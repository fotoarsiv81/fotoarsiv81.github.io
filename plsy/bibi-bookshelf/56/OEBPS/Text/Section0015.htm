<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 12 (filtered)" name="Generator" />

  <link href="../Styles/sgc-toc.css" rel="stylesheet" type="text/css" />
  <title></title>
  

</head>

<body xmlns:xml="http://www.w3.org/XML/1998/namespace" link="#0066CC" vlink="purple" xml:lang="TR">
  <div class="Section1">
    <h1 style=";">ON ÜÇ</h1>

    <div style=";">
      <br />
    </div>

    <p style="; margin-bottom: 2.4pt; text-indent: 18pt;"><span style="">KEMİKLERİN BULUNMASI her şeyi değiştirmişti.</span></p>

    <p style="; margin-bottom: 2.4pt; text-indent: 18pt;"><span style="">Maura o akşam eve, Boston'a dönmeyi düşünüyordu. Ama kemikler bulununca kulübeye dönüp üzerine kotunu ve tişörtünü geçirdikten sonra yine arabasıyla araziye geri döndü. <i>Biraz daha kalabilirim</i>, diye düşünmüştü. <i>Saat dört gibi ayrılırım buradan.</i> Çok geçmeden Corso'nun araziyi taramak için Augusta'dan istettiği ekip de geldi ve Maura bütün öğleden sonrayı çalışarak geçirdi. Zaman mefhumunu yitirmişti. Bütün bu zaman boyunca sadece bir kez ara verip gönüllülerin getirdiği tavuklu sandviçlerden birini bir lokmada</span> <span style="">mideye</span> <span style="">indirdi. Yüzüne sürdüğü sivrisinek kovucunun kokusu her yere sinmişti. Yediği sandviç bile onun gibi kokuyordu ama karnı o kadar acıkmıştı ki kuru ekmek bile olsa yerdi</span> <span style="">herhalde.</span> <span style="">Birazcık içini bastırdıktan sonra da yine eldivenlerini giyip küreğini kaptığı gibi Dr. Singh'in yanına döndü.</span></p>

    <p style="; margin-bottom: 2.4pt; text-indent: 18pt;"><span style="">Saat dördü geçmişti bile.</span></p>

    <p style="; margin-bottom: 2.4pt; text-indent: 18pt;"><span style="">Karton kutuların içleri kemiklerle dolmaya başlamıştı. Kaburgalar ve omurgalar. Uyluk kemikleri ve kaval kemiği. Buldozer kemikleri çok uzağa savurmamıştı. Kadın kurbanın kemiklerinin hepsi üç metrelik bir alanın içinde bulunmuştu. Erkek kurbanın kemikleri ise böğürtlen kökleriyle sarıldığı için diğerinden daha iyi korunmuştu. Sadece iki yetişkin cesedi vardı ama kemikleri çıkarmak bütün öğleden sonralarını almıştı. Maura kazının heyecanına öyle kapılmıştı ki bir türlü başını işten kaldırıp oradan ayrılamamıştı. Sanki kazdıkları her avuç toprağın ardında onları yeni bir ödül bekliyordu. Bir düğme, bir kurşun ya da bir diş. Maura, Stanford Üniversitesi'nde okurken bir yaz Baja'daki arkeolojik kazı bölgesinde çalışmıştı. Orada sıcaklık zaman zaman otuz, otuz beş dereceyi bulurdu ve gölge namına tek şey başına giydiği şapkanın gölgesiydi. Yine de günün en sıcak saatinde bile bir sonraki sanat eserinin birkaç santim ötelerinde olduğuna inanan hazine avcıları gibi şevkle, hırsla durmaksızın çalışmaya devam ederdi. Şimdi eğreti otlarının üzerine çömelmiş sivrisinekleri kovalayarak kemiklerin üzerinde çalışırken hissettiği şey de o aynı hırstı işte. Onu, akşam olup da sonunda fırtına bulutları tepelerine toplanmaya başlayana dek ve sonunda uzakta çakan şimşeklerin sesleri duyulmaya başlayıncaya kadar çalışmaya iten şey buydu.</span></p>

    <p style="; margin-bottom: 2.4pt; text-indent: 18pt;"><span style="">Bu hırs ve bir de Rick Ballard ne zaman yanına gelse tüylerini diken diken eden o heyecan duygusu.</span></p>

    <p style="; margin-bottom: 2.4pt; text-indent: 18pt;"><span style="">Toprağı eleyip kökleri ayıkladığı sırada bile onun varlığının bilincindeydi hep. Sesini duyuyordu; her nerede duruyorsa onu hissediyordu. Ona bir şişe suyla birlikte sandviçini getiren Ballard olmuştu. Bir ara elini omzuna koyup nasıl olduğunu sormuştu. Adli Tıp'taki erkek meslektaşları ona dokunmazlardı genelde. Mesafeli ve soğuk olmasından kaynaklanıyordu bu belki. Belki de farkında olmadan kişisel temastan hoşlanmadığına dair sinyaller gönderiyordu karşısındakilere. Ama Ballard uzanıp koluna dokunurken ya da elini beline yaslarken bir an olsun tereddüt etmemişti.</span></p>

    <p style="; margin-bottom: 2.4pt; text-indent: 18pt;"><span style="">Her dokunuşunda Maura'nın yüzü kıpkırmızı oluyordu.</span></p>

    <p style="; margin-bottom: 2.4pt; text-indent: 18pt;"><span style="">Ekip o gün için paydos edip eşyalarını toplamaya başladıkları zaman Maura da saatin yedi olduğunu ve havanın kararmaya başladığını fark etti. Her yeri ağrıyordu ve üstü başı leş gibi olmuştu. Sonunda yorgunluktan bacakları titreyerek ayağa kalktı. Daljeet kemiklerin bulunduğu karton kutuları bakılıyordu. İkisi de birer kutu alıp Daljeet'in aracına doğru yürümeye başladılar.</span></p>

    <p style="; margin-bottom: 2.4pt; text-indent: 18pt;"><span style="">"Bugünden soma bana bir akşam yemeği borçlusun Daljeet," dedi Maura.</span></p>

    <p style="; margin-bottom: 2.4pt; text-indent: 18pt;"><span style="">"Julien Restoran'da. Söz. Bir daha sefere Boston'a geldiğimde arayacağım."</span></p>

    <p style="; margin-bottom: 2.4pt; text-indent: 18pt;"><span style="">"Borcunu tahsil edeceğimden emin olabilirsin."</span></p>

    <p style="; margin-bottom: 2.4pt; text-indent: 18pt;"><span style="">Daljeet kutuları arabaya koyup kapıyı kapattı. Sonra leş gibi elleriyle tokalaştılar ve Daljeet arabasına binip oradan ayrıldı. Maura araba uzaklaşana dek arkasından el sallamıştı. Arama ekibinin de çoğu gitmişti. Geriye sadece birkaç tane araba kalmıştı.</span></p>

    <p style="; margin-bottom: 2.4pt; text-indent: 18pt;"><span style="">Ballard'ın Explorer'ı da hâlâ oradaydı.</span></p>

    <p style="; margin-bottom: 2.4pt; text-indent: 18pt;"><span style="">Araziye yavaş yavaş karanlık çöküyordu. Maura bir süre durup etrafına bakındı. Ballard da ordaydı işte. Ormanın başladığı yerde Dedektif Corso'yla konuşuyordu. Arkası dönük olduğundan Maura'yı görmemişti. Maura bir süre orada öylece durup gitmeden önce Ballard'ın onu fark etmesini bekledi.</span></p>

    <p style="; margin-bottom: 2.4pt; text-indent: 18pt;"><i><span style="">Görse ne olacak ki?</span></i> <span style="">diye düşündü sonra. <i>Aralarında ne gibi bir şey olmasını bekliyordu ki.</i></span></p>

    <p style="; margin-bottom: 2.4pt; text-indent: 18pt;"><i><span style="">Kendini aptal durumuna düşürmeden git buradan.</span></i></p>

    <p style="; margin-bottom: 2.4pt; text-indent: 18pt;"><span style="">Aniden arkasını dönüp arabasına doğru yürümeye başladı. Motoru çalıştırıp öyle bir gaza bastı ki lastikler toprağın üzerinde patinaj yaptı.</span></p>

    <p style="; margin-bottom: 2.4pt; text-indent: 18pt;"><span style="">Kulübeye ulaşınca ilk önce toz içindeki giysilerini çıkardı. Sonra uzun uzun duş aldı. Sivrisinek kovucunun kokusunu üzerinden silebilmek için iki kez sabunlanmıştı. Sonunda duştan çıktığı zaman giyecek temiz bir şeyinin kalmadığını fark etti.</span> <span style="">Fox</span> <span style="">Harbor'da bir gece kalmayı planladığı için sadece bir tane yedek giysi getirmişti.</span></p>

    <p style="; margin-bottom: 2.4pt; text-indent: 18pt;"><span style="">Böylece dolabı açıp Anna’nın giysilerine göz attı. Hepsi de onun bedenindeydi. Başka ne giyebilirdi ki? Elbette bunlardan birini giyecekti. Sonunda yazlık elbiselerden birini aldı. Beyaz, pamuklu bir elbiseydi bu. Maura'nın zevkine göre biraz çocuksu sayılırdı. Elbiseyi giyerken kumaş yüzüne değmişti. <i>Anna en son ne zaman giymişti bunu acaba?</i> diye düşündü. O da elbisesini giyip eteğini kalçasından sıyırmıştı ve omuzlarını düzeltmişti herhalde. Anna'nın elbisenin kurdelesini bağladığı yerdeki kırışıklar duruyordu hâlâ. Gördüğüm her şeyde, dokunduğum her şeyde onun parmak izleri var, diye düşündü Maura.</span></p>

    <p style="; margin-bottom: 2.4pt; text-indent: 18pt;"><span style="">O sırada telefon çalmaya başladı.</span> <span style="">Maura</span> <span style="">arkasını dönüp komodinin üzerindeki telefona baktı. Nedense daha ahizeyi kaldırmadan arayanın Ballard olduğunu hissetmişti.</span></p>

    <p style="; margin-bottom: 2.4pt; text-indent: 18pt;"><span style="">"Giderken görmedim seni," dedi Ballard.</span></p>

    <p style="; margin-bottom: 2.4pt; text-indent: 18pt;"><span style="">"Duş almak için eve geldim. Leş gibi olmuştum."</span></p>

    <p style="; margin-bottom: 2.4pt; text-indent: 18pt;"><span style="">Ballard gülmeye başladı. "Ben de bayağı kirliyim."</span></p>

    <p style="; margin-bottom: 2.4pt; text-indent: 18pt;"><span style="">"Boston'a ne zaman dönüyorsun?"</span></p>

    <p style="; margin-bottom: 2.4pt; text-indent: 18pt;"><span style="">"Saat geç oldu. Galiba bir gece daha kalacağım. Sen ne yapacaksın?"</span></p>

    <p style="; margin-bottom: 2.4pt; text-indent: 18pt;"><span style="">"Ben de gece gece araba sürmek istemiyorum."</span></p>

    <p style="; margin-bottom: 2.4pt; text-indent: 18pt;"><span style="">Bir süre bir sessizlik oldu.</span></p>

    <p style="; margin-bottom: 2.4pt; text-indent: 18pt;"><span style="">"Kalacak bir otel bulabildin mi?" diye sordu Maura sonra.</span></p>

    <p style="; margin-bottom: 2.4pt; text-indent: 18pt;"><span style="">"Çadırımı ve uyku tulumumu getirmiştim. Yolun başında bir kampingde yer buldum."</span></p>

    <p style="; margin-bottom: 2.4pt; text-indent: 18pt;"><span style="">Maura'nın karar verme süreci tam beş saniye sürmüştü. Beş saniye içerisinde olasılıkları ve olası sonuçları düşünüp kararını vermişti işte.</span></p>

    <p style="; margin-bottom: 2.4pt; text-indent: 18pt;"><span style="">"Burada boş bir oda var," dedi. "İstersen geceyi burada geçirebilirsin."</span></p>

    <p style="; margin-bottom: 2.4pt; text-indent: 18pt;"><span style="">"Seni rahatsız etmek istemem."</span></p>

    <p style="; margin-bottom: 2.4pt; text-indent: 18pt;"><span style="">"Yatak bomboş duruyor Rick. Bana ne rahatsızlık verebilirsin ki?"</span></p>

    <p style="; margin-bottom: 2.4pt; text-indent: 18pt;"><span style="">Bir süre ikisi de sustular.</span></p>

    <p style="; margin-bottom: 2.4pt; text-indent: 18pt;"><span style="">"Tamam, o zaman. Bu çok iyi oldu. Ama bir şartım var."</span></p>

    <p style="; margin-bottom: 2.4pt; text-indent: 18pt;"><span style="">"Neymiş?"</span></p>

    <p style="; margin-bottom: 2.4pt; text-indent: 18pt;"><span style="">"Akşam yemeği benden. Ana Cadde üzerinde bir dükkân var. Çok özel, şık bir şey değil tabii ama istersen haşlanmış yengeç getirebilirim."</span></p>

    <p style="; margin-bottom: 2.4pt; text-indent: 18pt;"><span style="">"Seni bilmem ama benim kitabımda yengeç gayet şık ve özel bir yemektir Rick."</span></p>

    <p style="; margin-bottom: 2.4pt; text-indent: 18pt;"><span style="">"Şarap mı yoksa bira mı istersin?"</span></p>

    <p style="; margin-bottom: 2.4pt; text-indent: 18pt;"><span style="">"Bu gece bira gecesi gibi sanki."</span></p>

    <p style="; margin-bottom: 2.4pt; text-indent: 18pt;"><span style="">"Yarım saat sonra orada olurum o zaman. Sakın bir şeyler yeme."</span></p>

    <p style="; margin-bottom: 2.4pt; text-indent: 18pt;"><span style="">Maura telefonu kapattığı anda kurt gibi acıkmış olduğunu fark etti. Daha birkaç dakika öncesine kadar kasabaya inemeyecek kadar yorgun hissettiği için akşam yemeğini unutup erkenden yatağa girmeyi düşünüyordu. Ama şimdi açlıktan ölmek üzere olduğunu hissediyordu. Sadece yemeğe aç değildi üstelik. Bir dosta da ihtiyacı vardı.</span></p>

    <p style="; margin-bottom: 2.4pt; text-indent: 18pt;"><span style="">Huzursuzca evin içinde dolanmaya başladı. İçinde birbiriyle çelişen bir sürü arzu uyanıyordu. Daha birkaç gece önce Daniel Brophy'yle akşam yemeği yemişti. Ama seneler önce Daniel'i kiliseye kaptırmıştı bir kere ve onun üzerinde hak iddia etmesi mümkün değildi. Umutsuz vakalar baştan çıkarıcı olabilirlerdi ama bu işler asla mutlu sonla bitmezdi.</span></p>

    <p style="; margin-bottom: 2.4pt; text-indent: 18pt;"><span style="">O sırada gök gürüldedi. Maura kapının önündeki sinekliğe doğru yürüdü. Hava iyice kararmıştı artık. Şimşeğin çaktığını görmemişti ama havada bir elektrik vardı. Olasılıklarla dolu bir ağırlık. Çok geçmeden yağmur damlaları çatıyı dövmeye başladı. İlk başta çekingen, utangaç damlalarla başlamıştı ve sonra gökyüzü bir anda boşanıverdi. Sanki tepesinde yüzlerce davul çalıyordu. Fırtınanın gücü karşısında Maura dehşete düşmüştü. Ön verandada durmuş yağmuru izlerken serin havanın eteklerini havalandırıp saçını savurduğunu hissetti.</span></p>

    <p style="; margin-bottom: 2.4pt; text-indent: 18pt;"><span style="">O sırada gümüşi yağmur damlarının altında araba farlarının gecenin karanlığını yırttığını gördü.</span></p>

    <p style="; margin-bottom: 2.4pt; text-indent: 18pt;"><span style="">Verandada öylece kımıldamadan duruyordu. Kalbi de yağmur damlaları gibi pıt pıt atıyordu. Araba sonunda evin önüne park etti. Ballard elinde büyük bir kâğıt torba ve altılı birayla arabadan indi. Yağmurdan korunmak için başını öne eğerek koşa koşa veranda merdivenlerini tırmanmıştı.</span></p>

    <p style="; margin-bottom: 2.4pt; text-indent: 18pt;"><span style="">"Buraya kadar yüzmem gerekeceğini düşünmemiştim," dedi gülümseyerek.</span></p>

    <p style="; margin-bottom: 2.4pt; text-indent: 18pt;"><span style="">Maura gülmeye başladı. "İçeri gel. Sana bir havlu vereyim."</span></p>

    <p style="; margin-bottom: 2.4pt; text-indent: 18pt;"><span style="">"Ben de çabucak bir duş alsam olur mu? Yıkanacak vaktim olmadı."</span></p>

    <p style="; margin-bottom: 2.4pt; text-indent: 18pt;"><span style="">"Tabii," dedi Maura, Ballard'ın elindeki yiyecek torbasını alırken. "Banyo koridorun sonunda. Dolapta temiz havlular da var."</span></p>

    <p style="; margin-bottom: 2.4pt; text-indent: 18pt;"><span style="">"Bagajdan uyku tulumumu alıp geliyorum."</span></p>

    <p style="; margin-bottom: 2.4pt; text-indent: 18pt;"><span style="">Maura yiyecekleri mutfağa götürüp biraları buzdolabına koydu. Ballard'ın içeri girip sinekliği kapadığını duymuştu. Bir dakika sonra banyodan su sesleri gelmeye başladı.</span></p>

    <p style="; margin-bottom: 2.4pt; text-indent: 18pt;"><span style="">Maura mutfak masasına oturup derin bir iç geçirdi. <i>Bu sadece bir akşam yemeği,</i> dedi kendi kendine. <i>Aynı çatı altında bir akşam yemeği yiyeceğiz; hepsi bu</i>. Birkaç gün önce Daniel'e hazırladığı yemeği düşündü. Bu gece daha en başından ne kadar farklı geliyordu. Daniel'e baktığı zaman ulaşılamayanı görüyordu yalnızca. <i>Peki, Rick'e baktığımda ne görüyorum. Görmem gerekenden fazlasını sanırım.</i></span></p>

    <p style="; margin-bottom: 2.4pt; text-indent: 18pt;"><span style="">O sırada banyodaki su sesi kesildi. Maura kımıldamadan sessizce oturduğu yerde bekledi. Bir anda bütün duyuları öyle keskinleşmişti ki neredeyse havayı bile teninde hissedebiliyordu. Ayak sesleri giderek yaklaşıyordu. Sonunda</span> <span style="font-family: &quot;Times New Roman&quot;,&quot;serif&quot;">Ballard</span> <span style="">görünmüştü. Üzerinden buram buram sabun kokusu yükseliyordu. Bir kot pantolon ve temiz bir tişört giymişti.</span></p>

    <p style="; margin-bottom: 2.4pt; text-indent: 18pt;"><span style="">"Çıplak ayaklı bir adamla yemek yemekten rahatsız olmazsın umarım," dedi Ballard. "Botlarım çamur içinde kalmış."</span></p>

    <p style="; margin-bottom: 2.4pt; text-indent: 18pt;"><span style="">Maura gülmeye başladı. "O zaman ben de ayakkabılarımı çıkarayım. Piknik gibi olsun," diyerek sandaletlerini çıkardı ve buzdolabına doğru yürüdü. "Bira için hazır mısın?"</span></p>

    <p style="; margin-bottom: 2.4pt; text-indent: 18pt;"><span style="">"Saatlerdir hazırım aslında."</span></p>

    <p style="; margin-bottom: 2.4pt; text-indent: 18pt;"><span style="">Maura iki şişe bira çıkarıp kapaklarını açtı ve birini Ballard'a uzattı. Ballard şişeyi ağzına dikip büyükçe bir yudum almıştı. Birasını içerken başını geriye doğru attığı sırada Maura gözlerini onun üzerinden alamamıştı. <i>Daniel 'in böyle bir şey yaptığını asla göremem herhalde</i>, diye düşündü. <i>Karşımda çıplak ayaklarıyla, duştan yeni çıkmış ve saçları hâlâ nemliyken kaygısızıca bira içtiğini hayal edemiyorum.</i></span></p>

    <p style="; margin-bottom: 2.4pt; text-indent: 18pt;"><span style="">Sonunda arkasını dönüp yiyecek torbasına doğru yöneldi. "Yemek için ne getirdin bakalım?"</span></p>

    <p style="; margin-bottom: 2.4pt; text-indent: 18pt;"><span style="">"Dur göstereyim," dedi Ballard yanına gelerek. Mutfak tezgâhının üzerindeki torbayı alıp folyolarla kaplanmış paketleri açtı. "Fırında patates. Tereyağı. Koçanda mısır. Ve ana yemek." Ballard büyükçe bir plastik kaba konulmuş yengeçleri çıkardı. Kırmızı yengeçlerin dumanları tütüyordu hâlâ.</span></p>

    <p style="; margin-bottom: 2.4pt; text-indent: 18pt;"><span style="">"Bunları nasıl açacağız?"</span></p>

    <p style="; margin-bottom: 2.4pt; text-indent: 18pt;"><span style="">"Bu yaratıkları nasıl kıracağını bilmiyor musun?"</span></p>

    <p style="; margin-bottom: 2.4pt; text-indent: 18pt;"><span style="">"Bilmiyorum. Umarım sen biliyorsundur."</span></p>

    <p style="; margin-bottom: 2.4pt; text-indent: 18pt;"><span style="">"Bilinecek bir şey yok zaten." Ballard torbanın içinden iki tane ceviz kıracağı çıkardı. "Ameliyata hazır mısınız</span> <span style="">Doktor?"</span></p>

    <p style="; margin-bottom: 2.4pt; text-indent: 18pt;"><span style="">"Şimdi endişelenmeye başladım gerçekten."</span></p>

    <p style="; margin-bottom: 2.4pt; text-indent: 18pt;"><span style="">"İşin sırrı tekniğinde. Ama önce giysilerimizi kuşanmalıyız."</span></p>

    <p style="; margin-bottom: 2.4pt; text-indent: 18pt;"><span style="">"Efendim?"</span></p>

    <p style="; margin-bottom: 2.4pt; text-indent: 18pt;"><span style="">Ballard torbaya uzanıp içinden iki tane muşamba önlük çıkardı.</span></p>

    <p style="; margin-bottom: 2.4pt; text-indent: 18pt;"><span style="">"Dalga geçiyorsun herhalde."</span></p>

    <p style="; margin-bottom: 2.4pt; text-indent: 18pt;"><span style="">"Restoranlar bunları turistleri aptal durumuna düşürmek için mi veriyor sanıyorsun?"</span></p>

    <p style="; margin-bottom: 2.4pt; text-indent: 18pt;"><span style="">"Evet."</span></p>

    <p style="; margin-bottom: 2.4pt; text-indent: 18pt;"><span style="">"Haydi ama. Oyunbozanlık etme. Giysilerin temiz kalmış olacak böylece."</span></p>

    <p style="; margin-bottom: 2.4pt; text-indent: 18pt;"><span style="">Ballard, Maura'nın arkasına geçip muşamba önlüğü göğsüne doladı. İplikleri boynuna bağladığı sırada Maura, Ballard'ın nefesini saçlarında hissedebiliyordu. Parmak uçları ensesine değdiğinde içi titremişti âdeta.</span></p>

    <p style="; margin-bottom: 2.4pt; text-indent: 18pt;"><span style="">"Sıra sende," dedi Maura usulca.</span></p>

    <p style="; margin-bottom: 2.4pt; text-indent: 18pt;"><span style="">"Bende mi?"</span></p>

    <p style="; margin-bottom: 2.4pt; text-indent: 18pt;"><span style="">"Bu gülünç şeyi tek başıma giyeceğimi sanıyorsan yanılıyorsun."</span></p>

    <p style="; margin-bottom: 2.4pt; text-indent: 18pt;"><span style="">Ballard teslim olmuş gibi iç geçirerek muşamba önlüklerden diğerini boynuna bağladı. Üzerlerinde yengeç karikatürleri olan muşamba önlükleriyle birbirlerine bakıp gülmeye başladılar. Sonunda masaya oturduklarında hâlâ gülüyorlardı<i>. Aç karnına bir yudum bira içince anında zıvanadan çıktım,</i> diye geçirdi Maura içinden. <i>Ama kendimi harika hissediyorum.</i></span></p>

    <p style="; margin-bottom: 2.4pt; text-indent: 18pt;"><span style="">Ballard ceviz kıracağını eline aldı. "Pekâlâ Dr. Isles. Operasyona hazır mısınız?"</span></p>

    <p style="; margin-bottom: 2.4pt; text-indent: 18pt;"><span style="">Maura da kendi ceviz kıracağını alıp neşteriyle ilk çiziğini atmaya hazırlanan bir cerrah gibi yengecin üzerine tuttu. "Hazırım."</span></p>

    <p style="; margin-bottom: 2.4pt; text-indent: 18pt;"><span style="">Yengeçlerin kıskaçlarını koparıp kabuklarını kırdıktan sonra sonunda mis gibi etine ulaşmışlardı. Yağmur hâlâ bütün şiddetiyle yağmaya devam ediyordu. Çatal kullanmadan, elleriyle yemeye başlamışlardı. Parmakları yağ içinde kalmıştı. Çok geçmeden ikinci biralarını açtılar. Daha sonra fırınlanmış patateslerin kabuklarını soydular ve buharı üzerinde buram buram tüten yumuşacık patateslere yumuldular. O gece sofra adabını bir kenara bırakmışlardı. Masaya çıplak ayaklarla oturmuş piknikte gibi parmaklarını yalaya yalaya yemek yiyorlardı. Arada bir de kaçamak bakışlarla birbirlerini izliyorlardı.</span></p>

    <p style="; margin-bottom: 2.4pt; text-indent: 18pt;"><span style="">"Çatal, bıçakla yemekten çok daha zevkli bu," dedi</span> <span style="">Maura.</span></p>

    <p style="; margin-bottom: 2.4pt; text-indent: 18pt;"><span style="">"Daha önce ellerinle yengeç yemedin mi hiç?"</span></p>

    <p style="; margin-bottom: 2.4pt; text-indent: 18pt;"><span style="">"İster inan ister inanma ama daha önce kabuğuyla yengeç yememiştim." Maura peçetesine uzanıp parmaklarını sildi.</span> <span style="">"New</span> <span style="">England'lı değilim ben. Buraya iki yıl önce taşındım. San Francisco'dan geliyorum."</span></p>

    <p style="; margin-bottom: 2.4pt; text-indent: 18pt;"><span style="">"Buna</span> <span style="">çok şaşırdım doğrusu."</span></p>

    <p style="; margin-bottom: 2.4pt; text-indent: 18pt;"><span style="">"Neden?"</span></p>

    <p style="; margin-bottom: 2.4pt; text-indent: 18pt;"><span style="">"Tipik bir</span> <span style="">Yankee</span> <span style="">gibi geliyorsun bana."</span></p>

    <p style="; margin-bottom: 2.4pt; text-indent: 18pt;"><span style="">"Yani?"</span></p>

    <p style="; margin-bottom: 2.4pt; text-indent: 18pt;"><span style="">"Kendi kendine yeten. İçine kapanık."</span></p>

    <p style="; margin-bottom: 2.4pt; text-indent: 18pt;"><span style="">"Öyle olmaya çalışıyorum."</span></p>

    <p style="; margin-bottom: 2.4pt; text-indent: 18pt;"><span style="">"Yani aslında öyle değilsin ama öyle olmaya çalışıyorsun?"</span></p>

    <p style="; margin-bottom: 2.4pt; text-indent: 18pt;"><span style="">"Hepimiz biraz rol yaparız. Ben de işteyken resmi maskemi kuşanıyorum.</span> <span style="font-family: &quot;Times New Roman&quot;,&quot;serif&quot;">Dr. Isles</span> <span style="">olarak takındığım bir maske var."</span></p>

    <p style="; margin-bottom: 2.4pt; text-indent: 18pt;"><span style="">"Peki, ya arkadaşlarının yanında?"</span></p>

    <p style="; margin-bottom: 2.4pt; text-indent: 18pt;"><span style="">Maura birasından bir yudum aldı ve sonra usulca şişeyi yerine bıraktı. "Boston'da kendime hiç arkadaş edinmedim daha."</span></p>

    <p style="; margin-bottom: 2.4pt; text-indent: 18pt;"><span style="">"Dışarıdan gelen birinin dost edinmesi biraz zaman alır."</span></p>

    <p style="; margin-bottom: 2.4pt; text-indent: 18pt;"><span style="">Dışarıdan gelen biri. Evet, her gün kendini böyle hissediyordu. Polislerin birbirlerinin sırtlarını sıvazlayıp şakalaştıklarına tanık oluyordu. Bir polis olmadığı için asla davet edilmediği barbekülerden ve softbol maçlarından söz ettiklerini duyuyordu. Adının başındaki Adli Tıp Uzmanı yazısı bir nevi duvar görevi görüyordu sanki. Diğerlerini dışarıda bırakıyordu. Ve adli tıp ofisindeki meslektaşlarının hepsi de evliydi ve onlar da Maura'yla ne yapacaklarını bilemiyorlardı. Çekici dul kadınlar rahatsız edici ve sakıncalıydı bir şekilde. Ya baştan çıkarıcı biri ya da bir tehdit olarak görüldükleri için kimse onlara bulaşmak istemiyordu herhalde.</span></p>

    <p style="; margin-bottom: 2.4pt; text-indent: 18pt;"><span style="">"Peki, seni Boston'a getiren neydi?" diye sordu Ballard.</span></p>

    <p style="; margin-bottom: 2.4pt; text-indent: 18pt;"><span style="">"Sanırım hayatımda bir takım değişikliklere ihtiyacım vardı."</span></p>

    <p style="; margin-bottom: 2.4pt; text-indent: 18pt;"><span style="">"Kariyer, vesaire gibi şeyler mi?"</span></p>

    <p style="; margin-bottom: 2.4pt; text-indent: 18pt;"><span style="">"Hayır, ondan değil. San Fransico'daki tıp fakültesinden memnundum. Üniversite hastanesinde patoloji uzmanı olarak çalışıyordum. Ayrıca tüm o genç ve akıllı asistan</span> <span style="">doktorlar</span> <span style="">ve öğrencilerle çalışma fırsatım oluyordu."</span></p>

    <p style="; margin-bottom: 2.4pt; text-indent: 18pt;"><span style="">"Sorun iş hayatında olmadığına göre aşk hayatında olmalı."</span></p>

    <p style="; margin-bottom: 2.4pt; text-indent: 18pt;"><span style="">Maura başını önüne eğip akşam yemeğinden geriye kalanlara baktı. "Doğru tahmin."</span></p>

    <p style="; margin-bottom: 2.4pt; text-indent: 18pt;"><span style="">"İşte tam bu noktada bana çenemi kapamamı söyleyeceksin değil mi?"</span></p>

    <p style="; margin-bottom: 2.4pt; text-indent: 18pt;"><span style="">"Boşandım. Hepsi bu."</span></p>

    <p style="; margin-bottom: 2.4pt; text-indent: 18pt;"><span style="">"Bu konuda konuşmak ister misin?"</span></p>

    <p style="; margin-bottom: 2.4pt; text-indent: 18pt;"><span style="">Maura omuz silkti. "Ne diyebilirim ki? Victor muhteşemdi, son derece karizmatikti ve... "</span></p>

    <p style="; margin-bottom: 2.4pt; text-indent: 18pt;"><span style="">"Tanrım, şimdiden kıskanmaya başladım."</span></p>

    <p style="; margin-bottom: 2.4pt; text-indent: 18pt;"><span style="">"Ama öyle biriyle çok uzun süre evli kalamıyorsun maalesef. Öyle yoğun bir duygu ki. Bir anda yanıp kül oluyor ve geriye yalnızca yorgunluğu kalıyor. Ve o..." Maura duraksadı.</span></p>

    <p style="; margin-bottom: 2.4pt; text-indent: 18pt;"><span style="">"Ne?" diye üsteledi Ballard.</span></p>

    <p style="; margin-bottom: 2.4pt; text-indent: 18pt;"><span style="">Maura birasına uzandı. Bir an için duraksadıktan sonra bir yudum aldı ve şişeyi usulca masaya bıraktı. "Bana karşı tam olarak dürüst değildi," dedi. "Hepsi bu."</span></p>

    <p style="; margin-bottom: 2.4pt; text-indent: 18pt;"><span style="">Ballard'ın daha fazlasını öğrenmek isteyeceğini biliyordu ama bir şekilde ses tonundaki o katiyeti sezmiş olmalıydı. Buraya kadar; daha öteye gidemezsin.</span></p>

    <p style="; margin-bottom: 2.4pt; text-indent: 18pt;"><span style="">Ballard buzdolabına gidip iki bira daha aldı. Kapaklarını açıp birini Maura'ya uzattı.</span></p>

    <p style="; margin-bottom: 2.4pt; text-indent: 18pt;"><span style="">"Eski eşlerden konuşacaksak biraz daha biraya ihtiyacımız olacak," dedi.</span></p>

    <p style="; margin-bottom: 2.4pt; text-indent: 18pt;"><span style="">"Konuşmayalım o zaman. Yani acıtıyorsa."</span></p>

    <p style="; margin-bottom: 2.4pt; text-indent: 18pt;"><span style="">"Belki konuşmamak acıtıyordun"</span></p>

    <p style="; margin-bottom: 2.4pt; text-indent: 18pt;"><span style="">"Kimse benim bu hikâyemi dinlemek istemez."</span></p>

    <p style="; margin-bottom: 2.4pt; text-indent: 18pt;"><span style="">Ballard oturduğu yerde doğruldu ve masanın diğer ucundan gözlerini Maura'nın gözlerine dikti. "Ben istiyorum."</span></p>

    <p style="; margin-bottom: 2.4pt; text-indent: 18pt;"><i><span style="">Daha önce hiçbir erkek bütün dikkatini böyle tamamen bana vermemişti,</span></i> <span style="font-family: &quot;Times New Roman&quot;,&quot;serif&quot;">diye geçirdi Maura içinden. Gözlerini onun gözlerinden alamıyordu. Bir anda derin derin nefes almaya başladığını fark etmişti. Yağmurun kokusunu, eritilmiş tereyağının özündeki yoğun hayvansı kokuyu hissedebildiğini fark etti. Onun yüzünde daha önce görmediği ayrıntıları görüyordu şimdi. Saçlarındaki sarı dalgaları. Çenesinde, dudağının hemen altında incecik beyaz bir çizgi gibi görünen yara izini. Ön dişindeki ufak kırığı. Bu adamla daha yeni tanıştım, diye düşündü</span> <span style="">Maura. Ama</span> <span style="">sanki ezelden beri beni tanıyormuş gibi bakıyor gözlerime. O sırada yatak odasında cep telefonunun çaldığını duydu ama cevap vermek istemiyordu. Telefon bir süre çaldıktan soma sonunda sustu. Normalde telefonuna cevap vermemek gibi bir âdeti yoktu ama o gece her şey farklıydı. Kendini farklı hissediyordu. Pervasız hissediyordu. Telefonlara çıkmayan, elleriyle yemek yiyen bir kadın gibi.</span></p>

    <p style="; margin-bottom: 2.4pt; text-indent: 18pt;"><i><span style="">Neredeyse hiç tanımadığı bir adamla yatabilecek bir kadın gibi.</span></i></p>

    <p style="; margin-bottom: 2.4pt; text-indent: 18pt;"><span style="">Telefon</span> <span style="">yeniden çalmaya başladı.</span></p>

    <p style="; margin-bottom: 2.4pt; text-indent: 18pt;"><span style="">Bu kez telefonun aciliyetle çalan zili dikkatini çekmeyi başarmıştı. Daha fazla duymazdan gelememişti. İsteksizce ayağa kalktı sonunda. "Sanırım buna cevap vermeliyim."</span></p>

    <p style="; margin-bottom: 2.4pt; text-indent: 18pt;"><span style="">Yatak odasına gittiğinde telefon çoktan susmuştu bile. Telesekreterini aradı hemen. Arayan Rizzoli 'ydi. İki tane mesaj bırakmıştı.</span></p>

    <p style="; margin-bottom: 2.4pt; text-indent: 18pt;"><span style="">"Doktor, seninle konuşmam gerek. Beni ara."</span></p>

    <p style="; margin-bottom: 2.4pt; text-indent: 18pt;"><span style="">İkinci mesajda sesi daha sabırsız geliyordu.</span></p>

    <p style="; margin-bottom: 2.4pt; text-indent: 18pt;"><span style="">"Yine benim. Neden cevap vermiyorsun?"</span></p>

    <p style="; margin-bottom: 2.4pt; text-indent: 18pt;"><span style="">Maura</span> <span style="">yatağının kenarına oturdu. Gözlerini dikmiş yatak örtüsüne bakarken yatağın iki kişinin yatacağı kadar büyük olduğunu düşünmeden edememişti. Sonunda başını sallayarak o düşünceyi başından savuşturmaya çalıştı. Derin bir nefes aldı ve Rizzoli'nin numarasını çevirdi.</span></p>

    <p style="; margin-bottom: 2.4pt; text-indent: 18pt;"><span style="">"Neredesin?" diye atıldı Rizzoli telefonu açar açmaz.</span></p>

    <p style="; margin-bottom: 2.4pt; text-indent: 18pt;"><span style="">"Hâlâ</span> <span style="">Fox</span> <span style="">Harbor'dayım. Özür dilerim. Telefonu hemen açamadım."</span></p>

    <p style="; margin-bottom: 2.4pt; text-indent: 18pt;"><span style="">"Orada Ballard'la karşılaştın mı?"</span></p>

    <p style="; margin-bottom: 2.4pt; text-indent: 18pt;"><span style="">"Evet. Az önce akşam yemeğinden kalktık. Burada olduğunu nereden biliyorsun?"</span></p>

    <p style="; margin-bottom: 2.4pt; text-indent: 18pt;"><span style="">"Çünkü dün beni arayıp senin nerede olduğunu sordu. O da oraya gitmeye niyetliydi."</span></p>

    <p style="; margin-bottom: 2.4pt; text-indent: 18pt;"><span style="">"Burada. Yan odada şimdi. Onu telefona çağırmamı ister misin?"</span></p>

    <p style="; margin-bottom: 2.4pt; text-indent: 18pt;"><span style="">"Hayır. Ben seninle konuşacaktım." Rizzoli bir an için duraksadı. "Bugün Terence Van Gates'i görmeye gittim."</span></p>

    <p style="; margin-bottom: 2.4pt; text-indent: 18pt;"><span style="">Rizzoli konuyu öyle çabuk değiştirmişti ki Maura kırbaç yemiş gibi şaşkına döndü bir anda. "Ne?" diye sordu afallamış bir biçimde.</span></p>

    <p style="; margin-bottom: 2.4pt; text-indent: 18pt;"><span style="">"Van Gates. Bana bahsettiğin şu avukat. Senin şey davasına..."</span></p>

    <p style="; margin-bottom: 2.4pt; text-indent: 18pt;"><span style="">"Kim olduğunu biliyorum. Sana ne anlattı?"</span></p>

    <p style="; margin-bottom: 2.4pt; text-indent: 18pt;"><span style="">"Evlat edinme davasıyla ilgili enteresan bir ayrıntıdan bahsetti."</span></p>

    <p style="; margin-bottom: 2.4pt; text-indent: 18pt;"><span style="">"Sana bu konuda bilgi vermeyi kabul etti mi yani?"</span></p>

    <p style="; margin-bottom: 2.4pt; text-indent: 18pt;"><span style="">"Evet. Zoru görünce insanlar nasıl da çözülüveriyor bir bilsen. Kardeşinin aylar önce onu görmeye gittiğini söyledi. O da senin gibi biyolojik annesini bulmaya çalışıyormuş. Van Gates ona da sana söylediği şeyleri söylemiş. Kayıtların mühürlü olduğunu, annenin kimliğinin gizli tutulmasını istediğini, vesaire, vesaire. Böylece o da bir arkadaşından yardım istemeye karar vermiş. Van Gates'i konuşturup annenin ismini söylemeye ikna edecek birine."</span></p>

    <p style="; margin-bottom: 2.4pt; text-indent: 18pt;"><span style="">"Peki, ne olmuş? Van Gates söylemiş mi?"</span></p>

    <p style="; margin-bottom: 2.4pt; text-indent: 18pt;"><span style="">"Evet, söylemiş."</span></p>

    <p style="; margin-bottom: 2.4pt; text-indent: 18pt;"><span style="">Maura telefonu kulağına öyle bir yapıştırmıştı ki ahizenin üzerinde kendi nabzını duyabiliyordu. "Annemin kim olduğunu biliyor musun yani?" diye sordu sonunda usulca.</span></p>

    <p style="; margin-bottom: 2.4pt; text-indent: 18pt;"><span style="">"Evet. Ama bilmen gereken başka bir şey daha var."</span></p>

    <p style="; margin-bottom: 2.4pt; text-indent: 18pt;"><span style="">"Bana adını söyle Jane."</span></p>

    <p style="; margin-bottom: 2.4pt; text-indent: 18pt;"><span style="">Rizzoli bir an için duraksamıştı. "Lank. Adı Amalthea Lank."</span></p>

    <p style="; margin-bottom: 2.4pt; text-indent: 18pt;"><i><span style="">Amalthea. Annemin adı Amalthea.</span></i></p>

    <p style="; margin-bottom: 2.4pt; text-indent: 18pt;"><span style="">"Teşekkür ederim!" dedi Maura. Sesi minnettarlıkla doluydu. "Tanrım, sonunda bunu öğrendiğime inanamıyorum."</span></p>

    <p style="; margin-bottom: 2.4pt; text-indent: 18pt;"><span style="">"Bekle. Henüz bitirmedim."</span></p>

    <p style="; margin-bottom: 2.4pt; text-indent: 18pt;"><span style="">Rizzoli'nin sesi temkinli ve uyarır gibiydi. Kötü bir</span> <span style="">haber</span> <span style="">olmalıydı bu. Maura'nın hiç de hoşuna gitmeyecek bir şey.</span></p>

    <p style="; margin-bottom: 2.4pt; text-indent: 18pt;"><span style="">"Neler oluyor?"</span></p>

    <p style="; margin-bottom: 2.4pt; text-indent: 18pt;"><span style="">"Anna’nın, Van Gates'le konuşan arkadaşı var ya."</span></p>

    <p style="; margin-bottom: 2.4pt; text-indent: 18pt;"><span style="">"Evet?"</span></p>

    <p style="; margin-bottom: 2.4pt; text-indent: 18pt;"><span style="">"O Rick Ballard'mış"</span></p>

    <p style="; margin-bottom: 2.4pt; text-indent: 18pt;"><span style="">Maura bir anda donakalmıştı. Mutfaktan tabak çanakların sesi duyuluyordu. Su da açılmıştı şimdi.</span></p>

    <p style="; margin-bottom: 2.4pt; text-indent: 18pt;"><i><span style="">Bütün gün onunla birlikteydim ve bir anda bu adamın nasıl bir adam olduğunu bilmediğimi fark ediyorum.</span></i></p>

    <p style="; margin-bottom: 2.4pt; text-indent: 18pt;"><span style="">"Doktor?"</span></p>

    <p style="; margin-bottom: 2.4pt; text-indent: 18pt;"><span style="">"O zaman neden bundan bana bahsetmedi ki?"</span></p>

    <p style="; margin-bottom: 2.4pt; text-indent: 18pt;"><span style="">"Bilemiyorum."</span></p>

    <p style="; margin-bottom: 2.4pt; text-indent: 18pt;"><span style="">"Neden?"</span></p>

    <p style="; margin-bottom: 2.4pt; text-indent: 18pt;"><span style="">"Bunu ona sormalısın. Sana her şeyi anlatmasını söyle."</span></p>

    <p style="; margin-bottom: 2.4pt; text-indent: 18pt;"><span style="">Maura mutfağa döndüğünde Ballard masayı temizleyip yengeç kabuklarını çöpe atmıştı bile. Maura kapının önünden onu izlediği sırada lavaboda ellerini yıkıyordu. Arkası dönük olduğu için Maura'nın geldiğini görmemişti.</span></p>

    <p style="; margin-bottom: 2.4pt; text-indent: 18pt;"><span style="">"Amalthea Lank hakkında ne biliyorsun?" diye sordu Maura.</span></p>

    <p style="; margin-bottom: 2.4pt; text-indent: 18pt;"><span style="">Ballard bir anda kaskatı kesilmişti. Arkasını dönmemişti hemen. Uzunca bir süre orada öylece kaldı. Sonra havlulardan birini alıp yavaş yavaş ellerini kuruladı. <i>Zaman kazanmaya çalışıyor,</i> diye düşündü Maura. O anda söyleyeceği hiçbir şey, öne sürebileceği hiçbir bahane Maura'nın ona yeniden güvenmesini sağlayamazdı artık.</span></p>

    <p style="; margin-bottom: 2.4pt; text-indent: 18pt;"><span style="">Sonunda yüzünü dönüp Maura'ya baktı. "Bunu öğrenmemeni umuyordum. Amalthea Lank tanımak isteyeceğin bir kadın değil Maura."</span></p>

    <p style="; margin-bottom: 2.4pt; text-indent: 18pt;"><span style="">"O benim annem mi? Lanet olsun; bu kadarını söyle bari."</span></p>

    <p style="; margin-bottom: 2.4pt; text-indent: 18pt;"><span style="">Ballard isteksizce başını sallamıştı. "Evet. Annen."</span></p>

    <p style="; margin-bottom: 2.4pt; text-indent: 18pt;"><span style="">İşte. Sonunda söylemişti. O da doğrulamıştı işte. Maura, Ballard'ın ondan bu kadar önemli bir bilgiyi sakladığı gerçeğini sindirmeye çalışırken uzunca bir süre daha geçti. Ballard, bütün bu süreç boyunca endişe dolu gözlerle Maura'yı izlemişti.</span></p>

    <p style="; margin-bottom: 2.4pt; text-indent: 18pt;"><span style="">"Neden bana söylemedin?" diye sordu Maura sonunda.</span></p>

    <p style="; margin-bottom: 2.4pt; text-indent: 18pt;"><span style="">"Seni düşünüyordum Maura. Senin iyiliğin için."</span></p>

    <p style="; margin-bottom: 2.4pt; text-indent: 18pt;"><span style="">"Gerçeği bilmek benim iyiliğime olmuyor mu yani?"</span></p>

    <p style="; margin-bottom: 2.4pt; text-indent: 18pt;"><span style="">"Bu durumda hayır. Olmuyor."</span></p>

    <p style="; margin-bottom: 2.4pt; text-indent: 18pt;"><span style="">"Bu da ne demek oluyor?"</span></p>

    <p style="; margin-bottom: 2.4pt; text-indent: 18pt;"><span style="">"Kardeşinde bir hata yaptım çok büyük bir hata. Anneni bulmayı öyle çok istiyordu ki bu şekilde ona iyilik edeceğimi sanmıştım. Sonunda işlerin o şekilde sonuçlanacağını asla bilemezdim." Ballard ona doğru bir adım attı. "Seni korumaya çalışıyordum Maura. Bunun Anna'yı ne hâle getirdiğini gördüm. Aynı şeyin senin de başına gelmesini istemedim."</span></p>

    <p style="; margin-bottom: 2.4pt; text-indent: 18pt;"><span style="">"Ben Anna değilim."</span></p>

    <p style="; margin-bottom: 2.4pt; text-indent: 18pt;"><span style="">"Ama tıpkı ona benziyorsun. Ona öyle çok benziyorsun ki bu ödümü patlatıyor. Sadece görünüşün de değil üstelik. Düşünce tarzın da öyle."</span></p>

    <p style="; margin-bottom: 2.4pt; text-indent: 18pt;"><span style="">Maura alaylı bir kahkaha patlatmıştı. "Şimdi de zihnimi mi okumaya başladın?"</span></p>

    <p style="; margin-bottom: 2.4pt; text-indent: 18pt;"><span style="">"Hayır. Zihnini değil. Karakterini. Anna azimliydi. Bir şeyi öğrenmek istiyorsa cevabı alana dek peşini bırakmazdı. Ve sonuna dek uğraşır didinir ve o cevabı senden alırdı. Bu gün arazide seni çalışırken gördüm. O kemikleri çıkarmak için toprağı kazarken. Senin işin değildi o. Senin yetki alanında</span> <span style="font-family: &quot;Times New Roman&quot;,&quot;serif&quot;">bile</span> <span style="">değildi. Orada olmak için hiçbir sebebin yoktu. Sadece meraktan kaldın burada; sadece merak ettiğin için. Ve bir de inatçılık var tabii. O kemikleri bulup çıkarmak istedin ve bunu yaptın. Anna da böyleydi." Ballard iç geçirdi. "Şimdi düşünüyorum da aradığı şeyi bulduğu için öyle üzgünüm ki?"</span></p>

    <p style="; margin-bottom: 2.4pt; text-indent: 18pt;"><span style="">"Annem kimdi Rick?"</span></p>

    <p style="; margin-bottom: 2.4pt; text-indent: 18pt;"><span style="">"Tanışmak isteyeceğin biri değil."</span></p>

    <p style="; margin-bottom: 2.4pt; text-indent: 18pt;"><span style="">Maura'nın bu cevabın içinde yatan o en önemli ayrıntıyı fark etmesi biraz zaman almıştı. Şimdiki zamanla cevap verdi.</span></p>

    <p style="; margin-bottom: 2.4pt; text-indent: 18pt;"><span style="">"Annem hâlâ hayatta."</span></p>

    <p style="; margin-bottom: 2.4pt; text-indent: 18pt;"><span style="">Ballard isteksizce başını salladı yine.</span></p>

    <p style="; margin-bottom: 2.4pt; text-indent: 18pt;"><span style="">"Ve onun nerede olduğunu biliyorsun."</span></p>

    <p style="; margin-bottom: 2.4pt; text-indent: 18pt;"><span style="">Ballard cevap vermemişti.</span></p>

    <p style="; margin-bottom: 2.4pt; text-indent: 18pt;"><span style="">"Lanet olsun Rick!" diye patladı Maura. "Neden şunu açıkça söylemiyorsun?"</span></p>

    <p style="; margin-bottom: 2.4pt; text-indent: 18pt;"><span style="">Ballard sanki savaşacak gücü kalmamış gibi masaya geçip oturdu. "Çünkü duyacağın gerçekler sana acı verecek. Özellikle de kim olduğun, ne iş yaptığın düşünülürse."</span></p>

    <p style="; margin-bottom: 2.4pt; text-indent: 18pt;"><span style="">"Bunun işimle ne ilgisi var?"</span></p>

    <p style="; margin-bottom: 2.4pt; text-indent: 18pt;"><span style="">"Kanun adına çalışıyorsun. Katillerin adalete teslim edilmesine yardım ediyorsun."</span></p>

    <p style="; margin-bottom: 2.4pt; text-indent: 18pt;"><span style="">"Kimseye adalet sağladığım falan yok. Ben sadece gerçekleri ortaya koyuyorum. Bazen siz polislerin duymak istemediği gerçekleri bile."</span></p>

    <p style="; margin-bottom: 2.4pt; text-indent: 18pt;"><span style="">"Ama bizim yanımızda yer alıyorsun."</span></p>

    <p style="; margin-bottom: 2.4pt; text-indent: 18pt;"><span style="">"Hayır. Kurbanın yanında yer alıyorum."</span></p>

    <p style="; margin-bottom: 2.4pt; text-indent: 18pt;"><span style="">"Pekâlâ, kurbanın yanında yer alıyorsun. Bu yüzden</span> <span style="">sana</span> <span style="">söyleyeceğim şey hiç hoşuna gitmeyecek."</span></p>

    <p style="; margin-bottom: 2.4pt; text-indent: 18pt;"><span style="">"Şu ana dek bir şey söylemediğini belirtmek isterim."</span></p>

    <p style="; margin-bottom: 2.4pt; text-indent: 18pt;"><span style="">Ballard iç geçirdi. "Tamam. Önce nerede yaşadığından başlayayım o zaman."</span></p>

    <p style="; margin-bottom: 2.4pt; text-indent: 18pt;"><span style="">"Devam et."</span></p>

    <p style="; margin-bottom: 2.4pt; text-indent: 18pt;"><span style="">"Amalthea Lank seni evlatlık veren kadın. Framingham'daki Massachusetts Islah Evi'nde hapis yatıyor."</span></p>

    <p style="; margin-bottom: 2.4pt; text-indent: 18pt;"><span style="">Maura'nın dizlerinin bağı çözülmüştü. Bir anda Ballard'ın karşısındaki sandalyeye çöküp kaldı. O sırada masa örtüsünün üzerine damlayan bir parça tereyağına değdi kolu. Daha bir saat önce, dünya bir anda altüst olmadan önce yedikleri o muhteşem yemeğin kanıtıydı bu.</span></p>

    <p style="; margin-bottom: 2.4pt; text-indent: 18pt;"><span style="">"Annem hapishanede mi?"</span></p>

    <p style="; margin-bottom: 2.4pt; text-indent: 18pt;"><span style="">"Evet."</span></p>

    <p style="; margin-bottom: 2.4pt; text-indent: 18pt;"><span style="">Maura, Ballard'ın gözlerinin içine bakıyordu ama bir türlü o soruyu soramıyordu. Alacağı cevaptan korkuyordu çünkü. Ama bir kere bu yolda ilk adımını atmıştı ve bu yolun onu nereye götüreceğini bilmediği hâlde artık geri dönemezdi.</span></p>

    <p style="; margin-bottom: 2.4pt; text-indent: 18pt;"><span style="">"Ne yapmış?" diye sordu Maura. "Neden hapiste?"</span></p>

    <p style="; margin-bottom: 2.4pt; text-indent: 18pt;"><span style="">"Müebbet hapis cezasına çarptırılmış," dedi Ballard. "Çifte cinayetten."</span></p>

    <p style="; margin-bottom: 2.4pt; text-indent: 18pt;"><span style="">"Öğrenmeni istemediğim şey buydu işte," dedi Ballard. "Annesinin işlediği suçu öğrenmenin Anna'yı ne hâle getirdiğini gördüm. Damarlarında dolaşan kanın kime ait olduğunu bilmenin ona ne yaptığını gördüm. Kim soyunda böyle bir lekeyi taşımak ister ki? Kim ailesinde bir katil olmasını kabullenebilir? Doğal olarak buna inanmak istemedi. Bir yanlışlık olduğunu düşündü. Annesinin masum olabileceğine inandı. Ve onu gördükten sonra..."</span></p>

    <p style="; margin-bottom: 2.4pt; text-indent: 18pt;"><span style="">"Bir dakika. Anna annemizi gördü mü?"</span></p>

    <p style="; margin-bottom: 2.4pt; text-indent: 18pt;"><span style="">"Evet. Birlikte MIE Farmingham'a gittik. Kadınlar hapishanesine. Bu da büyük bir hataydı çünkü o ziyaretten soma kafası daha da karıştı. Gerçekleri kabullenemedi. Annesinin nasıl da bir cana... " Ballard son anda kendini durdurmuştu.</span></p>

    <p style="; margin-bottom: 2.4pt; text-indent: 18pt;"><i><span style="">Bir canavar. Annem bir canavar.</span></i></p>

    <p style="; margin-bottom: 2.4pt; text-indent: 18pt;"><span style="">Yağmur yavaşlamıştı ve damlalar usul usul vuruyordu dama şimdi. Fırtına dinmişti ama Maura denizin üzerinden uzaklaşan gök gürültülerini duyabiliyordu hâlâ. Ama mutfak derin bir sessizliğe gömülmüştü. Ballard'la mutfak masasında yüz yüze oturuyorlardı. Rick sessizce, sanki her an kırılıp parçalarına ayrılacakmış gibi endişeli gözlerle onu izliyordu.</span></p>

    <p style="; margin-bottom: 2.4pt; text-indent: 18pt;"><i><span style="">Beni tanımıyor,</span></i> <span style="">diye düşündü Maura. <i>Ben kendimi kaybedip dağıtmam. Ve lanet olası bir bakıcıya da ihtiyacım yok.</i></span></p>

    <p style="; margin-bottom: 2.4pt; text-indent: 18pt;"><span style="">"Bana her şeyi anlat."</span></p>

    <p style="; margin-bottom: 2.4pt; text-indent: 18pt;"><span style="">"Her şeyi?"</span></p>

    <p style="; margin-bottom: 2.4pt; text-indent: 18pt;"><span style="">"Amalthea Lank'in çifte cinayetten tutuklandığını söyledin. Bu ne zaman olmuş?"</span></p>

    <p style="; margin-bottom: 2.4pt; text-indent: 18pt;"><span style="">"Yaklaşık beş yıl kadar önce."</span></p>

    <p style="; margin-bottom: 2.4pt; text-indent: 18pt;"><span style="">"Kurbanlar kimlermiş?"</span></p>

    <p style="; margin-bottom: 2.4pt; text-indent: 18pt;"><span style="">"Bunu söylemek çok zor. Duyacaklarını kaldırmak da hiç kolay değil."</span></p>

    <p style="; margin-bottom: 2.4pt; text-indent: 18pt;"><span style="">"Az önce annemin bir katil olduğunu söyledin. Bence gayet iyi kaldırdım şu ana dek."</span></p>

    <p style="; margin-bottom: 2.4pt; text-indent: 18pt;"><span style="">"Anna'dan daha iyi olduğun kesin," dedi Ballard.</span></p>

    <p style="; margin-bottom: 2.4pt; text-indent: 18pt;"><span style="">"Pekâlâ, bana kurbanlardan bahset o zaman. Ve sakın hiçbir şeyi atlayayım deme. Hayatta kaldıramadığım tek bir şey varsa o da budur Rick. Gerçeklerin benden saklanması. Çok fazla sırrı olan bir adamla evliydim ve bu da evliliğimizin sonu oldu. Buna bir kez daha katlanamam. Birinin daha yalan söylemesini kaldıramam."</span></p>

    <p style="; margin-bottom: 2.4pt; text-indent: 18pt;"><span style="">"Peki,." Ballard ona doğru eğilip gözlerinin içine baktı. "Madem ayrıntıları bilmek istiyorsun o zaman acımasızca dürüst olacağım. Çünkü gerçekler son derece acımasız. Kurbanlar Theresa ve Nikki Wells adında, biri otuz beş, diğeri de yirmi sekiz yaşında, Fitchburg, Massachusetts'li iki kardeşmiş. Yolda lastikleri patlamış. Kasım ayının sonlarıymış ve beklenmedik bir kar fırtınasına yakalanmışlar. Bu yüzden yol kenarında mahsur kalmış ne yapacaklarını düşünürken yanlarına bir araba yanaştığı zaman kendilerini çok şanslı hissetmiş olmalılar. İki gün sonra arabalarından otuz mil ötede yanmış bir kulübede cesetleri bulunmuş. Bir hafta sonra</span> <span style="">Virginia</span> <span style="">polisi trafik kurallarını ihlâl ettiği için Amalthea Lank'i durdurmuş. Arabanın plakasının çalıntı olduğunu fark etmişler. Ayrıca arka tamponda kan izleri varmış. Polis bunun üzerine arabayı aramış. Bagajda kurbanların cüzdanlarını ve üzerinde Amalthea'nın parmak izleri bulunan bir lastik levyesi bulmuşlar. Yapılan testlere göre levyenin üzerindeki kan</span> <span style="">Nikki</span> <span style="">ve Theresa'ya aitmiş. Son kanıt da Massachusetts'teki bir benzin istasyonunun güvenlik kamerasında bulunmuş. Kayıtlarda Amalthea'nın plastik bir bidonla benzin aldığı görülüyor. Kurbanların cesetlerini yakmak için kullandığı benzini alırken yani." Ballard, Maura'nın gözlerinin içine baktı yeniden. "İşte. Acımasızca söyledim. İstediğin bu muydu?"</span></p>

    <p style="; margin-bottom: 2.4pt; text-indent: 18pt;"><span style="">"Ölüm sebebi neymiş?" diye sordu Maura. Sesi tuhaf bir biçimde, insanın kanını donduracak derecede sakindi. "Cesetlerin yakıldığını söyledin. Peki, kadınlar nasıl öldürülmüş?"</span></p>

    <p style="; margin-bottom: 2.4pt; text-indent: 18pt;"><span style="">Ballard bir süre Maura'nın sakinliğine inanamayarak öylece yüzüne bakakaldı. "Yanan cesetlerden geriye kalanların röntgen çekimlerine göre iki kadının kafatasında da ciddi hasarlara rastlanmış. Muhtemelen lastik levyesiyle yaralanmışlar. Genç olanı, Nikki yüzüne öyle bir darbe almış ki yüzündeki kemiklerin yerinde kocaman bir çukur oluşmuş. İşte böyle canice bir cinayet."</span></p>

    <p style="; margin-bottom: 2.4pt; text-indent: 18pt;"><span style="">Maura, Ballard'ın anlattığı senaryoyu gözden geçirdi. Karlı bir günde, yol kenarında kalmış çaresiz iki kardeşi</span> <span style="">hayal</span> <span style="">etti. Kadının biri durup da onlara yardım etmek isteyince bu iyi niyetli Samariyeli yardım severe hemen güvenmiş olmalıydılar. Özellikle de onlardan yaşlı olduğu düşünülürse. Beyaz saçlı, yaşlı bir kadın diğer kadınlara yardım ediyor.</span></p>

    <p style="; margin-bottom: 2.4pt; text-indent: 18pt;"><span style="">Maura, Ballard'a döndü. "Anna’nın onun suçlu olduğuna inanmadığını söyledin."</span></p>

    <p style="; margin-bottom: 2.4pt; text-indent: 18pt;"><span style="">"Mahkemede sunulan kanıtlan şimdi söyledim sana. Lastik levyesi, benzin istasyonundan alman görüntüler. Çalıntı cüzdanlar. Hangi jüri olsa onu suçlu bulurdu."</span></p>

    <p style="; margin-bottom: 2.4pt; text-indent: 18pt;"><span style="">"Bu beş yıl önce olmuş. Amalthea kaç yaşındaymış o zaman."</span></p>

    <p style="; margin-bottom: 2.4pt; text-indent: 18pt;"><span style="">"Hatırlamıyorum. Altmışlı bir yaş işte."</span></p>

    <p style="; margin-bottom: 2.4pt; text-indent: 18pt;"><span style="">"Ve kendisinden çok daha genç olan iki kadını zapt edip öldürmeyi başarmış, ha?"</span></p>

    <p style="; margin-bottom: 2.4pt; text-indent: 18pt;"><span style="">"Tanrım, sen de Anna gibi yapıyorsun. Gerçekler apaçık ortada ve sen buna şüpheyle bakıyorsun."</span></p>

    <p style="; margin-bottom: 2.4pt; text-indent: 18pt;"><span style="">"O apaçık ortada dediğin gerçekler her zaman doğru olmayabilir. Eli kolu tutan her insan direnip kaçmaya çalışırdı. Theresa ve Nikki neden çabalamamış?"</span></p>

    <p style="; margin-bottom: 2.4pt; text-indent: 18pt;"><span style="">"Şaşkına dönmüş olmalılar."</span></p>

    <p style="; margin-bottom: 2.4pt; text-indent: 18pt;"><span style="">"İkisi de mi? Neden bari diğeri kaçmaya çalışmamış?"</span></p>

    <p style="; margin-bottom: 2.4pt; text-indent: 18pt;"><span style="">"Çünkü bir tanesinin farklı bir durumu varmış. Eli ayağı tutsa da kolay kolay kaçabilecek gibi değilmiş."</span></p>

    <p style="; margin-bottom: 2.4pt; text-indent: 18pt;"><span style="">"Ne demek istiyorsun?"</span></p>

    <p style="; margin-bottom: 2.4pt; text-indent: 18pt;"><span style="">"Genç olanı, Nikki, dokuz aylık hamileymiş."</span></p>

    <p style="margin-bottom:2.4pt;text-indent:18.0pt"></p>
  </div>
</body>
</html>
