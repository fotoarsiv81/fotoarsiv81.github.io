<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Unknown</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block13" id="toc_id_7">&nbsp;</h1>

  <p class="block4">&nbsp;</p>

  <p class="block4">&nbsp;</p>

  <p class="block4">&nbsp;</p>

  <p class="block4">&nbsp;</p>

  <p class="block" id="u3975cd51-2b16-4b5d-9221-3c522c3533ac">Eluria’nın Küçük Hemşireleri</p>

  <p class="block4">&nbsp;</p>

  <p class="block17">Hayatımda bir evrensel başyapıt varsa o da muhtemelen Gilead’lı Roland Deschain ve varlığın merkezi olan Kara Kule’yi arayışının hikâyesini anlattığım, henüz tamamlanmamış yedi kitaplık seridir. 1996 veya 1997’de Ralph Vicinanza (bazen menajerliğimi ve işimin dış ilişkiler sorumluluğunu yapar) bana, Robert Silverberg’in hazırladığı büyük fantezi antolojisine Roland’ın gençlik yıllarıyla ilgili bir hikâye yazarak katkıda bulunmak isteyip istemediğimi sordu. Kesin bir söz vermemekle birlikte kabul ettim. Ama hiçbir şey üretemedim. Tam vazgeçecektim ki bir sabah Tılsım’ı (The Talisman) ve Jack Sawyer’in Ötedünya Kraliçesi’ni ilk kez gördüğü büyük çadırı düşünerek uyandım. Duştayken (hayal gücümün tartışmasız en iyi çalıştığı yerdir) gözlerimin önünde harap bir halde… ama içinde hâlâ fısıldaşan kadınların bulunduğu bir çadır canlandırmaya başladım. Hayaletler. Belki vampirler. Küçük Hemşireler. Hayat veren değil, can alan hemşireler. Bu görüntüden bir hikâye oluşturmak inanılmayacak kadar zor oldu. İstediğim gibi hareket edebilirdim, Silverberg kısa hikâyeler değil, kısa romanlar istiyordu, ama yine de çok zordu. Bugünlerde Roland ve dostları sadece uzun değil, bir şekilde epik de olmak istiyor. Bu hikâye hakkında söylemek istediğim şey, anlamanız için Kara Kule serisini okumuş olmanızın gerekmediği. Ve bu arada, Kara Kule tutkunlarına bir haberim var; dokuz yüz sayfa tutan Kara Kule 5 bitti. İsmi Calla’nın Kurtları.</p>

  <p class="block16">-</p>

  <p class="block3">[Yazarın Notu: Kara Kule kitapları, “ilerlemiş” bitkin bir dünyada, Gilead’lı Roland ismindeki son silahşorun siyah cüppeli bir sihirbazı takip etmesiyle başlar. Roland, Walter’ı çok uzun bir süredir izlemektedir. Serinin ilk kitabında, ona sonunda yetişir. Bununla birlikte bu hikâye, Roland’ın Walter’ı hâlâ takip etmekte olduğu dönemde geçiyor. S. K]</p>

  <p class="block4">&nbsp;</p>

  <p class="block16">I. TAM DÜNYA. BOŞ KASABA. ZİLLER.</p>

  <p class="block16">ÖLÜ GENÇ. TERS DÖNMÜŞ VAGON.</p>

  <p class="block16">YEŞİL YARATIKLAR.</p>

  <p class="block4">&nbsp;</p>

  <p class="block3">Gilead’lı Roland, Tam Dünya’da, içine çektiği nefes göğsüne ulaşamadan vücudundan emiliyormuş gibi hissetmesine yol açan sıcak bir havada Desatoya Dağları‘nda bir kasabaya vardı. O günlerde yalnız seyahat ediyordu ve çok yakında yoluna yaya devam etmek zorunda kalabilirdi. Önceki hafta boyunca bir at hekimi bulabilmeyi ummuştu ama artık bulsa bile bir işe yaramayacağını düşünüyordu. İki yaşındaki atı, son saatlerine yaklaşmış gibiydi.</p>

  <p class="block3">Kasabanın, üzerinde hâlâ eski bir festivalden kalma süsler duran büyük girişi misafirperver bir şekilde onu içeri buyur ediyordu ama ardındaki sessizlikte bir terslik vardı. Silahşor ne at nallarının, ne dönen araba tekerleklerinin ne de pazar yerindeki satıcıların seslerini duyuyordu. Duyulan sesler cırcırböceklerinin (başka bir böcek türü de olabilirdi, sesleri cırcırböceklerinden biraz daha ahenkliydi) alçak uğultusu, ahşap bir yere vurulan garip darbelerin sesi ve küçük çanların varla yok arası çıngırtısıydı.</p>

  <p class="block3">Ayrıca giriş kapısının demirleri arasına yerleştirilmiş çiçekler uzun zaman önce çürümüştü.</p>

  <p class="block3">Atı Topsy dizlerinin arasında iki kez şiddetle hapşırdı ve yalpalayan Roland biraz atına olan saygısından, biraz da kendini düşündüğünden -Topsy sonunda hayat mücadelesinden vazgeçecek olursa altında kalıp bacağını kırmak istemiyordu- attan indi.</p>

  <p class="block3">Silahşor, tozlu botları ve solmuş kot pantolonuyla yakıcı güneşin altında, atının boynunu okşayarak durdu. Ara sıra Topsy’nin gözpınarlarına konan ufak sinekleri kovuyordu. Yumurtalarını ancak Topsy öldükten sonra bırakabilirlerdi, daha önce değil.</p>

  <p class="block3">Roland, atını son saatlerinde elinden geldiğince onurlandırarak uzaktan gelen çan seslerini ve ahşap bir yere inen garip darbeleri dinledi. Bir süre sonra dalgınlığından sıyrılarak girişi incelemeye başladı.</p>

  <p class="block3">Ortasındaki haç, alışılmışın biraz dışındaydı ama onun dışında kapı, benzerlerinin tipik bir örneğiydi. Batıya özgü, işe yaramayan ama geleneksel bir yapıydı, Roland’ın son on ayda geçtiği bütün küçük kasabalara girerken (gösterişli) ve çıkarken (daha az gösterişli) bu kapıları görmek mümkündü. Hiçbiri ziyaretçileri uzak tutmak için yapılmamıştı, bunun da öyle olduğu açıkça görülüyordu. Kapı, yolun her iki tarafındaki çakıllı araziye doğru altışar metre kadar uzanan ve aniden sona eren iki pembe, kerpiç duvar arasına dikilmişti. Kapatılıp kilitlenmesinin hiçbir anlamı olmazdı zira bu, içeri girmek isteyenlerin yolunu birkaç metre uzatmaktan başka bir işe yaramayacaktı.</p>

  <p class="block3">Roland, girişin ötesinde sıradan, tipik bir anayolun uzandığını görebiliyordu, üzerinde bir han, iki meyhane (birinin ismi Bustling Pig’di; diğerinin önündeki tabeladaki yazı ise okunamayacak kadar silinmişti), bir esnaf, bir nalbant, bir toplantı salonu vardı. Ayrıca tepesinde gösterişsiz bir çan kulesinin olduğu ahşap, küçük ama hoş bir bina görülüyordu. Çift kanatlı kapısı üzerinde altın yaldıza boyanmış bir haç vardı. Bu haç da, girişteki kapıda olan gibi bu binanın İsa dinine tapınma bölgesi olduğunu işaret ediyordu. Bu din, Orta-Dünya’da pek yaygın olmamakla birlikte çoğunluk tarafından bilinirdi; o günlerde bu, diğer birçok din içinde önde gelirdi.</p>

  <p class="block3">Bunlar arasında Baal, Asmodeus ve yüzlerce başka din vardı. O günlerde diğer pek çok konuda olduğu gibi inanç da ilerlemişti. Roland’a kalsa dini, aşk ve cinayetin birbirinin ayrılmaz bir parçası olduğunu ve sonunda Tanrı‘nın daima kan içtiğini söyleyen diğer dinlerden pek farklı değildi.</p>

  <p class="block3">Bu arada sesleri cırcırböceklerıyle neredeyse aynı olan böceklerin aile uğultusu devam ediyordu. Çanların varla yok arası sesi da öyle. Ve o darbe sesi, kapının yumruklanması gibi. Veya bir tabut kapağının.</p>

  <p class="block3">Burada çok yanlış olan bir şey var, diye düşündü silahşor. Dikkatli ol, Roland, burada kızıl bir koku var.</p>

  <p class="block3">Topsy’yi ölü çiçeklerle süslü kapıdan içeri soktu ve ana caddenin üzerinde ilerlemeye başladılar. Mağazanın sıradan bir kasabada yaşlı adamların toplanıp o yıl elde edilen ürün, siyaset ve gençlerin aptallıkları üzerine çene çaldığı verandasında sadece bir dizi boş sallanan sandalye vardı. Birinin altında, dikkatsiz (ve uzun zaman önce orayı terk etmiş) bir ihtiyarın düşürmüş olabileceği, mısır koçanından yapılmış bir pipo duruyordu. Bustling Pig’in önündeki yular bağlama tahtası bomboştu. Meyhanenin pencereleri de karanlıktı. Yaylı kapının kanatlarından biri menteşesinden sökülmüş, içeri doğru eğik duruyordu; diğer kanat aralıktı. Soluk yeşil tahtaları üzerindeki bordo lekeler muhtemelen boya değildi.</p>

  <p class="block3">Haranın önü, iyi kozmetiklerle güzel görünmeyi başaran çökmüş bir kadın gibiydi ama arkasındaki ahır, simsiyah bir iskelete dönmüştü. Yangın yağmurlu bir günde çıkmış olmalı, diye düşündü silahşor. Yoksa bütün kasabanın çıra gibi yanıp kül olması işten değildi.</p>

  <p class="block3">Sağ tarafında, kasaba meydanına ulaşan caddenin yarısında kilise vardı. Her iki yanında üzeri çimlerle kaplı boşluklar uzanıyordu. Kilisenin bir tarafında kasabanın toplantı salonu, diğer tarafında rahip ve ailesinin yaşadığı ev vardı (eğer rahip İsa dininin bir eşe ve aileye izin verildi-&amp; koluna mensupsa elbette; çılgınlar tarafından yönetildiği muhakkak olan diğer kolu, en azından bekâr görünümü vermelerini talep ediyordu). Bu otlarla kaplı bölümlerde çiçekler vardı ve susuzluktan kavrulmuş gibi görünmelerine rağmen çoğu canlıydı. Demek ki kasabanın böyle boşalmasının sebebi her neyse, çok uzun süre önce olmamıştı. Belki bir önce. Ya da iki.</p>

  <p class="block3">Topsy tekrar hapşırdı ve başını yorgunca eğdi.</p>

  <p class="block3">Silahşor çıngırtı sesinin geldiği yeri gördü. Kilise kapılarının üzerindeki haçın üst kısmına bir ip bağlanmıştı. İpin ucunda belki iki düzine küçük, gümüş çan vardı. Rüzgârlı bir gün değildi ama küçük çanlar sürek kıpırdıyordu… gerçek bir rüzgâr çıkacak olsa, diye düşündü Roland, ortalığı kaplayacak olan ses, dedikodu yapan diller gibi nahoş olacak.</p>

  <p class="block3">“Merhaba!” diye seslendi Roland caddenin karşısına bakarak. Tabelasındaki yazıya bakılırsa karşıdaki bina bir oteldi: Good Beds Otel. Kasabaya selamlar!”</p>

  <p class="block3">Çan seslerinden, böcek uğultusundan ve o garip darbe seslerinden başka cevap yoktu. Ne bir cevap, ne bir hareket… ama burada insanlar vardı. İnsanlar veya bir şey. Gözetleniyordu. Ensesindeki tüyler diken diken olmuştu.</p>

  <p class="block3">Roland, Topsy’yi kasaba meydanına yönelterek yürümeye başladı. Her adımında caddenin tozunu havalandırıyordu. Kırk adım sonra üzerinde KANUN yazan alçak binanın önünde durdu. Şerifin ofisi (eğer içeridekilerden bu kadar uzakta olabiliyorsa) kiliseye çarpıcı bir şekilde benziyordu, binanın ahşap duvarlarında koyu kahverengi lekeler vardı.</p>

  <p class="block3">Arkasında kalan çanlar fısıldadı.</p>

  <p class="block3">Roland atını caddenin ortasında bırakarak şerifin ofisine girdi. Çan seslerini, ensesini yakan güneşi ve yüzünden süzülen terleri tüm hücreleriyle hissedebiliyordu. Kapı kapalıydı ama kilitli değildi. Roland kapıyı açtı ve sonra yüzünü buruşturarak geri çekildi. İçeriye hapsolmuş sıcaklık sessiz bir çığlık gibi dışarı süzülürken elini kaldırmıştı. Bütün binaların içi bu kadar sıcaksa, ahır, kasabadaki tek yanık bina olarak kalmayabilir, diye düşündü. Ve alevleri durduracak yağmur olmayınca (itfaiye ekiplerinin de ortalıkta görünmediği hesaba katılırsa) kasabanın yanıp yok olması zor değildi.</p>

  <p class="block3">Derin nefesler almaktan kaçınarak içeriye girdi. Girer girmez sineklerin vızıltısını duydu.</p>

  <p class="block3">İçeride geniş ve boş olan tek bir hücre vardı. Parmaklıklı kapısı açıktı. kinin dikişleri sökülmeye başlamış bir çift leş gibi deri ayakkabı, The Bustling Pig’deki gibi bordo lekelerin olduğu bir yatağın altında duruyordu. Sinekler de buradaydı. Açgözlülükle yerdeki lekenin üzerine üşüşmüşlerdi.</p>

  <p class="block3">Masanın üzerinde bir kayıt defteri vardı. Roland defteri kendine çekerek kırmızı kapağı üzerindeki kabartma yazıyı okudu.</p>

  <p class="block16">AHLAKSIZLIK VE ISLAH KAYITLARI</p>

  <p class="block16">TANRIMIZIN YILLARI</p>

  <p class="block16">ELURIA</p>

  <p class="block3">Artık kasabanın ismini biliyordu hiç olmazsa, Eluria. Hoş, aynı zamanda her nedense biraz meşum bir isimdi. Roland bu koşullar göz önüne alındığında her ismin aynı duyguyu uyandırabileceğini düşündü. Oradan çıkmak için arkasına dönmüştü ki tahta bir sürgüyle kapatılmış bir kapı gördü.</p>

  <p class="block3">Kapıya yürüdü, bir süre önünde durdu sonra kalçasındaki büyük tabancalardan birini çekti. Başı öne eğik, düşünür halde bir süre daha durdu (eski dostu Cuthbert, Roland’ın beynindeki çarkların yavaş ama fazlasıyla iyi çalıştığını söylerdi) ve sürgüyü geri çekti. Kapıyı açtı ve hemen geri çekilerek tabancasını doğrulttu. Gözleri fırlamış, boğazı kesilmiş bir cesedin (belki Eluria şerifinin kendisi) öne doğru düşeceğini sanmıştı, AHLAKSIZLIK kurbanı ve ISLAH’a muhtaç biri…</p>

  <p class="block3">Hiçbir şey yoktu.</p>

  <p class="block3">Aslında muhtemelen uzun süre kalan mahkûmların giydiği yarım düzine tulum, iki yay, bir ok torbası, eski, tozlu bir motor, en son yüz yıl önce ateşlenmiş gibi görünen bir tüfek ve bir paspas vardı… ama silahşorun aklında bunlar hiçbir şey sınıfına giriyordu. Sadece bir eşya dolabıydı.</p>

  <p class="block3">Tekrar masanın başına döndü, kayıt defterini açtı ve sayfalarına şöyle bir göz gezdirdi. Sayfalar bile defter fırına atılmış gibi sıcaktı. Bir açıdan öyle olduğunu düşündü. Ana caddenin düzeni farklı olsaydı deftere kaydedilmiş birçok dinsel suç görmeyi bekleyebilirdi. Hiç olmadığını görmek onu şaşırtmamıştı, İsa dini kilisesi meyhanelerle aynı cadde üzeri bu kadar yakın bulunabiliyorsa kilisedekiler oldukça hoşgörülü olmalıydı. Roland defterde çoğunlukla sıradan, önemsiz suçlar olduğunu gördü. Birkaç tane de pek önemsiz sayılmayacak kayıt vardı, bir cinayet ve at hırsızlığı, bir bayanın üzülmesi (muhtemelen tecavüz anlamına geliyordu). Katil, asılmak üzere Lexingworth adında bir yere sevk edilmişti. Roland bu ismi daha önce hiç duymamıştı. Sonlara doğru, Yeşil yaratıklar def edildi, notu düşülmüştü. Roland’a hiçbir anlam ifade etmemişti. En son kayıt şuydu:</p>

  <p class="block4">&nbsp;</p>

  <p class="block19">12/Td/99. Chas. Freeborn, sığır, hırsızı denenecek.</p>

  <p class="block1">&nbsp;</p>

  <p class="block3">Td, Tam Dünya olmalıydı. Mürekkep, hücredeki yatağın üzerindeki kan kadar eskiydi ve silahşor, sığır hırsızı Chas. Freeborn’un yolunun sonuna vardığını düşündü.</p>

  <p class="block3">Tekrar dışarı, sıcağa ve çan seslerine çıktı. Topsy, donuk gözlerle ona baktı ve sonra başını otlanacak bir şey varmışçasına tekrar tozlu ana caddeye eğdi. Bir daha otlanacağı meçhuldü.</p>

  <p class="block3">Silahşor, atının yularını aldı, uçlarını rengi solmuş kot pantolonuna vurarak tozunu silkti ve kasaba meydanına doğru yürümeye devam etti. Yürüdükçe o garip vuruş sesi yükseliyordu (şerifin ofisinden çıkarken tabancasını kınına koymamıştı, o an da koymayı düşünmüyordu) ve Roland, Eluria pazarının birçok kez kurulmuş olduğu meydana yaklaştığında sonunda bir harekete rastladı.</p>

  <p class="block3">Meydanın karşı tarafında, görünüşünden demir tahtadan yapılmışa benzeyen (bazıları “sekoya” da diyordu) uzun bir yalak vardı. Mutlu zamanlarda güney ucundaki, şimdi kupkuru bir şekilde sarkan paslı çelik borudan gelen suyla beslendiği anlaşılıyordu. Bu meydan vahasının bir tarafından, ortalarına yakın bir yerden soluk gri bir pantolon içinde, çokça çiğnenmiş bir kovboy çizmesinde son bulan bir bacak sarkıyordu.</p>

  <p class="block3">Çiğneyen, rengi fitilli kadife pantolondan iki ton koyu olan iri bir köpekti. Roland normal şartlar altında köpeğin çizmeyi kolayca çıkarabilirdi. Bacak ve bacağın alt kısmının muhtemelen şişmiş olduğunu düşünerek artık çizmeyi sadece dişlemeyi bırakmıştı. Güçlü çenesiyle sallayarak öne geriye savuruyordu. Çizmenin topuğu arada sırada yaladığı kısmına çarpıyor garip bir ses çıkarıyordu. Anlaşılan silahşor, tadır kapağına vurulan yumruk sesine benzediğini düşünmekle pek yanılmamıştı.</p>

  <p class="block3">Neden birkaç adım gerileyip yalağın içine zıplayarak cesedin yanına bırakmıyor? diye düşündü Roland. Borudan su akmıyor, boğulmaktan korkuyor olamaz.</p>

  <p class="block3">Topsy tekrar yorgunca aksırdı. Köpek bu ses üzerine onlara doğru dönünce Roland işleri neden zor yöntemle yapmaya çalıştığını anladı. Ön bacaklarından biri kötü bir şekilde kırılmış ve kemiği eğri kaynamıştı. Zıplamak şöyle dursun, yürümesi bile başlı başına bir uğraş olmalıydı. Göğsünde bir tutam kirli beyaz tüy vardı. Beyaz tüylerin arasında kalan siyah tüyler kaba bir haç şekli oluşturmuştu. Belki de kilisedeki öğle sonrası sohbetine katılmayı uman bir İsa, köpekti.</p>

  <p class="block3">Ama göğsünden yükselen hırıltıda ve dönen sulu gözlerinde dini bir şey yoktu. Üst dudağı tehditkâr bir hırıltıyla gerildi ve oldukça iyi görünümlü bir dizi dişi ortaya çıkardı.</p>

  <p class="block3">“Uzaklaş,” dedi Roland. “Hâlâ fırsatın varken.”</p>

  <p class="block3">Köpek, butları çiğnenmiş çizmeye dayanana dek geriledi. Yaklaşan adama korkuyla bakıyordu ama bulunduğu yerden ayrılmamaya kararlı olduğu da anlaşılıyordu. Roland’ın elindeki tabancanın onun için bir anlamı yoktu. Silahşor buna şaşırmamıştı, köpeğin ilk defa bir tabanca gördüğünü ve tek fırlatmalık bir tür sopa olduğunu sandığını tahmin ediyordu.</p>

  <p class="block3">“Git buradan,” dedi Roland ama köpek hâlâ yerinden kıpırdamamıştı.</p>

  <p class="block3">Onu vurmalıydı, kendine hayrı yoktu ve insan etinin tadını almış bir köpeğin başka kimseye de hayrı olamazdı, ama nedense istemedi. Kasabada hâlâ hayatta olmayı başaran tek canlıyı (şarkı söyleyen böcekler hariç) öldürmek kötü şansa davet gibi görünüyordu.</p>

  <p class="block3">Köpeğin sağlam ayağının hemen yan tarafına bir el ateş etti. Sıcak günde yankılanan tabanca gürültüsü böceklerin sesini bir süre için kesmişti. Görünüşe bakılırsa köpek Roland’ın gözünü rahatsız eden… Ve biraz da yüreğine dokunan bir aksaklıkla bile olsa koşabiliyordu. Meydanın diğer ucunda, ters dönmüş bir yük arabasının yanında durdu (yük bölümünün yan tarafında geniş kan lekeleri olduğu görülüyordu) ve arkasına kaçamak bir bakış attı. Sonra Roland’ın ensesindeki tüyleri daha da ayağa kaldırarak ümitsizce uludu. Yıkıntı arabanın kenarından geçerek it ahır arasına uzanan yola doğru topalladı. Roland, Eluria’nın arka kapısının o tarafta olduğunu tahmin etti.</p>

  <p class="block3">Ölmek üzere olan atının yuları hâlâ elinde olduğu halde meydanın ortasındaki yalağa yürüdü ve içine baktı.</p>

  <p class="block3">Çizmenin sahibi bir adam değil, ergenlik çağını henüz geride bırakmış bir gençti, buna rağmen oldukça iri yapılıydı. Kızgın yaz güneşi altında yirmi beş santim derinliğindeki suda bilinmeyen bir süredir yattığı göz önüne alındığında bile oldukça iriydi.</p>

  <p class="block3">Gencin bembeyaz kürelere dönmüş bir heykelinkilere benzeyen gözleri körlemesine silahşora bakıyordu. Saçları suyun etkisiyle ağarmış görünüyordu ama vaktiyle sırma gibi oldukları belliydi. On dört on altı yaş civarında olmasına rağmen üzerinde kovboy giysileri vardı. Boynunda, sıcak suyun içinde bulanıkça parlayan altın bir madalyon vardı.</p>

  <p class="block3">Roland içinden yükselen mecburiyet duygusuyla isteksizce de olsa elini suya uzattı. Madalyonu tuttu ve çekti. Zincir koptu ve Roland sular damlayan madalyonu havaya kaldırdı.</p>

  <p class="block3">Bir İsa dini sembolü görmeyi bekliyordu, genellikle haç takıyorlardı, ama zincirin ucundan sarkan bir dikdörtgendi. Saf altın gibi görünüyordu. Üzerine bir yazı kazınmıştı.</p>

  <p class="block4">&nbsp;</p>

  <p class="block19">James</p>

  <p class="block19">Ailesinin ve TANRI’nın sevgisiyle.</p>

  <p class="block4">&nbsp;</p>

  <p class="block3">Duyduğu tiksinti yüzünden elini kirli suya neredeyse sokmayacak olan Roland (genç bir adam olsa bunu asla yapamazdı) madalyonu aldığına memnun olmuştu. Bu gencin sevenlerinden hiçbirine rastlayamaz bilirdi ama ka hakkında rastlama ihtimalinin olduğunu düşünecek kadar fikri vardı. Her koşulda, yaptığı doğru bir hareketti. Genç için düzgün bir cenaze töreni yapmak da öyle olurdu, ama cesedini yalaktan parçalamadan çıkarmak mümkün görünmüyordu.</p>

  <p class="block3">Roland içinde giderek şiddetlenen kasabadan çekip gitme isteğiyle ve genç için ne yapabileceği düşüncesi arasında gidip geliyordu ki Topsy sonunda düşüp öldü.</p>

  <p class="block3">Kır at, derin bir iç geçiriş ve iniltiyle tozlu meydana devrilmişti. Roland arkasına döndüğünde cadde üzerinde yürüyen sekiz kişi gördü. Bir oyun çevirmeye hazırlanan beysbol oyuncuları gibi yan yana dizilmiş ona doğru ilerliyorlardı. Derileri parlak yeşildi. Muhtemelen karanlıkta birer hayalet gibi parlıyorlardı. Cinsiyetlerini ayırt etmek zordu, bir önemi de yokmuş gibi görünüyordu. Yaratıklar, bilinmeyen bir sihirle canlandırılmış cesetlerin yavaşlığıyla, sırtlarını kamburlaştırarak ilerliyorlardı.</p>

  <p class="block3">Toz, ayak seslerini bir halı gibi boğmuştu. Topsy ona bir iyilik edip böyle vakitlice ölmeseydi Roland onları fark etmeden saldırı mesafesine girebilirlerdi, çünkü gelişlerini önceden görüp Roland’ın dikkatini bir şekilde çekebilecek olan köpek de uzaklaşmıştı. Görebildiği kadarıyla yaratıkların ateşli silahı yoktu. Ellerinde sopalar taşıyorlardı. Çoğunlukla sandalye ve masa ayaklarıydı ama biri, öylece alınmaktan çok yapılmış gibi görünüyordu, ucunda her yana doğru çakılmış paslı çiviler vardı. İri iğneli ince dallı bir kaktüse benziyordu. Roland bunun bir zamanlar meyhanelerden birinin, belki Bustling Pig’in sahibine ait olabileceğini düşündü.</p>

  <p class="block3">Sıranın ortasındaki yaratığa nişan alarak tabancasını doğrulttu. Artık adımlarının hafif hışırtısını ve ıslak nefes alışlarını duyabiliyordu. Sanki tümü nezleydi ve göğüsleri tıkanmıştı.</p>

  <p class="block3">Muhtemelen madenlerden çıkmışlar, diye düşündü Roland. Bu yakınırda radyum madenleri var. Bu, derilerinin rengini de açıklıyor. Güneşin onları öldürmemesi şaşırtıcı.</p>

  <p class="block3">O anda sıranın sonunda yürüyen yaratık -yüzü erimiş balmumu gibi görünen- yere yıkıldı. Roland onun erkek olduğundan emindi. Yaratık boğuk bir haykırışla dizlerinin üzerine çöktü ve yanında yürüyen şeyin eline uzandı, boynunda cızırdayan kırmızı lekeler olan kel kafalı bir yaratıktı. Yere yıkılan arkadaşına hiç aldırmadan koyu renk gözleriyle Roland’a bakmayı sürdürerek yürümeye devam etti.</p>

  <p class="block3">“Olduğunuz yerde kalın!” dedi Roland. “Günbatımını görmek istiyorsanız benden sakının! Uzak durun!”</p>

  <p class="block3">Daha çok ortadakine, parçalanmış gömleğinin üzerine çok eski, kırmızı pantolon askıları takmış ve leş gibi bir melon şapka giymiş yaratık seslenmişti. Yaratığın tek gözü kördü ve sağlam gözüyle Roland’a korkunç bir açgözlülükle bakıyordu. Melon Şapka’nın yanındaki (yeleğinin altından sarkan, göğüslere benzer çıkıntılar Roland’a bunun bir kadın olduğunu düşündürmüştü) elindeki sandalye ayağını fırlattı. Yönü doğruydu ama sopa on metre kadar geriye düştü.</p>

  <p class="block3">Roland tabancasının tetiğini bir kez daha çekti. Kurşun bu kez uyuz köpeğin ön patisinin değil, Melon Şapka’nın parçalanmış ayakkabısının önündeki toprağı yerden kaldırdı.</p>

  <p class="block3">Yeşil yaratık köpeğin yaptığı gibi kaçmadı ama gözlerindeki açgözlü bakışla olduğu yerde durdu. Diğerleri de durmuştu. Eluria’nın kayıp halkının hayatı bu yaratıkların midesinde mi son bulmuştu? Bunlar gibi yaratıkların yamyamlık konusunda herhangi bir tereddütlerinin olacağını sanmamasına rağmen Roland buna inanamıyordu. (Ve aslında buna yamyamlık denemezdi; bu yaratıkların insan olduğu nasıl düşünülebilirdi? Bir zamanlar belki; ama artık insanlıktan çıkmışlardı.) Fazla yavaş, fazla aptaldılar. Şerif onları kovduktan sonra kasabaya gelmiş olsalardı ya yakılacak ya da taşlanarak öldürüleceklerdi.</p>

  <p class="block3">Roland ne yaptığını düşünmeden; karşımdakilerin laftan anlamaması durumunda ikinci elini tabancasını çekmek için boşaltmak niyetiyle ölü gencin boynundan aldığı madalyonu kot pantolonun cebine soktu ve kopuk zincirini peşinden tıkıştırdı.</p>

  <p class="block3">Yaratıklar tuhaf bir şekilde eğilen gölgeleri arkalarında uzanarak ona bakmaya devam ediyordu. Şimdi ne olacaktı? Geldikleri yere dönmelerini mi söyleyecekti? Yapıp yapmayacaklarını bilmiyordu ve aslında onları görebileceği bir yerde olmalarını tercih ederdi. Hiç olmazsa ölü genci gömüp gömmeme ikilemi ortadan kalkmıştı.</p>

  <p class="block3">“Kıpırdamayın,” dedi adi lisanda ve gerilemeye başladı. “İlk kıpırda-“</p>

  <p class="block3">Sözünü bitiremeden içlerinden biri -kurbağa gibi bir ağzı ve derisi sarkık boynunun kenarlarında solungaçlara benzer yarıklar olan geniş göğüslü atlı- tiz ve zayıf bir sesle anlaşılmaz bir şeyler haykırarak öne atıldı. Bir kahkaha olabilirdi. Elinde piyano ayağına benzer bir şey sallıyordu.</p>

  <p class="block3">Roland ateş etti. Bay Kurbağa’nın göğsü, kötü işçilik eseri bir çatı gibi içeri göçtü. Dengesini sağlamaya çalışarak dört beş adım geriledi. Serbest eliyle göğsünü tırmalıyordu. Uçları sivri, kirli, kırmızı kadife terlikler içindeki ayakları birbirine dolandı ve yaratık acayip ve her nasılsa yalnız bir gargara sesi çıkararak yere düştü. Elindeki piyano bacağını bıraktı, yerde yuvarlandı, kalkmaya çalıştı ve tozların üzerine sırtüstü düştü. Yakıcı güneş ışıkları gözlerini kamaştırdı. Roland izlerken yaratığın derisinden beyaz dumanlar çıkmaya başladı. Derinin yeşil rengi süratle kayboluyordu. Bu görüntüye bir de kızgın ocağın üzerine tükürüldüğünde meydana gelen benzer bir cızırtı eklenmişti.</p>

  <p class="block3">Roland gözlerini diğerlerine çevirdi. “Pekâlâ, ilk kıpırdayan o oldu. Kim ikinci olmak ister?”</p>

  <p class="block3">Görünüşe bakılırsa hiçbiri gönüllü değildi. Onu izleyerek orada öylece duruyorlardı. Yaklaşma girişiminde bulunan yoktu… ama gerileyen de yoktu. Orada ayakta dururlarken onları (haçlı-köpeği olduğu gibi) öldürmesi gerektiğini düşündü. Tetiği çekecek ve yaratıkları biçecekti. Bazıları kaçsa bile yetenekli elleri için onları vurmak bir çocuk oyuncağıydı; sadece birkaç saniye sürerdi. Ama yapamadı. Öyle soğukkanlılıkla olmazdı. O türden bir katil değildi… en azından henüz.</p>

  <p class="block3">Çok yavaş hareketlerle gerilemeye başladı. Önce yalağın çevresinden dolaştı ve arkasına geçerek yaratıklarla arasına aldı. Melon Şapka bir adım ilerleyince Roland diğerlerine onu taklit etmeleri için bir fırsat vermedi. Sıktığı kurşun, Melon Şapka’nın ayağının iki santim ötesine sapları ve tozları kaldırdı.</p>

  <p class="block3">“Bu son uyarıydı,” dedi az önceki gibi adi lisanda. Anlayıp anlamalarını bilmiyor, pek de umursamıyordu. Sesinin tonundan ne demek istediğini anlamış olmalıydılar. “Bir sonraki kurşun birinizin kalbine saplanır. Siz kıpırdamadan burada kalacaksınız, ben de gideceğim. Size hayatta kalma şansı veriyorum. Beni takip etmeye kalkan ölür. Hava oyun oynamak için fazlasıyla sıcak ve…”</p>

  <p class="block3">“Böö!” diye bağırdı arkasından gelen pürüzlü, hırıltılı ses. Sesteki ne şeyi fark etmemek imkânsızdı. Roland neredeyse vardığı ters dönmüş arabanın gölgesinden bir başka gölgenin ayrıldığını gördü ve arabanın arkasında bir başka yaratığın saklandığını anladı. Ama harekete geçmek için zamanı yoktu.</p>

  <p class="block3">Arkasına dönmeye niyetlenmişti ki bir sopa Roland’ın omzuna indi ve sağ kolunu bileğine kadar uyuşturdu. Tabancasını elinden düşürmemeyi başardı ve bir el ateş etti ama kurşun at arabasının ahşap tekerleklerinden birine isabet ederek bir çubuğunu parçaladı. Tekerlek yüksek sesli bir gıcırtıyla ekseni üzerinde döndü. Roland arkasındaki yaratıkların zafer ve neşe dolu çığlıklarla yaklaştığını duydu.</p>

  <p class="block3">Devrilmiş arabanın arkasında saklanan şey iki başlı dev bir canavardı. Başlarından biri bir cesedin donuk, gevşek kafasıydı. Diğer başı da yeşildi ama çok daha canlı görünüyordu. Tekrar vurmak için sopayı kaldırdığında neşeyle sırıtıyordu.</p>

  <p class="block3">Roland uyuşmamış olan sol elindeki tabancayı doğrulttu ve sırıtan canavarı ağzından vurdu. Yaratık, ağzından kân ve diş parçacıkları fışkırarak geriledi. Sopası gevşeyen parmaklarının arasından kayıp düştü. Ama Roland’ın sopalarıyla üzerine üşüşen diğerlerinden kaçmaya fırsat olmadı.</p>

  <p class="block3">İlk birkaç darbeyi savuşturmayı başardı ve bir an için devrilmiş arabanın diğer tarafına kaçabilecek gibi oldu. Araya biraz mesafe koyabil tabancalarıyla daha etkili olabilirdi., Bunu yapabilmesi gerekirdi. Kara Kule’ye ulaşmak için çıktığı yolculuk batıda, Eluria adındaki küçük bir kasabanın güneş altında pişen tozlu caddesi üzerinde, yarım düzine yeşil derili, uyuşuk yaratığın elinde son bulmayacaktı mutlaka, değil mi? Ka bu kadar acımasız olamazdı.</p>

  <p class="block3">Ama Melon Şapka’nın yan taraftan indirdiği darbe ona isabet etti ve Roland; yanından geçmeye niyetlendiği devrik arabanın yavaşça dönen arka tekerleğine çarptı. Elleri ve dizleri üzerine düştü ve hemen dönüp kendini yağmur gibi inen darbelerden sakınmaya çalıştı. Bu arada yaratıkların sayısının yarım düzineden fazla olduğunu gördü. Caddeden meydana doğru en az otuz yeşil kadın ve adam yaklaşıyordu. Bunlar küçük bir grup değil, lanet olası bir kabileydi. Ve kızgın güneşin altındaydılar! Deneyimleri sonucu öğrendiği kadarıyla bu yaratıklar beyni olan şapkalı mantarlar gibi karanlığı severdi. Roland daha önce bu kasabadakiler gibisini görmemişti. Bunlar…</p>

  <p class="block3">Kırmızı yelekli olan bir kadındı. Etrafını sarıp sopalarıyla üzerine çullanmalarından önce doğru düzgün son gördüğü, kadının yeleğinin altından sarkan çirkin göğüsleriydi. Çivili sopa, sağ baldırına indi ve pis, paslı dikenlerini etine gömdü. Silahşor büyük tabancalarından birini doğrultmayı bir kez daha denedi (artık görüşü bulanıklaşmıştı ama bu, onları vurmasına engel değildi; her zaman içlerinde en yeteneklisi o olmuştu, bir keresinde Jerry DeCurry, Roland’ın gözleri bağlı ateş edebileceğini çünkü parmaklarında gözleri olduğunu söylemişti) ama tabancası savrulan bir tekmeyle tozların içine düştü. Diğerinin sandal ağacından kabzasının pürüzsüz yüzeyini elinde hissedebiliyordu ama onu doğrultmasına da fırsat vermediler.</p>

  <p class="block3">Yaratıkların kokusunu alabiliyordu, çürüyen etin yoğun, leş kokusuydu. Yoksa bu koku başını zayıf, yararsız bir çabayla darbelerden korunak için kaldırdığı ellerinden mi geliyordu? Ölü gencin derisinden kopan parçacıkların yüzdüğü o kirli suya soktuğu ellerinden?</p>

  <p class="block3">Sopalar vücudunun her yerine acımasızca inmeye devam ediyordu. Sanki yaratıklar onu sadece öldüresiye dövmek değil, aynı zamanda etlerini pelteye çevirmek istiyordu. Ölümü olduğuna inandığı karanlığın içine yuvarlanırken böceklerin sesini, öldürmediği köpeğin havlamasını ve kilisenin kapısının üzerine asılmış küçük çanların seslerini duydu. Tüm bu sesler birleşince tuhaf, hoş bir melodiye dönüşmüştü. Sonra o da yok oldu. Karanlık her şeyi yuttu.</p>

  <p class="block4">&nbsp;</p>

  <p class="block16">II. YÜKSELİŞ. ASILI KALMAK. BEYAZ GÜZELLİK.</p>

  <p class="block16">DİĞER İKİSİ. MADALYON.</p>

  <p class="block4">&nbsp;</p>

  <p class="block3">Silahşorun dünyaya dönüşü, daha önce birkaç kez yaşadığı gibi bu darbenin ardından bilincinin yerine gelmesi gibi olmadı. Uykudan uyanmak gibi de değildi. Yükselmek gibiydi.</p>

  <p class="block3">Öldüm, diye düşündü Roland bu süreç içinde bir anda… sonunda düşünebilme yetisini kısmen de olsa geri kazandığında. Öldüm ve sonrasında beni ne bekliyorsa ona doğru yükseliyorum. Öyle olmalı. Duyduğum sesler de ölülerin ruhlarının şarkıları.</p>

  <p class="block3">Zifiri karanlık yerini yağmur bulutlarının koyu gri rengine, daha sonra sis grisine bıraktı. Renk daha da açılarak güneşin yüzünü göstermesinden hemen önceki buğulu sadeliğe döndü. Ve tüm bunların yanında bir de yükseliyormuşluk hissi vardı. Sanki sakin ama güçlü bir hava akımına kapılmıştı.</p>

  <p class="block3">Yükselme hissi azalıp gözkapaklarının gerisindeki aydınlık artınca Roland yaşadığına inanmaya başladı. Onu ikna eden şarkı sesi olmuştu. Ölülerin ruhlarının veya İsa dininin rahiplerinin bazen tarif ettiği cennet meleklerinin değil, böceklerin sarkışıydı. Biraz cırcırböceklerine benzeyen ama kulağa daha tatlı gelen ses. Eluria’da duyduğu ses.</p>

  <p class="block3">Bu düşünce üzerine gözlerini açtı.</p>

  <p class="block3">Roland’ın hâlâ hayatta olduğuna inancı bembeyaz bir güzellik içinde havada asılı olduğunu görünce bir an için sarsıldı. İlk düşüncesi gökyüzünde, tül gibi bulutlar arasında uçuyor olduğuydu. Böceklerin şarkısını hâlâ duyuyordu. Çan seslerini de duyabiliyordu.</p>

  <p class="block3">Başını çevirmeye çalıştı ve bir çeşit koşum takımı içinde sallandı. Gıcırdadığını duyabiliyordu. Böceklerin, Gilead’da, evinde cırcırböceklerinin günbatımmdaki ötüşlerine benzeyen şarkısı bir an için kesildi ve ritmi bozuldu. Bu sırada Roland sırtında bir ağacın dallan gibi dalga dalga yayılan keskin bir acı hissetti. Acının kaynağı olan dalların ne olduğunu bilmiyordu ama ağacın gövdesinin omurgası olduğu barizdi. Bir bacağının alt kısmında çok daha şiddetli bir acı hissetti, aklı karışmıştı, hangi bacağı olduğunu anlayamıyordu. Çivili sopayla vurdukları yer, diye düşündü. Başında yakıcı bir sancı vardı. Kafatası kötü bir şekilde çatlamış bir yumurta gibiydi. Acıyla haykırdı. Boğazından yükselen ve karga sesine benzer gıcırtılı sesin kendisine ait olduğuna inanmakta zorlandı. Haç-köpeğin havlayışını da duyar gibi olmuştu ama bu mutlaka hayalinin bir oyunu olmalıydı.</p>

  <p class="block3">Ölüyor muyum? Tam sona varırken mi uyandım?</p>

  <p class="block3">Bir el kaşını okşadı. Silahşor eli hissediyor ama göremiyordu, parmaklar teninde dolaşıyor, sertleşmiş kaslarını ovarak düğümleri açıyordu. Sıcak bir günde içilen buzlu su gibi ferahlatıcıydı. Gözkapakları inmeye başladı ve o anda aklına korkunç bir fikir geldi: ya bu el yeşilse ve sahibinin göğüsleri lime lime olmuş yeleğinin altından sarkıyorsa?</p>

  <p class="block3">Ya öyleyse? Ne yapabilirsin ki?</p>

  <p class="block3">“Şşş, sakin ol, adam,” dedi genç bir kadın sesi… bir kız da olabilirdi. Roland’ın aklına ilk gelen Mejis’teki kız, Susan oldu.</p>

  <p class="block3">“Nerede… nerede…”</p>

  <p class="block3">“Kıpırdama. Henüz çok erken.”</p>

  <p class="block3">Sırtındaki acı hafiflemişti ama bir ağacın dalları hissi hâlâ oradaydı; teni hafif rüzgârda sallanan yapraklar gibi dalgalanıyordu. Bu nasıl olabiliyordu?</p>

  <p class="block3">Bu soruyu bir kenara bıraktı, bütün soruları bir kenara bıraktı ve tüm dikkatini kaşım okşayan serin ele yöneltti.</p>

  <p class="block3">“Uyu, güzel adam, Tanrı‘nın şefkati üzerine olsun. Yaralısın. Kıpırdama. İyileşeceksin.”</p>

  <p class="block3">Köpek havlamayı kesmişti (belki köpek yakınlarda bile değildi) ve Roland o alçak gıcırtıyı tekrar fark etti. Atların koşum takımlarını veya düşünmekten hoşlanmadığı bir şeyi…</p>

  <p class="block3">(asma ipi)</p>

  <p class="block3">…hatırlatıyordu. Şimdi baldırlarının altında, kalçasında ve belki… evet… omuzlarındaki basıncı hissetmeye başlamıştı.</p>

  <p class="block3">Bir yatakta değilim. Sanırım bir yatağım üzerindeyim. Olabilir mi?</p>

  <p class="block3">Bir çeşit askıda olduğunu tahmin ediyordu. Küçük bir çocukken bir adamın at hekiminin büyük salonun arkasındaki odasında bu şekilde yatmış olduğunu hatırlar gibiydi. Bütün vücudu yatakta yatabilmesini engelleyecek kadar kötü yanmış bir seyis yamağıydı. Adam ölmüştü ama hemen değil; acı dolu feryatları iki gece boyunca Gathering Fields’ın tatlı yaz havasını sarmıştı.</p>

  <p class="block3">Ben de yandım mı yani? Bir askıda sallanan bir kül yığını mıyım?</p>

  <p class="block3">Serin parmaklar kaşlarının arasına bastırarak oluşmaya yüz tutan derin çizgiyi yok etti. Ve elin sahibi düşüncelerin okumuş gibi hünerli parmaklarının uçlarıyla aklındakileri adeta çekip aldı.</p>

  <p class="block3">“Tanrı‘nın izniyle iyi olacaksın,” dedi elin sahibi. “Ama zaman, Tanrı‘ya aittir, sana değil.”</p>

  <p class="block3">Hayır, derdi Roland yapabilseydi. Zaman, Kuleye ait.</p>

  <p class="block3">Sonra yükseldiği gibi usulca okşayan rahatlatıcı elden, böceklerin şarkılarından ve çan seslerinden uzaklaşarak tekrar karanlığa gömüldü. Belki uyku, belki bir tür bilinç kaybıydı ama önceki kadar derin değildi.</p>

  <p class="block3">Bir an kızın sesini tekrar duyduğunu sandı ama emin olamadı çünkü sesi bu kez öfke ya da korku veya her ikisiyle birden yükselmişti. “Hayır!” diye haykırdı. “Onu üzerinden çıkaramazsın, biliyorsun! Git ve artık bu konuyu kapat!”</p>

  <p class="block3">Roland tekrar kendine geldiğinde hâlâ güçsüzdü ama aklı biraz daha başındaydı. Gözlerini açtığında gördüğü bir bulutun içi değildi ama aklında yine aynı düşünce, -beyaz güzellik- belirdi. Bazı açılardan Roland’ın hayatında gördüğü en güzel yerdi… bunun bir sebebi hâlâ hayatta olmasıydı ama en büyük sebep çok ferah ve huzur dolu bir yer olmasıydı.</p>

  <p class="block3">Çok büyük bir odaydı; yüksek ve uzundu. Roland büyüklüğünü kestirebilmek için sonunda başını çevirebildiğinde -çok, çok dikkatli bir şekilde- bir uçtan diğerine uzunluğunun en az yüz metre olduğunu gördü. Dardı ama yüksekliği muhteşem bir ferahlık hissi veriyordu.</p>

  <p class="block3">Ne alışkın olduğu gibi duvarlar ne de tavan vardı. Çok büyük bir çadırdaymış gibiydi. Üzerinde güneş ışıkları, dalgalanan ince, beyaz, ipten kumaşa çarparak yayılıyor, ilk uyandığında onları bulut sanmasına sebep bir etki oluşturuyordu. Bu ipek kubbenin altındaki oda alacakaranlık griydi. İpek duvarlar hafif esinti karşısındaki yelkenler gibi dalgalanıyordu. Her duvarın önünde, üzerine küçük çanlar dizilmiş yay şeklinde ipler sarkıyordu. Bu ipler kumaşa dayanıyordu ve her dalgalanmada bunlar, rüzgâr zilleri gibi ötüyordu.</p>

  <p class="block3">Uzun odanın ortasında odayı ikiye bölen bir koridor vardı. Her iki yanda bembeyaz çarşaflar serilmiş tertemiz yataklar diziliydi. Koridorun karşı tarafında hepsi de boş olan yaklaşık kırk yatak vardı. Roland’ın tarafında da aynı sayıdaydılar ama bu taraftaki yatakların ikisi doluydu. Biri Roland’ın hemen sağındakiydi. Üzerinde yatan…</p>

  <p class="block3">O çocuk. Yalağın içinde yatan.</p>

  <p class="block3">Bu düşünceyle Roland’ın kollarındaki tüyler diken diken oldu ve kötü, batıl bir hisle irkildi. Uyuyan çocuğa daha dikkatli baktı.</p>

  <p class="block3">Olamaz. Hâlâ tam anlamıyla kendine gelemedin, bu o çocuk olamaz.</p>

  <p class="block3">Dikkatli bakmak, ilk kanısını değiştirmemişti. Kesinlikle yalaktaki çocuğa benziyordu ve hasta görünüyordu (yoksa böyle bir yerde ne işi vardı?) ama yaşıyordu; Roland, göğsünün yavaşça yükselip alçaldığını, yatağın kenarından sarkan parmaklarının arada sırada seğirdiğini görebiliyordu.</p>

  <p class="block3">Yalaktaki çocuğa kesin bir kanıya varacak kadar dikkatli bakmamıştın ve o yalağın içinde geçirdiği birkaç günden sonra çocuğun kendi annesi bile kesin bir şey söyleyemez.</p>

  <p class="block3">Ama bir annesi olan Roland öyle olmadığını biliyordu. Çocuğun boynundaki altın madalyonu gördüğünü de biliyordu. Yeşil yaratıkların saldırısından hemen önce madalyonu bu çocuğun cesedinin boynundan çıkarıp cebine koymuştu. Şimdiyse biri, muhtemelen buranın James adındaki bu genci büyülü bir yöntemle hayata döndüren sahipleri, madalyonu Roland’ın cebinden alarak tekrar boynuna takmıştı.</p>

  <p class="block3">Acaba bunu o nefis serin elleri olan kız mı yapmıştı? Roland’ın bir ölüden çalabilecek bir mezar hırsızı olduğunu düşünmüş müydü? Bu düşünce hoşuna gitmedi. Hatta bu düşünce onu yalakta ölü yatan genç kovboyun şişmiş cesedinin bir şekilde tekrar canlandırılmış olması fikrinden daha çok rahatsız etti.</p>

  <p class="block3">Koridorun kendi tarafındaki yataklardan birinde bu tuhaf revirin üçüncü sakini yatıyordu. Roland Deschain ve uyuyan çocukla bu üçüncü hasta arasında yaklaşık bir düzine boş yatak vardı. Adamın yaşı, çocuğu yaşının dört, silahşorunsa iki katı kadar görünüyordu. Grisi siyahından fazla olan uzun bir sakalı vardı. Dağınık bir halde göğsünün üzerine yayılmıştı. Yüzü güneşten kararmıştı, çizgileri çok derindi ve gözlerinin altında torbalar vardı. Roland adamın sol yanağından burnunun üzerine doğru uzanan kalın çizginin bir yara izi olduğunu düşündü. Sakallı adam ya uyuyordu ya da bilinçsizdi, Roland horladığını duyabiliyordu, yatağından yaklaşık bir metre yukarıda yatıyordu. Onu havada tutan bir dizi karmaşık beyaz şerit, içerinin loşluğunda cansızca parlıyordu. Şeritler sekizler çizerek birbirlerinin içinden geçiyor, adamın vücudunu sarıyordu. Egzotik bir örümceğin ağına sarılmış bir böceğe benziyordu. Üzerinde beyaz, tül gibi ince bir hasta elbisesi vardı. Şeritlerden biri kalçasının altından geçiyor ve kasıklarını gri, puslu havaya sunar gibi kaldırıyordu. Roland daha aşağıda adamın koyu gölgeler halindeki bacaklarını görebiliyordu. Çok yaşlı ağaçların ölü dalları gibi kıvrılmışlardı. Roland kaç ayrı yerden kırılmış olabileceklerini düşünmek bile istemiyordu. Ve adamın bacakları kıpırdıyor gibiydi. Sakallı adamın bilinci yerinde değilken bu nasıl olabiliyordu? Belki bir ışık oyunuydu veya gölgeler… belki adamın üzerindeki ince elbise hafif esintiyle dalgalanıyordu veya…</p>

  <p class="block3">Roland giderek hızlanan kalp atışlarını kontrol etmeye çalışarak yukarıda dalgalanan ipek kumaşa baktı. Az önce gördüklerinin sebebi rüzgâr, gölge oyunu veya başka bir şey değildi. Adamın bacakları her nasılsa hareket etmeden kıpırdıyordu… Roland, kendi sırtı için de aynı şeyin söz konusu olduğunu tahmin ediyordu. Böyle bir olaya neyin sebep olabileceğini bilmiyordu ve öğrenmek de istemiyordu. En azından şimdilik.</p>

  <p class="block3">“Hazır değilim,” diye fısıldadı. Dudakları kupkuruydu. Tekrar uykuya dalma isteğiyle gözlerini kapadı. Sakallı adamın eğri büğrü bacaklarının kendi durumuna bir işaret olduğunu düşünmek istemiyordu. Ama her an hazırlıklı olsan iyi olur.</p>

  <p class="block3">Ne zaman biraz gevşese, bir işi baştan savma yapmaya kalksa veya otelden kurtulmanın kolay yolunu seçse bu ses ortaya çıkıyordu. Eski öğretmeni Colt’un sesiydi. Çocukken sopasından korktukları adam. Ama sopasından daha çok çekindikleri bir şey vardı: Colt’un sivri dili.</p>

  <p class="block3">Zayıf olduklarında onlarla alay eder, şikâyet ettiklerinde veya mızmızlandıklarında onlara hor gören gözlerle bakardı.</p>

  <p class="block3">Sen bir silahşor müsün, Roland? Öyleysen hazırlıklı olsan iyi olur.</p>

  <p class="block3">Roland gözlerini tekrar açtı ve başını sol tarafına çevirdi. Çevirirken göğsünde bir şeyin yükseldiğini hissetti.</p>

  <p class="block3">Çok yavaş hareketlerle bir askının tuttuğu sağ elini havaya kaldırdı. Sırtında bir acı dalgası ve mırıltılar hissetti. Acının kötüleşmeyeceğini (dikkatli olduğu sürece) düşündüğü ana dek kıpırdamadan durdu, sonra elini göğsüne kadar götürdü. İyi dokunmuş bir kumaşa dokundu. Pamuklu. Çenesini göğsüne doğru çektiğinde üzerinde sakallı adamın giydiği hasta elbiselerinden birinin olduğunu gördü.</p>

  <p class="block3">Elini yakasının içine soktuğunda parmakları ince bir zincire dokundu. Biraz daha aşağı indirdiğinde dikdörtgen şeklinde bir metal parçası hissetti. Ne olduğunu tahmin edebiliyordu ama emin olmalıydı. Sırtındaki kasları zorlamamak için çok yavaş ve dikkatli davranarak metal parçasını yakasından dışarı çıkardı. Altın bir madalyon. Acıyı göze alarak madalyonu üzerini okuyabileceği yüksekliğe kaldırdı.</p>

  <p class="block4">&nbsp;</p>

  <p class="block16">James</p>

  <p class="block16">Ailesinin ve TANRI’nın sevgisiyle.</p>

  <p class="block4">&nbsp;</p>

  <p class="block3">Roland madalyonu tekrar yakasından içeri soktu ve yanındaki yatakta uyuyan çocuğa baktı, çocuk havada değil, yatağın üzerindeydi. Çarşaf; vücudunun kaburga kemiklerine kadar olan kısmını örtüyordu ve madalyonu eski hasta elbisesinin beyaz kumaşı üzerinde yatıyordu. Roland’ın boynundakinin aynısı. Sadece…</p>

  <p class="block3">Roland anladığını sanıyordu ve içi müthiş bir rahatlama hissiyle dolmuştu.</p>

  <p class="block3">Tekrar sakallı adama baktı ve son derece garip bir şey gördü. Yaşlı adamın yanağından burnuna uzanan kalın yara izi yok olmuştu. Koyu izin olduğu yer şimdi iyileşmekte olan bir yaranın pembe, kırmızı rengindeydi… muhtemelen bir kesikti.</p>

  <p class="block3">Koyu izi ben uydurmuş olmalıyım.</p>

  <p class="block3">Hayır, silahşor, dedi Colt’un geri dönen sesi. Senin gibiler uydurabilecek şekilde yaratılmamıştır. Bunu sen de çok iyi biliyorsun.</p>

  <p class="block3">Hareket etmek Roland’ı yormuştu… belki de asıl yoran düşünmekti. Böceklerin şarkısı ve çan sesleri birleşip karşı konması güç bir ninni haline geliyordu. Gözlerini tekrar kapadı ve bu kez uykuya daldı.</p>

  <p class="block4">&nbsp;</p>

  <p class="block16">III. BEŞ HEMŞİRE. JENNA. ELURIA’NIN DOKTORLARI.</p>

  <p class="block16">MADALYON. SESSİZLİK SÖZÜ.</p>

  <p class="block4">&nbsp;</p>

  <p class="block3">Roland tekrar uyandığında bir süre için hâlâ uyuduğunu sandı. Rüya görüyordu. Bir karabasan.</p>

  <p class="block3">Bir zamanlar Susan Delgado adında bir kadın tanımış ve ona âşık olmuştu. O dönemde Rhea adında bir cadıyı da tanımıştı. Roland’ın Orta-Dünya’da karşılaştığı ilk gerçek cadıydı. Roland’ın da rolü olmasına rağmen Susan’ın ölümüne bu cadı sebep olmuştu. Gözlerini açtığında karşısında beş ayrı Rhea görünce düşündü: Eski günleri hatırlamanın sonucu bu. Susan’ı çağırırken Cöos’lu Rhea’yı da çağırdım. Rhea ‘yi ve kız kardeşlerini.</p>

  <p class="block3">Karşısındaki beş kadın da duvarlar ve tavan gibi baştan aşağı beyazlar içindeydi. Yaşlı kocakarı suratları, rahibelerinkilere benzeyen beyaz örtülerle çevrelenmişti. Örtünün beyazlığıyla kıyaslandığında tenleri çorak topraklar gibi gri ve yol yoldu. Saçlarını (eğer saçları varsa) örten ipek bandın üzerine hareket ettiklerinde veya konuştuklarında çalan muska gibi bir dizi çan iliştirilmişti. Boyunlarına kadar uzanan kar beyazı giysilerinin göğsüne kan kırmızısı birer gül işlenmişti… Kara Kule’nin gülü (sembolü). Bunu gören Roland, rüya görmüyorum, diye düşündü. Bu kocakarılar gerçek.</p>

  <p class="block3">“Uyandı!” diye bağırdı biri iğrenç, cilveli bir sesle.</p>

  <p class="block3">“Oooo!”</p>

  <p class="block3">“Ooooh!”</p>

  <p class="block3">“Aaa!”</p>

  <p class="block3">Kuşlar gibi telaşla hareket etmeye başladılar. Ortadaki bir adım öne çıktı ve o sırada suratları revirin ipek duvarları gibi donuk bir şekilde titrer gibi oldu. Yaşlı değillerdi aslında, belki orta yaştaydılar ama yaşlı değillerdi.</p>

  <p class="block3">Evet, yaşlılar. Değiştiler.</p>

  <p class="block3">Öne çıkanın boyu diğerlerinden uzundu. Uzun, biraz çıkıntılı kaşları vardı. Roland’a doğru eğildi ve alnında dizili olan çanlar çıngırdadı. Bu ses her nedense Roland’ın kendini hasta gibi ve az öncekinden daha güçsüz hissetmesine sebep oldu. Kadının ela gözleri ona dikkatle bakıyordu. Belki biraz da açgözlülükle. Bir an için Roland’ın yanağına dokundu. Dokunduğu yer hissizleşti ve yanağına bir uyuşukluk yayılmaya başladı. Sonra aşağı doğru baktı ve yüzünde rahatsız edici bir ifade belirdi. Elini çekti.</p>

  <p class="block3">“Uyandın, güzel adam. Kendine geldin. Çok iyi.”</p>

  <p class="block3">“Kimsiniz? Neredeyim?”</p>

  <p class="block3">“Biz Eluria’nın Küçük Hemşireleri’yiz,” dedi kadın. “Ben Hemşire Mary. Bunlar da Hemşire Louise, Hemşire Michela, Hemşire Coquina…”</p>

  <p class="block3">“Ve Hemşire Tamra,” dedi sonuncusu. “Yirmi birinde bir hatun.” Kıkırdadı. Yüzü titredi ve bir an için asırlarca yaşamış gibi yaşlı göründü. Kanca burun, gri ten. Roland’ın aklına bir kez daha Rhea gelmişti.</p>

  <p class="block3">Roland’ı havada tutan şeritlerin etrafını sararak yaklaştılar. Roland geri çekilmeye çalışınca sırtında ve yaralı bacağında korkunç bir acı hissetti. İnledi. Onu havada tutan kumaş parçaları gıcırdadı.</p>

  <p class="block3">“Oooooo!”</p>

  <p class="block3">“Canı yandı!”</p>

  <p class="block3">“Çok acıttı!”</p>

  <p class="block3">“Canı çok yandı!”</p>

  <p class="block3">Acısı onları büyülemiş gibi daha da yaklaştılar. Silahşor şimdi kokularını da alabiliyordu. Kuru, toprağımsı bir kokuydu. Hemşire Mary uzandı…</p>

  <p class="block3">“Gidin buradan! Onu rahat bırakın! Size ne demiştim?”</p>

  <p class="block3">Bu ses üzerine diğerleri irkilerek geriledi. Hemşire Mary fazla rahatsız olmuş gibi görünüyordu. Ama göğsündeki madalyona son bir defa tersçe bakarak (Roland buna yemin edebilirdi) geri çekildi. Son uyandığında madalyonu yakasından içeri sokmuştu ama şimdi yine kumaşın üzerinde duruyordu.</p>

  <p class="block3">Altıncı bir hemşire Mary ve Tamra’yı kabaca iterek aralarında belirdi. Bu hemşire kızarmış yanakları, pürüzsüz cildi, iri gözleriyle gerçekten de yirmi bir yaşında olabilirmiş gibi görünüyordu. Beyaz giysisi bir rüya gibi dalgalanıyor, göğsüne işlenmiş gül, bir lanet gibi parlıyordu.</p>

  <p class="block3">“Gidin! Rahat bırakın onu!”</p>

  <p class="block3">“Oooo, hayatım!” diye bağırdı Hemşire Louise hem gülen, hem öfkeli bir sesle. “İşte bebek Jenna da geldi. Yoksa bizim bebek ona âşık mı oldu?”</p>

  <p class="block3">“Olmuş!” dedi Tamra gülerek. “Bebek kalbini kaptırmış!”</p>

  <p class="block3">“Oh, hiç şüphe yok!” diye onayladı Hemşire Coquina da.</p>

  <p class="block3">Mary yeni gelene döndü. Sımsıkı kapadığı dudakları ince bir çizgiye dönüşmüştü. “Burada işin yok, arsız kız.”</p>

  <p class="block3">“Ben var diyorsam vardır,” dedi Hemşire Jenna. Şimdi soğukkanlılığını geri kazanmış gibi görünüyordu. Örtüsünün altından kaçan asi bir tutam saç, bir virgül şeklinde alnına düşüyordu. “Şimdi gidin. Başka yerde dalga geçin.”</p>

  <p class="block3">“Bize emir verme,” dedi Hemşire Mary. “Çünkü biz hiç dalga geçmeyiz. Bunu sen de biliyorsun, Hemşire Jenna.”</p>

  <p class="block3">Kızın yüz hatları hafifçe yumuşadı. Roland onun korktuğunu anladı ve onun için endişelendi. Kendisi için de. “Gidin,” diye tekrarladı genç kadın, “Daha zamanı gelmedi. İlgilenmeniz gereken başka hasta yok mu?”</p>

  <p class="block3">Hemşire Mary bir süre düşündü. Diğerleri onu izliyordu. Mary sonunda başını salladı ve Roland’a gülümsedi. Yüzü bir sıcak dalgasının ardından görünüyormuşçasına tekrar titreşir gibi oldu. Roland’ın ötesinde gördükleri (veya gördüğünü sandıkları) korkunç ve tetikteydi. “Hoşça güzel adam,” dedi Roland’a. “Bizimle bir süre kalırsan seni iyileştireğiz.”</p>

  <p class="block3">Başka bir seçeneğim var mı? diye düşündü Roland.</p>

  <p class="block3">Diğerleri güldü. Kuşlarınkine benzer kıkırdama sesleri yükseldi. Hemşire Michela ona bir öpücük gönderdi.</p>

  <p class="block3">“Gelin hanımlar!” diye bağırdı Hemşire Mary. “Jenna’yı çok sevdiğimiz annesi hatırına onunla biraz yalnız bırakalım!” Ve diğerleri peşinde olduğu halde koridorda ilerlemeye başladı. Uçuşan etekleriyle kanat çırpan beş büyük kuşa benziyorlardı.</p>

  <p class="block3">“Teşekkür ederim,” dedi Roland serin elin sahibine bakarak… daha önce onu rahatlatmaya çalışanın Jenna olduğunu anlamıştı.</p>

  <p class="block3">Genç kadın bunu doğrulamak istercesine Roland’ın elini tutup okşadı. “Sana zarar vermek istemiyorlar,” dedi… ama Roland onun kendi sözlerine inanmadığını görebiliyordu. Roland da inanmamıştı. Başı dertteydi. Hem de büyük dertte.</p>

  <p class="block3">“Burası nedir?”</p>

  <p class="block3">“Bizim yerimiz,” dedi kadın kısaca. “Eluria’nın Küçük Hemşireleri’nin evi. İstersen manastır da diyebilirsin.”</p>

  <p class="block3">“Burası bir manastır değil,” dedi Roland kadının arkasındaki boş yataklara bakarak. “Bir revir, öyle değil mi?”</p>

  <p class="block3">“Bir hastane,” dedi genç kadın. Hâlâ Roland’ın parmaklarını okşuyordu. “Biz doktorlara hizmet ederiz… onlar da bize.” Roland, kadının alnına düşen perçemle büyülenmişti sanki, cesaret edip elini kaldırabilse ona dokunurdu. Sadece vereceği hissi bilmek için. O perçemi çok güzel buluyordu, çünkü onca beyazlık içinde tek koyuluk oydu. Beyaz, artık onun gözünde çekiciliğini kaybetmişti. “Biz hastanelerin rahibeleriyiz… ya da dünya ilerlemeden önce öyleydik.”</p>

  <p class="block3">“İsa dininde misiniz?”</p>

  <p class="block3">Genç kadın bir an için çok şaşırmış, hatta şok olmuş göründü, ardının neşeyle güldü. “Hayır!”</p>

  <p class="block3">“Eğer siz hemşireyseniz doktorlar nerede?”</p>

  <p class="block3">Genç kadın bir karar vermeye çalışıyormuş gibi dudağını ısırarak ona baktı. Roland, kadının tereddüdünün çok hoş olduğunu düşündü Susan Delgado’nun ölümünden beri ilk kez karşı cinsten birine bir kari gözüyle baktığını fark etti ki, aradan çok uzun bir zaman geçmişti. O günden beri bütün dünya değişmişti ve bu değişim iyiye doğru olmamıştı.</p>

  <p class="block3">“Gerçekten bilmek istiyor musun?”</p>

  <p class="block3">“Evet, elbette,” dedi Roland biraz şaşırarak. Biraz da huzursuzlaşmıştı. Diğerlerinde olduğu gibi yüzünün titreşip değişmesini bekliyordu Beklediği olmadı. O rahatsız edici kuru toprak kokusu da yoktu.</p>

  <p class="block3">Bekle, diye uyardı kendini. Burada hiçbir şeye kolayca inanma. Hemen değil.</p>

  <p class="block3">“Sanırım bilmelisin,” dedi kadın sonunda bir iç çekişle. Alnındaki çanlar çıngırdadı, renkleri diğerlerinin alınlarındakinden koyuydu. Saçları gibi siyah değildi ama kamp ateşi üzerinde kalmışçasına isli gibiydi. Sesleri de çok daha tiz ve güçlüydü. “Çığlık atıp yanındaki yatakta yatan çocuğu uyandırmayacağına söz ver.”</p>

  <p class="block3">“Çocuk mu?”</p>

  <p class="block3">“Çocuk. Söz veriyor musun?”</p>

  <p class="block3">“Söz,” dedi Roland. “Oldukça uzun bir süredir çığlık attığım yok, güzelim.”</p>

  <p class="block3">Bu söz üzerine genç kadının yanaklarının rengi daha da koyulaştı, Göğsündeki gülün renginden daha canlı, daha doğal bir tona bürünmüştü.</p>

  <p class="block3">“Tam anlamıyla göremediğin bir şeye güzel deme.”</p>

  <p class="block3">“O halde örtünü geriye it.”</p>

  <p class="block3">Yüzünü çok iyi görebiliyordu ama asıl görmek istediği, saçlarıydı. Neredeyse bunun için bir açlık duyuyordu. Tüm bu beyazlık içinde hayal gibi bir siyah şelale. Elbette kuralları gereği kısacık kesilmiş de olabilirdi, ama Roland nedense öyle olduğunu sanmıyordu.</p>

  <p class="block3">“Hayır, buna izin yok.”</p>

  <p class="block3">“Kim yasaklıyor?”</p>

  <p class="block3">“Başhemşire.”</p>

  <p class="block3">“Mary mi?”</p>

  <p class="block3">“Evet, o.” Biraz uzaklaştıktan sonra durup omzunun üzerinden Roland’a baktı. Onun yaşında, bu kadar güzel bir başka kadın olsa bu bakış cilveli olabilirdi. Ama onun bakışları çok ciddiydi.</p>

  <p class="block3">“Sözünü unutma.”</p>

  <p class="block3">“Tamam, çığlık atmak yok.”</p>

  <p class="block3">Etekleri uçuşarak sakallı adamın yanına gitti. İçerisinin loşluğunda geçtiği boş yatakların üzerine sadece belli belirsiz bir gölge düşüyordu. Adamın yanına geldiğinde (Roland adamın uyumadığını, baygın yattığını düşündü) tekrar Roland’a baktı. Silahşor başını salladı.</p>

  <p class="block3">Hemşire Jenna, Roland’ın daha iyi görebilmesi için havada asılı duran adamın yatağının karşı tarafına geçti. Ellerini hafifçe adamın göğsünün sol tarafına koydu, üzerine eğildi… ve kesin bir olumsuzluk belirtircesine başını iki yana salladı. Alnındaki minik çanlar tiz bir ses çıkardı ve Roland sırtında yine o acıyla karışık dalgalanmayı hissetti. Sanki farkında olmadan veya bir rüyada ürpermiş gibiydi.</p>

  <p class="block3">Daha sonra olanlar neredeyse gerçekten çığlık atmasına sebep olacaktı; engellemek için dudaklarını ısırması gerekti. Baygın adamın bacakları yine hareket etmeden kıpırdıyormuş gibi göründü… bunun sebebi, bacaklarının üzerindekilerin kıpırdıyor olmasıydı. Adamın tüylü bacakları, bilekleri ve ayakları hasta elbisesinin altından görünüyordu. Üzerleri dalga dalga ilerleyen siyah böceklerle kaplıydı. Düzenli yürüyüş sırasında marş söyleyen bir ordu gibi şarkı söylüyorlardı.</p>

  <p class="block3">Roland adamın yanağından burnuna doğru uzanan siyah yara izini hatırladı, sonradan yok olan izi. Onlar da bu böceklerdi. Ve onun üzerinde de böcekler vardı. Bu yüzden ürpermediği halde ürperiyordu. Sırımdaydılar. Onun vücudunda semiriyorlardı.</p>

  <p class="block3">Hayır, çığlık atmamak hiç de sandığı gibi kolay olmuyordu.</p>

  <p class="block3">Böcekler, bir setin üzerinden bir yüzme havuzuna atlıyormuş gibi havada asılı duran adamın ayak parmaklarının ucundan dalga dalga yatağa atlıyorlardı. Parlak beyaz çarşaf üzerinde çabucak bir sıraya giriyorlar Ve yaklaşık otuz santim eninde bir tabur oluşturarak yere iniyorlardı. Roland onları iyi göremiyordu, hem mesafe uzaktı, hem de içerisi yeterince aydınlık değildi, ama böceklerin büyüklüğünün karıncaların iki katı kendi memleketindeki çiçek tarhlarının üzerinde oburca uçan şişman balarılarından da biraz küçük olduğunu kestirebiliyordu.</p>

  <p class="block3">Şarkılarını söyleyerek uzaklaşıyorlardı.</p>

  <p class="block3">Sakallı adam şarkı söylemiyordu. Eğri büğrü bacaklarını kaplayan böceklerin sayısı azaldıkça ürpererek inliyordu. Genç kadın elini adamın alnına koyarak onu rahatlatmaya çalıştı. Roland hâlâ az önce tanık olduklarının etkisinde olmasına rağmen bu sahne karşısında hafif bir kıskançlık duydu.</p>

  <p class="block3">Gördüklerinde o kadar korkunç olan neydi? Gilead’da da çeşitli rahatsızlıkların tedavisi için sülüklerin kullanıldığı olurdu, çoğunlukla beyin, koltukaltları ve kasıklardaki şişmeler için. İş beyine geldiğinde ne kadar çirkin olurlarsa olsunlar sülükler, bir sonraki aşama olan kafatasını delme için daha çok tercih ediliyorlardı.</p>

  <p class="block3">Yine de bu böceklerde insanı tiksindiren bir şey vardı, belki bunun sebebi onları iyi göremiyor oluşuydu. Bir de orada çaresizce asılı dururken tüm sırtını kaplamış olduklarını hayalinde canlandırınca kendini daha kötü hissetti. Ama sırtındakiler şarkı söylemiyordu. Neden? Beslendikleri için miydi? Uyuyorlar mıydı? Her ikisi de olabilir miydi?</p>

  <p class="block3">Sakallı adamın iniltisi azaldı. Böcekler sakince dalgalanan ipek duvarlardan birine doğru uzaklaştılar. Gölgeler arasında gözden kayboldular.</p>

  <p class="block3">Jenna tekrar Roland’ın yanına yaklaştı. Gözlerinde endişeli bir bakış vardı. “İyi dayandın. Neler hissettiğini yüzündeki ifadeden anlayabiliyorum.”</p>

  <p class="block3">“Doktorlar,” dedi Roland.</p>

  <p class="block3">“Evet. Güçleri müthiş, ama…” Sesini alçaktı. “Sanırım bu adam için yapabilecekleri sınırlı. Bacakları biraz daha iyi, yüzündeki yaralar da iyileşti ama bazı yaraları doktorların ulaşamayacağı yerlerde.” Yaraların yerini göstermek için elini karnına götürdü.</p>

  <p class="block3">“Ya benim durumum?” diye sordu Roland.</p>

  <p class="block3">“Yeşil yaratıkların elindeydin,” dedi genç kadın. “Onları çok kızdırmış olmalısın yoksa vakit geçirmeden seni öldürürlerdi. Öldürmek yerine seni bağlayıp sürüklemişler. Tamra, Michela ve Louise şifalı ot toplamaya çıktıklarında yeşil yaratıkların seni sürüklediklerini görmüşler ve onları durdurmuşlar. Ama…”</p>

  <p class="block3">“Yaratıklar size her zaman itaat eder mi, Hemşire Jenna?”</p>

  <p class="block3">Genç kadın gülümsedi, belki Roland’ın ismini hatırlaması hoşuna gitmişti. “Her zaman değil ama çoğunlukla evet. Bu kez söyleneni yapmışlar, aksi halde ruhunu teslim etmiş olurdun.”</p>

  <p class="block3">“Sanırım öyle.”</p>

  <p class="block3">“Sırtının derisinin neredeyse tamamı yüzülmüştü, belinden ensene kadar olan her yer kıpkırmızıydı. İzlerini daima taşıyacaksın ama doktorlar tedavinde büyük ilerleme gösterdiler. Şarkıları da rahatsız etmiyor, değil mi?”</p>

  <p class="block3">“Öyle,” dedi Roland ama o siyah böceklerin tüm sırtını kaplamış, etine tünemiş olduklarını düşününce kendini kötü hissediyordu. “Sana bir teşekkür borçluyum. Yapabileceğim herhangi bir şey…”</p>

  <p class="block3">“O halde bana adını söyle.”</p>

  <p class="block3">“Ben Gilead’lı Roland. Silahşorum. Tabancalarım vardı, Hemşire Jenna. Onları gördün mü?”</p>

  <p class="block3">“Hiç ateşleyici görmedim,” dedi genç kadın ama gözlerini kaçırmıştı. Yanakları tekrar kızardı. İyi ve ilgili bir hemşire olabilirdi ama doğrusu çok kötü bir yalancıydı. Roland buna memnun olmuştu. Usta yalancılardan etrafta çok vardı. Diğer yandan dürüstlük, nadir rastlanan bir erdemdi.</p>

  <p class="block3">Yalanını şimdilik gözardı et, dedi kendi kendine. Muhtemelen korktuğu için yalan söylüyor.</p>

  <p class="block3">“Jenna!” Ses, revirin karanlık ucundaki gölgeler arasından geldi -bu gölgeler o gün silahşora her zamankinden uzun görünüyordu- ve Hemşire Jenna suçlulukla irkildi. “Yeter artık, buraya gel! Yirmi adamı eğlendirmeye yetecek kadar konuştun! Bırak da uyusun!”</p>

  <p class="block3">“Tamam!” diye seslendi ve Roland’a döndü. “Sana doktorları gösterdiğimi bilmesinler.”</p>

  <p class="block3">“Söylemeyeceğime güvenebilirsin, Jenna.”</p>

  <p class="block3">Genç kadın yine dudağını ısırarak duraksadı, sonra aniden başındaki örtüyü geri itti. Örtü, çanların hafif sesi eşliğinde ensesine düştü. Tutsaklıktan kurtulan saçları gölgeler gibi yanaklarının üzerine döküldü.</p>

  <p class="block3">“Güzel miyim? Güzel miyim? Bana doğruyu söyle Gilead’lı Roland. Ama iltifat istemiyorum. Çünkü iltifatın ömrü, ancak bir mumun ömrü kadardır”</p>

  <p class="block3">“Bir yaz gecesi kadar güzelsin.”</p>

  <p class="block3">Roland’ın yüzünde gördükleri genç kadını sözlerinden daha çok mutlu etmiş gibiydi, yüzünde parlak bir gülümseme belirdi. Örtüyü tekrar başına çekerek telaşlı hareketlerle saçlarını içine itti. “İyi biri miyim?”</p>

  <p class="block3">“Hem de çok iyi,” dedi Roland. Sonra elini temkinli bir şekilde uzatarak kaşını işaret etti. “Bir perçem dışarda kaldı… orada.”</p>

  <p class="block3">“Evet, onu bir türlü zapt edemiyorum.” Yüzünü komik bir şekilde buruşturarak perçemi, örtünün altına itti. Roland onu gül yapraklarını andıran yanaklarından… ve dudaklarından öpmeyi bir an için çok istedi.</p>

  <p class="block3">“Şimdi hepsi yerli yerinde,” dedi.</p>

  <p class="block3">“Jenna!” Ses bu sefer çok daha sabırsızdı. “Meditasyonlar!”</p>

  <p class="block3">“Geliyorum!” diye seslenen genç kadın bol eteğini topladı ve gitmeye hazırlandı. Sonra tekrar Roland’a döndü. Yüzünde çok ciddi bir ifade vardı. “Bir şey daha var,” dedi fısıltıdan biraz daha yüksek bir sesle. Etrafı kısaca kolaçan etti. “Taktığın altın madalyon, onu takıyorsun çünkü sana ait. Anlıyorsun… değil mi, James?”</p>

  <p class="block3">“Evet,” dedi Roland. Yanındaki yatağa döndü. “Bu da benim kardeşim.”</p>

  <p class="block3">“Eğer sorarlarsa, evet. Başka türlüsünü söylersen Jenna’nın başını büyük derde sokarsın.”</p>

  <p class="block3">Roland nasıl bir dert olduğunu sormadı, zaten genç kadın gitmişti. Tek eliyle eteğini tutarak boş yatakların arasından uçarcasına ilerliyordu. Gül yapraklan yanaklarını terk etmiş, şimdi kül rengine dönüşmüşlerdi Roland diğerlerinin yüzündeki açgözlü ifadeyi, etrafında giderek daralan bir çember oluşturmalarını… ve yüzlerinin titreşmesini hatırladı.</p>

  <p class="block3">Altı kadın. Beşi yaşlı, biri genç.</p>

  <p class="block3">Şarkı söyleyen ve çan sesleri üzerine yerde sürünerek uzaklaşan doktorlar.</p>

  <p class="block3">Yaklaşık yüz yataklı, ipek tavanlı, ipek duvarlı alışılmadık bir hastane koğuşu.</p>

  <p class="block3">ve dolu üç yatak.</p>

  <p class="block3">Roland, Jenna’nın ölü çocuğun madalyonunu neden cebinden çıkarıp boynuna taktığını bilmiyordu ama içinde, bu yaptığını öğrendikleri takdirde Eluria’nın Küçük Hemşireleri’nin genç kadını öldüreceklerine dair bir his vardı.</p>

  <p class="block3">Gözlerini kapattı ve doktor böceklerin yumuşak şarkısı onu bir kez daha uykuya uğurladı.</p>

  <p class="block4">&nbsp;</p>

  <p class="block16">IV. BİR KÂSE ÇORBA. YAN YATAKTAKİ ÇOCUK.</p>

  <p class="block16">GECE-HEMŞİRELERİ.</p>

  <p class="block4">&nbsp;</p>

  <p class="block3">Roland rüyasında çok iri bir böceğin (belki bir doktor böcek) başının etrafında uçtuğunu ve durmaksızın burnuna çarptığını gördü, acı vermekten çok rahatsız edici olan darbelerdi. Böceğe vurmaya çalışıyordu ama normal şartlar altında inanılmayacak kadar hızlı olan elleri, sürekli denemesine rağmen böceğe vurmakta başarısız kalıyordu. Her ıska geçişinde böcek kıkırdıyordu.</p>

  <p class="block3">Yavaşım çünkü hastayım, diye düşündü.</p>

  <p class="block3">Hayır, pusuya düşürüldüm. Yeşil yaratıklar tarafından yerde sürüklendim, Eluria’nın Küçük Hemşireleri tarafından kurtarıldım.</p>

  <p class="block3">Roland’ın gözlerinin önünde aniden çok net bir görüntü canlandı; devrilmiş arabanın gölgesinin ardından iri bir yaratığın gölgesi beliriyor-du. Sesini aynı canlılıkta duydu; neşe dolu bir, “Böö!” sesiydi.</p>

  <p class="block3">Sıçrayarak uyandı ve yarattığı sarsıntıyla onu havada asılı tutan şeritler gıcırdadı. Yanında ayakta durmuş, elindeki tahta kaşıkla kıkırdayarak Roland’ın burnuna küçük darbeler vuran kadın bu ani hareket karşısında kırarak geriledi ve diğer elindeki kâse parmaklarının arasından kaydı.</p>

  <p class="block3">Roland’ın elleri her zamanki hızlarıyla, şimşek gibi uzandı, böceği yakalamasına engel olan sinir bozucu yavaşlığı sadece rüyasının bir parçasıydı. İçindekilerin dökülmesine fırsat vermeden kâseyi yakaladı. Rari -Hemşire Coquina- ona hayretle baktı.</p>

  <p class="block3">Ani hareket sonucu sırtını ve bacağını bir acı dalgası sardı ama daha öncekiler kadar keskin değildi ve derisi üzerinde kıpırtılar hissetmiyordu. Belki “doktorlar” sadece uyuyordu ama içinden bir ses gittiklerini söylüyordu.</p>

  <p class="block3">Coquina’nın onu rahatsız etmek için kullandığı kaşığı almak için elini uzattı (bu kadınlardan birinin yaralı ve uyuyan bir adama böyle davranabildiğini görmek doğrusu onu pek şaşırtmamıştı; yapan Jenna olsa şaşırırdı). Kadın kaşığı uzattı. Gözleri hâlâ iri iriydi.</p>

  <p class="block3">“Ne kadar hızlısın!” dedi. “Bir sihir numarası gibiydi. Üstelik daha tam anlamıyla uyanmamıştın bile.”</p>

  <p class="block3">“Bunu unutmasan iyi olur,” dedi Roland ve çorbayı tattı. İçinde küçük tavuk parçacıkları yüzüyordu. Başka zaman olsa tadının yavan olduğunu düşünürdü ama şimdi nefis geliyordu. Açgözlülükle yemeye başladı.</p>

  <p class="block3">“Ne demek istiyorsun?” diye sordu. İçerisi artık iyice kararmıştı. İpek tavan ve duvarlar üzerine günbatımını işaret eden turuncu gölgeler düşmüştü. Bu ışıkta Coquina oldukça genç ve güzel görünüyordu… ama Roland bu güzelliğin büyülü bir makyajdan ibaret olduğundan emindi.</p>

  <p class="block3">“Özel bir şey söylemeye çalışmıyorum.” Roland yemesini yavaşlattığı için kaşığı bıraktı ve kâseyi dudaklarına doğru yükseltti. Çorbayı dört büyük yudumda bitirdi. “Bana nazik davrandınız…”</p>

  <p class="block3">“Evet, öyleydik!” dedi kadın.</p>

  <p class="block3">“…ve umarım bu nezaketinizin altında gizli bir amaç yoktur. Eğer varsa, hemşire, hızlı olduğumu aklınızdan çıkarmayın. Şahsen her zaman çok nazik davrandığımı söyleyemem.”</p>

  <p class="block3">Kadın hiç cevap vermedi, Roland’ın uzattığı kâseyi sessizce aldı. Parmaklarının birbirine dokunmasını istemiyormuş gibi dikkatli davranmıştı. Bakışları kumaşın altındaki madalyona kaydı. Roland daha fazla konuşmadı. Kadına silahsız, yarı çıplak, sırtı henüz vücudunun ağırlığını kaldırması için havada asılı durmak zorunda kalan biri olduğunu hatırlatacaktı.</p>

  <p class="block3">Önceki sözlerinin etkisini azaltmak istemiyordu.</p>

  <p class="block3">“Hemşire Jenna nerede?” diye sordu.</p>

  <p class="block3">“HQOOO,” dedi Hemşire Coquina kaşlarını kaldırarak. “Ondan hoşlanıyoruz; değil mi? Kalbimiz onun için çarpıyor…” Elini göğsündeki güle götürdü ve kuş kanadı gibi hareket ettirdi.</p>

  <p class="block3">“Pek sayılmaz, pek sayılmaz,” dedi Roland. “Ama bana iyi davranmıştı. Bazıları gibi kaşıkla benimle dalga geçeceğinden şüpheliyim.”</p>

  <p class="block3">Hemşire Coquina’nin gülümsemesi soldu. Hem öfkeli, hem endişeli görünüyordu. “Daha sonra gelecek olursa Mary’ye bu konudan söz etme. Başımı derde sokabilirsin.”</p>

  <p class="block3">“Neden umursayayım?”</p>

  <p class="block3">“Jenna’nın başını derde sokarak başımı derde sokan kişiden intikam alabilirim,” dedi Hemşire Coquina. “Zaten halihazırda başhemşirenin kara listesinde. Mary, Jenna’nın senin hakkında ona söylediklerine aldırmıyor… Jenna’nın Kara Çanlar ile aramıza dönmesi de hiç hoşuna gitmiyor.”</p>

  <p class="block3">Bu son sözleri söyler söylemez çok fazla şey anlattığını anlayan Hemşire Coquina eliyle ağzını kapattı.</p>

  <p class="block3">Kadının söyledikleri Roland’ın merakını uyandırmıştı ama bunu belli etmek istemedi. “Hemşire Mary’ye Jenna hakkında bir şey söylemezsen ben de çenemi kapalı tutarım.”</p>

  <p class="block3">Coquina rahatlamış görünüyordu. “Anlaştık.” Sır verircesine öne eğildi- “Düşünceli Ev’de. Başhemşire kötü davrandığımızı düşündüğü zamanlarda bizi meditasyon yapmamız için tepedeki bu mağaraya gönderir. Mary çıkmasına izin verene dek orada kalıp yanlış davranışları üzerinde düşünmesi gerekiyor.” Duraksadı. Sonra aniden, “Yanındaki yatakta yatan kim?” diye sordu. “Biliyor musun?”</p>

  <p class="block3">Roland başını çevirdiğinde gencin uyanmış, onları dinlediğini gördü, gözlerinin rengi Jenna’nınkiler gibi simsiyahtı.</p>

  <p class="block3">“Bilmek mi?” dedi Roland, alaycı olduğunu umduğu bir sesle. “Kendi kardeşimi tanımayacak değilim ya!”</p>

  <p class="block3">Genç;</p>

  <p class="block3">“Öyle mi? Ama kardeş olmanız için sen çok yaşlısın, oysa çok</p>

  <p class="block3">Karanlığın içinden bir başka hemşire daha çıktı: kendine yirmi birli, diyen Hemşire Tamra’ydı. Roland’ın yatağının yanına geldiğinde yüzü yaşlı, çok çirkindi. Sonra suratı titreşti ve birdenbire otuz yaşında bir kadın gibi görünmeye başladı. Gözleri hariç. Gözlerinin akları sararmış, gözpınarları yapışkan, bakışları dikkatliydi.</p>

  <p class="block3">“O en küçüğümüz, bense en büyüğüm,” dedi Roland. “Aramızda yirmi yaş ve yedi kardeş var.”</p>

  <p class="block3">“Ne hoş! Eğer kardeşinse ismini de biliyorsun demektir, değil mi? Hem de çok iyi biliyorsundur.”</p>

  <p class="block3">Silahşor bocalayacaktı ki genç adam, “John Norman gibi basit bir ismi unuttuğunu mu sanıyorlar,” dedi. “Buna ne demeli, Jimmy?”</p>

  <p class="block3">Coquina ve Tamra, Roland’ın yanındaki yatakta yatan gence açık bir öfkeyle baktılar. Ama mat olmuşlardı. En azından bir süre için.</p>

  <p class="block3">“Onu pisliğinizle beslemişsiniz,” dedi madalyonunun üzerinde John, ailesinin ve Tanrı‘nın sevgisiyle, yazdığına hiç şüphe olmayan çocuk. “Bizi biraz rahat bırakın da gevezelik edelim.”</p>

  <p class="block3">“Eh!” diye surat astı Hemşire Coquina. “Doğrusu minnet göstermekte hastalarımızın üzerine yok!”</p>

  <p class="block3">“Bana verilenler için minnettarım,” dedi Norman gözlerini kaçırmadan bakarak. “Ama yeşil yaratıkların aldıkları için minnet gösteremem.”</p>

  <p class="block3">Tamra burnundan seslice soluyarak Roland’ın yüzüne doğru hafif bir esinti oluşturacak çabuklukla eteğini savurdu ve uzaklaştı. Coquina biraz daha kaldı.</p>

  <p class="block3">“İyi davranırsan belki benden daha çok hoşlandığın biri mağaradan bir hafta sonra değil, yarın sabah çıkabilir.”</p>

  <p class="block3">Sonra cevap beklemeden Hemşire Tamra’yı takip etti.</p>

  <p class="block3">Roland ve John Norman ikisi de gidene dek bekledi. Sonra Norman Roland’a döndü ve alçak sesle, “Kardeşim,” dedi. “Öldü mü?”</p>

  <p class="block3">Roland başını salladı. “Ailesinden birine rastlamak umuduyla madalyonunu almıştım. Onu almak senin hakkın. Kaybın için çok üzgünüm.”</p>

  <p class="block3">“Teşekkür ederim.” John Norman’ın alt dudağı titredi, sonra yüzünde çetin bir ifade belirdi. “Bu yaşlı kocakarılar kesin bir şey söylemediler ama yeşil adamların onu öldürdüğünü tahmin ediyordum. Çok kişiyi öldürdüler, bir o kadarını da yaraladılar.”</p>

  <p class="block3">“Belki hemşireler gerçekten tam olarak bilmiyordu.”</p>

  <p class="block3">“Biliyorlardı. Bundan şüphen olmasın. Fazla bir şey söylemiyorlar ama bildikleri çok fazla. Aralarında tek farklı olan Jenna. Yaşlı kadın ‘arkadaşın’ derken kastettiği oydu, değil mi?”</p>

  <p class="block3">Roland başını salladı. “Ve Kara Çanlar hakkında bir şey söyledi. Onun hakkında daha fazla şey öğrenmek isterdim.”</p>

  <p class="block3">“Jenna çok özel biri. Bir prensese benziyor - yeri, damarındaki kanla belirlenmiş ve reddedilemez olan bir prenses- diğer hemşirelerden farklı. Burada yatıp uyuyor numarası yapıyorum, böylesi bence daha güvenli ve konuşmalarını dinliyorum. Jenna aralarına son zamanlarda katılmış ve o Kara Çanlar’ın özel bir anlamı varmış… ama dizginler hâlâ Mary’nin elinde. Sanırım Kara Çanlar sadece sembolik bir anlam taşıyor, baronlarda babadan oğla geçen yüzükler gibi. Jimmy’nin madalyonunu boynuna o mu taktı?”</p>

  <p class="block3">“Evet.”</p>

  <p class="block3">“Ne olursa olsun madalyonu sakın çıkarma.” Yüzünde gergin, sert bir ifade vardı. “Altın oluşundan mı yoksa üzerinde Tanrı yazdığı için mi bilmiyorum ama yaklaşmak istemiyorlar. Sanırım hâlâ burada oluşumu madalyona borçluyum.” Sesi bir fısıltıya dönüştü. “Bunlar insan değil.”</p>

  <p class="block3">“Şey, belki biraz kaçıklar ve büyüyle ilgili olabilir ama…”</p>

  <p class="block3">“Hayır!” Büyük bir gayret sarf ederek tek dirseği üzerinde yükseldi. Dürüstçe Roland’a baktı. “Onların cadı olduğunu sanıyorsun ama değiller. Onlar insan değil!”</p>

  <p class="block3">“O halde ne?”</p>

  <p class="block3">“Bilmiyorum.”</p>

  <p class="block3">“Sen buraya nasıl geldin, John?”</p>

  <p class="block3">John Norman, kısık bir sesle bildiği kadarıyla başına gelenleri anlattı. O, kardeşi ve başka dört genç adam iyi atlara sahip, çabuk, gözü pek adamlardı ve Eluria’nın üç yüz yirmi kilometre kadar batısında bir kasaba olan Tejuas’a mal götürmekte olan -tohumlar, gıda maddeleri, acele posta ve sipariş verilmiş dört gelin- yedi arabalık bir kervanı korumak için tutulmuşlardı. İkiye bölünmüşlerdi ve bir grup kervanın önünü yürürken diğer grup arkayı gözetiyordu. İki kardeş aynı grupta olmuyorlardı, çünkü bir aradayken dövüşmeleri… şey…</p>

  <p class="block3">“Kardeş gibi oluyordu,” dedi Roland.</p>

  <p class="block3">John Norman acıyla kısaca gülümsedi. “Evet.”</p>

  <p class="block3">Yeşil yaratıklar, kervanı Eluria’da pusuya düşürdüğünde John’un dahil olduğu üçlü grup arkada, yük arabalarının yaklaşık üç kilometre gerisinde ilerliyordu.</p>

  <p class="block3">“Oraya vardığında kaç araba gördün?” diye sordu Roland’a.</p>

  <p class="block3">“Sadece bir tane. Ters dönmüştü.”</p>

  <p class="block3">“Kaç ceset vardı?”</p>

  <p class="block3">“Sadece kardeşininki.”</p>

  <p class="block3">John Norman başını salladı. “Sanırım madalyon yüzünden onu geride bıraktılar.”</p>

  <p class="block3">“Yaratıklar mı?”</p>

  <p class="block3">“Hemşireler. Yaratıklar ne altını, ne Tanrı‘yı umursar. Ama bu sürtükler…” Koyu karanlığa baktı. Roland bedenini yine bir uyuşukluğun sardığını hissediyordu, ama çorbanın ilaçlı olduğunu daha sonra anlayacaktı.</p>

  <p class="block3">“Diğer arabalar? Devrilmiş olmayanlara ne oldu?” diye sordu Roland.</p>

  <p class="block3">“Yaratıklar mallarla birlikte onları da almıştır,” dedi Norman. “Yaratıklar altını ve Tanrı‘yı umursamaz; Hemşireler de malları. Onların beslendikleri yiyecek farklı, bu konuyu düşünmek bile istemiyorum. İğrenç -tıpkı o böcekler gibi.”</p>

  <p class="block3">Diğer ikisiyle Eluria’ya vardıklarında çarpışma sona ermişti. Adamlar yere serilmişti. Bazıları ölmüştü ama çoğu hayattaydı. Götürülmekte olan gelinlerden ikisi yaşıyordu. Yürüyebilenler, yeşil yaratıklar tarafından bir araya toplanıyordu, John Norman melon şapkalı olanı ve yırtık kırmızı yelekli kadını da hatırlıyordu.</p>

  <p class="block3">Norman ve diğer ikisi yaratıklarla dövüşmeye çalışmıştı. Son gördüğü bir yandaşının midesinden okla vurulduğuydu, birisi arkadan başına darbe indirmiş ve sonra her yer karanlığa gömülmüştü.</p>

  <p class="block3">Roland, vuranın saldırmadan önce, “Böö!” diye bağırıp bağırmadığını merak etti ama sormadı.</p>

  <p class="block3">“Kendime geldiğimde buradaydım,” dedi Norman. “Bazılarının –çoğunun- üzerinde o lanetli böceklerin olduğunu gördüm.”</p>

  <p class="block3">“Başkaları da mı vardı?” Roland boş yataklara baktı. Karanlıkta beyaz adacıklar gibi görünüyorlardı. “Kaç kişiydiler?”</p>

  <p class="block3">“En az yirmi. İyileştiler… böcekler onları iyileştirdi… sonra birer birer ortadan kayboldular. Uyuyordum ve uyandığımda biri eksilmiş oluyordu. Böyle böyle hepsi yok oldu. Sadece şu adam ve ben kaldık.”</p>

  <p class="block3">Ciddi bir ifadeyle Roland’a baktı.</p>

  <p class="block3">“Ve şimdi bir de sen varsın.”</p>

  <p class="block3">“Norman,” Roland’ın başı dönüyordu. “Ben…”</p>

  <p class="block3">“Sanırım neyin olduğunu biliyorum,” dedi Norman. Sesi çok uzaklardan… dünyanın diğer ucundan geliyor gibiydi. “Çorba yüzünden. Ama bir adamın yemek yemesi gerekir. Kadının da. Yani normal bir kadınsa. Bunlarda bir tuhaflık var. Hemşire Jenna bile normal değil. İyi olması, normal olduğu anlamına gelmez.” Sesi giderek uzaklaşıyordu. “Ve o da sonunda diğerleri gibi olacak. Bu sözümü unutma.”</p>

  <p class="block3">“Kıpırdayamıyorum.” Bunu söylemek bile büyük bir çaba gerektirmişti.</p>

  <p class="block3">“Hayır.” Norman aniden güldü. Şok edici bir sesti. Roland’ın beynini saran siyah boşlukta yankılandı. “Çorbaya koydukları sadece uyku ilacı değil; aynı zamanda hareketi engelleyen bir ilaç. Benim bir şeyim yok, birader… sence neden hâlâ buradayım?”</p>

  <p class="block3">Norman’ın sesi şimdi aydan geliyor gibi uzaktı. “İkimizin de bir daha güneşin toprak üzerindeki yansımasını göreceğimizi sanmıyorum,” dedi genç adam.</p>

  <p class="block3">Yanılıyorsun, demek istedi Roland ama başaramadı. Ayın yüzüne doğru yelken açtı ve oradaki boşlukta bütün sözcükleri kaybetti.</p>

  <p class="block3">Ama bilincini hiç kaybetmedi. Belki de Hemşire Coquina’nin verdiği “ilacın” dozu yanlış hesaplanmıştı ya da belki ilacı daha önce hiçbir silahşor üzerinde denememişlerdi ve şu an tuhaf revirlerinde bir silahşorun yattığından bihaberdiler.</p>

  <p class="block3">Elbette Hemşire Jenna hariç, o biliyordu.</p>

  <p class="block3">Gece yarısında fısıltılar, kıkırdamalar ve çanların hafif sesi Roland’ın içinde bulunduğu karanlıktan geri getirdi. Uyumuyordu, baygın da değildi. Sadece garip, karanlık bir boşluktaydı. Etrafını şarkı söyleyen “doktor” böcekler sarmıştı. Şarkılarının ritmi öyle düzenliydi ki onları zorluk fark etmişti.</p>

  <p class="block3">Roland gözlerini açtı. Karanlıkta yüzen hafif, solgun bir ışık gördü. Kıkırdamalar ve fısıltılar yaklaştı. Roland başını çevirmek istedi ama ilk anda yapamadı. Dinlendi ve tüm dikkatini küçük, mavi bir top üzerinde toplayarak tekrar denedi. Bu kez başını çevirebildi. Sadece birazcık, ama o kadarı da yeterliydi.</p>

  <p class="block3">Gelen, beş Küçük Hemşire’ydi, Mary, Louise, Tamra, Coquina, Michela. Ellerinde gümüş şamdanlar içinde taşıdıkları ince mumlarla karanlık revirin koridorunda ilerliyorlar, yaramazlık yapmaya hazırlanan bir grup çocuk gibi gülüyorlardı. Alınlarına dizilmiş minik çanlar belli belirsiz ötüyordu. Sakallı adamın yatağının etrafında toplandılar. Oluşturdukları çemberin ortasından yükselen mum ışığı, birkaç metre sonra koyu karanlığa boyun eğerek ipek tavana ulaşamadan yok oluyordu.</p>

  <p class="block3">Hemşire Mary kısa bir konuşma yaptı. Roland sesini tanımış ama kelimeleri anlayamamıştı, ne adi, ne yüksek lisandı, tamamen başka bir dildi. Bir cümle sıkça söylendi -can de lach, mi hem en tow- ama ne anlama geldiği hakkında Roland’ın hiçbir fikri yoktu.</p>

  <p class="block3">Artık sadece çan seslerinin duyulabildiğini fark etti, böceklerin şarkısı kesilmişti.</p>

  <p class="block3">“Ras me! On! On!” diye haykırdı Hemşire Mary sert, güçlü bir sesle. Mumlar söndü. Sakallı adamın yatağına doğru eğilen kadınların mum ışığında hafifçe parlayan örtüleri görünmez oldu ve bir kez daha zifiri karanlık çöktü.</p>

  <p class="block3">Roland soğuk soğuk terleyerek bundan sonra olacakları bekledi. Ellerini ve ayaklarını oynatmayı denedi, yapamadı. Başını on beş derece kadar çevirebiliyordu, bunun haricinde tüm vücudu bir örümceğin özenle ağına sardığı bir böcek gibi felç olmuştu.</p>

  <p class="block3">Karanlıkta öten çanlar… ve emme sesleri. Roland duyar duymaz bu sesi beklediğini anladı. İçinde bir parçası Eluria’nın Küçük Hemşireleri’nin gerçekte ne olduğunu en baştan beri biliyordu.</p>

  <p class="block3">Roland ellerini kaldırabilseydi bu sesleri duymamak için kulaklarını tıkardı. Ama tek yapabildiği, olduğu yerde yatıp onları dinlemek ve duracakları anı beklemekti.</p>

  <p class="block3">Uzun bir süre boyunca -sonsuzluk gibi gelmişti- durmadılar. Kadınlar, bir yalaktan yarı sıvı yemlerini yiyen domuzlar gibi ağızlarını şapırdatarak emmeyi sürdürdüler. Bir keresinde fısıltılı kıkırdamalara yol açan bir geğirme sesi bile oldu. Kıkırdamalar Hemşire Mary’nin sertçe söylediği tek bir sözcükle kesilmişti. “Hais!” Bir keresinde de uzun, ıstırap dolu bir feryat duyuldu. Roland bu sesin sakallı adamdan geldiğinden emindi. Yaşlı adamın bu dünyada çıkardığı son sesti.</p>

  <p class="block3">Zamanla, beslenme sesleri hafifledi. Hafiflediğinde böceklerin şarkısı tekrar başladı, önce kararsızca, sonra giderek artan bir güvenle şarkılarını sürdürdüler. Fısıltılar ve kıkırdamalar tekrar başladı. Mumlar tekrar yakıldı. Roland şimdi başı diğer yöne dönük olarak yatıyordu. Yaptıklarını gördüğünü bilmelerini istemiyordu ama tek sebep bu değildi; daha fazlasını görmeye tahammül edebileceğini sanmıyordu. Yeterince görmüş ve duymuştu.</p>

  <p class="block3">Ama kıkırdamalar ve fısıltılar bu kez ona doğru yaklaşıyordu. Roland göğsünün üzerindeki madalyona konsantre olarak gözlerini kapadı. Altın oluşundan mı yoksa üzerinde Tanrı yazdığı için mi bilmiyorum ama yaklaşmak istemiyorlar, demişti John Norman. Küçük Hemşireler kendi kendilerinde fısıldayarak dedikodu yapıyorlar, ona giderek daha çok yaklaşırlarken bu düşünce onu biraz olsun rahatlatmıştı ama madalyon karanlıkta pek zayıf bir koruma gibi görünüyordu.</p>

  <p class="block3">Roland haçlı-köpeğin çok uzaklarda havladığını duydu.</p>

  <p class="block3">Hemşireler etrafını sardığında kokularını alabildiğini fark etti. Çok çirkin, nahoş, bozuk ete benzer bir kokuydu. Böylelerinin başka nasıl kokması beklenirdi ki?</p>

  <p class="block3">“Çok güzel bir adam,” dedi Hemşire Mary. Rüyadaymış gibi alçak bir sesle konuşmuştu.</p>

  <p class="block3">“Ama çok çirkin bir sigul takıyor,” dedi Hemşire Tamra.</p>

  <p class="block3">“Onu boynundan çıkaracağız!” dedi Hemşire Louise.</p>

  <p class="block3">“Ve öpücüklerimizi alacağız!” dedi Hemşire Coquina.</p>

  <p class="block3">“Herkese öpücük!” diye bağırdı Hemşire Michela. Sesindeki coşku ve heves öylesine yoğundu ki diğerlerini güldürdü.</p>

  <p class="block3">Roland her yerinin felç olmadığını fark etti. Vücudunun bir bölgesi kadınların sesleriyle uyanmış, dik duruyordu. Bir el, üzerindeki hasta elbisesinin altına uzandı, sertleşmiş organına dokundu, kavradı, okşadı. Ilık ıslaklık vücudundan neredeyse hemen boşalırken Roland dehşet içinde sessizce, uyuyor numarası yaparak yattı. El, başparmağı yumuşayan organ üzerinde dolaşarak olduğu yerde bir süre daha kaldı. Sonra bıraktı ve biraz yukarı yöneldi. Karnının alt kısmındaki ıslaklığı buldu.</p>

  <p class="block3">Rüzgâr kadar hafif kıkırdamalar.</p>

  <p class="block3">Çan sesleri.</p>

  <p class="block3">Roland gözlerini fark edilmeyecek kadar açarak ince mumların aydınlığında kendisine gülen yaşlı suratlara baktı, parlayan gözler, sapsarı yanaklar, alt dudakların üzerine doğru uzanan sivri dişler. Hemşire Michela ve Louise’in keçi sakalı varmış gibi görünüyordu ama bunun sebebi uzayan tüyler değil, yaşlı adamın kanıydı.</p>

  <p class="block3">Mary avucunu bir hemşireden diğerine uzattı; her biri avucundaki sıvıyı yaladı.</p>

  <p class="block3">Roland gözlerini yumdu ve gitmelerini bekledi. Sonunda gittiler.</p>

  <p class="block3">Bir daha asla uyumayacağım, diye düşündü ve beş dakika sonra uykuya daldı.</p>

  <p class="block4">&nbsp;</p>

  <p class="block16">V. HEMŞİRE MARY. BİR MESAJ. RALPH’TEN BİR ZİYARET.</p>

  <p class="block16">NORMAN’IN KADERİ. TEKRAR HEMŞİRE MARY.</p>

  <p class="block4">&nbsp;</p>

  <p class="block3">Roland uyandığında gün ortasıydı, ipek tavan parlak bir beyazdı ve hafif esintiyle usulca dalgalanıyordu. Doktor böceklerin şarkısı durmamacasına devam ediyordu. Yan yatakta Norman derin bir uykudaydı. Başını yana öylesine çevrilmişti ki yanağı omzuna değiyordu.</p>

  <p class="block3">Artık sadece Roland ve Norman kalmıştı. Sakallı adamın yattığı yatak boştu. Bembeyaz çarşafı düzgünce serilmiş, yastık başucuna konmuştu Vücudunu saran karmaşık şeritler ortada yoktu.</p>

  <p class="block3">Roland mumları, birleşen ve ipek tavana doğru yükselen, sakallı adamın etrafını saran hemşireleri aydınlatan ışıklarını hatırladı. Kıkırdamalarını. Lanetli çanlarının seslerini.</p>

  <p class="block3">Bu düşünceler bir davetmiş gibi Hemşire Mary ve Hemşire Louise koridorun ucunda belirdi. Louise elinde bir tepsi taşıyor ve huzursuz görünüyordu. Mary’nin kaşları çatılmıştı. İyi bir ruh halinde olmadığı belliydi.</p>

  <p class="block3">O kadar iyi beslendikten sonra böyle asık suratlısınız, ha? diye düşündü Roland.</p>

  <p class="block3">Silahşorun yatağının yanına gelen hemşire ona baktı. “Doğrusu sana teşekkür etmek için çok az sebebim var,” dedi doğrudan konuya girerek:</p>

  <p class="block3">“Teşekkürünüzü istemiş miydim?” diye sordu Roland eski bir kitabın sayfaları gibi kuru bir sesle.</p>

  <p class="block3">Kadın bu soruya aldırmadı. “Sadece küstah ve vesveseli olan birini tam bir asiye çevirdin. Annesi de ondan farklı değildi ve bu yüzden Jenna’yı ait olduğu yere getirdikten kısa bir süre sonra öldü. Elini kaldır, nankör adam.”</p>

  <p class="block3">“Yapamam. Kıpırdayamıyorum.”</p>

  <p class="block3">“Yok canım? Beni kandırmaya çalışman acınası bir çabadan fazlası değil. Ne yapıp ne yapamayacağını çok iyi biliyorum. Şimdi elini kaldır.”</p>

  <p class="block3">Roland harcadığından fazla enerji sarf ediyormuş gibi görünmeye gayret ederek sağ elini kaldırdı. Bu sabah onu tutan şeritlerden kurtulalabilecek kadar kuvvetli olacağını sanmıştı… ama sonra ne olacaktı? “İlaç” olmasaydı bile yürüyebilmesi daha saatler boyunca mümkün değilmiş gibi geliyordu… ve Hemşire Mary’nin arkasında duran Hemşire Louise’in elindeki tepside bir kâse çorba daha vardı. Kâseye bakınca Roland’ın karnı guruldadı.</p>

  <p class="block3">Başhemşire bunu duydu ve hafifçe gülümsedi. “Yatıyor olsa bile yeterince uzun zaman geçtikten sonra güçlü bir adamın iştahı açılabiliyor. Sence de öyle değil mi, John’un ağabeyi Jason?”</p>

  <p class="block3">“Senin de çok iyi bildiğin gibi ismim James, hemşire.”</p>

  <p class="block3">“Sahi mi?” Öfkeyle güldü. “Hah! Peki ya küçük sevgilini sertçe ve uzun süre -sırtından ter damlacıkları gibi kan boşalana dek diyelim- kırbaçlarsam sence bana farklı bir isim söyler mi? Yoksa küçük sohbetiniz sırasında ona adını söyleyecek kadar güvenmedin mi?”</p>

  <p class="block3">“Ona dokunursan seni öldürürüm.”</p>

  <p class="block3">Mary tekrar güldü. Yüzü titreşti, ağzı ölmek üzere olan bir denizanasına benzedi. “Biz sana söz edene dek bize ölümden bahsetme.”</p>

  <p class="block3">“Hemşire, madem Jenna ile anlaşamıyorsunuz, neden onu yemininden affedip kendi yoluna gitmesine izin vermiyorsunuz?”</p>

  <p class="block3">“Bizim gibiler asla yeminlerinden dönemez. Annesi denedi ve kızı hasta, kendisi ölmek üzereyken geri geldi. Annesi Son-Dünya’ya doğru savrulan bir tutam toza döndüğünde Jenna’ya biz baktık. Bize ettiği teşekküre bak! Ayrıca birliğimizin, ka-tet’imizin sigulu olan Kara Çanlar’ı takıyor. Şimdi ye, miden aç olduğunu söylüyor!”</p>

  <p class="block3">Hemşire Louise kâseyi uzattı ama huzursuz bakışları kumaşın altından belli olan madalyonun üzerindeydi. Ondan pek hoşlanmıyorsun, değil mi? diye düşündü Roland. Sonra çenesinde ambarcının kanıyla, vücut sıvısını yalamak için hevesle Hemşire Mary’nin avucuna doğru eğilmesi hatırladı.</p>

  <p class="block3">Başını çevirdi. “İstemiyorum.”</p>

  <p class="block3">“Ama karnın aç!” diye itiraz etti, Louise. “Yemezsen gücünü nasıl geri kazanacaksın, James?”</p>

  <p class="block3">“Jenna’yı gönderin. Onun getirdiklerini yerim.”</p>

  <p class="block3">Hemşire Mary’nin yüzü karanlık bir öfkeyle çarpıldı. “Onu bir daha görmeyeceksin. Düşünceli Ev’den meditasyon süresini ikiye katlamak ve gelmemek koşuluyla salıverildi. Şimdi ye, James ya da her kimsen. Tabağındakini mideye indir yoksa seni parçalara böler ve o parçaları çorba yapmakta kullanırız. Bizim için fark etmez, değil mi, Louise?”</p>

  <p class="block3">“Hem de hiç,” dedi, Louise. Hâlâ kâseyi tutuyordu. Üzerinden duman tütüyordu ve nefis kokuyordu.</p>

  <p class="block3">“Ama senin için fark edebilir,” dedi Hemşire Mary neşesizce sırıtarak. Dişleri normalden iriydi. “Burada kan akmasını pek istemiyoruz. Doktorlar sevmiyor. Kan onları tahrik ediyor.”</p>

  <p class="block3">Kanın tek tahrik ettiği böcekler değildi ve Roland bunu çok iyi biliyordu. Çorba konusunda başka seçeneğinin olmadığını da biliyordu. Kâseyi Louise’den aldı ve yavaşça içmeye koyuldu. Hemşire Mary’nin yüzündeki tatmin dolu ifadeyi silebilmek için çok şey verebilirdi.</p>

  <p class="block3">“Güzel,” dedi kadın kâseyi alıp iyice boşalmış olduğundan emin olduktan sonra. Roland’ın eli daha şimdiden ağırlaşmış, tekrar askının içine düşmüştü. Dünya, daha önce olduğu gibi uzaklaşmaya başladı.</p>

  <p class="block3">Hemşire Mary eğildi. Giysisinin üst kısmı, Roland’ın sol omzuna değiyordu. Roland kadının ekşi, keskin kokusunu alabiliyordu. Dermanı olsa öğürürdü.</p>

  <p class="block3">“Gücün biraz yerine gelince boynundaki o çirkin şeyi çıkar, yatağın altındaki pisuara koy. Zaten en baştan beri ait olduğu yer orası. Bu uzaklıktan bile başımı ağrıtıp boğazımı sıkıştırıyor.”</p>

  <p class="block3">Roland olağanüstü bir çaba harcayarak konuştu. “İstemiyorsan sen çıkar. Seni nasıl durdurabilirim, sürtük?”</p>

  <p class="block3">Mary’nin yüzü bir kez daha fırtına bulutları gibi karardı. Roland bir an için kadının madalyona bu kadar yakın bir yere vurmaya cesaret edeceğini sandı. Ama anlaşıldığı kadarıyla sadece belden aşağısına dokunabiliyordu.</p>

  <p class="block3">“Bu konuyu biraz daha düşünmeni öneririm,” dedi kadın. “İstersem Jenna’yı kırbaçlatabilirim. Kara Çanlar’ı o taşıyor ama başhemşire benim. Bunu iyi düşün.”</p>

  <p class="block3">Dönerek uzaklaştı. Roland’a kısaca baktıktan sonra –bakışları korku ve şehvetin garip bir karışımı vardı- Hemşire Louise de onu izledi.</p>

  <p class="block3">Buradan kurtulmam gerek, diye düşündü, Roland. Kurtulmalıyım.</p>

  <p class="block3">Ama uyku sayılmayacak o karanlık boşluğa tekrar çekildi. Ya da kısa bir süreliğine uyudu. Ve rüya gördü. Narin parmaklar ellerini okşadı. Ilık dudaklar kulağını öptü ve fısıldadı: “Yastığının altına bak, Roland ama buraya geldiğimi kimseye söyleme.”</p>

  <p class="block3">Bir süre sonra Roland gözlerini tekrar açtı. İçinde Hemşire Jenna’nın güzel, genç yüzünü ve örtüsünün altından çıkan virgül şeklindeki o as perçemini göreceğine dair küçük bir beklenti vardı. Ama karşısında hiç kimse yoktu. Tavanı ve duvarları oluşturan ipek duvarlar bembeyaz parlıyordu. İçeride saati tahmin etmek oldukça zor olsa da Roland öğle vakti civarı olduğunu düşündü. Hemşirelerin verdiği ikinci çorbayı içmesinin üzerinden üç saat kadar geçmiş olmalıydı.</p>

  <p class="block3">Yanındaki yatakta Norman hâlâ hafifçe horlayarak uyuyordu.</p>

  <p class="block3">Roland elini kaldırıp yastığının altına uzanmayı denedi. Elini hareket ettiremiyordu. Tek yapabildiği parmak uçlarını oynatmaktı. Tüm sabrını toplayıp dikkatini odaklayarak bekledi. Sabretmek hiç kolay olmuyordu. Sürekli Norman’ın söylediklerini düşünüyordu, pusudan yirmi kişinin kurtulduğunu söylemişti… en azından başlangıçta öyleydi. Birer bira ortadan kayboldular. Sadece şu adam ve ben kaldık. Ve şimdi bir de sen varsın.</p>

  <p class="block3">Kız burada değildi. Beyninde uzun yıllar önce ölmüş olan eski dostu Alain’in yumuşak, üzgün sesi belirdi. Diğerleri tetikteyken buraya gelmeye cesaret edemez. Sadece bir rüyaydı.</p>

  <p class="block3">Ama Roland bir rüyadan fazlası olabileceğini düşünüyordu.</p>

  <p class="block3">Bir süre sonra -beyaz ipeğin parlaklığındaki azalma, aradan geçen sürenin bir saat kadar olduğunu işaret ediyordu- Roland elini kaldırmayı tekrar denedi. Bu kez yastığının altına uzanmayı başarmıştı. Silahşoru boynunu destekleyen geniş askıya konmuş olan yastık yumuşak ve kabarıktı. Önce hiçbir şey bulamadı ama parmakları biraz daha ilerleyince tutam sert, ince çubuğa dokundu.</p>

  <p class="block3">Biraz daha güç toplamaya çalışarak duraksadı (her hareket, tutkalda eve çalışmaya benziyordu) sonra biraz daha uzandı. Kurumuş bir çiçek buketi hissi veriyordu. Bir kurdeleyle bağlanmış gibiydi. Roland revirin boş ve Norman’ın hâlâ uykuda olduğundan emin olduğu için etrafına baktı, sonra yastığının altındakini çıkardı. Uçlarında kahverengimsi tomurcuklar olan soluk yeşil, altı tane kuru saptı. Roland’a çocukluğunda Cuthbert ile Büyük Ev’in mutfağına yaptıkları ziyaretleri hatırlatan garip, mayamsı bir kokuları vardı. Geniş, beyaz, ipek bir objeyle bağlanmışlardı ve yanmış ekmek gibi kokuyorlardı. Kurdelenin altında bir parça katlanmış kumaş vardı. Bu lanetli yerde her şeyde olduğu gibi bu kumaş parçası da ipekti.</p>

  <p class="block3">Roland nefes nefese kalmıştı. Kaşlarında biriken teri hissedebiliyordu. Ama hâlâ yalnızdı, güzel. Kumaşı alıp açtı. Bulanıklaşmış kömür rengi harflerle şu mesaj yazılmıştı:</p>

  <p class="block16">TOMURCUKLARI KEMİR. SAAT BAŞI BİR TANE. FAZLASI KRAMP YA DA ÖLÜM. YARIN GECE. DAHA ÖNCE OLMAZ. DİKKATLİ OL!</p>

  <p class="block3">Hiçbir açıklama yoktu ama Roland’a göre buna gerek de yoktu. Bir seçeneği olmadığı gibi. Orada kalırsa ölecekti. Tek yapmaları gereken madalyonu boynundan çıkarmaktı ve Hemşire Mary’nin bir yolunu bularak kadar zeki olduğuna şüphe yoktu.</p>

  <p class="block3">Kuru tomurcuklardan birini kemirdi. Tadı çocukken mutfakta vermeleri için yalvardıkları kızarmış ekmeklere hiç benzemiyordu; boğazını yakmış, midesini kaynatmıştı. Aradan bir dakika bile geçmemişti ki kalp atışlarının hızı ikiye katlandı. Kasları canlandı ama iyi bir uykunun ardından olduğu gibi hoş bir canlılık değildi bu; önce titrediler, sonra düğüm düğüm olmuş gibi sertleştiler. Bu his çabucak geçti. Norman bir saat kadar sonra uyandığında nabzı normale dönmüştü, ama Jenna’nın bir seferiden fazlasını yememesi yönünde yaptığı uyarıyı anlayabiliyordu, bu şey güçlü bir maddeydi.</p>

  <p class="block3">Kuru buketi tekrar yastığının altına koydu ve çarşafın üzerine dağılmış ot parçacıklarını dikkatle temizledi. Sonra başparmağıyla ipek kumaşın üzerindeki yazıyı dağıttı. İşini bitirdiğinde kumaşın üzerinde sadece anlamsız lekeler vardı. Kumaşı da yastığının altına soktu.</p>

  <p class="block3">Norman uyandığında silahşorla ikisi gencin evi Delain’den -Ejder Yuvası ve Yalancının Cenneti olarak da biliniyordu- konuştular. T-masalların kaynağının Delain olduğu söylenirdi. Norman yapabilirse Roland’ın her iki kardeşin madalyonunu da evlerine, anne babasına götürmesini ve Jesse’nin oğulları John ve James’in başına gelenleri anlatmasını istedi.</p>

  <p class="block3">“Bunu kendin yapacaksın,” dedi Roland.</p>

  <p class="block3">“Hayır.” Norman elini kaldırmak istedi, belki burnunu kaşıyacaktı ama o kadarını bile yapamadı. Eli yaklaşık yirmi santim yükseldi, sonra tekrar çarşafın üzerine düştü. “Sanmıyorum. Bu şekilde tanışmamız ne kötü, senden hoşlanmıştım.”</p>

  <p class="block3">“Ben de senden, John Norman. Tanıştığımıza memnun oldum.”</p>

  <p class="block3">“Ben de. Hele etrafta böyle sevimli hanımlar varken.”</p>

  <p class="block3">Çok geçmeden yine uykuya daldı. Roland onunla bir daha konuşamadı… sadece duydu. Evet. John Norman son çığlığını atarken Roland yatağının üstünde asılı yatıyor, uyuyor numarası yapıyordu.</p>

  <p class="block3">İkinci tomurcuğun kaslarındaki ve kalp atışları üzerindeki etkisi henüz geçmişti ki Hemşire Michela elinde Roland’ın akşam çorbasıyla göründü. Michela, Roland’ın kızarmış yüzüne hafif bir endişeyle baktı ve dokunamayacağı için Roland’ın ateşi olmadığı yolunda söylediklerine inanmak zorunda kaldı. Madalyon onu uzak tutuyordu.</p>

  <p class="block3">Çorbanın yanında bir sandviç vardı. Ekmeği sert, içindeki et kayış gibiydi ama Roland oburca yedi. Michela ellerini önünde birleştirmiş, çok memnun bir gülümsemeyle izliyor, ara sıra başını onaylarcasına sallıyordu. Çorbası bitince kâseyi parmaklarının değmemesi için büyük bir dikkat göstererek aldı.</p>

  <p class="block3">“İyileşiyorsun,” dedi. “Yakında buradan gideceksin ve bize de sadece hatıran kalacak, Jim.”</p>

  <p class="block3">“Öyle mi?” diye sordu Roland usulca.</p>

  <p class="block3">Kadın sadece dilini üst dudağına değdirerek kıkırdadı ve uzaklaştı.</p>

  <p class="block3">Roland uyuşukluğun bedenini sardığını hissederek başını yastığa bıraktı.</p>

  <p class="block3">Michela’nın düşünceli gözleri… dudağına dokunan dili. Roland daha önce pişirmekte oldukları yemeğin ne zaman hazır olacağını düşünen kadınlarda bu bakışı görmüştü.</p>

  <p class="block3">Vücudu uyku talep ediyordu ama Roland bir saat kadar uyanık kalmayı başardı. Sonra yastığının altından bir kuru tomurcuk daha çıkardı. “Kıpırdatmayan, ilaç” yüzünden oldukça fazla bir çaba sarf etmek zorunda kalmıştı ve bu tomurcuğu buketten ayırıp daha yakına koymuş olmasaydı başarabileceğini sanmıyordu. Yarın gece, diyordu Jenna notunda. Muhtemelen kaçmayı kastediyordu ama bu fikir Roland’a inanılmaz görünüyordu. Vücudunun şu an içinde bulunduğu durum düşünülecek olursa orada daha yıllarca yatabilirmiş gibi geliyordu.</p>

  <p class="block3">Tomurcuğu kemirdi. Enerji, vücuduna bir sel gibi aktı; kasları hareketlendi, kalp atışları hızlandı ama bu hayat doluluk hissi neredeyse geldiği gibi kayboldu. Hemşirelerin ilacı baskın çıkmıştı. Tek yapabileceği umut etmek… ve uyumaktı.</p>

  <p class="block3">Uyandığında zifiri karanlıktı ve askılar içindeki kollarıyla bacaklarını neredeyse doğal denebilecek bir kolaylıkla hareket ettirebiliyordu. Yastığının altından bir tomurcuk daha çıkardı ve temkinle çiğnedi. Jenna yarım düzine sap bırakmıştı ve ikisinin ucundakiler bitmek üzereydi.</p>

  <p class="block3">Silahşor sapı yastığın altına geri koydu ve ıslak bir köpeğin silkinmesi gibi titremeye başladı. Fazla kaçırdım, diye düşündü. Şansım varsa kriz geçirmem…</p>

  <p class="block3">Kalbi şiddetle çarpıyordu. Sonra bu yetmezmiş gibi koridorda yaklaşan mum ışığım gördü. Eteklerinin hışırtısı ve terliklerinin hafif sesi duruyordu.</p>

  <p class="block3">Tanrılar, neden şimdi? Titrediğimi görecekler…</p>

  <p class="block3">Roland tüm dikkatini toplayarak gözlerini kapadı ve bacaklarının sarsılmasını engellemeye çalıştı. Şu lanetli askılar yerine yatakta olsaydı! akılar sıtma tutmuş gibi sallanıyordu.</p>

  <p class="block3">Küçük Hemşireler yaklaştı. Kapalı gözkapaklarının ardındaki ışıkları kırmızı bir parlaklık halindeydi. Hemşireler bu gece ne kıkırdıyorlar, ne de kendi aralarında fısıldaşıyorlardı. Neredeyse yanı başına varmışlardı ki Roland yalnız olmadıklarını fark etti. Ortalarında burnu tıkalıymış gibi gürültülü nefesler alan bir yaratık vardı.</p>

  <p class="block3">Silahşor, kollarındaki ve bacaklarındaki şiddetli kasılmaları kontrol altında tutarak kapalı gözlerle yatıyordu, ama derisinin altında hâlâ kanı düğümleniyormuşçasına seğirmeler oluyordu. Ona dikkatle bakan biri, bir terslik olduğunu hemen anlardı. Kalbi kırbaçlanan bir at gibi dörtnalaydı, mutlaka görebilir…</p>

  <p class="block3">Ama baktıkları o değildi, en azından şimdilik.</p>

  <p class="block3">“Çıkar şunu,” dedi Mary. Adi lisanın Roland’ın güçlükle anlayabildiği daha da adileşmiş halinde konuşuyordu. “Sonra da diğerininkini. Haydi, Ralph.”</p>

  <p class="block3">“Visskiniz var?” diye sordu salyası akan yaratık. Lehçesi Mary’den daha ağırdı. “Tütün var?”</p>

  <p class="block3">“Evet, evet hem de çok var ama ancak şu lanet şeyleri çıkardıktan sonra alabilirsin!” Sesi sabırsız, bir o kadar da korku doluydu.</p>

  <p class="block3">Roland başını çok dikkatli bir şekilde sola çevirdi ve gözlerini fark edilmeyecek kadar açtı.</p>

  <p class="block3">Eluria’nın altı Küçük Hemşiresi’nden beşi, ellerinde ince mumlarla, uyuyan John Norman’ın yatağının öte yanında sıralanmışlardı. Mum ışığı John Norman’ı ve en güçlü adama bile kâbuslar gördürecek suratlarını aydınlatıyordu. Gecenin zifiri karanlığında aldatıcı maskelerini bir kenara atmışlardı. Bol giysiler içindeki asırlık cesetlerden farkları yoktu.</p>

  <p class="block3">Hemşire Mary’nin elinde Roland’ın tabancalarından biri vardı. Bunu görünce Roland’ın içinde kadına karşı yeni bir nefret dalgası belirdi ve bu cüretinin cezasını vereceğine dair kendine söz verdi.</p>

  <p class="block3">Garipti ama yatağın ayakucunda duran yaratık, kocakarılarla karşılaştırıldığında neredeyse normal görünüyordu. Yeşil yaratıklardan biriydi. Roland, Ralph’i hemen tanıdı. O Melon Şapka’yı unutması uzun zaman alacaktı.</p>

  <p class="block3">Ralph Norman’ın yatağının diğer tarafına geçti ve bir anlığına Roland hemşireler arasına girdi. Sonra Norman’ın başucunda durdu. Roland hepsini rahatlıkla görebiliyordu.</p>

  <p class="block3">Norman’ın madalyonu hasta elbisesinin üzerindeydi, belki çocuk uyurken kendisini daha iyi koruyabilir umuduyla göz önünde olmasını istemişti. Ralph erimiş ve şekli bozulmuş eliyle madalyonu tuttu. Yeşil adam madalyonu kaldırırken kadınlar yüzlerinde hevesli ve açgözlü bir ifadeyle onu izliyordu. Sonra Ralph madalyonu geri bıraktı. Hemşirenin yüzü hayal kırıklığıyla asılmıştı.</p>

  <p class="block3">“Onu istemiyorum,” dedi Ralph gıcırtı gibi sesiyle. “Visski isstiyorum! Tütün isstiyorum!”</p>

  <p class="block3">“İstediğini alacaksın,” dedi Hemşire Mary. “Hem sana, hem aşağılık kabilene yetecek kadar. Ama önce o korkunç şeyi çıkaracaksın! İkisinden de! Anladın mı? Ve sakın bizimle oyun oynamaya kalkma!”</p>

  <p class="block3">“Yokssa ne olur?” diye sordu Ralph. Güldü. Boğulmakla gargara yapmak arası bir sesti. Boğazı ve ciğerleri kötü bir hastalıkla mahvolmuş, ölüm döşeğindeki bir adamın kahkahasını andırıyordu ama Roland’a göre hemşirelerin kıkırdamalarından çok daha iyiydi. “Ne yaparssınız, Hemşire Mary? Kanımı mı içerssiniz? Kanımı içersseniz ölür kahrssınız, cessediniz de karanlıkta parlar!”</p>

  <p class="block3">Mary, silahşorun tabancasını doğrulttu. “Ya o korkunç şeyi çıkarırsın ya da olduğun yerde ölürsün.”</p>

  <p class="block3">“Muhtemelen isstediğinizi yaptıktan ssonra da öleceğim.”</p>

  <p class="block3">Hemşire Mary hiçbir şey söylemedi. Diğerleri kara gözleriyle yaratığa bakmayı sürdürdüler.</p>

  <p class="block3">Ralph düşünüyormuş gibi başını öne eğdi. Roland, Melon Şapka’nın düşünebildiğinden şüpheliydi. Ama Hemşire Mary ve diğerleri inanmasa da bu kadar hayatta kaldığına göre Ralph biraz da olsa becerikli olmalıydı, ama elbette buraya gelirken Roland’ın tabancalarını hesaba katmamıştı.</p>

  <p class="block3">“Ssmasher o tabancaları ssize vermekle hata etmiş,” dedi sonunda yaratık. “Bana ssöylemeden ssize vermiş. Ona visski mi verdiniz? Tütün mü?”</p>

  <p class="block3">“Seni ilgilendirmez,” dedi Hemşire Mary. “O altın parçasını hemen çocuğun boynundan çıkaracaksın yoksa yan tarafta yatan adamın yakınlarından biri beyninin kalanını havaya uçurur.”</p>

  <p class="block3">“Pekâlâ,” dedi Ralph. “İstediğiniz gibi olssun.”</p>

  <p class="block3">Tekrar uzandı ve erimiş parmaklarıyla madalyonu kavradı. Bunu yavaş hareketlerle yapmıştı ama arkadan gelen çok çabuk oldu. Madalyonu hızla çekip zinciri kopardı ve karanlığa doğru fırlattı. Diğer elinin uzun, tırtıklı tırnaklarını çocuğun boğazına daldırdı ve yırtarak açtı.</p>

  <p class="block3">Talihsiz çocuğun boğazından, boğuk haykırışı eşliğinde karanlıkta kırmızıdan çok siyah görünen bir kan deryası fışkırdı. Kadınlar çığlık attılar, ama korkuyla değil. Heyecan fırtınasına kapılmış kadınlarınki gibiydi çığlıkları. Yeşil adam unutulmuştu. Roland unutulmuştu. John Norman’ın boğazından fışkıran kan dışında her şey unutulmuştu.</p>

  <p class="block3">Mumları ellerinden düşürdüler. Mary telaş ve dikkatsizlikle Roland’ın tabancasını bıraktı. Ralph koşarak gölgeler içinde kaybolurken (viski ve tütünü başka zaman alabileceğini düşünmüş olmalıydı; bu gece tüm dikkati hayatını kurtarmak üzerinde odaklanmıştı) silahşorun son gördüğü kurumadan önce mümkün olduğunca çok kan içebilmek için atılan hemşirelerdi.</p>

  <p class="block3">Kocakarılar yan yataktaki çocuğun kanıyla oburca beslenirken Roland kasları seğirerek, kalbi hızla çarparak sessizce yattı. Sonsuza dek sürecekmiş gibiydi ama sonunda işlerini bitirdiler. Mumlarını tekrar yaktılar ve kendi aralarında mırıltıyla konuşarak uzaklaştılar.</p>

  <p class="block3">Çorbadaki ilacın etkisi çiğnediği bitkiye bir kez daha baskın geldi ve Roland minnetle uykuya daldı… ama uykusu bu kez sakin değildi.</p>

  <p class="block3">Rüyasında kasaba meydanındaki yalakta yatan şişmiş cesede bakıyor, AHLAKSIZLIK VE ISLAH KAYITLARI’na düşülmüş notu düşünüyordu. Yeşil yaratıklar def edildi, yazılmıştı ve belki de gerçekten def edilmişler ama sonra daha beter bir kabile gelmişti. Kendilerine Eluria’nın Küçük Hemşireleri adını veren bir kabile. Ve ondan önceki yıllarda da isimleri muhtemelen Tejuas’ın veya Kambero’nun veya bir başka Batı kasabasının Küçük Hemşireleri’ydi. Çanları ve böcekleriyle gelmişlerdi. Peki nereden? Kim bilir? Önemi var mıydı?</p>

  <p class="block3">Yalağın kirli suyu üzerindeki gölgesinin yanına bir başka gölge düştü.</p>

  <p class="block3">Roland dönüp bakmaya çalıştı. Yapamadı; olduğu yerde donmuştu. Kuru yeşil bir el omzunu kavradı ve onu çevirdi. Ralph’ti. Melon Şapkası geriye kaykılmıştı; John Norman’ın kanla kıpkırmızı olmuş madalyonu şimdi onun boynunda asılıydı.</p>

  <p class="block3">“Böö!” diye haykırdı Ralph. Eksik dişleriyle sırıttı. Sandal ağacından kabzası olan büyük tabancayı doğrulttu. Tetiği çekti…</p>

  <p class="block3">…ve Roland baştan ayağa titreyerek uyandı. Terle kaplı derisi buz kesmişti. Solundaki yatağa baktı. Boştu. Çarşafı düzgünce serilmiş, kar beyazı yastık yatağın başucuna özenle yerleştirilmişti. John Norman’dan hiçbir iz yoktu. Yatak sanki yıllardır boştu.</p>

  <p class="block3">Roland artık yalnızdı. Tanrılar yardımcısı olsun, artık Eluria’nın Küçük Hemşireleri’nin, o tatlı ve sabırlı ev sahiplerinin tek hastasıydı. Bu korkunç yerde kalan tek insan, damarlarında sıcak kan akan tek yaratık bir o kalmıştı.</p>

  <p class="block3">Hâlâ havada asılı yatıyordu. Göğsündeki madalyonu sıkıca kavrayarak boş yatakların üzerinden koridorun sonuna baktı. Biraz bekledikten sonra yastığının altındaki tomurcuklardan birini daha çiğnemeye başladı.</p>

  <p class="block3">Mary on beş dakika sonra elinde tepsiyle geldiğinde gerçekte olmadığı kadar güçsüz görünerek tepsideki kâseyi aldı. Bu kez kâsede lapa vardı… ama ana maddesinin değişmediğine şüphe yoktu.</p>

  <p class="block3">“Bu sabah ne kadar iyi görünüyorsun,” dedi başhemşire. Yüzü normal görünüyordu, maskenin altında yaşlı bir vampir olduğuna dair ipuçları veren titreşimler yoktu. İyi beslenmişti ve bu da görüntüsüne yansımıştı. Bu düşünceyle Roland’ın midesi altüst oldu. “Yakında eski formuna kavuşacağından hiç şüphem yok.”</p>

  <p class="block3">“Palavra,” dedi Roland zayıf bir homurtuyla. “Kendimi hiç iyi hissetmiyorum. Ayakta duracak halim yok. Yiyeceklerin içine bir şey karıştırdığınızdan kuşkulanmaya başladım.”</p>

  <p class="block3">Mary bu sözleri üzerine neşeyle güldü. “Ah, siz erkekler yok musunuz! Her zaman güçsüzlüklerinizin sorumlusunun içten pazarlıklı kadınlar olduğunu düşünürsünüz! Aslında bizden ne çok çekinirsiniz, ama bunu kendinize bile itiraf edemezsiniz!”</p>

  <p class="block3">“Kardeşim nerede? Gece rüyamda burada bir kargaşa olduğunu gördüm. Ve şimdi de kardeşim ortada yok.”</p>

  <p class="block3">Mary’nin gülümsemesi hafifçe soldu. Gözlerinde tuhaf bir ışıltı belirdi. “Ateşi çok yükseldi ve bulaşıcı bir hastalığı olma ihtimalini düşünerek onu Düşünceli Ev’e götürdük.”</p>

  <p class="block3">Onu mezara götürdünüz, diye düşündü Roland. Belki orası da bir tür Düşünceli Ev.</p>

  <p class="block3">“O çocukla kardeş olmadığınızı biliyorum,” dedi Mary lapayı yiyişini izlerken. Roland vücudundaki enerjinin onu terk ettiğini hissetmeye başlamıştı bile. “Sigulun varlığı bir şey kanıtlamaz. Kardeş değilsiniz. Neden yalan söylüyorsun? Bu günah değil mi?”</p>

  <p class="block3">“Böyle bir fikre nereden kapıldın, hemşire?” diye sordu Roland tabancalardan bahsedip bahsetmeyeceğini merak ederek.</p>

  <p class="block3">“Başhemşire pek çok şeyi bilir. Neden itiraf etmiyorsun, Jimmy? İtiraf etmenin ruha iyi geldiği söylenir.”</p>

  <p class="block3">“Bana Jenna’yı gönderirseniz belki size daha fazlasını anlatırım.”</p>

  <p class="block3">Mary’nin yüzündeki hafif gülümseme, tebeşirle yazılmış bir yazının yağmur altında yok olması gibi silindi. “Neden onunla konuşmak istiyorsun?”</p>

  <p class="block3">“İyi biri,” dedi Roland. “Başkalarına pek benzemiyor.”</p>

  <p class="block3">Mary sırıttı ve iri dişleri gözler önüne serildi. “Onu bir daha görmeyeceksin. Kafasını karıştırdın ve bunun devam etmesine izin veremem.”</p>

  <p class="block3">Gitmek üzere arkasını döndü. Roland zayıf görünmeye ve fazla abartmamaya çalışarak (rol yapmakta hiçbir zaman çok başarılı olmamıştı) kâseyi uzattı. “Bunu almayacak mısın?”</p>

  <p class="block3">“Başına geçirip takke olarak kullanabilirsin. Ya da istersen kıçına sok. seninle işim bittiğinde anlatmak için yalvaracaksın, seni susturana dek konuşacak, daha fazlasını anlatmak isteyeceksin!”</p>

  <p class="block3">Bu sözlerin ardından eteğini hafifçe kaldırarak hızlı adımlarla uzaklaştı. Roland onun gibi yaratıkların gündüzleri ortaya çıkamayacağını düşünmüştü. Eski hikâyelerin bu kısmının yanlış olduğu kesindi. Ama bir kısmı doğru gibi görünüyordu; şekilsiz bir karartı hemen yanı başında onu izliyordu ama kadının gölgesi yoktu.</p>

  <p class="block4">&nbsp;</p>

  <p class="block16">VI. JENNA. HEMŞİRE COQUINA. TAMRA, MICHELA, LOUISE.</p>

  <p class="block16">HAÇLI-KÖPEK. SONRASINDA OLANLAR.</p>

  <p class="block4">&nbsp;</p>

  <p class="block3">Roland’ın hayatının en uzun günlerinden biri oldu. Ara ara kestirdi ama hiç derin uyumadı; tomurcuklar görevini yapıyordu ve Jenna’nın yardımıyla oradan kurtulabileceğine inanmaya başlamıştı. Bir de tabancaları sorunu vardı. Belki Jenna onları almasına yardım edebilirdi.</p>

  <p class="block3">Geçmek bilmeyen saatlerde eski günleri düşündü, Gilead’ı ve dostlarını, Geniş Dünya Fuarı‘nda neredeyse kazanacağı yarışmayı. Sonunda kazı alan bir başkası olmuştu ama Roland da bir şans yakalamıştı. Annesini ve babasını düşündü; yaşamı boyunca nazik ve iyi olmaya çalışan Abel Vannay’yi ve Roland çölde onu eyerinden düşürene dek kötülüğün tarafında olan Eldred Jonas’ı düşündü.</p>

  <p class="block3">Ve her zaman olduğu gibi Susan’ı düşündü.</p>

  <p class="block3">Beni seviyorsan göster, demişti Susan… ve Roland da dediğini yapmıştı. Yapmıştı. Zaman bu şekilde geçti. Zorlu geçen saat başlarında yastığının altından bir tomurcuk çıkarıp çiğnedi. Bitkinin içindeki madde vücuduna girerken artık eskisi gibi titremiyor, kalp atışları delice hızlanmıyordu. Tomurcuklar artık hemşirelerin verdiği ilaçla yaptığı mücadeleden galip çıkıyordu.</p>

  <p class="block3">Güneşin ipek tavan üzerine dağılan parlaklığı yavaşça solmaya başla-il ve yatakların hizasında daima varmış gibi görünen loşluk, tavana doğru yükselerek reviri kararttı. Uzun odanın batı duvarı, günbatımının kırmızımsı turuncu renklerine büründü.</p>

  <p class="block3">Bu kez akşam yemeğini getiren Hemşire Tamra’ydı, çorba ve yanında yine lapa. Roland’ın elinin yanına bir de çöl zambağı koydu. Koyarken gülümsüyordu. Yanakları kızarmıştı. O gün hepsinin yüzü patlayana kadar emmiş sülükler gibi kırmızıydı.</p>

  <p class="block3">“Hayranından, Jimmy,” dedi Tamra. “Sana çok iyi davranıyor! Zambak, ‘verdiğim sözü unutma’ anlamına gelir. Sana ne sözü vermişti Johnny’nin ağabeyi Jimmy?”</p>

  <p class="block3">“Beni görmeye geleceğini ve konuşacağımızı.”</p>

  <p class="block3">Tamra öyle bir kahkaha attı ki alnındaki çanlar çıngırdadı. Coşkulu bir neşeyle el çırptı. “Ne kadar hoş! Evet, hem de çok!” Gülümseyerek Roland’a doğru eğildi. “Bu sözün asla tutulamayacak olması ne yazık Onu bir daha asla göremeyeceksin, güzel adam.” Kâseyi aldı. “Başhemşirenin kararı.” Gülümsemeye devam ederek ayağa kalktı. “Neden o çirkin altın sigulu çıkarmıyorsun?”</p>

  <p class="block3">“Çıkarmam.”</p>

  <p class="block3">“Kardeşin çıkardı, bak!” Eliyle işaret etti ve Roland gözucuyla Ralph’in fırlattığı yerde, koridorda duran altın madalyona baktı.</p>

  <p class="block3">Hemşire Tamra, yüzüne yapışmış gibi görünen gülümsemesiyle ona döndü.</p>

  <p class="block3">“Onu hasta edenin o çirkin şey olduğuna karar verdi ve çıkarıp attı. Senin yerinde olsam ben de aynısını yapardım.”</p>

  <p class="block3">Roland tekrarladı. “Hiç sanmıyorum.”</p>

  <p class="block3">“Sen bilirsin,” dedi kadın umursamazca kâseyi alıp uzaklaştı.</p>

  <p class="block3">Roland giderek bastıran uykuya revirin batı duvarındaki kızıl alevler küllere dönüşüp alacakaranlık çökünceye kadar direndi. Sonra tomurcuklardan birini daha çiğnedi ve vücuduna güç aşılandığını hissetti. Kalp çarptıran, kaslarını titreten sahte bir enerji değil, gerçek güçtü. Düştüğü yerde günün son ışıklarıyla parlayan altın madalyona baktı ve içinden John Norman’a söz verdi: ka seyahatlerinden birinde karşılaşmalarına izin verirse diğer madalyonla beraber onu da Norman’ın akrabalarına verecekti.</p>

  <p class="block3">O gün ilk defa kendisini huzurlu hissederek uyudu. Uyandığında zifiri karanlık çökmüştü. Doktor böcekler daha önce olmadığı kadar tiz bir şarkı söylüyorlardı. Yastığının altından bir tomurcuk çıkarıp çiğnemeye başlamıştı ki soğuk bir ses, “Başhemşire haklıymış,” dedi. “Gizli numaralar çeviriyormuşsun.”</p>

  <p class="block3">Roland’ın kalbi duracakmış gibi oldu. Etrafına bakındı ve Hemşire Coquina’nın ayağa kalktığını gördü. Roland uyurken sessizce içeri girmiş, yanındaki yatağın altına saklanarak onu gözlemişti.</p>

  <p class="block3">“Onu nereden buldun?” diye sordu Coquina. “Yoksa…”</p>

  <p class="block3">“Benden aldı.”</p>

  <p class="block3">Coquina hızla döndü. Jenna koridorda onlara doğru ilerliyordu. Gül islemeli elbisesini çıkarmıştı. Çanların dizili olduğu örtüyü hâlâ takıyordu, ama örtünün uçları basit, kareli bir tişörtün omuzlarına doğru iniyordu. Tişörtün altına kot pantolon ve düz tabanlı çöl çizmeleri giymişti. Elinde bir şey vardı. Roland’ın emin olabilmesi için fazla karanlıktı ama sanki…</p>

  <p class="block3">“Sen,” diye fısıldadı Hemşire Coquina sonsuz bir nefretle. “Başhemşireye söylediğimde…”</p>

  <p class="block3">“Kimseye bir şey söylemeyeceksin,” dedi Roland.</p>

  <p class="block3">Onu saran şeritlerden kurtulmak için bir plan yapmış olsaydı şüphesiz başarısız bir sonuç alırdı ama her zamanki kural işledi ve silahşor en az düşündüğü zamanda en iyi performansı gösterdi. Birkaç saniye içinde kolları ve sol bacağı serbest kaldı. Ama sağ bileği askıda kalmıştı. Sağ bacağı havada, omuzları yatağın üzerindeydi.</p>

  <p class="block3">Coquina bir kedi gibi tıslayarak ona döndü. Dudakları gerildi ve sipsivri dişleri ortaya çıktı. Parmaklarını açarak Roland’ın üzerine atıldı. Tırnakları uzun ve sivri görünüyordu.</p>

  <p class="block3">Roland madalyonu kaptı ve ona doğru kaldırdı. Coquina tıslayarak geriledi ve hızla Jenna’ya döndü. “Sana gününü göstereceğim, seni aptal!” diye haykırdı.</p>

  <p class="block3">Roland bacağını kurtarmaya çalıştı ama yapamadı. Lanet olası askı her nasılsa bir darağacı ilmeği gibi bileğine dolanmıştı.</p>

  <p class="block3">Jenna ellerini kaldırınca daha önceki düşüncesinde yanılmamış olduğunu gördü: tabancalarını getirmişti. Gilead’dan ayrılırken taktığı kesenin üzerindeki meşin tabancalıkta duruyorlardı.</p>

  <p class="block3">“Vur onu, Jenna! Vur onu!”</p>

  <p class="block3">Ama Jenna, Roland’ın örtüsünü geri itmesi için ısrar ettiği gün yaptığı gibi başını iki yana salladı. Çanlar, silahşorun beynine iğneler batmış gibi hissetmesine yol açacak kadar tiz bir ses çıkardı.</p>

  <p class="block3">Kara Çanlar. Ka-tet’lerinin sigulu. Ne…</p>

  <p class="block3">Doktor böceklerin şarkısı çanların sesine benzeyen bir keskinlik yükseldi. Artık şarkıları kulağa hoş gelmiyordu. Hemşire Coquina’nın, Jenna’nın boğazına yönelmiş elleri havada duraksadı; Jenna ne gerilemiş ne gözünü kırpmıştı.</p>

  <p class="block3">“Hayır,” diye fısıldadı Coquina. “Yapamazsın!”</p>

  <p class="block3">“Yaptım bile,” dedi Jenna ve Roland böcekleri gördü. Sakallı adamın bacağından inenler küçük bir taburdu. Gölgelerin içinden çıkansa bir orduydu; eğer böcek değil de birer insan olsaydılar sayıları Orta-Dünya’nın uzun ve kanlı tarihi boyunca silah taşımış tüm askerlerinden fazla olurdu.</p>

  <p class="block3">Bununla birlikte Roland’ın uzun süre unutamayacağı, rüyalarında onu takip edecek olan görüntü bu ordunun koridorda ilerleyişi değil, yatakları kaplayışıydı. Koridorun iki yanına sıralanmış yatakları ilerlemekte olan bir gölge gibi kaplıyorlardı.</p>

  <p class="block3">Coquina korkuyla haykırdı ve kendi alnındaki çanları çalmak için başını iki yana salladı. Çıkan ses, Kara Çanlar’ın sesiyle karşılaştırıldığında çok cılız ve etkisiz kalmıştı.</p>

  <p class="block3">Böcekler yeri ve yatakları siyah bir örtü gibi kaplayarak ilerlemeye devam ediyordu.</p>

  <p class="block3">Jenna, çığlık atan Coquina’nin yanından hızla geçerek Roland’ın tabancalarını yatağa, silahşorun yanına bıraktı ve bileğini saran askıya sertçe asılıp kopardı. Roland serbest kalan bacağını geri çekti.</p>

  <p class="block3">“Gel,” dedi Jenna. “Onları harekete geçirdim ama durdurmak çok zor olabilir.”</p>

  <p class="block3">Hemşire Coquina’nin çığlıkları acı dolu feryatlara dönmüştü. Böcekler onu bulmuştu.</p>

  <p class="block3">“Bakma,” dedi Jenna, Roland’ın ayağa kalkmasına yardım ederek. Roland daha önce ayakta olduğuna hiç bu kadar mutlu olmamıştı. “Gitmeliyiz, diğerlerini uyandıracak. Çizmelerini ve giysilerini dışarıya, yatağın kenarına koydum, taşıyabildiğim kadarını taşıdım. Nasılsın? Kendini eterince güçlü hissediyor musun?”</p>

  <p class="block3">“Sayende.”</p>

  <p class="block3">Daha ne kadar güçlü kalabileceğini bilmiyordu… ve o an bunun bir önemi de yoktu. Jenna’nın tomurcuklardan ikisini aldığını gördü. Askılardan kurtulmaya çalışırken hepsi etrafa saçılmıştı- ve koridorda hızla ilerlemeye başladılar. Böceklerden ve çığlıkları artık hafiflemeye başlamış olan Hemşire Coquina’dan uzaklaştılar.</p>

  <p class="block3">Roland hızını hiç kesmeden kemerini taktı. Üç sıra yatağı geçmişlerdi ki çadırın girişine vardılar. Tavan ve duvarlar yıpranmış, ay ışığını geçirecek kadar ince bir kumaştandı. Ve yataklar gerçekten yatak değil, iki sıra eski püskü şilteydi.</p>

  <p class="block3">Hemşire Coquina’nin olduğu yerde debelenen, simsiyah bir tümsek vardı. Onu görünce Roland’ın aklında nahoş bir düşünce belirdi.</p>

  <p class="block3">“John Norman’ın madalyonunu unuttum!” Bir pişmanlık -neredeyse keder- hissi benliğini sardı.</p>

  <p class="block3">Jenna elini cebine sokarak madalyonu çıkardı. Ay ışığında pırıl pırıl parlıyordu.</p>

  <p class="block3">“Yerden almıştım.”</p>

  <p class="block3">Roland madalyonu görmenin mi, yoksa madalyonu onun elinde görmenin mi kendisini daha mutlu ettiğini bilmiyordu. Bu, onun diğerleri gibi olmadığı anlamına geliyordu.</p>

  <p class="block3">Sonra sevincini tam anlamıyla sindiremeden Jenna, “Al onu Roland,” dedi. “Daha fazla tutamam.” Ve Roland madalyonu aldığında genç kadının parmaklarındaki yanıkları gördü.</p>

  <p class="block3">Elini tuttu ve her yanığın üzerine bir öpücük kondurdu.</p>

  <p class="block3">“Teşekkür ederim,” dedi Jenna. Ağlıyordu. “Teşekkür ederim, hayatım. Öpülmek öyle güzel ki… tüm acıya değer. Şimdi…”</p>

  <p class="block3">Roland bakışlarının yukarıda bir yere yöneldiğini görerek o tarafa döndü. Kayalık bir patikadan hareketli ışıklar iniyordu. Arkalarında, yandıkları bina vardı, bin yıllıkmış gibi görünen yıkıntı halinde bir çiftlik eviydi. Üç mum vardı; yaklaştıklarında Roland sadece üç hemşire olduğunu gördü. Mary aralarında yoktu.</p>

  <p class="block3">Tabancalarını çekti.</p>

  <p class="block3">“Oooo, bir silahşormuş!” Louise.</p>

  <p class="block3">”Korkunç bir adam!” dedi Michela.</p>

  <p class="block3">“Hem ateşleyicilerine, hem de sevgilisine kavuşmuş!” dedi Tamra</p>

  <p class="block3">“Fahişesine!” diye Louise ilave etti.</p>

  <p class="block3">Öfkeyle güldüler. Korkmuyorlardı… en azından onun silahlarından korkmadıkları belliydi.</p>

  <p class="block3">“Onları yerlerine koy,” dedi Jenna ve baktığında Roland’ın zaten öyle yapmış olduğunu gördü.</p>

  <p class="block3">Bu arada diğerleri yaklaşmıştı.</p>

  <p class="block3">“Ooo, bakın, ağlıyor!” dedi Tamra.</p>

  <p class="block3">“Elbisesini çıkarmış!” dedi Michela. “Belki de yeminini bozduğu için ağlıyordur.”</p>

  <p class="block3">“Neden ağlıyorsun, güzelim?” diye sordu Louise.</p>

  <p class="block3">“Çünkü yanan parmaklarımı öptü,” dedi Jenna. “Daha önce hiç öpülmemiştim. Gözyaşlarımı tutamadım.”</p>

  <p class="block3">“Ooooo!”</p>

  <p class="block3">“Harika!”</p>

  <p class="block3">“Bir sonraki hamlesi şeyini ona sokmak olacak. Bu daha da harika!”</p>

  <p class="block3">Jenna bu alaycı sözleri hiçbir kızgınlık belirtisi göstermeden dinledi. Sustuklarında, “Onunla gidiyorum,” dedi. “Yoldan çekilin.”</p>

  <p class="block3">Sahte kahkahaları şokla bıçak gibi kesildi ve ona bakakaldılar.</p>

  <p class="block3">“Hayır!” diye fısıldadı Louise. “Delirdin mi sen? Ne olacağını biliyorsun!”</p>

  <p class="block3">“Hayır, bilmiyorum. Tıpkı senin bilmediğin gibi,” dedi Jenna. “Ayrıca, umurumda değil.” Hafifçe döndü ve elini paçavraya dönmüş hastane çadırının girişine doğru kaldırdı. Ay ışığında rengi cansız bir griye dönüşmüştü. Tepesine bir kızıl haç çizilmişti. Roland hemşirelerin dışarıdan küçük ve basit, içeriden büyük ve çarpıcı görünen bu çadırla kaç kasabaya gittiğini merak etti. Kaç yılda kaç kasaba…</p>

  <p class="block3">Doktor böcekler, çadırın ağzından siyah, parlak bir dil gibi dışarı çıkıyordu. Şarkı söylemeyi kesmişlerdi. Sessizlikleri korkunçtu.</p>

  <p class="block3">“Yoldan çekilin yoksa onları üzerinize salarım,” dedi Jenna.</p>

  <p class="block3">“Yapamazsın!” diye haykırdı Hemşire Michela dehşet yüklü bir sesle.</p>

  <p class="block3">“Yaparım. Hemşire Coquina’ya yaptım bile. Artık o da doktorların bir parçası.”</p>

  <p class="block3">Solukları cansız ağaç dalları arasından geçen soğuk rüzgâr gibiydi. Jenna’nın bu kadar ileri gidebileceğini asla düşünmemiş oldukları belliydi.</p>

  <p class="block3">“O halde lanetlendin,” dedi Hemşire Tamra.</p>

  <p class="block3">“Lanetlenmekten bahsedenlere bakın! Yoldan çekilin.”</p>

  <p class="block3">Çekildiler. Roland önlerinden geçerken gerilediler… Jenna geçerken ise oldukları yerde iyice büzüldüler.</p>

  <p class="block3">“Lanetlenmek mi?” diye sordu Roland harap haldeki çiftlik evinin yanından dolaşıp arkasındaki patikaya vardıklarında. Ay, bir kaya yığını üzerinde parlıyordu. Roland ay ışığının aydınlığında uçurumun altında siyah bir bölge olduğunu gördü. Hemşirelerin Düşünceli Ev dedikleri mağara orası olmalıydı. “Ne demek istediler?”</p>

  <p class="block3">“Boş ver. Şimdi odaklanmamız gereken tek sorun, Mary. Şimdiye kadar ortaya çıkmamış olması hiç hoşuma gitmiyor.”</p>

  <p class="block3">Daha hızlı yürümeye çalıştı ama Roland onu kolundan tutarak durdurdu ve çevirdi. Böceklerin şarkısını hâlâ duyabiliyordu ama sesleri artık çok hafiflemişti; Hemşirelerin bölgesinden uzaklaşıyorlardı. Kafasının içindeki pusula hâlâ çalışıyorsa Eluria’yı da artlarında bırakıyor olmalıydılar; kasaba diğer yönde kalmıştı. Kasabanın kabuğu, diye düzeltti düşüncesini.</p>

  <p class="block3">“Ne demek istediler, söyle.”</p>

  <p class="block3">“Hiçbir şey de olmayabilir. Sorma, Roland… sormanın ne faydası var? Olanlar oldu, köprüler yakıldı. Artık geri dönemem. Yapabilseydim de dönmezdim.” Dudağını ısırarak başını kaldırdı, eğdi. Tekrar kaldırdığında yanaklarında gözyaşları vardı. “Onlarla birlikte beslendim. Bazı zamanlar kendime engel olamadım. Tıpkı senin, içinde ne olduğunu bile bile o çorbayı içmen gibi.”</p>

  <p class="block3">Roland, John Norman’ın söylediklerini hatırladı. Bir adamın yemesi gerekir… kadının da. Başını salladı.</p>

  <p class="block3">“O şekilde devam edemezdim. Sonunda lanetleneceksem onların değil, benim seçimim olsun. Annem beni onlara getirdiğinde iyiliğimi düşünüyordu ama yanılıyordu.” Roland’a çekingen, korkulu gözlerle baktı, ama bakışlarını kaçırmadı. “Yolunda seninle birlikte ilerleyeceğim Gilead’lı Roland. Elimden geldiğince veya beni istediğin sürece.”</p>

  <p class="block3">“Yolumda benimle birlikte ilerleyebilirsin,” dedi Roland. “Ve ben de…”</p>

  <p class="block3">Yanımda olman benim için bir lütuf, diye devam edecekti ama patikanın ilerisinde, Küçük Hemşireler’in konakladığı vadinin tam çıkış noktasındaki gölgelerden soğuk bir ses duyuldu.</p>

  <p class="block3">“Böyle dokunaklı bir sahneyi bölmek zorunda kalmak ne kötü. Ama buna mecburum.”</p>

  <p class="block3">Hemşire Mary gölgeler arasından çıktı. Göğsünde gül işlemesi olan bembeyaz giysisi çadırın dışında gerçekte olduğu haliyle görünüyordu; bir cesedin kefeni. Paçavraya dönmüş leş gibi kumaş parçalarının altından buruş buruş bir surat ve kapkara iki göz görünüyordu. Gözleri çürük hurmalara benziyordu. Dört sivri diş, yaratığın tüyler ürpertici gülümsemesiyle ortaya çıkmıştı.</p>

  <p class="block3">Hemşire Mary’nin alnındaki çanlar öttü… ama onlar Kara Çanlar değil, diye düşündü Roland. Aralarında fark vardı.</p>

  <p class="block3">“Önümüzden çekil,” dedi Jenna. “Yoksa çanlarımı üzerine salarım.”</p>

  <p class="block3">“Hayır,” dedi Hemşire Mary yaklaşarak. “Yapamazsın. Diğerlerinden ayrılıp bu kadar uzağa gelmezler. Başını o lanet çanlar yerlerinden çıkana dek sallayabilirsin. Gelmeyeceklerdir.”</p>

  <p class="block3">Jenna başını sertçe iki yana salladı. Çanlar tiz bir sesle öttü ama daha önce olduğu gibi Roland’ın beynine iğneler batıyormuş hissi verecek kadar keskin değildi. Ve doktor böcekler -Jenna’nın deyimiyle can tam-gelmedi.</p>

  <p class="block3">Mary’nin gülümsemesi genişledi (Roland, böceklerin gelmeyeceğinden onun da son ana kadar emin olmadığını düşündü). Ceset, kadın toprak üzerinde kayıyormuş gibi onlara biraz daha yaklaştı. Kara gözleri Roland’a döndü. “Elindekini bırak.”</p>

  <p class="block3">Roland tabancalarından birini elinde tuttuğunu fark etti. Onu ne zaman eline aldığını hatırlamıyordu.</p>

  <p class="block3">“Kutsanmadığı veya bir mezhebin kutsal sıvısına -kan, su, meni- batırılmadığı sürece o elindeki benim gibiler üzerinde işe yaramaz, silahşor, çünkü ben maddeden çok gölgeden yaratıldım.”</p>

  <p class="block3">Yine de Roland’ın ona ateş etmesini bekliyordu; silahşor bunu kadının gözlerinden anlamıştı. Tek sahip olduğun, o ateşleyiciler, diyordu gözleri. Onlar olmadan halin çadırda asılı yatıyor olmaktan farksız.</p>

  <p class="block3">Roland ateş etmedi. Tabancasını kılıfına koydu ve kadının üzerine atıldı. Hemşire Mary şaşkın bir çığlık attı ama çığlığı fazla uzun sürmedi; Roland’ın parmakları kadının boğazını sardı ve sesi neredeyse başladığı an kesti.</p>

  <p class="block3">Kadının derisinin verdiği his mide bulandırıcıydı, sadece canlı değil, değişkendi. Ondan uzaklaşmaya çalışıyor gibiydi. Roland ellerinin arasından sıvı gibi aktığını hissetti. Duyduğu his, kelimelere dökülemeyecek kadar korkunçtu. Ama onu boğarak öldürmeye kararlıydı. Parmaklarının baskısını arttırdı.</p>

  <p class="block3">Sonra mavi bir ışık şimşek gibi parladı (Roland daha sonra bu ışığın havada değil, kafasının içinde olduğunu düşündü; sanki beyninde kısa ama çok şiddetli bir fırtına kopmuştu.) ve elleri kadının boynundan geri savruldu. Bir an için kadının boynunda ellerinin şeklinde çukurlar gördü. Hemen ardından vücudu geriye savruldu, sırtı arkasındaki kaya yığınına Çarptı ve başına gözlerinin önünde yıldızlar görmesine sebep olan sert bir darbe aldı. Muhtemelen bir kaya çıkıntısına çarpmıştı.</p>

  <p class="block3">“Hayır, güzel adam,” dedi kocakarı yüzünü buruşturarak. Donuk, korkunç gözlerinde sessiz kahkahalar vardı. “Benim gibilerini boğamazsın ve bu küstahlığının bedeli ağır olacak. Bedenini yüz ayrı parçaya bölelim! Ama önce yeminine sadık kalmayı bilmeyen şu kıza haddini bildireceğim. O kahrolası çanları da alacağım elbette.”</p>

  <p class="block3">“Becerebilirsen gel de al!” diye bağırdı Jenna titrekçe ve başını iki yana salladı. Kara Çanlar alay edercesine, tahrik ederek öttü.</p>

  <p class="block3">Mary’nin gülümsemesi silindi. “Oh, yapabilirim,” diye fısıldadı. Ağzı derin bir uçurum gibi açıldı. Dişleri, kırmızı bir yastıktan fırlayan sivri kemik iğnelere benziyordu. “Yapabilirim ve…”</p>

  <p class="block3">Üstlerinden bir hırıltı duyuldu. Hırıltı yükseldi ve bir dizi havlamaya dönüştü. Mary soluna döndü ve Roland havlayan köpek üzerinde durduğu kayadan ayrılmadan hemen önce başhemşirenin yüzünde beliren şaşkınlığı açıkça gördü.</p>

  <p class="block3">Yıldızların önünde kapkara bir şekil olan ve gerilmiş bacaklarıyla garip bir tür yarasa gibi görünen şey kadının yarı yükselmiş kolları arasından göğsüne atlayarak onu yere yıkıp dişlerini boğazına geçirmeden önce Roland ne olduğunu anlamıştı.</p>

  <p class="block3">Hemşire Mary yere düşerken keskin bir çığlık attı. Çığlığı, Roland’ın beyninde Kara Çanlar ile aynı etkiyi uyandırmıştı. Sendeleyerek, soluk soluğa ayağa kalktı. Gölgeler içindeki yaratık ön ayaklarını kadının başının iki yanına, arka ayaklarını da kefenin gül motifi işlenmiş göğsüne yerleştirerek Mary’nin boğazını yırtmaya devam etti.</p>

  <p class="block3">Roland, Hemşire Mary’ye büyülenmişçesine bakakalmış olan Jenna’yı kolundan yakaladı.</p>

  <p class="block3">“Haydi!” diye bağırdı. “Senden de bir lokma almaya niyetlenmeden uzaklaşalım!”</p>

  <p class="block3">Roland ve kolundan çektiği Jenna yanından geçerken köpek onlara aldırmadı bile. Mary’nin başını vücudundan neredeyse ayırmıştı.</p>

  <p class="block3">Kadının eti her nasılsa değişiyor gibiydi -muhtemelen çürüyordu-ama olan her neyse Roland görmek istemiyordu. Jenna’nın görmesini de istemiyordu.</p>

  <p class="block3">Yarı koşarak, yarı yürüyerek tırmandılar. Tepeye ulaştıklarında ay ışığı altında başları öne eğik, el ele, soluk soluğa bir süre dinlendiler.</p>

  <p class="block3">Aşağıda kalan köpeğin sesi neredeyse duyulmaz olmuştu. Jenna sordu. “Neydi o? Biliyorsun, bildiğini yüzünden anladım. Ve nasıl oldu da saldırabildi? Hepimiz hayvanlar üzerinde güce sahibiz ama en güçlümüz oydu.</p>

  <p class="block3">“O hayvanın üzerinde gücünüz olamaz.” Roland yanındaki yatakta yatan talihsiz çocuğu hatırladı. Norman madalyonların hemşireleri nasıl olurda uzak tuttuğunu anlayamamıştı… altın ya da Tanrı demişti. Roland artık cevabı biliyordu. “Bir köpek. Basit bir kasaba köpeği. Yeşil yaratıklar beni pusuya düşürüp hemşirelere götürmeden önce onu kasaba meydanında görmüştüm. Sanırım koşup kaçabilen bütün hayvanlar kaçtı ama o kaçmadı. Eluria’nın Küçük Hemşireleri’nden korkması için bir sebep yoktu ve bunu bir şekilde biliyordu. Göğsünde İsa dininin sembolü var. Beyaz tüylerin üzerinde siyah tüyler. Sanırım tamamen rastlantısal. Her neyse, Mary’nin işini bitirdi. Bu civarda olduğunu biliyordum. Birkaç kez havladığını duymuştum.”</p>

  <p class="block3">“Neden?” diye fısıldadı Jenna. “Neden geldi? Neden kaldı? Ve neden Mary’ye o şekilde saldırdı.”</p>

  <p class="block3">Gilead’lı Roland bu tür cevabı olmayan, gizemli sorulara her zaman verdiği cevabı söyledi: “Ka. Haydi. Uyuyacak bir yer bulmadan önce buradan mümkün olduğunca uzaklaşalım.”</p>

  <p class="block3">Mümkün olan mesafe en fazla on iki kilometre oldu… muhtemelen o kadar bile değil, diye düşündü Roland adaçayı kokuları arasında bir kaya çıkıntısının altına oturduklarında. Belki sekiz kilometre. Yavaş gitmelerinin sebebi kendisiydi, daha doğrusu çorbadaki ilaçtan vücudunda kalanlar. Yardımsız daha fazla ilerleyemeyeceğini anladığında Jenna’dan bir tomurcuk istedi. Genç kadın bitkideki maddenin yorucu hareketlerle birleştiğinde kalbini durdurabileceğini söyleyerek isteğini reddetti.</p>

  <p class="block3">“Ayrıca,” dedi buldukları kuytu yerin duvarına sırtını yaslayarak. “Takip etmezler. Geri kalanlar -Michela, Louise, Tamra- gitmek üzere toparlanıyordur. Zamanı geldiğinde ayrılmayı bilirler; bu yüzden bunca zamandır varlıklarını sürdürebiliyorlar. Sürdürebiliyoruz. Bazı yönlerden Çok güçlüyüz ama zayıflıklarımız daha fazla. Hemşire Mary bunu unuttu. Sanırım sonunun gelmesine haçlı-köpek kadar kendi kibri de sebep oldu.”</p>

  <p class="block3">Roland’ın çizmeleriyle giysilerini almakla kalmamış, iki küçük tabancasını da getirmeyi başarmıştı. Şiltesini ve büyük çantasını getiremediğini söyleyip (taşıyamayacağı kadar ağırdılar) bunun için özür dilemeye kalmıştı ki, Roland parmağını dudağına bastırarak onu susturdu. Roland olanların varlığını bile bir mucize olarak görüyordu. Ve ayrıca (bunu söylememişti ama genç kadın muhtemelen biliyordu) onun için sadece tabancaları önemliydi. Babasına, büyükbabasına, rüyalar ve ejderlerin halâ dünya üzerinde olduğu Arthur Eld’in günlerinden beri ailesine ait olan tabancaları.</p>

  <p class="block3">“İyi olacak mısın?” diye sordu yerleştiklerinde. Ay batmıştı ama şafağa daha en az üç saat vardı. Adaçayının tatlı kokusuyla sarılmışlardı. Mor bir koku, diye düşünmüştü Roland… ve daha sonra da hep aynı şekilde düşündü. Birazdan üzerinde uykuya dalacağı sihirli bir yatak gibiydi. Daha önce kendini hiç bu kadar yorgun hissetmemişti.</p>

  <p class="block3">“Bilmiyorum, Roland.” Ama silahşor, Jenna’nın bu cevabı verirken bile bildiğini sanıyordu. Annesi onu bir kez geri götürmüştü; artık onu geri götürecek bir annesi yoktu. Ve diğerleriyle birlikte beslenmiş, onların bir parçası olmuştu. Ka bir çark, aynı zamanda hiç kimsenin kaçamayacağı bir ağdı.</p>

  <p class="block3">Ama tüm bunları düşünmek için fazlasıyla yorgundu… hem düşünmenin ne yararı olacaktı? Söylediği gibi, köprüler yakılmıştı. Vadiye dönecek olsalar da çok büyük bir ihtimalle hemşirelerin Düşünceli Ev dedikleri mağaradan başka bir şey bulamayacaklardı. Kalan hemşireler kâbuslara yuva olan çadırlarını toplayıp gitmiş olacaklar, geride sâdece serin gece esintisinin taşıdığı böcek ve çan sesleri kalacaktı.</p>

  <p class="block3">Jenna’ya baktı, elini kaldırdı (kilolarca ağır gibiydi) ve alnına düşen virgül şeklindeki perçeme dokundu.</p>

  <p class="block3">Jenna utanarak güldü. “Onu bir türlü zapt edemiyorum. Sahibi gibi asi.”</p>

  <p class="block3">Perçemi çekmek için elini kaldırdı ama yapamadan Roland parmaklarını yakaladı. “Çok güzel,” dedi. “Gece kadar siyah ve sonsuzluk kadar güzel.”</p>

  <p class="block3">Olduğu yerde doğruldu (bunun için çaba sarf etmesi gerekmişti), ılık yumuşak eller gibi bedenini aşağı çekiyordu. Perçeme bir öpücük kondurdu. Jenna gözlerini kapadı ve içini çekti. Roland onun titrediğini hissedebiliyordu. Kaşının üzerinde teni serin, saçı ipeğimsiydi.</p>

  <p class="block3">“Örtünü daha önce yaptığın gibi geri it,” dedi.</p>

  <p class="block3">Jenna hiç konuşmadan söylediğini yaptı. Bir an için Roland’ın tek yaptığı ona bakmak oldu. Genç kadın gözlerini kaçırmadan ona karşılık verdi. Roland uzanarak ipek saçları okşadı, yumuşak dolgunluğunu hissetti (yağmur gibi, diye düşündü, ağırlığı olan yağmur gibi) ve omuzlarından tutarak iki yanağından öptü. Bir anlığına geri çekildi.</p>

  <p class="block3">“Beni bir erkeğin bir kadını öptüğü gibi öper misin, Roland? Dudaklarımdan?”</p>

  <p class="block3">“Evet.” Ve ipek duvarlı revirde hayal etmiş olduğu gibi onu öptü. Genç kadın daha önce hiç öpüşmemiş birinin tatlı beceriksizliğiyle ona karşılık verdi. Belki sadece rüyalarında öpüşmüştü. Roland onunla sevişmeyi düşündü -çok uzun zaman olmuştu ve Jenna çok güzeldi- ama onu öperken uyuyakaldı.</p>

  <p class="block3">Rüyasında haçlı-köpeği gördü. Açık bir arazinin başında durmuş havlıyordu. Köpeği rahatsız edenin ne olduğunu görmek için ilerledi ve gördü. Düzlüğün diğer ucunda Kara Kule yükseliyordu. Batmakta olan güneşin kızıl-turuncu ışıkları kulenin ardından donukça parlıyordu. Korkutucu pencereleri spiral şeklinde yükseliyordu. Köpek Kule’yi görünce durdu ve ulumaya başladı.</p>

  <p class="block3">Çanlar -son derece tiz ve kıyamet gibi korkunç- çalmaya başladı. Kara Çanlar olduğunu biliyordu ama seslerinin tonu gümüşler gibi parlaktı. Çanların sesi üzerine Kara Kule’nin karanlık pencereleri ölümcül bir kızıl ışıkla parladı, zehirli güllerin kırmızısı. Dayanılmaz bir acıyla yükselen çığlık geceyi sardı.</p>

  <p class="block3">Rüya bir anda yok oldu ama bir iniltiye dönüşmeye yüz tutan çığlık sürüyordu. Bu kısım gerçekti, Son-Dünya’nın ucunda yükselmekte olan Kule kadar gerçekti. Roland gözlerini şafağın ilk ışıklarına ve çöl adaçayının yumuşak, mor kokusuna açtı. Daha uyanık olduğunu kavrayamadan tabancalarını çekmiş, ayağa fırlamıştı.</p>

  <p class="block3">Jenna gitmişti. Kesesinin yanında boş çizmeleri duruyordu. Roland ötede kot pantolonu bir yılanın eski derisi gibi bırakılmıştı. Onun üzerinde de bir tişört vardı. Roland hayretle tişörtün eteklerinin hâlâ kotunun içine sokulu halde durduğunu gördü. Onların ötesinde, tozlu toprağın üzerinde boş örtü yayılmıştı. Roland bir an için yanılarak duyduğu sesin örtüdeki çanlardan geldiğini sandı.</p>

  <p class="block3">Ama ses çanlardan değil, böceklerden geliyordu. Şarkı söylüyorlardı Sesleri cırcırböceklerine benziyordu ama daha hoştu.</p>

  <p class="block3">“Jenna?”</p>

  <p class="block3">Cevap yoktu… böceklerin tepkisi hariç. Şarkı söylemeyi aniden kesmişlerdi.</p>

  <p class="block3">“Jenna?”</p>

  <p class="block3">Hiçbir şey. Sadece rüzgâr ve adaçayı kokusu.</p>

  <p class="block3">Ne yaptığını düşünmeden (rol yapmak gibi düşünerek davranmakta da iyi sayılmazdı) eğilip örtüyü yerden aldı ve salladı. Kara Çanlar öttü.</p>

  <p class="block3">Bir süre için hiçbir şey olmadı. Sonra binlerce küçük siyah yaratık ortaya çıktı ve çatlamış toprağın üzerinde toplandı. Roland ambarcının yatağından aşağı inen taburu hatırlayarak bir adım geriledi. Sonra olduğu yerde kaldı. Böceklerin de yerlerinde durduklarını görmüştü.</p>

  <p class="block3">Anladığını sanıyordu. Buna biraz da Hemşire Mary’nin derisinin altında hissettikleri yardımcı oldu… değişkendi, bir değil, birçok şey gibi. Anlamasına yardım eden bir başka şey ise Jenna’nın söylediği cümleydi: onlarla birlikte beslendim. Ve onun gibilerin asla ölmediği… ama değişebileceği.</p>

  <p class="block3">Böcekler beyaz, çorak toprak üzerinde titreştiler.</p>

  <p class="block3">Roland çanları tekrar salladı.</p>

  <p class="block3">Böcekler dalgalandı ve bir şekil oluşturmaya başladılar. Nasıl devam edeceklerini bilememiş gibi duraksadılar, tekrar bir araya geldiler ve yine ilerlediler.</p>

  <p class="block3">Kuru toprağın üzerinde oluşturmaya çalıştıkları şekil, Ulu harflerden biriydi: C.</p>

  <p class="block3">Ama bu tam anlamıyla bir harf sayılmazdı. Bir kıvrımdı. Virgül şeklindeydi. Böcekler şarkı söylemeye başladılar. Roland’a ismini sesleniyorlar gibi gelmişti.</p>

  <p class="block3">Canlı örtü, uyuşan parmaklarının arasından kayıp düştü. Düştüğü an böcekler, oluşturdukları şekli bozarak dört bir yana koşmaya başladılar. Roland onları geri çağırmayı düşündü -çanları çalmak onları geri getirebilirdi- ama ne için? Sonra ne olacaktı?</p>

  <p class="block3">Sorma, Roland. Olanlar oldu, köprüler yakıldı.</p>

  <p class="block3">Bütünlük bozulunca yok olması gereken düşünme yetisini kaybetmiş olan bin küçük parçayı iradesiyle bir araya getirip son bir kez Roland’a gelmişti… bir şekilde düşünebilmişti, o şekli çizebilecek iradeyi göstermişti. Kim bilir ne büyük bir güç gerektirmişti?</p>

  <p class="block3">Böcekler dağılıp uzaklaşmaya devam etti. Bazıları kayaların arasında, birazı toprağın çatlaklarında gözden kayboldu. Belki kuytuda sıcağın azalmasını bekleyeceklerdi. Gitmişlerdi. O Gitmişti.</p>

  <p class="block3">Roland yere oturdu ve yüzünü elleri arasına aldı. Bir an için ağlayacak gibi oldu ama bu his zamanla azaldı; başını tekrar kaldırdığında gözleri siyahlı adam Walter’in izini sürerek varacağı çöl kadar kuruydu.</p>

  <p class="block3">Sonunda lanetleneceksem bu onların değil, benim seçimim olsun, demişti.</p>

  <p class="block3">Roland lanetlenmek üzerine pek bir şey bilmiyordu… ama içinde, bacağı derslerin daha yeni başlamış olduğuna dair bir his vardı.</p>

  <p class="block3">Jenna’nın getirdikleri arasında tütün kesesi de vardı. Bir sigara sardı ve olduğu yere çömelerek içti. Yerdeki giysilerine bakarken dürüst, kapkara gözlerini, madalyonun zincirinin parmaklarında bıraktığı yanık izlerini hatırladı. Madalyonu yine de almış, o acıya katlanmıştı, çünkü Roland’ın isteyeceğini biliyordu. Şimdi madalyonların ikisi de silahşorun boynundaydı.</p>

  <p class="block3">Güneş iyice yükseldiğinde silahşor batıya doğru yoluna devam Sonunda elbet bir at veya katır bulacaktı ama o an için yürümek memnundu. Çan seslerine benzer şarkı sesleri o gün boyunca kulaklarını terk etmedi. Birçok kez küçük, siyah bir şeklin toprağın üzerinde en güzel ve en kötü anıların yaptığı gibi onu takip ettiğini göreceğinden emin bir halde durup etrafına bakındı ama hiçbir şey göremedi. Eluria’nın batısındaki alçak tepelerde yalnızdı. Yapayalnız.</p>

  <p class="block12" id="calibre_pb_8">&nbsp;</p>
</body>
</html>
