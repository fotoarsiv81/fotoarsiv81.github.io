<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h1><a id="ncx670"></a>ÜÇÜNCÜ BÖLÜM</h1>

  <h2><a id="ncx671"></a>1</h2>

  <p>Gökyüzü masmaviydi. Yamaçları süsleyen ormanlar sonbaharın renklerine bürünmüşlerdi. Sarı, kırmızı ve yeşil içiçe, hazan mevsiminin renklerini oluşturmuşlardı. Hava ise tertemiz ve berraktı.</p>

  <p>Nur, Sapanca'daki yazlıklarının ön verandasında durmuş, doğu tarafında yüz metre kadar ilerideki koruya bakıyordu. Mavi çamlar çok sıktı ve koyu gölgeleri yere düşüyordu. Sabahın erken saatinde sessizlik çok derindi. Eylül ayında olmalarına rağmen rüzgar hâlâ uykudaydı. Evlerinin arkasındaki koruda sanki hayat durmuştu. O gepgeniş yerde hiçbir şey kımıldamıyordu. İki karga dışında.</p>

  <p>Eylül gelince bu sayfiye yerinden büyük bir göç başlamıştı. Özellikle çocuklu aileler yavaş yavaş yaşadıkları büyük şehirlere dönmüşlerdi. Sitedeki son iki ayın canlılığı artık kaybolmuştu.</p>

  <p>Nur belli belirsiz üşüdüğünü hissederek çıplak kollarını göğsünde çaprazladı. Bu sabah içinde tuhaf bir sıkıntı vardı. Omzunu verandanın kolonlarından birine yaslayarak ilerdeki günleri düşünmeye başladı.</p>

  <p>Yakında okullar açılacaktı. Küçük kızı bu yıl da okula gitmeyecekti ama Hakan için İstanbul'a dönmek zorundaydılar. Nur hâlâ kararsız ve şaşkındı. Yaşamlarının rotasını çizmekte zorlanıyordu. Düşündüğü korkulu sonuçlar birer birer başına gelmişti.</p>

  <p>Derin bir iç çekti. Tolga yaşıyordu ama tekerlekli sandalyeye mahkûm bir kötürümdü artık. Ömür boyu yürüyemeyeceğini söylemişti doktorlar, uygulanan tedavi cevap vermemiş, kocasının bacakları açılmamıştı. Tolga, o eski hareketli, dinamik, hayat dolu insan değildi. En kötüsü durumunu kabullenememiş, tekerlekli sandalyeye mahkum olmanın ruhsal sıkıntısını üzerinden atamamıştı. Çok az konuşuyor, içine kapandığı dünyadan sıyrılmayı hiç düşünmüyordu.</p>

  <p>Sabahın bu erken saatinde içerde herkes uyuyordu. Annesi bile daha kalkmamıştı. Nur bu gece rahat uyuyamamıştı. Saat bir buçukta uykusundan tuhaf bir gürültü ile uyanmıştı, uykusunu bölen ses, dinledikçe, daha garip gelmeye başlamıştı. Genç kadın, gürültünün kaynağını anlamak için yatağından kalkarken korktuğunu fark ederek şaşırmıştı, üzün süredir ailesini tehdit eden kan davası psikozundan sıyrılmıştı. Hatta bu tehditi unutur gibi olmuştu. İki buçuk aydır yaşamlarına Tolga'nın getirdiği yeni hayatın sıkıntılarından başka, onları üzecek ya da korkutacak yeni bir vaka girmemişti. Her şey olağan seyrinde gidiyordu. Hafta sonları komiser Nihat bazen onları ziyarete geliyordu. Adamın hâlâ endişeli olduğunu, yüzünden, kendisini uyarmasından ve polisin korumayı sürdürmesinden anlıyordu. Etraflarında iki koruma polisinin gece gündüz göreve devam ettiklerini söylemişti komiser, ama doğrusu onların varlıklarını hiç hissetmiyorlardı.</p>

  <p>Verandada üşüdü. Yaz günleri sona eriyordu, artık sabahları tatlı bir serinlik oluşuyordu. Genç kadın göğsünde kavuşturduğu kollarını çözerek avuçlarıyla çıplak kollarını ovuşturmaya başladı. Evin en erken uyanan kişisi olan annesi, az sonra sabah kahvesini içmek için aşağıya inerdi.</p>

  <p>Nur içeri girerek iki kişilik cezveye su doldurup ocağa koydu. Annesi daima Türk kahvesi içerdi, bu sabah onun da canı bol köpüklü bir kahve çekmişti. Suyun başında kaynamasını beklerken aklı yine yukarda uyuyan kocasına gitti.</p>

  <p>Tolga iyiye gideceğine gün geçtikçe kötüleşiyordu. Doktorlar yürümesinden ümit kesmişlerdi; uygulanan fizik tedavi sonuç vermemiş, daha da kötüsü Tolga'nın zihni melekelerinde artan bir düşüş başlamıştı. Önceleri durgunlaşan adamcağız; çok az konuşuyor, insanları tanımasına rağmen pek çok olayı hatırlamıyordu. Doktorlar bunu ilerlemeye müsait bir amnezi diye yorumlamışlardı. İlaç tedavisinden de bir sonuç alınamamıştı.</p>

  <p>Annesi nedense bu sabah gecikmişti. Kendi fincanına kahveyi koydu ve tekrar verandaya çıktı Nur. Bütün işleri yüzüstü kalmıştı Tolga'nın. Şirketi bir aile ortaklığıydı, ne kendisi ne de babası inşaat işinden anlamazdı. İnşaatın mutlaka bitirilmesi gerekiyordu. Tolga'nın yakın arkadaşı avukat Orhan ve mimar Ekrem geçen ay Sapanca'ya gelerek kritik durumu anlatmışlar, ödemelerin durduğunu, inşaatta hak sahibi gayrimenkul sahipleri ve alacaklıların her gün şirket kapısına dayandıklarını ve kendilerini sıkıştırdıklarını söylemişlerdi. Acele bir çözüm gerekiyordu fakat sorumluluğu üstlenecek ve taahhütleri yerine getirecek kimse yoktu. Bu durumda şirketin iflası kaçınılmazdı.</p>

  <p>Düşündükçe çaresizlikten ağlayacak hale geliyordu Nur. Avukat Orhan'ı tanıdığı ilk günden beri sevmezdi; Tolga'nın eski arkadaşıydı, fakat adamda ne hikmetse, riyakâr, iki yüzlü bir hal bulurdu. Mimar Ekrem'e de güvenemiyordu. İçinden bir his, ikisinin gizli bir ittifakla şirketi ele geçirmek sevdasında olduklarını söylüyordu.</p>

  <p>Verandadaki sallanan koltukta kahvesini bitirdi. Güneş biraz daha yükselmiş, sabahın çiği o hafif serinliği kaybolmaya yüz tutmuştu. Nur birden gece uykusunu bölen o garip gürültüyü anımsadı yeniden. Neydi o ses acaba?</p>

  <p>Bir anlam verememişti. Belki ses fazla yüksek değildi, ama sanki her tarafa yayılmıştı. Nedense tuhaf bir benzetme yaptı beyninde, kıyıya doğru koşan dalgaların sahile vurunca çıkardığı hışırtılara benzetti o sesi. Gerçekte su sesi değildi tabii. Biteviye, ritmik, aynı tonda, değişmeyen bir gürültü.</p>

  <p>Sesi anımsayınca ürpermişti. Sonra aklına Tolga'nın yoğun bakımdayken bağlı olduğu cihazın monitöründen yükselen "bib bipler" geldi. Sanki kalp atışlarıydı. Olamazdı tabii. Garip bir benzetmeydi yaptığı. Saçmalıyorum, diye düşündü. Önce su sesine, sonra da kalp atışlarına benzetmişti. Hiç alaka yoktu aralarında..</p>

  <p>Ama o gürültünün altında başka bir ses gizliydi. Titrek, sadece bilinç altından algılanan, ürkütücü, elektronik bir titreşim. Sanki bu sesi sadece işitmemiş, hissetmişti de. Ses dişlerinin, kemiklerinin içinde titreşmişti. Pencerelerdeki camlar o yüzden mi zangırdamıştı acaba? Belki de camlar hiç zangırdamamıştı. Ona öyle gelmişti.</p>

  <p>Kahve fincanını önündeki ufak masaya bıraktı.</p>

  <p>Duyduğu gürültü hayal miydi yoksa? Hayır, diye reddetti genç kadın. Sesi işittiğine emindi, o tuhaf gürültünün ve ses dalgasının eve yayıldığına yemin edebilirdi. O ritmik gürültüye bir basınç da eşlik ediyordu. Yatak odasının bütün duvarlarının sarsıldığı, karyolanın bile sarsıldığı hissine kapılmıştı.</p>

  <p>Belki de komşu evlerden birine kamyon gibi ağır bir vasıta gelmişti. Onun yaptığı gürültü olamaz mıydı? Gayri ihtiyari başını uzatıp iki yandaki evlere baktı. Bakışları onların önünde duran bir ağır vasıta aradı. Yoktu ama...</p>

  <p>O sesi başkalarının da duyması gerekirdi, uyandığında Tolga yatağın içinde derin bir uykuda idi. Mışıl mışıl uyuyordu. Duymamış, gözlerini açmamıştı. Açsa da fark etmezdi zaten, şuurlu bir uyanış olmazdı bu.</p>

  <p>Şu sıralar onlarla birlikte kalan annesiyle babasına da soracaktı. İkisinden biri duymuş olabilirdi.</p>

  <p>Nihayet Mürvet Hanımın merdivenlerden gelen ayak seslerini işitti. Annesi geliyordu. Yerinden kalktı, "Günaydın anne" dedi.</p>

  <p>"Ooo, erkencisin bu sabah! Uykun mu kaçtı?"</p>

  <p>"Evet, rahat uyuyamadım bu gece."</p>

  <p>"Tolga'dan mı? İyi değil mi?"</p>

  <p>"İyi herhalde. Rahat o."</p>

  <p>"üzüntüdendir kızım. Her şeyi büyütüyorsun. Kafanı şimdi de şirket işlerine taktın." Nur sesini çıkarmadı.</p>

  <p>Önce mutfağa gidip annesine az şekerli bir kahve yaptı. Birlikte verandaya çıktılar. Genç kadın beynini kemiren o sesi daha sonra sormayı kararlaştırdı. Sabah kahvesini içmeden çok aksi olurdu annesi. Sesi duymamışsa yine hayal gördüğünü, sinirlerinin çok yıprandığını söyleyip dururdu.</p>

  <p>Mürvet Hanım kahvesini bitirirken, "Anne" dedi. "Dün gece hiç sesler duydun mu?"</p>

  <p>Yaşlı kadın, "Ne sesi?" diye sordu.</p>

  <p>"Garip bir zangırtı, camların titremesi gibi bir şey."</p>

  <p>"Yoo! Sen duydun mu?"</p>

  <p>"uykum o sesle bölündü işte."</p>

  <p>Mürvet Hanım kızının yüzüne baktı bir süre.</p>

  <p>"Sakın deprem olmasın?"</p>

  <p>"Hayır. Öyle olsa, komşular da uyanır ışıklar falan yanar, herkes sokağa çıkardı."</p>

  <p>"Peki neydi o ses?"</p>

  <p>"Ne bileyim anne, ben de sana soruyorum."</p>

  <p>"Duymadım valla kızım, duysam söylerdim."</p>

  <p>"Babam duymuş olabilir mi?"</p>

  <p>"Hadi canım, top atsan duymaz o. Hele yaşlandıkça iyiden iyiye sağır oldu." Demek sesi yalnız kendisi duymuştu. Veya hayal ediyordu.</p>

  <p>Canı sıkıldı genç kadının. Annesinden böyle bir cevap almaktan korkuyordu. Gerçekten sinirleri çok mu yıpranmıştı? İki buçuk aydır çektiği gerginliğin yarattığı bir sanrı mıydı, dün gece duyduğu sesler?</p>

  <p>Hayır, diye inledi içinden. O sesleri duymuştu, hayal değildi bu. Dalga dalga yayılan gürültüyü, kalp atışına benzeyen o basıncı bütün bedeninde de hissetmişti. Duymayan onlardı...</p>

  <p>Geceki titremesi geri geldi. Üstüne bir ağırlık çökmüştü sanki. En kötüsü herhangi bir yorum yapamıyor, sesin kaynağını bir yere oturtamıyordu. Burası sakin ve sessiz bir beldeydi, şayet gecenin bir vaktinde evi sarsacak kadar gürültü olmuşsa bütün ev halkının duyması gerekirdi.</p>

  <p>Sesini çıkarmadı, ama şimdi kendisinden korkmaya başlamıştı.. Korkunun yıpratıcı kanatlarına kendisini kaptırmak istemiyordu. Çocuklarının ve kocasının geleceği için dimdik, sağlıklı ve ayakta kalması şarttı.</p>

  <p>Oysa şimdi ne idüğü belirsiz bir sesin etkisine giriyordu. Yerinden kalktı, tek kelime etmeden içeriye girdi.</p>

  <p class="p1"><span class="t2">* * *</span></p>

  <p>O gün, öğleden sonra üç sularında eve sürpriz bir misafir geldi. Komiserin gelişini ilk gören bahçede oynayan Hakan olmuştu. Onun gerçek kimliğini bilmiyor, ara sıra eve gelen babasının arkadaşlarından biri sanıyordu. Nur özellikle çocukları ürkütmemek için evin polis kontrolü altında olduğunu söylemişti. Çocuk bağırarak, "Bak anne, Nihat Amca geldi" diye seslendi.</p>

  <p>Nur, koltuklu sandalyesinde uyuklayan Tolga'nın yanındaydı. Annesi mutfakta akşam yemeğini hazırlamakla meşgul, babası da alıştığı üzere üst kattaki yatak odasında öğleden sonra şekerlemesini yapıyordu.</p>

  <p>Genç kadın yerinden fırlayarak öndeki girişe doğru yürüdü. Tıpkı arkadaki gibi evin ön cephesinde de üç basamakla çıkılan büyük bir veranda vardı. Dışarıya çıktığında komiseri Hakan'la şakalaşırken buldu Nur. Adam bugün spor giyinmiş, her zaman üzerinde görmeye alıştığı takım elbiselerden sıyrılmıştı. Düz lacivert ince bir rüzgârlık, polo yaka tişört ve kanvas pantolon; ayaklarında da tenis ayakkabıları vardı. Elinde iki poşet taşıyordu. Genç kadını verandanın kapısında görününce içten bir gülümseme ile, "İyi günler Nur Hanım" dedi, "umarım sizi rahatsız etmiyorumdur."</p>

  <p>Nur'un gözlerinin içi aydınlanmıştı. Komiseri görmek sabahtan, daha doğrusu dün geceden beri hissettiği tedirginliği bir anda unutmasına yol açtı. Şu anda karşısında görebileceği en uygun kişiydi komiser.</p>

  <p>O da gülerek, "Estağfurullah, iyi ki geldiniz" diye mırıldandı. "Ne hoş bir rastlantı ben de şu sıralar aklımdan sizi geçiriyordum."</p>

  <p>Komiser Nihat birden tedirgin olmuş bir havayla hemen sordu. "Neden bir şey mi oldu?"</p>

  <p>Nur omuzlarını silkti. "Hayır, önemli bir şey yok. Sadece bir vesvese benimki."</p>

  <p>Nihat oğlanın yanında daha fazla bir şey sormak istemiyordu. Nur'un ne ima etmek istediğini sormamakla beraber yüzü hemen ciddileşmişti.</p>

  <p>Elindeki poşetlerden birini Hakan'a uzatırken, "Bu sana küçük bir armağan" dedi. "Bu kutu da kız kardeşine. O nerede?"</p>

  <p>Kendisine ait olan paketi heyecanla kaparken Hakan, "O yukarda uyuyor" dedi. "Annem onu her öğleden sonra uyutuyor."</p>

  <p>"Tabii" diye fısıldadı Nihat. "O küçük, senin gibi bir delikanlı sayılmaz."</p>

  <p>Nur, "Ne zahmet ettiniz Nihat Bey" dedi. "utanıyorum vallahi. Her gelişinizde bir şeyler getirip, onları şımartıyorsunuz."</p>

  <p>"Rica ederim, hanımefendi, sıradan oyuncaklar işte, nedir ki aldığım?"</p>

  <p>"Öyle demeyin" diye itiraz etti genç kadın. "Oya geçen gelişinizde getirdiğiniz bebeğe bayıldı; daha dün bana o amca ne zaman gelir bir daha, diye soruyordu."</p>

  <p>Nihat gülümsedi. Nur o zaman komiserin bembeyaz dişlerinin ne kadar muntazam ve parlak olduğunu fark etti.</p>

  <p>Hakan poşetleri kapıp teşekkür ederek içeriye koşmuştu bile.</p>

  <p>Kısa bir sessizlik oldu verandada. Sonra komiser, "Tolga Bey nasıl?" diye sordu.</p>

  <p>Nur başını sallayarak, "Herhangi bir iyilik belirtisi yok. Her gün biraz daha kötüye gidiyor" dedi. "Çok üzülüyorum."</p>

  <p>"Allah'tan ümit kesilmez efendim" diye fısıldadı Nihat. "Bu kadarına da hamt etmelisiniz, daha beteri de olabilirdi. İnşallah açılır."</p>

  <p>Nur sesini çıkarmadı, ama hiç ümidi yoktu. İyileşmek ne kelime, kocası gitgide kötüleşiyordu. Felci açılmamış, zihni ve düşünme melekeleri her geçen gün kötüye gitmeye başlamıştı.</p>

  <p>Nihat kısık bir seste, "Galiba bir şey olmuş, az evvel soruma önemli değil, benimki vesvese demiştiniz, neyi kast ettiniz?"</p>

  <p>Nur utanır gibi oldu. Kimsenin duymadığı geceki gürültüyü nasıl açıklayabilirdi? Ev halkı yaşlı ve çocuklardan oluşuyordu, onların geceki zangırtıyı duymamış olmalarını kabul edebilirdi, ama onlarla yetinmemiş, o sabah her iki yanındaki komşularına da aynı şeyi sormuştu. Bitişikte genç bir doçentle karısı vardı. Doçent Ali Bey profesörlük sınavı için geç saatlere kadar çalışıyordu. Dün gece o saatlerde uyanık olduğunu fakat hiçbir ses duymadığını söylemişti. Nur şimdi gürültüleri, tamamen kendi beyninin uydurduğuna inanmaya başlamıştı. Sesleri komisere açıklamaya çekindi.</p>

  <p>"Bilmiyorum... " diye fısıldadı. "Belki bana öyle geldi."</p>

  <p>Yarım kalan, anlaşılmaz bir cümle söylemişti. Nihat'ın dikkatle yüzüne baktığını neden sonra fark etti.</p>

  <p>"Anlamadım? size öyle gelen nedir?"</p>

  <p>"Sesler" diyebildi sonunda.</p>

  <p>"Ne sesleri?"</p>

  <p>"Dün gece beni uykumdan uyandıran o garip zangırtı."</p>

  <p>"Şunu en başından anlatır mısınız, lütfen."</p>

  <p>Nur hafifçe kızarmıştı. Komisere ne söyleyeceğini bilemedi. Bir bunalıma düştüğünü, gaipten gelen, anlamsız gürültüler duyduğunu nakletmek istemiyordu. Kimsenin duymadığı sesler işitmişti. Komiser kim bilir hakkında ne düşünecekti.</p>

  <p>"Belki ben yanıldım" diye mırıldandı.</p>

  <p>"Olabilir, siz yine de bir anlatın, bilmek istiyorum."</p>

  <p>Nur içini çekti.</p>

  <p>"Dün gece" dedi. "Herkes uykudaydı. Saat bir buçuk sularında şiddetli bir gürültüyle uyandım. Ritmik, dalga dalga gelen ve şiddetlenen bir gürültüyle gözlerimi açtım. Ne olduğunu anlayamadım önce. Camlar zangırdıyordu.. "</p>

  <p>Sustu genç kadın.</p>

  <p>"Sonra?"</p>

  <p>"Ne olduğunu anlamak için yataktan fırladım. Pencereye koştum."</p>

  <p>"Evet?"</p>

  <p>"Olağandışı hiçbir şey yoktu. Dışarıya baktım. Herşey yolunda görünüyordu."</p>

  <p>"Eşiniz de gürültüyü duydu mu?"</p>

  <p>"Hayır. Zaten o adeta başka bir dünyada yaşıyor gibi. Duyması olanaksızdı. Hemen koridora fırladım. Çocukların odasına koştum. İkisi de mışıl mışıl uyuyorlardı. Annemle babam da gürültüyü duymamışlardı. Önce yanıldığımı sandım, belki bir rüya görmüş ve etkisinde kalmış olabilirdim, kâbus gibi. Fakat uyanık olduğum halde hâlâ sesleri işitebiliyordum. Paniğe kapıldım."</p>

  <p>"Nasıl bir sesti bu, biraz açıklayabilir misiniz?"</p>

  <p>Komiserin kendisini dikkatle dinlemesi, içtenlikle sorduğu sualler ve sözlerine önem vermesi Nur'u cesaretlendirmişti.</p>

  <p>"Bunu anlatmak çok zor" diyebildi. "Camlar sallanıyordu. Sanki mekanik bir sesti. Tanımlayamıyorum."</p>

  <p>"Mesela bir matkap sesi filan gibi mi?"</p>

  <p>"Bilmiyorum" diyen Nur birden ağlamaklı oldu. Sinirleri dün geceki gibi gerilmişti yine.</p>

  <p>"Yoldan geçen ağır bir vasıtanın yarattığı titreşimler olabilir mi?"</p>

  <p>"Benim de aklıma geldi bu. Ama gecenin o saatinde siteye ağır bir vasıta neye gelsin ki? Sabah olunca çevrede ağır vasıta aradım, greyder filan gibi ama ne öyle bir araç vardı ne de tekerlek izleri.. "</p>

  <p>"Ne düşündünüz sonra?"</p>

  <p>Nur utanmış gibi önüne bakarak gözlerini komiserden kaçırdı.</p>

  <p>"Bilmiyorum. Belki yanıldım, belki tüm o gürültüleri ben uyduruyorum. Yorgun ve yıpranmış beynimin bir oyunu."</p>

  <p>Komiser hiç sesini çıkarmadan genç kadını süzdü. Herhangi bir yorum yapmamış fikrini söylememişti.</p>

  <p>"Ama o sesleri duyduğuma eminim" diye mırıldandı Nur. "Yalnız duymadım, tüm benliğimle hissettim de, kemiklerimin ucuna kadar. Yemin edebilirim."</p>

  <p>Aralarındaki sessizlik devam etti.</p>

  <p>Komiser düşünceli bir şekilde genç kadının nemlenen iri yeşil gözlerine bakıyordu. Neden sonra Nur biraz toplanır gibi oldu. İçine düştüğü sıkıntıdan sıyrılmaya çalışarak:</p>

  <p>"Size ne ikram edebilirim?" diye sordu. "Çay vakti geliyor, annem çocuklara kek de yaptı. Arzu eder misiniz?"</p>

  <p>"Hayır, teşekkür ederim" dedi Nihat. "Şu an burada yalnızız, hazır yanımızda kimse yokken bazı hususları konuşmayı tercih ederim."</p>

  <p>Nur irkildi. Galiba komiserin bu ziyareti sırf hatır sormak için değildi.</p>

  <p>"Ne var?" dedi. "Yeni bir gelişme mi?"</p>

  <p>Komiserin yüzü buruştu biraz.</p>

  <p>"Kötü bir haber diyebilirim" diye fısıldadı. "Endişelenmenize gerek yok ama bundan sonra daha tedbirli olmalıyız."</p>

  <p>Genç kadının bir anda beti benzi sarardı. Tatsız bir açıklamaya hazır olmalıydı. Sustu, adeta nefesini tutarak komiserin izahatını beklemeye başladı.</p>

  <p>"Ağa harekete geçti."</p>

  <p>"Ne hareketi?"</p>

  <p>"Her yerde araştırmalar yapıyor, iz sürüyor. Teşvikiye'deki evinizin sokağında adamlarına rastladık. Tolga Beyin Beykoz'daki inşaat alanına iki defa alıcı kılığında geldiler. Yani sizin anlayacağınız artık misilleme için fırsat kolluyorlar."</p>

  <p>Nur sıkıntıyla başını iki yana salladı.</p>

  <p>"Hâlâ bir şey anlayamıyorum" diye söylendi. "Bu ne biçim mantıktır, nasıl bir düşüncedir, havsalam almıyor. Kim kimin kanının davasına hareket ediyor, o manyak caniyi, kocam değil de olay yerine yetişen polisler vursaydı, Ağa polis kanı da akıtmak isteyecek miydi? Ağa'nın oğlunun kanı kan da, ölen on yedi kişinin kanı ne? O kanlar yerde mi kalacak, onların hesabı birilerinden sorulmayacak mı? Bunca yaralanan, kocam gibi hayatı sönenlerin intikamı ne olacak?"</p>

  <p>"Talât cahilin tekidir. İlkokul mezunu. Despot ve şiddete dayanan bir hayat sürer. Çevresindeki otoriteyi, acımasızlığı ve gaddarlığı ile sürdürür. Köyündeki ağalık düzenini büyük şehirde de uygulamaya çalışır. Etrafındaki adamları körü körüne bağlıdır ona. Azmettirerek suç işlettiği adamlarına hapishanelerde bakar, ailelerinin geçimini temin eder. Hiçbir şeyden çekinmez. Anladığım kadarıyla tek oğlunun ölümünü bir türlü kabullenemiyor. Olayın küllenmesi için biraz bekledi, şimdi de sizlere erişmek için plan hazırlıyor."</p>

  <p>Nur bir süre komiserin kara gözlerine baktı. İyilik timsali bir insandı. Yüzünde daima yumuşak, sevecen bir ifade vardı. Sessiz, az konuşan fakat hareketleriyle güven veren biri. Genç kadın nihayet aklına takılan soruyu ona yöneltti.</p>

  <p>"Bu koruma daha ne kadar sürecek Nihat bey?"</p>

  <p>Komiser başını önüne eğdi. Cevap vermekte zorlanır gibiydi.</p>

  <p>"Bu hafta sonuna kadar efendim."</p>

  <p>"Hafta sonuna mı? Sonra ne olacak?"</p>

  <p>"Sanırım yeni bir talepte bulunacaksınız."</p>

  <p>"Ama ben daha önce de koruma talebinde bulunmamıştım."</p>

  <p>"Biliyorum hanımefendi, biz resen bu işi yaptık. Aradan üç aya yakın bir zaman geçti ve herhangi bir olay olmadı. Kadromuz yetersiz, elimizdeki memur sayısı az. Ama yazılı bir müracaatta bulunursanız, umarım korumayı bir süre daha uzatırlar."</p>

  <p>"Uzatmama ihtimali de var mı?"</p>

  <p>"Mümkündür."</p>

  <p>"Aman Allahım, o zaman ne olacak? Bu ay sonu okullar açılıyor. Oğlumun okula başlaması gerekiyor. Şehre dönmemiz icap edecek."</p>

  <p>"Biliyorum."</p>

  <p>Nur kara kara düşünmeye başladı. Fısıltı halinde kelimeler ağzından döküldü.</p>

  <p>"Bu işin sonu gelmeyecek. Anlaşılan o canavar peşimizi bırakmayacak. Ne olacak şimdi? Ne yapabilirim ben?"</p>

  <p>"Size tavsiyem önce burayı terk etmeniz."</p>

  <p>"Neden?"</p>

  <p>"Burası emniyetli değil. Burada rahat korunamazsınız, bu bir. İkincisi Ağa'nın adamları muhtemelen burayı tespit etmişlerdir. Dün gece duyduğunuz gürültüyü pek anlayamadım ama hayra alâmet değil. Gerçi iki adamım hâlâ nöbet tutuyorlar ama.. "</p>

  <p>"Peki ne tavsiye edersiniz? Nereye gidebiliriz?" "Hiç olmazsa bir süre sizi bulamayacakları bir yere."</p>

  <p>"Öyle bir yer bilmiyorum; şayet bu kadar ısrarla peşimizdeyseler, nereye gidersek gidelim sonunda bizi bulacaklardır."</p>

  <p>Nur gittikçe ümitsizliğe kapılıyordu. Felâketler peş-peşe geliyor ve bir türlü bitmek bilmiyordu. Gözleri doldu. Genç kadının ağlamaklı halini gören Nihat, "Yapmayın Nur Hanım" diye fısıldadı. "Sizin metin bir kadın olduğunuzu biliyorum. Bize güvenin. Ağa önünde sonunda bir hata yapacaktır. O zaman ensesine bineceğiz."</p>

  <p>Nur zoraki gülümsedi.</p>

  <p>"Bunu bari siz söylemeyin. O köy eşkiyasının ne denli güçlü olduğunu kaç defa anlattınız. Neden şimdiye kadar tutuklanmadı, neden işlediği bunca suça rağmen hapsi boylamadı? Memleketin düzeni bu. Suçlular rahat rahat, ellerini kollarını sallaya sallaya aramızda dolaşabiliyor, nerede polis, nerede adalet? Bunun sonu yok, anladığım kadarı ile o canavar yakında izimizi tespit edecektir. Sonuç malum ya içimizden birini, ya da tüm aileyi ortadan kaldıracaktır."</p>

  <p>"Bu kadar kötümser olmayın. Yanılıyorsunuz. Bize biraz zaman verin."</p>

  <p>"Hiçbir şey değişmeyecek Nihat Bey. Sizin iyi niyetinizden şüphem yok. Ama korkarım sonunda o namussuz gayesine erişecek."</p>

  <p>Nur titremeye başlamıştı. Komiser içinden kadına hak veriyordu. Kısa bir sessizlik oldu.</p>

  <p>"Eşiniz varlıklı bir adam, bir süre için İstanbul'dan ayrılmayı düşündünüz mü?"</p>

  <p>Nur yeşil gözlerini komisere dikti. "Nereye mesela?"</p>

  <p>"Uzak ve sakin bir Anadolu kasabasına."</p>

  <p>"Çok zor. Kocamın sağlığı ve tedavisi için büyük şehirde kalmalıyız. Bundan sonra sağlığının nasıl bir seyir takip edeceğini bilmiyorum. Ayrıca yakında okullar açılıyor. Oğlumun okulunu ne yapacağım?"</p>

  <p>"Ama o henüz ilkokulda, bu konu çok önemli değil. İlk planda ailenizin geleceğini düşünmek zorundasınız."</p>

  <p>Nur birkaç dakika düşünceye daldı.</p>

  <p>"Dedim ya bu kadar kolay değil. Bütün ailemizden, arkadaş ve dost çevremizden nasıl uzaklaşıp izimizi kaybettirebiliriz? Kocamın işlerini devam ettirecek biri lazım. Tek geçim kaynağımız kocamın inşaat işi."</p>

  <p>"Yerine bir vekil tayin ettirirsiniz. Güvendiğiniz birini. Bir süre işi o yürütür."</p>

  <p>"Öyle biri yok."</p>

  <p>"Araştırdım, eşinizin bir amca oğlu var, o vekalet edemez mi?"</p>

  <p>"Tahsin mi? Hayır, o olmaz. On senedir görüşmüyorlar. Hayatta başka yakını da yoktur."</p>

  <p>"Babanız? O olmaz mı?"</p>

  <p>"Babam inşaat işlerinden anlamaz."</p>

  <p>"Şirkette güveneceğiniz kimse yok mu? Bir süre işleri yönetecek, hiç olmazsa size rahat nefes aldıracak biri."</p>

  <p>"Bu bir aile şirketidir. Bütün yük kocamın üzerindeydi. Bir avukatımız var, Tolga'nın çocukluk arkadaşıdır ama eşim sağlığında bile ona güvenmezdi."</p>

  <p>Komiser sessizce durdu bir müddet, sonra ağır ağır mırıldandı.</p>

  <p>"Bence tek çare İstanbul'u terk etmeniz."</p>

  <p>"Hem öyle olsa bile, şimdilik burada polisin koruması altındayız. Bu bizim için bir garanti değil mi?"</p>

  <p>"Üzgünüm Nur Hanım ama çok yakında bu koruma da sona erecek. Ben size sonsuza kadar İstanbul'u terk etmenizi önermiyorum. Kısa bir müddet, üç ay, altı ay gibi bir zaman için."</p>

  <p>"Diyelim ki bunu yapsam bile gittiğimiz yerde çok desteksiz kalmayacak mıyız?"</p>

  <p>Nihat biraz kızarıp bozardı, hafifçe yutkundu. Sonra kısık bir sesle:</p>

  <p>"Şayet teklifimi kabul ederseniz, senelik iznimi alarak ailenizin korunmasını bizzat üstleneceğim" dedi.</p>

  <p>Nur hayretle adama bakakalmıştı.</p>

  <p>"Siz mi?" diye sordu.</p>

  <p>"Evet" diye fısıldadı Nihat. "Birinin bu işi yapması lazım."</p>

  <p>Genç kadın garip bir tedirginlikle komiseri süzmeye devam ediyordu. Bu teklife bir anlam verememişti. Bu polisin görevinden öte bir şeydi.</p>

  <h2><a id="ncx838"></a>2</h2>

  <p>Nur o geceyi de yatağında, kararsız, endişeli ve düşünceler içinde geçirdi. Hele komiser Nihat'ın kendilerini korumak için senelik iznini kullanacağını söylemesi çok tuhafına gitmişti, ne anlama geliyordu bu? Resmi sıfatının dışında, özel bir ilgi değil miydi? Rahatsız olmuştu genç kadın. Zaten birkaç defa kendisine hayranlıkla bakarken yakalamıştı onu. Başka şartlar altında olsa, belki bir kadın olarak bundan gizli gizli hoşnutluk duyabilirdi, ama şimdi asla. Adamın duyabileceği yakınlık hissinden önceleri eni konu tedirgin olmuş ve hemen yüzü asılmıştı. Gerçi komiser durumu hemen kavrayarak kendisini yanlış anlamaması için ikazda bulunmuş, iki senedir izin kullanmadığını söylemişti. Belki yanılıyor, adamcağız hakkında yanlış bir hükme varıyordu. Şimdiye kadar ölçüsüz ve saygısız tek davranışına rastlamamıştı. Kibar ve saygılıydı, onları koruma ekibinin de başı ve yetkilisiydi. Çocukları gerçekten seviyor ve onlara yaklaşmayı beceriyordu. Özellikle Hakan onu seviyor, beraber oynamaktan zevk alıyordu. Bundan evvelki gelişinde oğluyla sanki onun akranıymış gibi oyunlar oynamıştı. Fakat Nur kadınsı bir içgüdüyle komiserin son teklifinden rahatsız olmuştu.</p>

  <p>Uykusu kaçtı genç kadının. Komodinin üstündeki gece lambasını yaktı. Saate baktı, gecenin biriydi. Garip bir tedirginlik sardı içini. Adeta dün geceki garip sesleri yeniden duyacak mıyım, diye beklenti içine girdi. Korkuyordu; şuursuz ve neden kaynaklandığını tam olarak kestiremediği bir bekleyiş başladı.</p>

  <p>Oysa komiser Nihat ve iki arkadaşı resmi polis otosunun içinde sabahlayacaklardı ve araba bahçede bekleyecekti. Komiserin bu kadar yakınında oluşu Nur'u ayrıca rahatsız ediyordu.</p>

  <p>Yanında hareketsiz yatan kocasına baktı.</p>

  <p>Derin bir uykuda idi Tolga. Aldığı ilaçlar onu devamlı uyutuyordu. Yanan lambayı da fark etmemişti. Belki sağlıklı bir uyku değildi bu. Dünyadan haberi yoktu. Gözleri yaşardı genç kadının. Onu çok seviyordu. Bu yaşta başına böylesine, feci bir kazanın gelebileceğini hiç düşünmemişti, düşünemezdi de. Çok kötü bir aksilikti, ama olmuştu bir kere! Kader böyle istemişti.</p>

  <p>Tolga şimdi eski sağlıklı halinde olsaydı, asla böyle sorunları olmayacaktı. Kocası başlarına gelen bu felaketten mutlaka bir kurtuluş yolu bulur, en doğru kararları verirdi. Evlilikleri boyunca kendisine hiçbir zaman en ufak bir sorunu dahi aksettirmemiş, mesele yaratmamış, olanları da hep çözmüştü. Ama şimdi karar mevkiinde kendisi vardı ve bütün ailenin selâmeti için gerekli tedbirleri bizzat almak zorundaydı.</p>

  <p>Yanında kımıldamadan uyuyan kocasına bakarken iki damla yaşın yanaklarına süzülmesine engel olamadı. Hayat birden kaldıramayacağı kadar ağırlaşmıştı. Bu tempoya tahammül edeceğinden kuşkusu vardı.</p>

  <p>Parmağının ucuyla gözündeki yaşı silerken birden hiç ummadığı bir şey oldu ve Tolga gözlerini açtı. İrkilmişti Nur.</p>

  <p>"Nen var hayatım? Bir şey mi istiyorsun?" diye sordu.</p>

  <p>Aklına başka bir şey gelmemişti. Çoğu zaman şuursuz ve kontrolsüz davranıyordu. Bazen beyni kansızlığın yol açtığı tahribattan hiç etkilenmemiş gibi gayet normal ve akıllı davranıyor ama kısa bir süre sonra yine kendini dağıtıp saçmalıyordu.</p>

  <p>Tolga'nın bakışları sabitti. Başını çevirip karısına bakmadı. Nur'un sorduğu suale de cevap vermedi. Aslında ameliyattan sonra ona ayrı bir yatak tahsis etmişlerdi odada, belinden aşağısı tamamen hissiz olduğundan geceleri bakımı son derece güçleşmişti. Sonda kullanamıyorlardı, ördek bir işe yaramıyor genç adam şuursuzca işiyordu. Çarşafın altına enli bir muşamba seriyorlardı, bakımın tüm müşkülatına rağmen Nur hiç şikâyetçi değildi. Genç kadın bazen büyük bir özlem ile yanına uzanıyor, eski arzu ve sevgi dolu geceleri hayal ederek onu okşuyordu; hiçbir karşılık görmeden ve cevap beklemeden. Tolga altını ıslattığı zamanlar Nur ağlayarak, içi üzüntü dolu fakat hiç şikâyet etmeden onu temizliyordu. Son iki gecedir içi seks yapmak arzusu ile yanıp tutuşmuş ve şuursuzca kocasının koynuna girmişti, hem de hiçbir şey olmayacağını bile bile.</p>

  <p>Belki bir mucize umuyordu hâlâ. Gözlerini açan kocasına baktı heyecanla. Konuşmasını bekledi.</p>

  <p>"Tolga!" diye fısıldadı yavaşça.</p>

  <p>Cevap veremiyordu genç adam. Bakışları tavana sabitleşmişti.</p>

  <p>"Bir şey mi istiyorsun sevgilim?"</p>

  <p>Muhtemelen kendisini duymuyordu bile..</p>

  <p>Ama ummadığı bir şey oldu. Tolga mırıldandı. "Bana biraz su verebilir misin?"</p>

  <p>Nur sevinçle yataktan fırladı. Düzgün, mantıklı, aklı başında bir istekti bu.</p>

  <p>Gerçekten de dudakları kupkuruydu Tolga'nın. Nur hemen konsolun üstündeki sürahiden bardağa su koyarak yatağa yaklaştı, içmesi için hafifçe başını kaldırdı. Yarım bardak suyu kana kana içti.</p>

  <p>"Teşekkür ederim, hayatım" dedi. İkinci düzgün cümlesiydi bu..</p>

  <p>"Allahım" diye inledi içinden Nur. Bu kadarına bile razıydı, yeter ki hep aklı başında laflar etseydi. Ona sonsuza kadar hizmet etmeye hazırdı.</p>

  <p>"Neredeyiz?" diye sordu Tolga.</p>

  <p>Eyvah, diye düşündü. Nur, galiba yine olanları hatırlamayacaktı.</p>

  <p>"Evimizde" dedi. "Sapanca'daki yazlık evimizde."</p>

  <p>Tolga şaşkın şaşkın etrafına bakmıyordu..</p>

  <p>"Öyle ya" diye fısıldadı. "Yatak odamız burası."</p>

  <p>Demek anımsıyordu.</p>

  <p>"Saat kaç?"</p>

  <p>"Gece yarısı, bir suları.. "</p>

  <p>"Çocuklar uyuyor mu?</p>

  <p>&nbsp;"Evet, sevgilim."</p>

  <p>"Tabii ya, uykuda olmaları lazım. Onları çok özledim Nur.. "</p>

  <p>Nur'un heyecanı devam ediyordu.</p>

  <p>Şimdilik gayet normal konuşuyordu Tolga.</p>

  <p>Heyecandan titremeye başladı. Nur. Acaba bu düzgün ve mantıklı konuşması yine gelip geçici miydi? Az sonra abuk sabuk laflar etmeye başlayacak mıydı? Bu sevinci daha önce de yaşamış sonra hüsrana uğramıştı. Bekle, dedi kendine. Erken sevince kapılma..</p>

  <p>Onlar da seni çok özlediler, diyecekti Nur, ama son anda vazgeçti. Manasız bir laf olacaktı bu; çocuklar istedikleri zaman babalarının yanına gelebilir, onun hastalığını tam olarak anlamasalar bile, hasretlerini onu görerek, yanlarında hissederek, giderebilirlerdi..</p>

  <p>Önce uzun parmaklarıyla kocasının alnında beliren terleri sildi.</p>

  <p>"Sıcak" dedi Tolga kısık ve boğuk bir sesle. "Çok sıcak, değil mi?"</p>

  <p>"Terledin mi? Çamaşırını değiştireyim mi?"</p>

  <p>Kocası minnetle yüzüne bakıyordu.</p>

  <p>"Gerek yok hayatım. Zaten sana o kadar yük oluyorum ki."</p>

  <p>Bu kez ciddi ciddi ümide kapılmaya başlıyordu genç kadın. Gözlerinin içi güldü.</p>

  <p>"O ne demek sevgilim?" diye mırıldandı. "Hiç bana yük olur musun?"</p>

  <p>Gayri ihtiyari olarak eli kocasının pikenin üstündeki eline giderek kavramıştı. Buz gibi soğuktu elleri. Şaşkınlıktan kelime bulmakta zorlanıyordu Nur.</p>

  <p>"Onları uyandırayım mı? Görmek ister misin?" diye sordu.</p>

  <p>Tolga bir an düşündü.</p>

  <p>"Hayır, bu saatte uyandırma. Yarın görüşürüm onlarla. Vakit çok geçmiş."</p>

  <p>Bu da aklı başında olan bir adamın vereceği cevaptı. Mutluluktan uçacağını hissetti Nur, galiba hayal ettiği mucize gerçekleşiyordu. Bu gelişmeyi yarın sabah derhal doktoruna telefon edip bildirmeliydi.</p>

  <p>"Önce seninle konuşmamız lazım" diye mırıldandı Tolga.</p>

  <p>"Tabii hayatım. Söyle ne istersen konuşmaya hazırım."</p>

  <p>"Biliyorsun.. " diye mırıldandı kocası.</p>

  <p>"Neyi?"</p>

  <p>"Durumu işte. Yarın gitmeliyim. Ben de hazır olmalıyım o toplantıda.. "</p>

  <p>Nur önce neyi kast ettiğini anlayamadı. Şu ana kadar bütün söyledikleri mantıklıydı. Ama bahsettiği toplantıyı kavrayamamıştı. Bir iş toplantısını mı kastediyordu acaba?</p>

  <p>"Hangi toplantı hayatım?" diye sordu hemen.</p>

  <p>"Kulüpteki transfer toplantısı. Bu konuda benim de oyumu kullanmam gerekli." Nur'un gözlerindeki umut ışığı bir anda sönüverdi. Galiba yine saçmalamaya başlıyordu. Fakat inatla onu konuşturmayı sürdürdü. "Ne transferi bu?"</p>

  <p>"Kulübe alınacak yeni oyuncular konusu tabii."</p>

  <p>Fanatik bir Galatasaraylıydı Tolga, eskiden tabii, üç ay öncesine kadar. O meş'um olayların vukua geldiği sıralar tam transfer sezonuydu; ona rağmen kocası sadece bir taraftardı, sıradan bir seyirci, fakat ne kulüp üyesiydi ne de kulüpte bir yetkili...</p>

  <p>Başlamıştı işte yine abuk sabuk konuşmaya. Kim bilir hasta beyni ne düşler görüyor ve neler düşünüyordu?</p>

  <p>Kırılan umutlarının verdiği üzüntüyle, "Tabii hayatım" diye mırıldandı. "Hele bir yarın olsun, gideriz, hatta seni ben götürürüm, tamam mı?"</p>

  <p>"Tamam hayatım. Sana zahmet olacak.. "</p>

  <p>Nur sustu. Tuttuğu eli okşadı hafifçe. Erken sevindiğini acı da olsa bir kere daha anlamıştı.</p>

  <p>"Hadi!" diye fısıldadı. "Sen uyumana devam et.. "</p>

  <p>Tolga gözlerini kapatmamıştı. Yutkundu önce, sonra kısık sesiyle, "Senin gelmene gerek yok, sadece sabah bana hatırlat, yeter.. "</p>

  <p>Nur başını salladı ve oturduğu yatağın kenarından ayağa kalktı. Kendini zor tutuyor, ağlamamak için tüm gücünü kullanıyordu. Kötü kadere lanet etti. Bu tempo daha ne kadar devam edebilirdi?</p>

  <p>Hava sıcaktı fakat sinirden üşüdüğünü hissetti Nur. Yatağa incecik bir gecelikle uzanmıştı, uyuyamayacağını anlayınca sabahlığını sırtına geçirdi, Tolga'nın içemeyip yarım bıraktığı suyu bir dikişte bitirdi. Kendi yatağına gidip oturdu. Kara kara düşünmeye başladı. Bakışları tekrar kocasına çevrildiğinde, genç adamın gözlerini kapatarak rahat bir uykuya daldığını gördü.</p>

  <h2><a id="ncx905"></a>3</h2>

  <p>Kısa boylu, zayıf adam kamyon sürücüsüne dönerek, "Tamam tamam, kes zırlamayı artık. İşte, şurada bir lokanta var, çek önüne de o obur mideni doldur.." diye homurdandı, "ulan ne doymak bilmez adamsın, yahu? Daha iki saat evvel yedi tane lahmacun yedin."</p>

  <p>Sürücü gözleri parıldayarak sırıttı. Sabahın sekizi olmuştu ve Sapanca'ya varmak, daha doğrusu hedeflerine erişmek için yirmi dakikalık yolları kalmıştı. Fakat kısa boylu adam yanındaki devin ancak tok karnına çalışan anormal bir yaratık olduğunu bilirdi.</p>

  <p>İkisi de Ağa'nın adamlarıydı. Biri beyin gücünü diğeri de adale kuvvetini temsil ederlerdi; adeta birbirlerinin tamamlayıcısıydılar. Kısa boylusunun adı Tahir'di, ama dostları ona Çakal derlerdi, sinsi davranış ve gaddarlığından ötürü. Diğerinin lâkabı ise Ayı idi. Ama yüzüne karşı "ayı" diye hitap etmekten korktukları için adını kısaltarak Abdül derlerdi.</p>

  <p>Kamyonu uygun bir yere park ederek günün yirmi-dört saati servis veren lokantaya girdiler. Abdül aşırı iri yapılı, güçlü kuvvetli bir adamdı. Boyu bir doksan beşti. Yüz on kilo geliyordu. Yağsız, sırf kas. Sipariş ettiği yemekleri tam bir saatte yedi. Önce iki katı yumurta ve köy sucuğuyla başladı. Bir somun ekmek ve iki bardak sıcak sütle sürdürdü. Yavaş çiğniyor, sistemli hareket ediyor, gözlerini tabağından ayırmıyordu. Yemek yerken sanki trans halindeydi. Bu yiyecekleri bitirince gözleme ve yine süt istedi. Onu da silip süpürünce peynirli omlet ve bir kangal sucuk daha söyledi.</p>

  <p>Çakal Tahir dayanamadı, "Yeter ulan, Ayı" diye homurdandı. "Agob'un kazı gibi yiyorsun, bütün lokanta sana bakıyor."</p>

  <p>Ağa'dan sonra ona "ayı" diye hitap edebilen tek insan Çakal Tahir'di. Abdül nedense ondan çekinir hep saygı gösterirdi, belki de onu aşırı zeki bulmasındandı.</p>

  <p>Gerçekten de anayol üzerindeki bu küçük lokantada herkes ona bakıyor, bıyık altından gülümsüyorlardı. Tesadüf onların bulunduğu masaya güçlü kuvvetli, al yanaklı bir garson kız servis yapıyordu. Civar köylerin birinden olmalıydı, ellerinde hâlâ kına izleri vardı, fakat lokanta sahibinin mecburi kıldığı üniforma vücuduna dar gelmiş, iri göğüsleri beyaz gömleğini yırtıp dışarıya fırlayacakmış gibi germişti. Kısa dar lacivert eteği dizlerinin biraz üzerindeydi ve çorapsız bacaklarını sarı tüyler kaplamıştı. Köy kökenli olmasına rağmen feleğin çemberinden geçmiş bir hali vardı. Ayı'nın siparişlerini aldıkça kıkır kıkır gülüyordu. Diğer garsonlar da bir bahane yaratıp Abdül'ün masasının önünden geçmişler ve ona dikkatle bakmışlardı. Ama Ayı'nın buna aldırdığı yoktu.</p>

  <p>Çakal Tahir sadece bir sabah çayı içmekle yetinmişti. Hesabı istediğinde köylü kız, sırıtarak Abdül'e bakıp, "Siz güreşçi falan olmalısınız" dedi.</p>

  <p>Ayı başını kaldırıp ona baktı, anlamsız bir ifadeyle gülümsedi. Bu yere ilk defa uğradığı, köylü kızı ömründe ilk defa gördüğü halde, kızın ne diyeceğini yine de bilmişti. Daha önce belki yüz kere duymuştu böyle sözleri.</p>

  <p>Kız utangaç utangaç kıkırdadı ama gözlerini adamınkilerden ayırmadı.</p>

  <p>"Yani en az üç kişilik yiyorsunuz da."</p>

  <p>"Öyledir."</p>

  <p>Kız masanın köşesinde dururken kalçasını yan atmış, tek ayağını hafifçe öne basmıştı. Kendisinin müsait olduğunu açıklayışı pek de gizli kapaklı sayılmazdı.</p>

  <p>"Ama bunca yemeğe rağmen bir gram yağınız yok."</p>

  <p>Abdül hâlâ gülümsüyor, bir yandan da, bu kız acaba yatakta nasıl olur, diye düşünüyordu. Onun için kadının sosyal seviyesi, güzelliği veya çirkinliği hiç fark etmezdi. Dişi olması yeterliydi. Bir keresinde kendi köyünde altmış beş yaşındaki bir kadını bile becermişti. Bakışlarını garson kızın iri memelerine çevirdi.</p>

  <p>"Adın ne senin?" diye sordu.</p>

  <p>"Hatice."</p>

  <p>"Buralı mısın?"</p>

  <p>"Iıh!" dedi kız. "Bolu'nun bir köyündenim."</p>

  <p>Kız ona düşünceli gözlerle baktı, acaba tüm iştahlarını yemek yerken gösterdiği tutkuyla mı doyuruyor, diye merak etti. Öyleyse, yazıktı doğrusu... "Çok hareket ediyor olmalısınız" dedi.</p>

  <p>Konuşmasında yapay bir hal vardı kızın; şehirli kızlara özenti gibi.</p>

  <p>"Ağırlık kaldırırım."</p>

  <p>"Hani ne diyorlar, halter filan gibi mi?"</p>

  <p>"Öyle."</p>

  <p>"Kollarınız çok kalın" dedi kız yumuşak, beğeni dolu bir sesle. Adam kısa kollu gömlek giymişti. Kız utanıyormuş gibi tek parmağıyla onun sert adaleli koluna dokundu.</p>

  <p>"Çok sert" diye kıkırdadı.</p>

  <p>Abdül onun tırnakları dibinden kesilmiş, şekilsiz ve iş görmekten kızarmış parmaklarına baktı. Beğenmedi ellerini, ama bu hiç önemli değildi. Köylü kız dipdiri, genç ve güçlüydü. Tam ona göre. Kütür kütür.. Onun içine girdiği zaman zevkten kısık kısık çığlıklar atacağını düşündü. Bu kızı hemencecik düzmeliydi. Dayanamayacaktı. Bu onun huyuydu. Arzularına gem vurmayı hiç beceremezdi..</p>

  <p>"Burada mı kalıyorsun?" diye sordu.</p>

  <p>Kız çapkınca fısıldadı. "Hayır. Bir kilometre ilerdeki Armutlu köyünde." Bu da iyiydi..</p>

  <p>"Sık, sık kollarımı. Ne kadar güçlü olduklarını göreceksin. Senin gibi bir kızı sarmaladıkları zaman zevkten inletirler."</p>

  <p>Kız onlara bakanlara hiç aldırmadan kıkırdadı. "Belli oluyor zaten."</p>

  <p>"Sana daha sert bir yerimi göstereyim mi?"</p>

  <p>Hatice bu sefer utanmış gibi davranarak, "Daha da neler?" diye mırıldandı. Ama asla utanmadığı ve bunu istediği davranışlarından belli oluyordu. Yine de Çakal'ın uzattığı parayı alarak masadan kırıtarak uzaklaştı.</p>

  <p>Kız gidince Çakal Tahir söylendi.</p>

  <p>"Höst ulan Ayı! Buraya oynaşmaya değil iş yapmaya geldik. Aklını başına topla."</p>

  <p>Abdül bozulmuştu.</p>

  <p>"Ne var bunda abi? Görmüyor musun, kız oynaşıyor. Bırak kamyonun arkasına atıvereyim. On dakikada işini görürüm."</p>

  <p>"Hadi ulan, ben seni bilmez miyim? O kahpeyi posasını çıkarıncaya kadar düzersin. Hem bunlar tehlikelidir oğlum, belli ki her önüne gelenle yatan biri, hastalık filan kaparsın, boş ver onu. Nasıl olsa, işler iyi giderse, o orospu çocuğu müteahhittin karısını becereceksin. Ağa'nın izni bu. Önce işini görür sonra da karının defterini dürersin. Öyle emir aldık. Sık dişini biraz."</p>

  <p>"Yapma be abi! Baksana kız fıkır fıkır. Memelerini görmedin mi, başımı döndürdü. Bir fazlasından ne çıkar."</p>

  <p>"Allah kahretsin, ulan! Ne uçkuru düşük herifsin, patlıyor musun?"</p>

  <p>"Duramam abi. Kanıma girdi bu kız... Aklımı başımdan aldı şimdi."</p>

  <p>"Peki ne halin varsa gör. Ama elini çabuk tut. Seni fazla bekleyemem."</p>

  <p>Çakal lokantadan çıkarak kamyona gitti. Şoför mahalline oturdu. Bundan sonra kamyonu o sürecekti. Ayının işini göremez ya da rahatlayamazsa, ne kadar sinirlendiğini daha önceden bilirdi. Seksüel bozukluğu olan biriydi Abdül. Ama arkadaşının bu yanı onu hiç ilgilendirmezdi.</p>

  <p>Ayının yüzünde aptalca bir gülümseme ile az sonra lokantadan çıktığını gördü ve köylü kızıyla anlaştığını hemen sezinledi.</p>

  <p>Lanet olsun, diye homurdandı içinden. Bu boktan yerde en azından bir saat daha beklemek zorunda kalacaklardı. Ayı'nın on dakika demesi laftı, kadınla ilişkiye girince doymak bilmezdi o. Abdül doğruca kamyona yaklaşmış ve brandayı aralayarak kasanın içine atlamıştı bile.</p>

  <p>Üç beş dakika sonra da kız başka bir kapıdan çıkarak koşar adım kamyona geldi. Şoför mahallinde bekleyen Çakal'la hiç ilgilenmemişti. Tahir dıştaki dikiz aynasından kızın, kızışmış dişi köpekler gibi kuyruk sallayarak kasanın brandalarından içeriye baktığını gördü.</p>

  <p>Kısa bir süre sonra kasanın arkasından akseden iniltileri ve baygın baygın yükselen kesik çığlıkları işitmeye başladı. Bir iki tokat sesi de işitti. Meler olduğunu tahmin edebiliyordu.</p>

  <p>Pek çok kadın Ayı soyununca ondan korkarlardı. Haklıydılar da, onunla cinsel ilişkiye girmek cesaret isterdi, hele hele Ayı gemi azıya almış ve çok arzulamışsa...</p>

  <p class="p1"><span class="t2">* * *</span></p>

  <p>"Hadi gidelim abi" dedi Abdül kısa kollu gömleğinin eteklerini pantolonunun içine sokuştururken. Ablak ve aptal yüzünde rahatlamanın izleri vardı.</p>

  <p>"Cilan teres, sana işini kısa kes demedim mi? Bir saat oldu.."</p>

  <p>"Dedin abi, dedin de, karı çok ateşliydi. Önce benimkini görünce huylandı, olmaz filan dedi ama o saatten sonra duramazdım ki.. "</p>

  <p>Çakal tam kontağı açacakken birden irkildi. Garson kızın kamyonetten indiğini görmemişti. Ters ters Ayı'ya baktı.</p>

  <p>"İndi mi?"</p>

  <p>"Iıhh!"</p>

  <p>"Ne demek ııhh ulan? Gideceğimiz yere onu da mı götüreceğimizi sanıyorsun."</p>

  <p>"Yok be abi. Az sonra önünden geçeceğimiz Armutlu köyüne yakın bir yerde onu bırakacağız."</p>

  <p>"Neden?" Yoksa orospu düzüştükten sonra lokantaya dönmeye utandı mı?" Abdül utanmış gibi önüne baktı.</p>

  <p>"Ondan değil abi. Seviştikten sonra biraz örselendi de.. "</p>

  <p>"Örselendi de ne demek ulan? Yoksa karıyı geberttin mi? Senin ne bok yiyeceğin pek belli olmaz."</p>

  <p>Ayı pis pis sırıtmaya devam etti.</p>

  <p>"Yok yahu! Anlaşana biraz zorlandı zavallı. Gerçi diri, kütür kütür birine benziyordu ama korkunca suratına bir iki tokat attım, sen kaşındın dedim. Sindi ama şimdi biraz kanaması var. Anlarsın ya, arkasından. Bu haliyle işe dönemez."</p>

  <p>"Tuh Allah belanı versin! Cilan insan gibi düzüşmeyi de beceremezsin zaten Karı başımıza bir iş açarsa, inan bu defa seni Ağa'ya şikâyet edeceğim."</p>

  <p>"Yapma be abi! Anlayışlı ol biraz. Sen genç olmadın mı hiç. Bu nedenle Ağa'ya şikâyet edilir mi?"</p>

  <p>Çakal Tahir homurdanarak yola koyuldu. Yaklaşık bir kilometre kadar uzaklaştıktan sonra kamyonu kimsenin bulunmadığı bir istikamet levhasının önünde durdurdu. Tabelada okla Armutlu köyü gösteriliyordu.</p>

  <p>Ayı Abdül kamyondan atladı arkaya giderek garson kızın inmesine yardımcı oldu. Genç irisi bitik haldeydi. Yürümekte zorlanıyordu. Lacivert eteğinin arkasında koyu kan izi şimdiden şekillenmişti. Beyaz gömleğinin düğmelerinin hepsi kopuk olduğundan sutyeninden fırlayan göğüslerinin duru beyazlığı görünüyordu.</p>

  <p>Çakal direksiyona vurarak, "İnşallah başımıza iş açmaz" diye homurdandı. Ayı'nın bu çılgınlığına engel olmalıydı. Ama olan olmuştu bir kere, kızın durumunu görenler mutlaka jandarmaya giderlerdi. Bu düpedüz ırza tecavüzdü. Ayrıca Ayı ayı her zamanki gibi yine şiddete başvurmuştu.</p>

  <p>Kızı yolun başına bırakmışlardı ama yürüyecek hali yoktu.</p>

  <p>Ayı tekrar kamyona atladığında, "Abi" dedi. "O müteahhittin karısı bundan da hoştur, değil mi?"</p>

  <p>"Allah belanı versin, ırz düşmanı herif!"</p>

  <p>Çakal'ın kendisine böyle küfürlü konuşmasına alışık olan Abdül hiç oralı olmadı. "Valla abi, yeni yeni havama giriyorum. Hadi gidelim bir an önce.."</p>

  <h2><a id="ncx977"></a>4</h2>

  <p>Nur o sabah da yorgun ve baş ağrısıyla uyandı. İki şakağı ve alnı patlarcasına zonkluyordu. Tolga hâlâ derin uykudaydı. Önce duşa girdi ve uzun süre soğuk suyun altında kaldı. Sırtına eski blucin pantolonuyla uzun kollu bir gömlek geçirdi. Giyindikten sonra yatak odasının perdelerini aralayarak bahçedeki polis otosuna baktı. Belki dün gece yaşadığı, düş kırıklığından, belki başındaki ağrıdan, yine tatsız ve diğerlerinden hiç farkı olmayacak yeni bir günün eşiğinde olduğunu duyumsadı. Karamsarlık her geçen gün benliğini biraz daha kavrıyordu.</p>

  <p>Araladığı perdeyi kapattı, üç polis arabanın içinde oturuyorlardı. Bu gece ilk defa bahçede konaklamışlardı. Rahatsız oldu; dün komiserin ifadesinden tedirgin olsa bile, alt tarafı onun ve ailesinin selâmeti ve huzur içinde yaşamaları için burada görev yapıyorlardı. Aşağıya inip onlara çay ve kahvaltı hazırlamaya karar verdi. Şimdiye kadar yemek işlerini nasıl hallettiklerini bilmiyordu.</p>

  <p>Aşağıya indiğinde annesini mutfakta buldu. Ocağa çayı çoktan koymuştu. Mürvet Hanım her zamanki güler yüzü ile, "Bu sabah erkencisin kızım" diye mırıldandı. "Dün gece iyi uyuyamadın mı?" Kadıncağızı daha fazla üzmenin anlamı yoktu.</p>

  <p>"Uyudum anne" diye kestirip attı. " Şu bizim polislere yiyecek bir şeyler hazırlamak istemiştim."</p>

  <p>"Ben veririm, hadi git sen biraz daha uyu, henüz erken."</p>

  <p>"Uykumu aldım. Sen başka işlere bak. Ben kahvaltı işini ayarlarım."</p>

  <p>Mürvet Hanım kızına kaçamak bir bakış attı. Ne kadar üzgün ve yorgun olduğu her halinden belli oluyordu. Şu üç ay içinde eni konu zayıflamıştı da. İtiraz etmedi, onunla tartışmaya girmek istemiyordu. Özellikle iki gündür bütün sinirleri tepesindeydi kızının.</p>

  <p>"Nasıl istersen" demekle yetindi.</p>

  <p>Nur başka tek kelime etmemişti. Sessizce çay fincanlarını çıkartıp buzdolabına yönelmişti. Hareketleri robot gibi mekanik ve ruhsuzdu. Kızının çektiği acıyı gayet iyi anlıyordu yaşlı kadın.</p>

  <p>"Sana yardımcı olmamı ister misin? Verandadaki masayı hazırlayayım mı?"</p>

  <p>Nur aksi aksi homurdandı. "Ben yaparım anne." Yaşlı kadının içine hüzün çöktü. Nur her geçen gün biraz daha kötüye gidiyordu. Artık aklını başına toplaması ve gerçekleri kabullenmesi gerekiyordu. Yoksa bu tempoya dayanması olanaksızdı. Damadını severdi ama o bundan sonra bir yatalaktı ve ömrünün geri kalan kısmını tekerlekli bir sandalye ile altına muşamba serilen bir yatak arasında geçirecekti. Sorun sadece bu da değildi, zekâsı da çökmüştü, şuurunu yitirmiş, acınacak bir hayata girmişti.</p>

  <p>İçini çekti usulca, bunu düşündüğü için utanıyordu, fakat vücuduna isabet eden kurşunlardan biri keşke onu öldürmüş olsaydı. Yalnız kendisi kurtulmuş olmayacak, geride kalanları da kurtarmış olacaktı. Üzülür, ağlar, bir süre yas tutarlar, fakat sonra tabiatın hükmüne uyarak unutulurdu. Böylesi çok daha zordu, damadı şimdi hiçbir şey hissetmiyor ama etrafındakilere çektiriyordu. Gözü mutfağın penceresinden arabadan çıkmaya hazırlanan polislere takıldı. Üstüne üstlük bir de intikam tehdidi altında yaşıyordu kızı ile torunları. Ne olacaktı bu işin sonu? Biricik kızı bu ağır şartlara daha ne kadar dayanabilirdi? Ya canından çok sevdiği torunları? Onlara bir şey olursa bu hayatı kaldıramazdı artık.</p>

  <p>Gözleri yine kızına takıldı.</p>

  <p>O olaydan sonra adeta tanınmaz hale gelmişti Nur. Çevresi, dostları, ahbapları ile ilişkilerini kesmiş, adeta kabuğuna çekilmişti. Üç ay öncesine kadar kendine her türlü itinayı gösteren, kuaföründen, müdavimi olduğu güzellik salonlarından çıkmayan Nur, şimdi tam bir çöküş içindeydi. Aslında güzel ve ilgi çekici bir kadındı, olayların böyle gelişmesi çok acıydı. Tolga yaşıyor olmasaydı, iki çocuğuna rağmen pekâlâ ikinci bir evlilik yapabilir ve yeniden mutlu olabilirdi. Zengin de sayılırdı.</p>

  <p>Her şeye rağmen aklından geçenler için utandı Mürvet Hanım. Sonra ani bir kararla kızını dinlemeden masa örtüsünü kaptığı gibi verandadaki masayı düzenlemek için dışarıya çıktı. Hiç olmazsa tabakları bardakları taşıyarak yardımcı olabilirdi. Sabahları erken kalktığı için, güneş yükselmeden bahçedeki çiçekleri sulamak görevi onundu, ama bu sabah sulama işini yapacak gücü kendinde bulamıyordu.</p>

  <p>Bahçeye çıkınca arabadan inen komiser Nihat'la selamlaştı. "Günaydın hanımefendi" demişti komiser.</p>

  <p>İyi bir insana benziyordu. Genç ama anlayışlı, sevecen biriydi. Torunları da onu çok seviyordu.</p>

  <p>"Günaydın evladım" dedi. Nedense memur bey veya komiser yerine evladım demeyi tercih etmişti. "Size sıcak çay ve yiyecek bir şeyler hazırlıyoruz."</p>

  <p>"Zahmet etmeseydiniz efendim. Bizim kumanyamız vardı. Ama doğrusu sıcak bir çay çok makbule geçer."</p>

  <p>"Aman oğlum, ne demek? Burada bizler için uykusuz kalıyorsunuz."</p>

  <p>Hakikaten de komiser Nihat'ın gözleri uykusuzluktan çakmak çakmaktı.</p>

  <p>Komiser Nihat, "Günaydın Nur Hanım" deyince yaşlı kadın başını çevirerek verandaya çıkan kızına baktı. Nur sadece soğuk bir şekilde gülümsemekle yetinmişti.</p>

  <p>"İşte!" diye içinden söylendi yaşlı kadın. Kızının davranışları her geçen gün daha olumsuzlaşıyor ve insanlara karşı soğuklaşıyordu. Komisere de ne kadar mesafeli ve soğuk davranmıştı. Ne günahı vardı adamcağızın? Sabaha kadar onların emniyeti ve can güvenliği için beklemişti.</p>

  <p>Masanın üzerine yiyecekleri taşımaya devam ederken mutfakta bir ara kızına yaklaşarak, "Nur, Allahını seversen biraz kendini toparla" diye serzenişte bulundu.</p>

  <p>Genç kadın biraz afallayarak annesine baktı.</p>

  <p>"Ne var ki? Ne oldu şimdi?"</p>

  <p>"Şu haline bir bak!"</p>

  <p>"Ayol farkında değil misin? Komisere ne kadar soğuk davranıyorsun, adamcağız günaydın diyor, yüzünden düşen bin parça, zoraki sırıtıyorsun."</p>

  <p>Nur omuzlarını silkti.</p>

  <p>"Ne yapayım yani? 'Günaydın' dedi diye, zil takıp oynayayım mı?" Yaşlı kadın başını sallayarak üzüntüyle kızına baktı. "Sen gerçekten çok yorgun düştün kızım. Her şeyin tersleşti."</p>

  <p>Nur karşılık vermemeye çalıştı. Annesi haklıydı, kendisinde yorgunluğu, aksiliği hissediyordu. Ama ona da biraz anlayış göstermeliydiler. Bilinmeyen bir geleceğe yürürlerken, sırtına şimdi bir de çocukların moral problemi binmişti. Küçük İkizi Oya yerli yersiz aksileşiyor, Hakan küçücük beyni ile duygularını saklamaya gayret etse de zaman zaman hırçınlaşıyordu. Bütün bunların altında babalarına olan aşırı düşkünlükleri vardı. Olanları» tam olarak kavrayamasalar bile Tolga'nın hastalığının geçici olmadığını, üzerindeki ataletin, sanki başka bir dünyada yaşıyormuş gibi hareketsizliğinin bundan böyle daimi olacağını sezinlemişlerdi. Hele Oya, babasının kendisini tanımamasını, boş boş bakmasını kabullenemiyordu bir türlü. Kaç kere, "Anne, babam niye öyle bakıyor," diye sormuş ve korkarak ağlamıştı. Çocuklar babalarını o haliyle görmek bile istemiyorlardı.</p>

  <p>Nur içini çekti. Sonra demlenen çayı alarak verandaya yürüdü. Komiser Nihat belli etmemeye çalışarak kaçamak nazarlarla kendisini süzüyordu.</p>

  <p>"Size zahmet verdik Nur Hanım" deyince kısa bir an göz göze geldiler."</p>

  <p>Annesinin uyarısını anımsadı genç kadın. Belki haklıydı, gerçekten de nezaket ölçülerinin dışında kaba davranıyor olabilirdi. Ama ister istemez dün komiserin kullandığı cümleyi anımsadı yeniden. Sanki gayesini aşan bir mana, gizli bir yaklaşım ima eder gibiydi. Senelik iznini onların korunmasına ayırmak istemesi ne anlama geliyordu? Bir iki kere hastahanede de bakışlarını yakalamıştı.</p>

  <p>Kadınlar içgüdülerinde yanılmazlardı. Adam kendisinden hoşlanıyordu.</p>

  <p>"Lanet olsun" dedi içinden. Bir bu eksikti. Sanki başında bunca dert yokmuş gibi, bir de bu mu çıkacaktı şimdi?</p>

  <p>Sessizce çay servisi yaptı. Polislerden biri çok genç ve utangaçtı. Başını kaldırıp bir kere bile bakmamıştı Nur'a. Çay için teşekkür ederken bile kıpkırmızı kesilmişti. Diğeri tombul ve babacandı. En çok da o konuşuyordu. Gerçi havadan sudan, bu sene kışın erken geleceğinden filan bahsediyor ve daha ziyade Mürvet Hanıma hitap eder tarzda konuşuyordu.</p>

  <p>Ana kız onlarla beraber masaya oturmamıştı fakat Nur kendisine bir fincan çay doldurarak yandaki hasır koltuklardan birine geçti. Komisere hafif yandan ve geriden bakan bir yere oturmuştu. Polislerle daha fazla ilgilenen durumda olan Mürvet Hanımdı.</p>

  <p>Yine de Nur, komiser Nihat'ın o sabah her zamankinden biraz daha durgun ve gergin olduğunu hissetti. Sanki bir tutukluk ve utanç vardı üzerinde. Kahvaltı ettiği sürece bir kere bakışlarını genç kadına çevirmemişti.</p>

  <p>Yaptığı densizliği anlamış olmalı, diye düşündü Nur. Sonra da, inşallah anlamıştır, diye geçirdi aklından. Kocasını ve ailesini korumakla görevli polisin kendisine ilgi duymasını kabullenemiyordu bir türlü. Bu da şanssızlığın, üzerlerinde dolaşan kâbusun bir parçası olmalıydı. Olacak şey değildi, ama olmuştu işte.</p>

  <p>Yanılmış olabilir miydi acaba? Hiç sanmıyordu? Nitekim konuşmadan sonra komiser süt dökmüş kedi gibi başını bile kaldırıp yüzüne bakamaz olmuştu. Yaptığı hatayı anlamış olmalıydı.</p>

  <p>Utanıyordu. Durumu biraz da garipsedi Nur. Hiç kuşkusuz ona ümit ve cesaret veren en ufak bir yaklaşımı olmamıştı. Nasıl olabilirdi zaten; ömrünün en sıkıntılı ve acılı günlerini yaşıyordu, kendine dikkat etmiyor, üstü başı dökülüyor, haftalardır makyaj bile yapmıyordu. Daha da ilginci, karşılaştıkları hastahane günlerinde ona nasıl sert ve soğuk davrandığını anımsadı. İfade almak konusundaki ısrarı' karşısında sinirlenmiş, hep terslenmişti adama.</p>

  <p>Soğumaya yüz tutan çayını yudumlarken, bakışlarını, elinde olmadan Nihat'a çevirdi. Onu profilden görüyordu. Buğday tenli, yüz hatları düzgün, koyu siyah saçlı ve yakışıklı sayılacak bir erkekti. Uzun boylu ve sırım gibiydi. Hasır koltukta dimdik oturuyordu. Dün sarfettiği cümleye kadar, ona hiç dikkat etmediğini fark etti Nur. Görevini yapmaya çalışan sıradan bir memur gibi bakmıştı hep ona. Oysa şu anda kendisine âşık bir erkek gibi görüyordu.</p>

  <p>Yine yanılıyor muyum acaba, diye düşündü. Kendi duygulan da altüst olmuş, çektiği acılar ve gelecek endişesi moralini çok bozmuştu. Sonra birden dün gece yataktaki bunalımını, geçirdiği seks krizini anımsadı.</p>

  <p>Bütün benliği, erkeğe duyduğu özlem ve ihtirasla titremiş, hiçbir faydası olamayacağını bildiği halde Tolga'nın yatağına geçerek kocasını okşamıştı. O kocasıydı ve genç bir kadın olarak böyle bir bunalıma kapılması da çok doğaldı. Kocasıyla çok uyumlu ve birbirlerini bütünleyen bir cinsel yaşamları olmuştu; o hayatı özlemesi normal değil miydi?</p>

  <p>Yine de düşündüklerinden utanmış gibi birden sil-kindi, elindeki çay fincanını hasır sehpanın üzerine bırakarak içeriye girmek istedi. Ne olursa olsun bundan böyle koruma istemeyecekti. Zaten bu ana kadar bir talebi de olmamış, polis koruma görevini kendisi yüklenmişti. Komiserin anlattıkları aklına geldi; bu hafta sonu görevlen resmen sona eriyordu. Ellerindeki memur sayısı yetersiz olduğundan korumaya son vereceklerdi. Valiliğe müracaat etmemeye kesin kararlıydı Nur.</p>

  <p>Tam içeriye gireceği sırada komiser Nihat, sanki genç kadının bir daha yanlarına çıkmayacağını tahmin etmişçesine, "Hanımefendi" diye seslendi arkasından.</p>

  <p>Nur geri döndü. Bakışları soğuktu ve bir kaşı hafiften yukarıya kalkmıştı.</p>

  <p>"Affedersiniz" dedi ve duraladı bir an komiser.</p>

  <p>"Evet?"</p>

  <p>Sesi de soğuk çıkmıştı, tıpkı yüzündeki ifade gibi.</p>

  <p>Nihat yerinden kalktı, ağır ağır genç kadının yanına yaklaştı. Kısık bir sesle: "Evde silahınız var mı?" diye sordu.</p>

  <p>"Hayır. Kocamın tabancasını balistik muayene için aldılar, hâlâ da iade edilmedi."</p>

  <p>"Anlıyorum. Yani evde başka silah yok." Komiser kararsız bir şekilde duraladı.</p>

  <p>"Niye sordunuz?"</p>

  <p>"Kanımca evde bir silah bulunsaydı iyi olurdu" diyebildi.</p>

  <p>"Hiç gereği yok. Ben silah kullanmasını bilmem zaten."</p>

  <p>"Ya babanız?"</p>

  <p>"Bilmiyorum. Belki kullanmasını bilir ama silah taşımadığı kesin."</p>

  <p>Nihat kısa bir tereddütten sonra montunun fermuarını çekerek beline asılı tabancayı kılıfından çıkardı ve namlusundan tutarak Nur'a uzattı.</p>

  <p>"Lütfen bunu alın. Yanınızda bulunsun."</p>

  <p>Genç kadın ürkerek komiserin elinde parıldayan tabancaya baktı.</p>

  <p>"Buna ihtiyaç duyacağımızı sanmıyorum. Dedim ya, kullanmasını da bilmem."</p>

  <p>"Belki babanız kullanır."</p>

  <p>"Babamın bu işe bulaşmasını istemiyorum. Zaten yeterince başımız dertte."</p>

  <p>Mürvet Hanım konuşmaları sessizce dinliyordu. Ağzını açıp herhangi bir yorumda bulunmadı.</p>

  <p>"Siz yine de alın."</p>

  <p>"Hayır, istemem."</p>

  <p>Tombul ve babacan tavırlı polis memuru yerinden kalktı. "Hanımefendi, siz komiserimi dinleyin de, o silahı alın" dedi.</p>

  <p>Nur bakışlarını memura çevirerek, "Neden?" diye sordu. Babacan tavırlı memurun müdahalesine sinirlenmiş gibiydi.</p>

  <p>"Komiserim bizlere benzemez, çok yetenekli ve zekidir. Mekteplidir de. Tehlike kokusunu iyi alır. Şayet öyle lüzum görüyorsa, mutlak bir bildiği vardır. Silah güvencedir. Reddetmeyin."</p>

  <p>"Hayır, istemiyorum" diye hırçın bir şekilde sesini yükseltti Nur.</p>

  <p>Tarık isimli babacan memur susarak âmirine baktı.</p>

  <p>"Tamam, Nur Hanım" diye mırıldandı Nihat. "İstemiyorsanız, sorun yok. Biz burada sizi korumak için varız. Kimse bizi öldürmeden sizlere yaklaşamaz. Yaşananların sizin sinirlerinizi fazlasıyla yıprattığını biliyorum, anladığım kadarıyla silahı görmek dahi istemiyorsunuz. Dert etmeyin, ben sadece bir güvence olsun diye vermek istemiştim."</p>

  <p>"Sağolun" dedi Nur ve arkasını dönüp içeriye girdi.</p>

  <p>Mürvet Hanım sararmıştı.</p>

  <p>Babacan polise dönerek, "Yeni bir şeyler mi öğrendiniz yoksa?" diye sordu.</p>

  <p>Memur Tarık yine komiserle göz göze geldi. Onun itiraz etmediğini görünce, başını salladı. "Evet, hanımefendi. Devamlı istihbarat alıyoruz, bazıları asılsız çıkıyor ama şu günlerde ailenize bir saldırı olasılığı sanırım yüksek" diye mırıldandı.</p>

  <p>Yaşlı kadın, komiser de tasdik edecek mi diye, Nihat'a baktı. Komiser, Nur'un almayı reddettiği tabancayı kılıfına yerleştirmekle meşguldü. Cevap vermemişti. Ağır ağır bahçenin köşesindeki polis arabasına doğru yürümeye başladı. Öteki polisler de peşinden geldiler. Nihat arabanın kapısını açarken, "Kahvaltı için teşekkür ederiz, efendim" dedi.</p>

  <p class="p1"><span class="t2">* * *</span></p>

  <p>Saat ona kadar Nur kocasının günlük bakımı ve temizliği ile meşgul oldu, ona kahvaltısını verdi, zorlukla tekerlekli sandalyesine yerleştirdi. Dalgın ve sessizdi Tolga. Abuk sabuk bile olsa, hiç konuşmuyordu. Saat onda çocuklar uyandı. Daha şimdiden kendini yorgun hissediyordu genç kadın. Neyse ki annesi çocuklar ile meşgul oluyordu. Onların yükü yaşlı kadına kalmıştı.</p>

  <p>Bir ara ağlayacak hale geldi Nur. Hava sıcaktı ve ter içinde kalmıştı. Gömleği bedenine yapışmıştı. Yeniden duşa girmeliydi. Yatak odasının penceresini açtı, yanındaki iskemleye çöktü. İçeriye sıcak hava doluyordu. Tekerlekli sandalyede kımıldamadan oturan kocasına baktı. Sanki başka bir âlemde gibiydi, gözlerini boş bakışlarla sabit bir noktaya dikmiş, çevresiyle tamamen ilgisiz, yaşamıyor gibiydi. Muntazam aralıklarla inip kalkan göğsü olmasa, insan onu cansız sanırdı.</p>

  <p>Ağır ağır bakışlarını kocasından alıp pencereden uzanan manzaraya çevirdi. Yaz sabahı site yavaş yavaş hareketleniyordu. Yazlıkçıların çoğu zaten siteyi terketmişlerdi. Geri kalanların çoğu ise bu saatlerde uykuda olurdu.</p>

  <p>Polis arabası bahçeden çıkmış az ilerdeki yolun başında duruyordu. Üç koruma da arabanın içindeydiler. Onları bulunduğu yerden görebiliyordu Nur. Saatine baktı, on buçuk olmuştu. Yerinden kalktı, bir duş alacak biraz da çocuklarla meşgul olacaktı daha sonra. Yorgun argın banyoya yürüdü.</p>

  <p>Evin içi sessizdi. Nedense birden irkildi genç kadın. Sanki biri dürtmüş, onu uyarmış gibi..</p>

  <p>Genellikle bu saatte çocuklar kahvaltılarını bitirip bahçede oynarlardı. Gürültüleri, bağrışıp çağrışmaları özellikle de Oya'nın mızıkçılık yapan sesleri duyuluyordu. Oysa hiç ses aksetmiyordu. Nerdeydi acaba çocuklar?</p>

  <p>Annesi mutfağa girer yemek pişirmeye başlar, babası da verandada hem gazeteleri okur hem de çocuklara nezaret ederdi. Bu sabah babasını da görmemişti daha..</p>

  <p>Soyunmaktan vazgeçti, acele adımlarla banyodan çıkarak merdivenlere koştu. Salon boştu. Kimse görünmüyordu etrafta..</p>

  <p>Merdivenleri inerken, "Hakan!" diye seslendi oğluna. Cevap alamamıştı. Bu defa, daha yüksek sesle, "Oya!" diye bağırdı.</p>

  <p>Çocuklar cevap vermiyorlardı. Verandada olsalar sesini işitmemeleri imkansızdı. Sebebini bilmeden telaşlandı Nur.</p>

  <p>Bir anormallik seziyordu etraftaki derin sessizlikte. Daha şimdiden kalbi gümbür gümbür atmaya başlamıştı. Merdivenleri inince durup bakındı. Mutfaktan annesinin yemek yaparken çıkardığı sesler geliyordu, kap kaçak sesleri.</p>

  <p>Rahatlar gibi oldu birden.</p>

  <p>Bir fevkaladelik yoktu anlaşılan. Aksi halde kadıncağız mutfakta işine devam edemezdi. Verandaya doğru yürüdü.</p>

  <p>Babasının okumayı yarım bıraktığı gazeteler camlı masanın üzerindeydi. Hatta biri rüzgârın tesiriyle yere düşmüş, sayfaları açılmıştı.</p>

  <p>Ama ne babası ne de çocuklar ortalarda yoktular..</p>

  <p>Kaşları çatıldı genç kadının. Yüreğindeki eziklik hâlâ kaybolmamıştı. Dışarıya fırladı. Çevreye bakındı. Kimseyi göremedi.</p>

  <p>"Hakan!" diye seslendi yine.</p>

  <p>Cevap alamadı..</p>

  <p>Her şey sakin görünüyordu bahçede. Hafif hafif esen rüzgârın çıkardığı uğultudan başka çıt yoktu.</p>

  <p>Acaba çocuklar dedeleriyle birlikte dolaşmaya mı çıkmışlardı?</p>

  <p>Ama babası bunu yapmazdı. O olaydan sonra yaşlı adam huylanıyor, kızına sormadan çocukları komşuya bile götürmüyordu.</p>

  <p>İçindeki o garip tedirginlikten kurtulamıyordu Nur.</p>

  <p>Hızla mutfağa dönüp Mürvet Hanımın yanına gitti.</p>

  <p>"Anne çocuklar nerede?" diye sordu.</p>

  <p>"Verandada babanın yanındalar" dedi kadın.</p>

  <p>"Orada yoklar."</p>

  <p>Doğradığı sebzelerden başını kaldıran Mürvet Hanım kızına baktı.</p>

  <p>"Az önce oradaydılar". Aliye fısıldadı.</p>

  <p>Suratı sapsarı kesilmişti birden. Ama daha ziyade kızının yüzündeki şaşkın ve korku dolu ifade ürkütmüştü kadını.</p>

  <p>İkisi birlikte telaşla dışarıya fırladılar.</p>

  <p>Veranda Nur'un bıraktığı gibi bomboştu. Tek değişiklik rüzgârla yere düşen gazetenin esintinin etkisiyle daha öteye sürüklenmiş olmasıydı. Cam sehpanın üzerinde babasının yarım bıraktığı çay fincanı ile hâlâ dumanı tüten, tabladaki yarım kalmış sigarası duruyordu.</p>

  <p>Nur iki üç basamak inerek polis otosuna baktı. Polisleri göremedi. Arabanın içi boştu.</p>

  <p>Bir şeyler olduğu sanki genç kadının içine doğdu. Çılgın gibi polis otosuna doğru koştu. Bir şeylerin ters gittiğine inanmıştı artık. Ne çocukları ve babası, ne de polisler vardı ortada..</p>

  <p>Tam o anda babacan tavırlı polis Tarık'ı gördü. Koşarak arabaya doğru geliyordu.</p>

  <p>"Ne oldu? Çocuklarım nerede?" diye bağırdı Nur. Adam telaşlıydı.</p>

  <p>"Lütfen hemen eve girin" diye homurdandı polis.</p>

  <p>Nur adamı duymamış gibi, "Çocuklar nerede?" diye sorusunu tekrarladı. Memur şaşkın gözlerle Nur'a bakarken "Evde değiller mi?" dedi.</p>

  <p>"Hayır. Babam da ortalarda yok."</p>

  <p>"Aman Allahım!" diye söylendi polis ve ters yüzü geldiği yöne dönerek koşmaya başladı. Nur afallamıştı ama garip ve tehlikeli bir şeylerin olduğunu sezinlemiş-ti. Polisin uyarısına aldırmadan peşinden koşmaya başladı.</p>

  <p>"Neler oluyor, anlatsanıza!" diye bağırıyordu durmadan.</p>

  <p>Onların koşuşturmasını gören birkaç komşu bahçelerine çıkmışlardı. Meraklı bakışlarla seyrediyorlardı. Hatta bisikletli bir genç peşlerine takıldı.</p>

  <p>Yirmi otuz metre kadar gittikten sonra koşarak kendilerine doğru yaklaşan Nihat ile yanındaki genç memuru gördüler. Komiser soluk soluğaydı.</p>

  <p>Babacan memur daha Nur ağzını açmadan, "Komiserim çocuklar kayıp" dedi.</p>

  <p>"Lanet olsun!" diye bağırdı Nihat. "İnanamıyorum, uyuya mı kaldın ulan? Nasıl görmezsin burnunun dibinde olanları?"</p>

  <p>Nur bayılacak gibiydi.</p>

  <p>Çocuklarının kaçırıldığını o an anladı. Dizleri vücudunu taşımaz oldu. Ayakta duramayacaktı. Başı dönüyor, gözleri kararıyordu. Kulağına akseden konuşmaları zar zor duyabiliyordu.</p>

  <p>"Yemin ederim komiserim" diyordu babacan polis. "Eve kimse gelmedi. Ne giren oldu ne de çıkan. Olanaksız bu.. "</p>

  <p>"Yürüyün" dedi Nihat. "Hemen arabanın telsiziyle trafik polislerini uyaralım." Nur yığılacaktı.</p>

  <p>Tam o sırada arkadan annesinin, "Nur, Nur!" diye bağıran sesini duydu.</p>

  <p>Mürvet Hanımın ses tonu sevinçli gibi gelmişti kulağına. Son bir gayretle geri dönerek annesine baktı.</p>

  <p>"Çocuklar burada. Baban onları gezdiriyormuş. Döndüler."</p>

  <p>Birden boşaldı genç kadın. Komiser Nihat kolundan tutmasa yere yığılacaktı..</p>

  <p>Dünyalar onun oldu bir anda. Demek çocukları tehlikede değildi. Ağlamaya başladı.</p>

  <p>Muhakeme gücünü yitirmiş gibiydi, ama çabuk toparlandı, aklı karıştı. Polisler çocukların bir süre için bile olsa ortadan kaybolduklarından haberdar değillerdi. Öyleyse bu telaş, bu koşuşturma nedendi? Polisler neye ayaklanmışlardı?</p>

  <p>Silkinip kendine gelmeye gayret etti. Endişeyle Nihat'a çevirdi gözlerini. "Ne oldu?" diye sordu.</p>

  <p>Etrafları gittikçe meraklı komşular tarafından sarılmaya başlanmıştı. Komiser sakin bir edayla fısıldadı.</p>

  <p>"Evinize gidelim, orada bir açıklama yaparım size."</p>

  <p>Sonra toplanan kalabalığa dönerek, "Lütfen dağılın, bir şey yok" diye sert bir sesle çıkıştı. Komşular Tolga'nın başına gelenleri ve polis koruması altında olduklarını biliyorlardı, komiserin uyarısı üzerine isteksizce dağılıp evlerine çekildiler.</p>

  <p>Çocuklar bir şeyden habersiz verandanın önünde oynamaya devam ediyorlardı. Burhan Bey karısı Mürvet Hanımdan Nur'un telâşını işittiğinden onları evin kapısında karşıladı. Kızının bembeyaz olmuş yüzünü görünce, "Neler oluyor kızım?" diye kekeledi. Sanki onun telaşa kapılmasının tek sorumlusu kendisiymiş gibi doğal bir savunmaya geçmişti adamcağız. "Ben çocukları sadece etrafta biraz dolaştırdım" diye fısıldadı.</p>

  <p>"Tamam baba, yok bir şey!" diyebildi Nur. Ama kalbi bulgur savuruyordu, zira neler olup bittiğinden kendisinin de haberi yoktu henüz.</p>

  <p>Komiser Nihat aile efradı ile içeriye girdi. Genç koruma verandanın önünde oynayan çocukların başında kalmıştı. Polis Tarık ise polis otosunun içine girerek telsizin başına geçmişti.</p>

  <p>Mürvet Hanım ve Burhan Bey içeriye girince Komiserin vereceği izahatı beklemeye başladılar. Nur önüne çıkan ilk iskemleye çöker gibi oturmuştu.</p>

  <p>Nihat bir süre onlara baktı, sonra tane tane, itidalli fakat olayın ciddiyetine inanmış bir eda ile konuşmaya başladı.</p>

  <p>"Az evvel siteye giriş yapan bir kamyon gördük. Bu eve doğru yaklaşıyordu, arka taraftan. On beş metre kala durdu."</p>

  <p>Dinleyenlerden hiç ses çıkmıyordu.</p>

  <p>Sanki nefeslerini tutmuşlardı.</p>

  <p>"Şüphelendik" dedi komiser Nihat.</p>

  <p>Burhan Bey dayanamadı. "Ama burada hâlâ inşaat halinde olan binalar var. Belki onlardan birine gelmiştir. Olamaz mı?"</p>

  <p>"Mümkündü tabii. Şayet arabayı süren kişiyi tanımamış olsaydık." Komiser, Burhan Beyden ziyade genç kadına bakarak konuşuyordu. "Kimdi o?" diye sordu</p>

  <p>Nur. "Ağa mı?</p>

  <p>&nbsp;Nihat başını salladı.</p>

  <p>"O böyle işleri daima adamlarına yaptırır, söylemiştim daha önce. Kamyonun direksiyonundaki adam, onun yakın akrabalarından biriydi. Bizce bilinen, bir sabıkalı. Ona Çakal Tahir derler. Cinayetten yatmıştır. Acımasız ve gaddardır. Yanında biri daha vardı ama onu teşhis edemedik. İri yarı bir adam. Hedeflerinin siz olduğu gün gibi aşikâr."</p>

  <p>"Sonra?" diye boğuk bir şekilde mırıldandı Nur.</p>

  <p>"Polis arabasını görünce durmadılar. Vaziyeti anladılar ve devam ettiler."</p>

  <p>"Siz ne yaptınız?"</p>

  <p>"İkimiz peşlerinden koştuk, dur diye ikaz ettik ama kaçtılar."</p>

  <p>"Plakalarını tespit ettiniz mi?"</p>

  <p>"Evet, Nur Hanım.. "</p>

  <p>"Öyleyse yakalanırlar."</p>

  <p>Komiserin suratı asıldı.</p>

  <p>"Bu neyi değiştirir?"</p>

  <p>"Anlayamadım?"</p>

  <p>"Yani adamların suça yönelik bir girişimleri yok ki. Niye bu siteye geldiniz diye</p>

  <p>tutuklayamayız ya.. "</p>

  <p>"Ama... " dedi Nur, sonra sustu.</p>

  <p>Komiser haklıydı. Teşebbüs derecesinde kalan bir eyleme bile girişmemişlerdi. Nihat yüzlerine bakıyordu. Genç kadın, "Ne yapmamızı önerirsiniz?" diye sordu.</p>

  <p>Komiser içini çekti.</p>

  <p>"Artık burada kalmamalısınız. Ya burada olduğunuzu yeni öğrendiler, ya da daha önceden biliyorlar fakat eyleme geçmiyorlardı. Ama bu sabah buraya gelişleri bence saldırıya hazırlandıklarının işaretidir."</p>

  <p>Burhan Bey, "Ne yapacağız şimdi?" diye mırıldandı. Yaşlı adam sapsarı kesilmiş, eli ayağı titremeye başlamıştı. "Nur çocukları içeriye al" dedi.</p>

  <p>Komiser müdahale etti.</p>

  <p>"Acele etmeyin ve telaşlanmayın. Çocukların yanında konuşmamız sakıncalı. Bu konuyu onlar duymadan tartışsak daha iyi olur."</p>

  <p>Kimseden ses çıkmadı.</p>

  <p>"Evet, öneriniz nedir Nihat Bey?" dedi Nur.</p>

  <p>"Hemen şehirdeki dairenize dönmenizi salık veririm ben."</p>

  <p>Genç kadın yorgun bir şekilde omuzlarını silkti.</p>

  <p>"Ne değişecek? Oranın buradan ne farkı var?"</p>

  <p>Komiser titizlendi, "Burası açık ve himayesiz bir yer. Destek isteme şansımız yok gibi. Hele hafta sonundan sonra koruma kalkarsa eni konu tehlikeli olur. Artık burada kalamazsınız. Bence Teşvikiye'deki apartmana dönseniz çok iyi olur. Ayrıca korumanın devamı için de derhal Valiliğe müracaat edin."</p>

  <p>Nur ümitsizliğe kapılmıştı. Önceleri pek önemsemediği kan davasının gerçekliğine bu olayla inanmıştı. Anlaşılan Ağa denen şehir eşkiyası oğlunun kanının diyetini istemeğe kararlıydı. Bir türlü inanamıyordu..</p>

  <p>Yüzünün sarılığı hâlâ geçmemişti. Omuzları çökmüş, uzun saçları önüne düşmüştü. Peşimizi bırakmayacaktır. Önünde sonunda bizi bir yerde kıstıracaktır."</p>

  <p>Komiser genç kadındaki çaresizliği görüyordu.</p>

  <p>"Böyle konuşmayın" diye fısıldadı yumuşak bir sesle. "Polis sizi koruyacaktır. Bize güvenin. Önce moralinizi güçlendirmelisiniz."</p>

  <p>Komik, diye düşündü Nur. Gözünü kan bürümüş bir eşkiya çetesine karşı tek başına ne yapabilirdi? Polisin eli kolu bağlıydı, daha dün komiser ellerinde yeterince korumaya ayıracak eleman olmadığını söylemişti. Belki Valilik isteklerini kaale almayacaktı. Şehre dönmek ona ne sağlardı? Çocukların geleceğini nasıl koruyabilirdi? Hakan'ı bu yıl okula göndermekten vazgeçebilirdi, ama ne kadar sürerdi bu? Kendilerini çekip çevirecek bir erkek de yoktu, babası yaşlıydı, onları himaye edecek güçlü bir erkeğe ihtiyaçları vardı. Bütün bir ömrü evden dışarı çıkmadan geçiremezlerdi ya? Tolga'nın tedavisi için şehre dönünce sık sık doktora gitmek zorundaydılar. Ve en önemlisi maddi sorunlarını nasıl çözeceklerdi? Şimdilik ellerinde nakit para vardı, ama hazır paraya dağlar dayanmazdı.</p>

  <p>Kendini tutamadı, iki damla yaş yanaklarına süzülüverdi.</p>

  <p>"Yapmayın" dedi komiser. "Buradaki insanların geleceği sizin azimli ve kararlı tutumunuza bağlı."</p>

  <p>"İyi de" diye mırıldandı Nur. "Ne yapabilirim? Elimden ne gelir?"</p>

  <p>"Bir süre Anadolu'ya, uzak bir yere gitseniz? Mesela tenha ve ücra bir kasabaya."</p>

  <p>"İki çocuk ve adeta bitkisel hayat yaşayan bir kocayla mı?"</p>

  <p>Genç kadın bu lâfı ettiğine pişman olmuş gibi susmuştu birden.</p>

  <p>"Anadolu'da yaşayan herhangi bir yakınınız, akrabanız yok mu?"</p>

  <p>Nur, hayır anlamında başını salladı.</p>

  <p>Mürvet Hanım ve Burhan Bey düşünceli bir şekilde önlerine bakıyorlardı.</p>

  <p>"Bir süre yurt dışına çıkamaz mısınız? Hem bu sırada kocanızın tedavisi ile de meşgul olabilirsiniz. Ne de olsa orada tıbbi imkânlar daha fazla."</p>

  <p>"Mümkün değil. Bu bir para sorunu. Maddi imkânlarımız artık çok kısıtlı."</p>

  <p>"Affedersiniz" diye mırıldandı Nihat. "Ben eşinizin olanakları olduğunu düşünmüştüm."</p>

  <p>"Çalışabilseydi belki. Fakat şimdi böyle bir şansımız yok."</p>

  <p>Kısa bir sessizlik oldu. Komiser kesin ve kararlı bir şekilde sessizliği bozdu.</p>

  <p>"Kesin olan artık burada kalamayacağınız" dedi.</p>

  <p>Babası komisere destek verdi. "Nihat Bey haklı kızım" dedi. "Hemen şehire dönmeliyiz."</p>

  <p>Nur da öyle yapmaları gerektiğine inanıyordu artık...</p>

  <p>Çakal Tahir kamyonu sürerken bir yandan da devamlı dikiz aynasına bakıyordu. Yol boştu. Nedense polis otosu peşlerine takılmamıştı. Yanında oturan Ayı Abdul, "Ne yani?" diye homurdandı. "Kaçıyor muyuz şimdi?"</p>

  <p>Çakal ses etmeden kamyonu sürmeye devam etti.</p>

  <p>Abdül hâlâ neden görevi yerine getirmeden hızla uzaklaştıklarını anlamamıştı.</p>

  <p>"Yahu, iki polisten mi korktun yoksa?"</p>

  <p>"Ayı, kes sesini... Beni sinirlendiriyorsun."</p>

  <p>"Ama neden? Neden işimizi yapmadan dönüyoruz?</p>

  <p>"Ağa'nın emri öyle. Polis öldürmeyeceğiz. Görmüyor musun, ailenin korunması devam ediyor. Bir çatışmaya girersek o polisleri vurmak zorunda kalacaktık."</p>

  <p>Abdül omuz silkti. Sivil veya polis onun için fark etmezdi. Keyfi kaçtı. Fakat Ağa'nın emirlerini tartışamazdı.</p>

  <p>"Ya bu koruma daha sürerse? O zaman ne olacak?"</p>

  <p>"Bekleyeceğiz. Başka yolu yok. Ağa'nın polisteki dostlarını üzemeyiz. Nasıl olsa onları kontrol altında tutuyoruz."</p>

  <p>Ayı Abdül işkillenmişti.</p>

  <p>"Polislerden biri bizi gördü. Tanımış olabilir."</p>

  <p>"Farkındayım" diye, homurdandı Çakal. "Kamyonun plaka numarasını da almış olabilirler. Her an çevrilebiliriz."</p>

  <p>"Biliyorum. Dert etme, az sonra planı uygulayıp vasıta değiştireceğiz." Ayı Abdül şoför mahalline yayılarak somurttu.</p>

  <p>Çakal, "Hadi kocaoğlan, surat asıp durma" diye söylendi. "Ne düşündüğünü biliyorum. Herifin karısını kaçırdım, diye hayıflanıyorsun, değil mi?"</p>

  <p>"Tabii ya! Tam havama girmiştim. Allah kahretsin!"</p>

  <p>Çakal arkadaki yolun hâlâ boş olduğunu gördükten sonra bir kahkaha attı.</p>

  <p>"Cilan Ayı, ne biçim insansın be sen? Az evvel o köy orospusunu düzmedin mi?"</p>

  <p>"O başlangıçtı be abi! Ne yapayım, hızımı aldım mı duramıyorum."</p>

  <p>"Merak etme, yakında onu da becereceksin."</p>

  <p>"umarım, dediğin gibi olur."</p>

  <p>Çakal cevap vermedi ve kamyonu sürmeye devam etti...</p>

  <p>&nbsp;</p>
</body>
</html>
