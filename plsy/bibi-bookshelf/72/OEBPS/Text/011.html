<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h1><a id="ncx4660"></a>ONUNCU BÖLÜM</h1>

  <h2><a id="ncx4661"></a>1</h2>

  <p>SAMANLIĞIN sert zemininde baygın yatan Nihat önce kanlı kirpiklerini kırpıştırarak gözlerini açtı. Hissettiği ilk şey başındaki kunt ağrıydı. Elini alnına götürdü. Parmakları vıcık vıcık pıhtılaşmaya yüz tutan kendi kanına bulaştı.</p>

  <p>Bir an neler olduğunu, nerede bulunduğunu anımsayamadı.</p>

  <p>Yerden doğrulmak için dirseklerinden destek almaya çalışırken olaylar birer birer zihnine üşüşmeye başladı. Kendisini kurtarmaya koşan babasını hatırladı. Neredeydi acaba? Yoksa o da vurulmuş muydu?</p>

  <p>Burada ne kadar zamandan beri baygın yattığını çıkaramıyordu, ama babası hayatta olsaydı şimdiye kadar çoktan imdadına yetişirdi. İçini ümitsizlik, yeis ve korku kapladı.</p>

  <p>Nur'u düşündü sonra, kalkmalı ve olanları anlamalıydı. Hâlâ birileri yardımına muhtaç olabilirdi.</p>

  <p>Nihat güçlükle ayağa kalkabildi. Başı dönüyor, beyni zonkluyordu. Bir iki adım attı, sendeledi. Doğru düzgün yürüyemiyordu bile. Aşırı kan kaybından olmalıydı. Yattığı yere bir baktı. Zemin pıhtılaşmış kan izleriyle kaplıydı.</p>

  <p>Sersem sersem etrafına bakındı. Gemici feneri asılı olduğu yerde yanıyordu hâlâ. Az ilerde köylülerden birinin cansız vücudunu gördü. Sonra kendisini bu hale sokan o devasa adamı anımsadı. Onu tanımıştı. Ağa'nın adamlarından Ayı namıyla tanınan Abdül'dü.</p>

  <p>Birkaç adım daha attı samanların üstünde. Düşürdüğü Korth'unu bulmalıydı. Ona şiddetle ihtiyacı vardı. Tabii bu arada tabancasını gözlerini kan bürümüş saldırganlar almadıysa...</p>

  <p>Yerlere bakınıp silahı aradı. Bulamıyordu. Tam o sırada saman yığınına gözü takıldı. İrkildi birden, yığının arasından çıplak bir kadın bacağı görünüyordu. İliklerine kadar titredi. Yoksa Nur muydu bu?</p>

  <p>Son bir gayretle yere çömelip ceset üzerindeki samanları kaldırmaya çalıştı. Güllü'yü tanımıştı. Genç kadın yüzü koyun yatıyordu. Yarı çıplaktı. Çıplak kalçalarının üzerinde hafif kan izleri mevcuttu. "Allah kahretsin!" diye bağırdı. Güllü'ye tecavüz etmişlerdi.</p>

  <p>İntikam hırsı bir anda tüm benliğini kavradı. Artık o gözü dönmüş serserilerden bir farkı yoktu. O da öldürmek istiyordu. Hem de hepsini... Babasını da öldürdüklerini biliyordu. Belki Nur'u ve çocuklarını da... O da öldürecekti. Gözlerinin yaşına bakmadan.</p>

  <p>Kesik kesik hıçkırdı. Bu kanı yerde bırakmayacaktı... Güllü'yü öylece bıraktı. Geri dönmeye ahdetti. Sonra gelip ona uygun bir şekilde gömülmesini sağlayacaktı. Çocukluk arkadaşı sırf onu kurtarmak için hem canından hem namusundan olmuştu. Bunu onların yanına bırakmazdı.</p>

  <p>Artık eski bir polis olarak değil, kan davası güden bir intikamcı gibi düşünüyordu. Dizlerinin üzerinde doğrulup ayağa kalktı. Korth'u bulamamıştı ama gerekirse tırnaklarıyla bile o gaddar herifleri öldürebilirdi.</p>

  <p>Sarsak adımlarla samanlığın açık duran kapısına doğru yürüdü. Başı dönüyor, midesi bulanıyordu. Hepsinin az evvel geçirdiği baygınlıktan olduğunu da anlıyordu. Düz yürümek istemesine rağmen iki yana yalpalamayı engelliyemiyordu bir türlü. Kirpikleri kandan yapış yapıştı. Rahat göremiyordu da.</p>

  <p>Önce toparlanmalıydı. Rahat hareket edebilmesi, iyi ve sağlıklı düşünebilmesi, sonra da intikam peşinde koşması için biraz kendine gelmesi lâzımdı. Su bulup kafasını altına sokmak istedi. Neden sonra ahırın arkasında bir musluk olduğunu anımsadı.</p>

  <p>Dışarı çıktı. Feci bir ayaz vardı ve kar yağmaya devam ediyordu. Duvara tutuna tutuna ahırın arkasına doğru yürüdü. Bu arada ilerdeki çiftlik evine bir göz attı.</p>

  <p>Kapkaranlıktı ev. Ve de derin bir sessizlik vardı ortada. Ne silah sesleri ne de çığlıklar...</p>

  <p>Belki de çok geç kalmıştı. İçi cız etti. Kahroluyordu. Bunu asla onların yanına bırakmayacaktı. Galiba asıl kan davası şimdi başlıyordu.</p>

  <p>Ahırın arkasına kadar güç belâ yürüyebildi. Hemen buralarda emme basma bir tulumba olmalıydı. Nihayet tulumbayı buldu. Koluna asılarak su çekti ve başını akan suyun altına soktu. Çok soğuktu su, ama onu diriltmişti. Elini yüzünü yıkadı, alnındaki kanları temizledi. Yaradan hâlâ hafif hafif kan sızıyordu ama bu kadarına pek aldırmadı.</p>

  <p>Yağan kar altında soğuk suyun da etkisiyle başı buz kesmişti. Üşümeye başladı. Daha iyiydi şimdi. Yürüyüşü bile değişmişti. Tam o sırada duvara dayalı bir metal dikkatini çekti. Ne olduğunu anlayamadı önce fakat dikkatlice bakınca bunun bir tüfek olduğunu gördü. Gidip aldı. Otomatik bir silahtı bu. Çiftliktekilerden birine ait olmadığı kesindi; burada hiç kimse otomatik bir tüfek bulundurmazdı. Saldırganlara ait olduğunu tahmin etti ama onu nasıl burada bırakmış olduklarını anlayamadı. Tabii bu silahın Ayı Abdül'ün samanlığa tırmanırken duvara dayayıp sonra da unuttuğu tüfek olduğunu bilemezdi. Oysa Abdül samanlıktan çıkıp çiftlik evine doğru yürürken kendi silahını aramak külfetine katlanmamış ve kapı önündeki cansız Musa'nın tüfeğini almakla yetinmişti.</p>

  <p>Tüfeği eline alıp inceledi. Doluydu silah... Morali biraz yerine geldi. Şimdi kaybettiği Korth'a kıyasla elinde çok daha güçlü bir silah vardı.</p>

  <p>Ağır ağır çiftlik evine doğru yürümeye başladı.</p>

  <p>Neyle karşılaşacağını bilmiyordu, ama bunu tahmin etmek hiç de kolay değildi. Her şeyden önce metin olmalı ve gerçekleri kabul etmeliydi. Mücadelenin ilk raundunu onlar kazanmıştı ama daha önünde birkaç raund daha vardı ve son raundu mutlaka o kazanmalı ve intikamını almalıydı...</p>

  <p>Açık arazide ağır ağır yürümeye devam etti. Hızlanmaya veya koşmaya cesareti yoktu. O gücü bir türlü kendinde bulamıyordu. Nur'u buraya getirmemeliydim, diye mırıldandı içinden. Kızı galiba şehirde korumak çok daha rahat olacaktı. Burada izlerini uzun zaman bulamayacaklarını düşünmüş ve hata etmişti. Birden az ilerde karlar üzerinde yatan bir ceset daha gördü.</p>

  <p>Şafak sökmemişti daha, etraf karanlıktı ama ona rağmen Nihat ilk bakışta yerdeki cesedin babasına ait olduğunu anladı. Bir anda gözlerinden sicim gibi yaşlar akmaya başladı.</p>

  <p>Eski bir polisti fakat en yakınlarını bile korumayı başaramamıştı. Babası kurşunlanarak öldürülmüş, çocukluk sevgilisi ırzına geçilerek boğulmuştu. Nur'un akıbeti hakkında da henüz hiçbir fikri yoktu.</p>

  <p>Babasını kucaklayarak kollarının arasına alıp çiftlik evine götürmeyi düşüldü. Nasıl olsa şimdilik tehlike kalmamıştı; saldırganlar çoktan işlerini bitirip gitmiş olmalıydılar. Tam cesedi kaldırmak için eğilirken, ilk silah sesini duydu.</p>

  <p>Tüyleri diken diken oldu birden.</p>

  <p>Galiba henüz her şey bitmemişti.</p>

  <p>Babasını yerden kaldırmaktan vazgeçti. Babası bile olsa bir ölü bekleyebilirdi. Fakat Nur hâlâ yaşıyorsa oyalanacak vakti yok demekti.</p>

  <p>Çılgın gibi çiftlik evine doğru koşmaya başladı. Hırstan çıldıracak raddelerdeydi Nihat. Asıl çatışmanın şimdi başlayacağına inanmıştı. Hiç olmazsa kendi için bu böyleydi...</p>

  <p class="p1"><span class="t2">* * *</span></p>

  <p>"İçerde kaç kişinin olduğunu tahmin edersiniz?" diye sordu Talât Ağa. Sesi bir yılanın tıslaması gibi ince ve hafif çıkmıştı. Ama sonunda çok belirgin bir nefret vardı.</p>

  <p>"Bir fikrim yok Ağam" dedi Sansar Tevfik.</p>

  <p>"Bence umduğumuzdan da fazla" diye mırıldandı Tahir. "Şu ana kadar altı erkek bir kadın öldürdük. Hem de evin dışında. Çiftlik sınırlarına yayılan diğerlerini de hesaba katarsak sayıca epey fazla olmalılar. Ağam kanımca asıl güçlerini de eve saklamışlardır."</p>

  <p>"Yani kaç kişi dersin?"</p>

  <p>"En azından on ya da on beş kişi vardır herhalde. Ne de olsa asıl öldürmek istediğimiz insanların orada olduğunu onlar da biliyor."</p>

  <p>Ağa bir an tereddüt etti.</p>

  <p>"O kadar var mıdırlar?"</p>

  <p>"Hiç şüphe etme Ağam."</p>

  <p>Abdül lâfa karıştı. "Ama yılanın asıl başını hakladık Ağam. O komiseri ben öldürdüm. Geri kalanı köylü takımı, kolay yola gelirler. Hepsi rahat ondan cesaret alıyorlardı, şimdi o olmayınca çil yavrusu gibi dağılırlar."</p>

  <p>Sansar, "Yine de bizden sayıca fazla üstün sayılırlar. Tedbirli olmalıyız."</p>

  <p>"Yoksa korkuyor musun Sansar?" diye sordu Ağa.</p>

  <p>"Hayır Ağam, asla... Ama tedbiri elden bırakmamalıyız."</p>

  <p>"Haklısın" diye homurdandı Talât. "Bir teklifin var mı?"</p>

  <p>"Bence ikiye ayrılıp evi önden ve arkadan tarayalım."</p>

  <p>Ağa bu fikre pek sıcak bakmamıştı. "Cephanemiz yeterli değil" diye homurdandı. "Buraya gelirken böylesine bir mukavemetle karşılaşacağımızı sanmamıştım."</p>

  <p>Çakal Tahir, "Evi ateşe verip yakmaya ne dersin Ağam" diye sordu. "Dışarı fırlayanları keklik gibi avlarız."</p>

  <p>"Olmaz" dedi Talât. "Yangın çok uzaklardan görünür. Bu da çiftlik sınırlarına dağılmış adamları buraya çeker. Ayrıca bizim için de pek cazip değil. O hengâmede karıyla çocuklarını belki kaçırabilirler."</p>

  <p>Kararsızlığın doğurduğu kısa bir sessizlik oldu. Ağa eve epey yaklaşmışken birden durdu.</p>

  <p>"Acaba geldiğimizi görmüşler midir?" diye sordu.</p>

  <p>Sansar karanlık eve baktı. "Mümkündür Ağam" dedi.</p>

  <p>"Öyleyse niye ateş etmiyorlar?"</p>

  <p>"Belki biraz daha yaklaşmamızı bekliyorlardır."</p>

  <p>Bu fikir de Talât'a pek mantıki gelmemişti. Atış menziline çoktan girmişlerdi. "Hoşuma gitmedi bu durum. Bir bokluk var gibi geliyor bana."</p>

  <p>"Nasıl yani Ağam?"</p>

  <p>"Sakın karıyı, kocasını ve çocuklarını çiftlikten kaçırmış olmasınlar?"</p>

  <p>Bu ihtimal hiçbirinin aklına gelmemişti. Şaşkın şaşkın birbirlerine baktılar.</p>

  <p>"Nereye?" diye sordu Çakal Tahir."</p>

  <p>"Ne bileyim ulan? Herhangi bir yere işte. Belki de İstanbul'a."</p>

  <p>"Olmaz Ağam, yapamazlar."</p>

  <p>"Bal gibi de yaparlar, unuttunuz mu, Musa dün komisere ateş etmişti, saldırıya geçeceğimizi anlayan herif belki de onları uzaklaştırmıştır."</p>

  <p>Durdukları yerde yeniden tartışmaya başladılar. Bu ihtimal hepsinin keyfini kaçırmıştı. Bir anda tüm uğraşıları boşa gitmiş oluyordu.</p>

  <p>Tam o anda gecenin sessizliğini yırtan bir silah patladı. Biri evden ateş açmıştı. Hepsi yere yattılar. Ağa bağırdı. "Yaralanan var mı içinizde?"</p>

  <p>Daha adamlarından cevap alamadan bir el daha ateş edildi evden. Adamlar birer ikişer cevap verdiler yattıkları yerden, ben iyiyim, diye.</p>

  <p>Talât belki yanılıyorum, diye düşündü. Kadın ve ailesi hâlâ içerde olabilirdi. "Haydi" diye bağırdı. "Siz de ateş edin."</p>

  <p>Güçlü otomatik tüfeklerden çıkan kurşunlar karanlıkta çiftlik evine yağmaya başladı. Tarrakalar arasına kırılan cam sesleri de katılıyordu.</p>

  <p class="p1"><span class="t2">* * *</span></p>

  <p>Demek koca evde sadece yanaşma Mehmet vardı; tüyleri diken diken ürpermişti Nur. Saldırganlara karşı tek başına ne yapabilirdi ki?</p>

  <p>Bir an derhal buradan uzaklaşması gerektiğini düşündü. Başka ne yapabilirdi? Gerçeği kabullenmeliydi, çiftliğin savunması çökmüştü, ya da hatalı bir taktik kullanmış ve yeterince gözcü ile koruyamamışlardı. Her halükârda burada barınamazdı artık. Önce çocuklarını ve kocasını düşünmeliydi. Tek başına olsa belki kaçmayı düşünmezdi ama evlatları için derhal buradan uzaklaşmalıydı.</p>

  <p>Fakat nasıl? Aklına birden arka tarafta duran Nihat'ın arabası geldi. İstanbul'dan Opel'iyle dönmüştü. O araba işine yarayabilirdi. Acaba mı diye düşündü sonra. Nihat her halde anahtarı üzerinde bırakmış olamazdı, olsa bile kocasını tek başına üst kattan aşağıya indiremezdi. Gerekirse yanaşmadan yardım isterim dedi. Alt tarafı onun görevi kendilerini korumaktı. Mehmet sağduyu sahibi, dürüst birine benziyordu.</p>

  <p>Tek sorun arabanın anahtarının üzerinde olmasıydı. Olaylar patlak verinceye kadar burası son derece güvenli bir yerdi, kimse gelip arabayla uğraşmazdı. İşler daha da sarpa sarmadan dışarıya çıkıp bir bakayım, diye düşündü. Anahtar arabanın üzerindeyse hemen çocukları giydirir ve kocasını hazırlardı.</p>

  <p>Tam o sırada mutfaktan yanaşmanın sesini duydu.</p>

  <p>"Hanımım artık odanıza dönseniz iyi olur. Adamlar geliyorlar. Bundan sonra işimiz Allah'a kaldı."</p>

  <p>"Lanet olsun" diye homurdandı Nur. Geç kalmıştı. Merdivenin başından seslendi. "Kaç kişiler?"</p>

  <p>"Ben sadece dört kişi görebiliyorum şimdilik. Belli olmaz belki daha başkaları da vardır. Bu gelenler evin önünden yaklaşıyorlar. Açık alandalar... "</p>

  <p>"Arkadan da evi sarmış olabilirler mi?"</p>

  <p>"Bilemiyorum" diye mırıldandı yanaşma. "Ne yazık ki arkada adamım yok."</p>

  <p>Nur hiç tereddüt etmedi, çılgın gibi evin arka cephesine koştu, ufak çıkış kapısının yanında iki pencere vardı. Soğuk kış günleri için tahta kepenklerle kapatılmıştı. Dışarıya bakacak bir yer bulamadı.</p>

  <p>Az sonra burada da silahlı bir çatışma başlayacaktı. Kaçma fikrini unuttu, derhal çocuklarının yanına dönmeliydi. Deli gibi merdivenlere fırladı. Basamakları bir solukta çıktı. Odaya girip kapıyı içten kilitledi.</p>

  <p>Çocuklar bıraktığı yerde put gibi hareketsiz duruyorlardı. Ağlamayı kesmişler, ayakta elele duruyorlardı. Annesinin telaşlı halini gören Hakan, "Kötü adamlar geldi mi anne?" diye sordu.</p>

  <p>Şimdi onlara açıklama yapacak hali yoktu Nur'un. Ayrıca ne söyleyebilirdi ki? Ölüme hazır olun mu diyecekti? Bitkin bir sesle, "Sakın ses çıkarmayın!" diye mırıldandı.</p>

  <p>O kadar zamandır kaldıkları odaya farklı bir şekilde baktı genç kadın. Son bir ümitle çocukları saklayacak bir yer aradı. Kan davalıları odaya girdiklerinde belki çocukları gözden ırak tutacak bir yer bulabilirim, diye.</p>

  <p>Ama yoktu öyle bir yer... Yapacağı hiçbir şey kalmamıştı...</p>

  <p>Silahını kapıya çevirip bekledi. Hiç olmazsa ilk gireni vurabilirdi. Browning'i tutan eli çoktan titremeye başlamıştı bile. Ateş edebileceğinden bile şüpheliydi. Ömrü boyunca ilk defa ateş edecekti. Hem de bir insana. Şayet onlara insan denirse.</p>

  <p>Soğuk soğuk terlemeye başladı Nur. Henüz hiç silah sesi duymamıştı. Saldırganlar ne bekliyorlardı acaba? Yoksa bu defa eve sessizce girmeye mi teşebbüs edeceklerdi?</p>

  <p>Tam o sırada patlayan ilk tüfek sesini duydu. Sonra kurşunlar birbiri ardına sıkılmaya başladı. Birkaç tanesi üst kata kendi odalarının pencerelerine de isabet etmişti. Camlar un ufak olarak içeriye yağmaya başladı. Ardından da dışarının ayazı kırık camlardan odaya doldu.</p>

  <p>O zamana kadar susmayı beceren çocuklar, şimdi gözleri irileşmiş olarak ağlamaya başladılar. Nur da şaşkındı.</p>

  <p>Ne yapacağını bilemeden odanın içinde bir tur attı. Sonra çocuklarını tuttuğu gibi odanın penceresiz duvarının altına doğru sürükledi.</p>

  <p>"Burada kalın, sakın yerinizden kımıldamayın" diye bağırdı. Aralarından biri her an bir serseri kurşuna hedef olabilirdi. Pencerelerden içeriye giren kurşunlar vızıltılar çıkararak odanın tavanına, duvarlara, rastgele yerlere saplanıyordu. Tolga'yı da buraya taşımalıydı. Kocasına doğru bir hamle yaptı, üzerindeki yorganı çekip koltuk altlarından bedenini kavradı. Felçli oluşu genç adamı külçe gibi ağırlaştırmıştı. Onu çekmekte zorlandı. Kucaklayıp duvarın dibine kadar götürmesi çok zordu. İster istemez, canının yanmasına aldırmadan onu yataktan çekti. Bacakları yere çarptı Tolga'nın ama hiçbir reaksiyon göstermedi. Gözleri açık, boş ve manasız bakmıyordu sadece. Belki Hakan'ı yardıma çağırıp,» bacaklarından tuttursa, daha rahat taşıyabilirdi kocasını. Lâkin ufak çocuk korkudan duvarın dibine sinmiş, öylece kalmıştı. Nur oğlundan yardım istemedi. Zar zor onu duvarın dibine kadar çekti. O vaziyette yerde bırakamazdı, hemen atılarak, tekerlekli sandalyesini de aldı. Son bir gayretle kocasını arabaya oturttu. Bu daha da zor gelmişti genç kadına. Beli sancımaya başlamıştı ama o an belini filan düşünecek halde değildi. Hepsi duvarın dibinde toplanınca derin bir soluk aldı. Sonra yeniden gidip yerden silahını kaldırıp bekledi. Artık yapacağı başka bir şey de kalmamıştı zaten.</p>

  <p>Sonra silah sesleri kesildi. Gecenin o kahredici sükûneti geri geldi. Yine çıt çıkmıyordu dışarda. Neler olmuştu acaba? O anda tek hissettiği şey pencereden dolan soğuk rüzgârın uğultusuydu.</p>

  <p>Bekliyordu Nur. Sadece bekliyordu. Düşmanları savaşı kazanmışlardı sonunda. Az sonra eve girecekler ve birer birer odaları dolaşarak titreyen çocukları ile sevgili kocasını ve de kendisini bulacaklardı.</p>

  <p>Bu saniye meselesiydi artık. Aşağıdaki yanaşma Mehmet de çoktan ölmüş olmalıydı. Zavallı tek başına o dört gözü dönmüş, vahşi adamlara karşı ne yapabilirdi ki? Evi dışardan delik deşik etmişlerdi.</p>

  <p>Korkudan zangır zangır titriyordu. Güçlü olmalıyım, diye söylendi kendi kendine. Bu oyunun son perdesiydi artık.</p>

  <p>Hiç olmazsa sinirlerine hakim olup, onlardan birini öldürmeliydi. İnşallah odaya ilk dalan Ağa denen o namussuz olur, diye geçirdi aklından.</p>

  <p>Onun hesabını görmek şimdi tek dileğiydi. Basacaktı kurşunu. Silahındaki tüm mermiler bitene kadar. Nasıl olsa onlar da ateş edeceklerdi. Hiç olmazsa çocuklarının ve Tolga'nın gözleri önünde katledilmelerine tanık olmazdı böylece.</p>

  <p>Ayak sesleri duydu. Tahta merdivenlerden biri çıkıyordu. Geliyorlardı. Tabancasını doğrulttu. Elinin titremesine mani olmalıydı. Kendine asırlar gibi uzun gelen birkaç saniye daha geçti. Nur bu dehşete dayanmaya çalışacaktı.</p>

  <p>İnsan nelere katlanabiliyordu. Şaşılacak bir şeydi bu. Ona baskı yapan bir dehşetin altında ezilen, korkunun pençesine düşen, müthiş bir çaresizlik içinde kıvranan bir insanın yine güçlü olmaya çalışması da şaşılacak şeydi.</p>

  <p>Ölüm sessizliği denen şey bu olmalıydı. Nur odaya dolan rüzgârın uğultusunu dahi duyamaz olmuştu artık. Tek işittiği kapının önündeki sinsi ayak sesiydi.</p>

  <p>Sanki gaddar düşmanı ona azap vermek, korkudan yüreğine indirmek istercesine ağır ve hareketsiz davranıyordu. Bir tür işkenceydi bu.</p>

  <p>Ölümün ağırlığını hissettirmek, ölümü duyurmak istiyorlardı. Dayanamadı Nur, avazı çıktığı kadar bağırdı. "Hadi, ne duruyorsunuz? Gelsenize."</p>

  <p>Cevap alamadı... Kapı da bir tekmeyle ardına kadar açılmadı.</p>

  <p>Genç kadının silahı kavrayan parmaklan metali sıkmaktan bembeyaz kesilmişti. Ama hissediyordu, hâlâ kapının ardında biri olduğuna yemin edebilirdi.</p>

  <p>Genç kadın sabit bakışlarını oradan alamıyordu. Önünde sonunda o lanet kapı açılacak ve içeriye dolacaklardı. Nur tekrar bağırdı:</p>

  <p>"Haydi, haydi, gel artık, aşağılık köpek! Bana yüzünü göster! Bana o iğrenç yüzünü göster! Haydi aç kapıyı. Görebileceğim bir yere çık. Bu kadar korkak olma, seni iğrenç anormal yaratık."</p>

  <p>Kendi sesi kulaklarında uğuldadı. Duyulmaması imkânsızdı. Evde çıt yoktu şimdi. Bağırması alt kattan bile işitilirdi. Ne bekliyorlardı daha?</p>

  <p>Nur sinirlerine hâkim olmaya çalıştı. Kapı önündeki bir dost olamazdı, öyle olsa kendini tanıtır, rahatlatırdı. Düşmanlarından biri olduğu kesindi. Ama daha ne bekliyordu? Neden saldırıya geçmemişti? Bunca insanı öldüren vahşi yaratıklar şimdi bir kadından korkacak değillerdi ya?..</p>

  <p class="p1"><span class="t2">* * *</span></p>

  <p>Ağa yanındaki Çakal'a dönüp fısıldadı, "ulan sadece aşağıdaki tek pencereden ateş edildi. Nerede bu diğer insanlar? Niye onlar ateş etmiyorlar?"</p>

  <p>Abdül yerde sürünerek Ağa'ya yaklaştı.</p>

  <p>"Ağam bu evde galiba kimse kalmadı şimdi. İzin verirsen içeri girip bir bakayım."</p>

  <p>Talât, Ayı Abdül'ün anormale varan bir cesarete sahip olduğunu bilirdi. Kimseden korkmazdı o. Galiba haklıydı da ama yine de kararsız bir şekilde duraladı. Bu bir tuzak da olabilirdi. Sayıca zaten yetersizdiler, ellerindeki güçlü silahlar şimdilik onları sindirmiş olabilirdi. Ama Abdül eve pervasızca girmeye kalkarsa açık hedef olur ve avlanabilirdi. Musa ölmüştü zaten. Daha fazla kayba tahammülü yoktu.</p>

  <p>Karar veremedi, fakat sabaha kadar böyle bekleyemezlerdi. Sonunda, "Pekâlâ, gir içeri bakalım" dedi. "Dikkatli ol. Pisi pisine vurulmanı istemiyorum."</p>

  <p>"Sen endişelenme ağam. Daha beni vuracak insan anasının karnından doğmadı."</p>

  <p>Abdül bir süre yerde sessizce süründü. Evden kimse ateş etmiyordu. Mutlak sessizlik hâkimdi. Sanki çiftlik evi terkedilmişti. Evin karanlık görünümü lânetli bir hava veriyordu.</p>

  <p>Ayı Abdül ayağa kalkarak tüfeğini doğrulttu. Yaşamı boyunca ilk defa içinde bir ürperti hissetti. Bir tür korku. Ama bu insanlardan kaynaklanan bir şey değildi. O hiçbir canlıdan korkmazdı. Duraladı aniden.</p>

  <p>Çocukluğunda dinlediği hortlak hikayelerini anımsadı. Avuçları terden kayganlaştı.</p>

  <p>Az önce eve o kadar çok kurşun sıkmışlardı ki, içerde bir sürü ölü olduğuna yüzde yüz emindi. Sonra saçma, diye homurdandı. Hortlak yoktu, onların hepsi uydurmaydı. Yakışır mıydı ona çocukluğundaki masallardan etkilenmek...</p>

  <p>Doğru kapıya yürüdü. Yitirdiği cesareti geri gelmişti. Tüfeğini sıkı sıkıya kavrayarak ilerledi. Verandanın iki basamağını çıktı. Dışarıya fırlayan ya da ateş eden yoktu.</p>

  <p>Olmayacağını da biliyordu zaten.</p>

  <p>Kapıya güçlü bir tekme savurdu. Çatırdayan kalın kapı ardına kadar açıldı. içerisi karanlıktı. Soğuk ve ürkütücü bir karanlık. Bir Hışırtı ve boğuk bir inilti duydu. Kulağına akseden tek ses oydu.</p>

  <p>Bakındı etrafa. Kimsecikleri göremedi. Birinin inlediğinden emindi. Odalardan birinde yaralı olmalıydı. Muhtemelen kendilerine kurşun sıkan o şahıs. Tek bir adam.</p>

  <p>Ağa yanılmamıştı galiba. Bu evde başka kimse yoktu. İniltinin geldiği yönü tayine çalıştı, sağ taraftan geliyordu. Bir sürprizle karşılaşmamak için ihtiyatla ilerledi. Karanlığa rağmen mutfağın zeminine devrilmiş adamı gördü.</p>

  <p>Yanaşma Mehmet'di bu.</p>

  <p>Adama baktı Abdül. Can çekişiyordu. Hayatına son vermek için bir kurşun daha sıkmayı abes buldu. Kurşuna yazık olacaktı, bırak acı çeke çeke gebersin pezevenk, diye homurdandı. Adamın yüzü gerilmiş, göz kapakları titriyordu. Çiftesi üç metre ileriye fırlamıştı. Yanına gitti, eğilip inceledi.</p>

  <p>Adam medet umarcasına dudaklarını kıpırdatıp bir şeyler söylemeye çalışıyordu. Ama anlamak mümkün değildi, kuru bir hışırtı, boğuk bir fısıldamaydı boğazından çıkan.</p>

  <p>Keyifle sırıttı yanaşmaya... Sonra adamın son nefesini verişini seyretti.</p>

  <h2><a id="ncx4789"></a>2</h2>

  <p>Buruk bir sevince kapıldı Nihat. Babası ve Güllü ölmüştü ama evde hâlâ birileri vardı. Olmalıydı zaten; evdeki kadroyu anımsadı, yanaşma Mehmet ve adını bilmediği bir köylü daha olmalıydı misafirleri bekleyen. İlk kurşunu da onlar sıkmış olmalıydı.</p>

  <p>Demek baygınlığı sandığı kadar uzun sürmemişti.</p>

  <p>Ümitlendi yeniden. Hiç olmazsa onları kurtarmalıydı. Hem şimdi elinde güçlü bir de tüfek vardı. Bu mesafeden bile onları vurabilirdi. Farkında değillerdi ama düşmanları az sonra iki ateş arasında kalacaklardı.</p>

  <p>Koşmaya başladı. Görünmek istemiyordu. Çok dikkatli olmalıydı bu defa. Ateşe başladığı zaman yalnız olduğunu öğrenmemeliydiler ve sıktığı her kurşunda birini devirmek zorundaydı.</p>

  <p>Saldırganlar ondan önce yaylım ateşe başlamışlardı. Sayısız mermi yaktılar. Evi korkunç bir kurşun yağmuruna tuttular. Kısa bir süre sonra çiftlik evinden mukabil ateş kesilivermişti. Nihat'ın nutku tutuldu. Galiba evdeki korucular da vurulmuştu...</p>

  <p>Her şey ona kalmıştı artık. Nur'un ve ailesinin yaşamı -şayet hâlâ hayattaysalar- onun başarısına bağlıydı. Evin bu kadar çabuk düşeceğini sanmamıştı.</p>

  <p>Saldırganlar hallerinden emin, zafer sarhoşluğu ile ayağa kalktılar birer birer. Hepsini görebiliyordu. Tam dört kişiydiler.</p>

  <p>Karanlıkta ve uzaktan onları teşhis edebilmesi çok zordu. Acaba Talât Alkan da aralarında mı, diye düşündü. Genellikle o alçak böyle pis işlere kendisi bulaşmaz, hep maşalarını yollardı. Ama bu sefer durum farklıydı, oğlunun kanı için saldırıyordu, bizzat kendisi de gelmiş olabilirdi, üzün boyu ve devasa vücut yapısıyla Ayı Abdül'ü seçebildi. Samanlıkta kendisine de saldıran adamı tanımıştı.</p>

  <p>Tüfeğini doğrulttu, dev adama nişan aldı. Tam tetiğe asılacağı sırada düşmanlarının tekrar yere yattıklarını fark etti. Bir şeyden huylanmış olmalıydılar. Belki de evde bir hareket olmuştu. Hâlâ bir canlı olabilirdi.</p>

  <p>O da bekledi. Kesin emin olmadıkça ateş etmek istemedi. Ne de olsa açık arazideydi ve ardına saklanabileceği bir engel yoktu. Avantajlı sayılırdı henüz, hiç olmazsa kendisini görmemiş ve fark etmemişlerdi. Bu şansını en iyi şekilde değerlendirmek istiyordu. İçinde gittikçe şiddetlenen intikam hissine kapılıp avantajını yok etmek işine gelmezdi. Soğukkanlı ve itidalli olmalıydı. Öyle de yaptı, bekledi.</p>

  <p>Dev adamın ilerlediğini ve verandaya çıktığını gördü. Kendinden emindi Abdül. Bir tekmede kapıyı kırdığını gözlemledi. Sonra da ateş etmediğine pişman oldu.</p>

  <p>Yanılmıştı. Evden silah sesi aksetmediğine göre canlı kalan koruma yoktu içerde. Mehmet çiftliğin en eskilerinden ve babasının güvendiği yanaşmalardan biriydi. Hayatta olsa hiç düşünmez Abdül'e basardı kurşunu.</p>

  <p>Kanı çekilir gibi oldu. Adama ateş etmemekle hata yaptığını anladı. Düşman sonunda eve girmişti. Artık bekleyemezdi.</p>

  <p>Yerinde doğruldu yeniden.</p>

  <p>Önünde yere boylu boyunca uzanmış adamlardan birinin kafasını seçebiliyordu. Nişan aldı ve tetiğe dokundu. Başka çaresi kalmamıştı, şimdi hücum sırası ondaydı.</p>

  <p>Tüfek sesi gecenin karanlığında yankılandı, aynı anda bir feryat yükseldi. Adamı vurmuştu. Yerde yatan diğer ikisi şaşkınlıkla geriye dönüp baktılar. Atışın geriden yapıldığını anlamışlardı. Tekrar tüfeğini doğrultup ikinci bir hedef aradı Nihat. Ama bu sefer kimseyi göremedi. Herifler sanki toprağa gömülmüşlerdi...</p>

  <p class="p1"><span class="t2">* * *</span></p>

  <p>Sansar?</p>

  <p>"Ben iyiyim Ağam. Bir şeyim yok."</p>

  <p>"Çakal?" diye fısıldadı bu sefer Talât. Çakal Tahir'den ses çıkmamıştı.</p>

  <p>Bir daha kısık sesle seslendi Ağa. "Çakal iyi misin?" Cevap yoktu.</p>

  <p>Başını çevirip Tahir'in olduğu tarafa baktı. Karanlıkta adamının yüzükoyun yattığını gördü. Hiç kımıldamıyordu. Çakal'ın tek kurşunla işinin bittiğini anladı.</p>

  <p>"Eşşeoğlu eşşek!" diye homurdandı.</p>

  <p>Arkalarında biri vardı. Kalabalık olsalar seslerini duyarlardı. Tek bir kişi olmalıydı. Sinirden titredi Ağa.</p>

  <p>Tahir'i severdi, has adamlarından biriydi. Boku bokuna ölmüştü. Pis, sinsi bir kurşunla. Ama onu asıl düşündüren şey, bir adamını daha kaybetmesiydi...</p>

  <p>Bu lanet çatışma umduğundan da kötü gidiyordu. Daha sevgili oğlunu öldüren herifin ailesine erişemeden iki adamını kaybetmişti. Önce Musa, şimdi de Tahin.</p>

  <p>Kanı beynine sıçradı. Hasan'ın ölümünden sonra Musa onun geleceği idi. Gerçi çok hata yapıyordu ama ondan ümitliydi. Onu da bu pis topraklarda yitirmişti. Üstüne üstlük Tahir'i de. İçini bir endişe kapladı. Gücü azalmıştı. Sansar attığını vuran biriydi ama korkaktı. Hep korkak kalmıştı. Böyle sıkışık bir anda ona güvenemezdi pek. Geriye sadece Abdül kalmış sayılırdı.</p>

  <p>İçinden birbiri ardına küfürler savurmaya başladı. Bu çiftliğe baskının çok kolay olacağını düşünmüştü, ama şimdi yanıldığını anlıyordu. İlk defa canından endişe etmeye başladı. Ağa yıllardan beri ilk defa korktu..</p>

  <p>Paniğe gerek yok, diye kendi kendine telkine çalıştı. Etrafta kimseleri göremiyordu. Arkalarında tek bir kişi olmalıydı. Herif kendilerini gafil avlamış ve içlerinden birini vurmayı başarmıştı ama henüz üç kişiydiler ve o namussuzu haklayabilirdiler.</p>

  <p>Fısıltı halinde sordu:</p>

  <p>"Kimseyi görüyor musun Sansar?"</p>

  <p>"Hayır Ağam. Göremiyorum."</p>

  <p>"Dikkatli ol. Gördüğün her karaltıya ateş et."</p>

  <p>"Zaten öyle yapacağım Ağam."</p>

  <p class="p1"><span class="t2">* * *</span></p>

  <p>Ayı Abdül merdivenleri çıktı. Basamakların gıcırtısına aldırmıyordu. Ama dikkat kesilmişti. Her an tetikteydi. Karanlığın içinden her an biri fırlayabilirdi. Şayet evde bir canlı varsa...</p>

  <p>Kapıya yaklaştı. Daha da yaklaştı. Sonunda kapının önünde durdu. Kapının kilitli olup olmadığını bilmiyordu.</p>

  <p>Sessizlik... Derin bir sessizlik. Zaten zaman zaman duyulan silah sesleri dışında çiftliğe hâkim olan tek şey bu kahredici sessizlikti. İnsan burada yalnızca doğanın sessizliğini duyabiliyordu. Kâh bir rüzgâr, kâh bir gece kuşu ya da yağan karın sesini.</p>

  <p>Başka hiçbir ses yoktu. Ama Ayı Abdül birden odadan yükselen, genç bir kadının boğuk ve hiddet dolu âvazelerini duymaya başladı. Hadi, diyordu, aç kapıyı da o iğrenç yüzünü göster...</p>

  <p>Sırıttı Abdül... Aradıklarını bulmuştu nihayet. O karı içerdeydi.</p>

  <p>Açlığı yeniden kabardı. Midesi kazınıyordu. Köylü kadın onu doyurmamıştı. Çakal Tahir'in verdiği sözü hatırladı. Evet, Tahir söz vermişti. O kadını önce sana teslim-edeceğiz demişti... Ama ya Ağa? O ne derdi acaba?</p>

  <p>Tahir'in verdiği sözü onaylar mıydı? Yoksa önce kadının tadına kendi mi bakmak isterdi? Ne de olsa o Ağaydı...</p>

  <p>Öncelik hakkı onun olabilirdi. Üstelik oğlunu öldüren adamın karısını düzmek de az keyif verici bir şey olmazdı hani...</p>

  <p>Kendi başına gelse o da aynı şeyi yapardı. Hem de kocasının gözleri önünde... Hoşuna gitmedi bu. Suratı asıldı.</p>

  <p>O karıya önce kendi sahip olmak istiyordu. Şartlanmıştı buna adeta... Bağırmasını kesmişti kadın. Bekliyordu.</p>

  <p>Abdül'ün kapı tokmağını kavraması ve kanadı içeriye doğru itmesi yeterli olacaktı. Ya da bir tekmeyle açması. O zaman kadınla yüzyüze gelecekti. Açlığı daha da kabardı.</p>

  <p>Ama Abdül kımıldayamıyordu. Sanki yere kök salmıştı. Evin civarındaki yükselen tepelere doğru baş veren iri çam ağaçları gibi.</p>

  <p>Kararsız kalmıştı. Kapıyı açıp içeri girerse, açlığını önleyemeyeceğini ve içindeki açlığı gidermeden dışarıya çıkamayacağını biliyordu.</p>

  <p>Karı oradaydı. İçerde. Kapının ardında, birkaç santim ötede... Abdül sessizliği dinledi. Her şeye hâkim olan o sessizliği.</p>

  <p>Tam eli kapının tokmağına gitmişti ki tüfek sesini duydu. Tek bir el patlamıştı... İrkildi birden. Kim olabilirdi? Yoksa hâlâ birileri mi vardı dışarda? Ağa tehlikede miydi?</p>

  <p>İçindeki açlığın birden kaybolduğunu hissetti. Önce Ağasına yardımcı olmalıydı. Geri dönüp merdivenlere saldırdı. Tam son basamakta durdu.</p>

  <p>Silah seslerinin ardı gelmemişti. Hem sonra dışarda Ağa'nın yanında iki adamı daha vardı. Sansar da Tahir Abi de iyi nişancıydılar, Ağa'yı koruyabilirlerdi...</p>

  <p>Bana verilen görevi yapmalıyım, diye düşündü. Onun işi evin iç güvenliğini temin etmek ve o ailenin yerini bulup çıkarmaktı...</p>

  <p>Başını çevirip yukarıya, kapıya baktı. İstedikleri o kapının arkasındaydı. Daha ne bekleyecekti ki? Tekrar ağır ağır basamakları tırmanmaya başladı. Girecekti o odaya...</p>

  <p>Eve giren canavarın ne denli güçlü ve acımasız olduğunu biliyordu Nihat. Güllü'yü ne hale soktuğunu görmüştü. Aynı şeyi şimdi de Nur'a deneyecekti. Fazla oyalanmamalıydı. Pek korkacak bir şeyi de kalmamıştı. Dışarda karların üzerinde sadece iki kişi vardı. Onları bir solukta haklamalıydı. Sadece biraz dikkat biraz itidal gerekliydi.</p>

  <p>Evin verandaya bakan yüzünün beş metre kadar solunda hafif bir hareket sezinledi. Dokundu tetiğe. Hedefin ne olduğunu tam anlamamış ve görememişti. Vuramamıştı da... Aynı anda bulunduğu noktaya iki el ateş edildi. Kurşunlar vınlayarak yanından geçti. Ama bu defa ateş eden kişinin karaltısını seçmişti.</p>

  <p>Hızla yeniden silahını doğrulttu ve o noktaya kurşun sıktı.</p>

  <p>"Yandım anam!" diye bir feryat yükselmişti. İkinci adamı da vurduğunu anladı.</p>

  <p>Talât Ağa az berisindeki Sansar Tevfik'in kurşunu yediğini görmüştü. "Allah kahretsin" diye hırladı. Güvendiği adamları birer ikişer ölüyorlardı. Ne lanet şeydi bu! Arkadaki adam tek başına iki kişiyi vurmuştu. Sonra içine can korkusu düştü.</p>

  <p>Sıra kendisine gelmişti. Kimdi bu herif? Önce Çakal'ı, şimdi de Sansar'ı vurmuştu. Hem de gecenin bu karanlığında. Hiç sektirmiyor, hedefi hiç kaçırmıyordu.</p>

  <p>Ayı da tam içeriye girecek zamanı bulmuştu...</p>

  <p>Yalnızlık içindeki korkuyu büsbütün arttırdı. Dehşete kapıldı. Derhal buradan uzaklaşmalıydı, ama nasıl? Ayağa kalkamazdı, kurşun sıkan herifin ne kadar nişancı ve silah kullanmakta mahir olduğunu görmüştü. Ölmek istemiyordu Talât. Kim isterdi ki?</p>

  <p>Gerekirse teslim olurdu. Evet, galiba teslim olmak en iyi fikirdi. Bir kumar oynamış ve kaybetmişti. Soğuk soğuk terlemeye başladı. İki taraftan da çok insan ölmüştü. Teslim olmanın ne anlama geldiğini biliyordu. Mahkemede canına ot tıkarlardı. Acaba mı diye, düşündü. İyi avukatları vardı, gerekirse onlar en iyi cezacıları da bulurlardı. Avukatlar daima kanunların boşluklarını yakalar, en hafif cezalarla kurtarırlardı kendisini.</p>

  <p>Ateş etme, teslim oluyorum, diye bağırmayı düşündü. Ona rağmen karanlıklara gizlenen o namussuz yine basar mıydı kurşunu? Hiç belli olmazdı. Güvenemezdi ona... Hiç kimseye güvenemezdi zaten. Kuşkuyla karların üzerine mıhlanıp kaldı.</p>

  <p class="p1"><span class="t2">* * *</span></p>

  <p>Ağır ağır basamakları tırmanarak tekrar yukarıya çıkmaya başladı Abdül. Bu defa kapıya yüklenip içeriye girecekti. Ağanın oğlu Hasan'ı vuran iskemleye mahkum o adamı, iki veledini ve o kadını çok merak ediyordu.</p>

  <p>Fırsat eline geçmişti işte. Bir çırpıda hepsini temizleyebilirdi. Hem de acımasızca, hiç zorlanmadan, keyif alaraktan... Böylece işi tek başına halletmiş olurdu. Ağanın da gözüne girerdi. Komiseri de kendisi haklamıştı.</p>

  <p>Dışarda yine silah sesleri işitti. Sadece iki kurşun... Bizimkilerdir, diye düşündü. Herhalde şüpheli gördükleri bir nesneye ateş etmiş olmalıydılar. Aksi halde silah sesleri devam ederdi. Dışarda sükûnet olduğunu düşündü.</p>

  <p>Her şey normal olmalıydı. Ağa görevini yapmasını bekliyordu. Biraz aklı karıştı sadece, Ağa onları kurşunlamayı bizzat yapmak isterdi. Kan davasının raconuydu bu. Ama içeriye girmemiş, onu göndermişti. Bu işi bitirmesi için kendisine verilmiş bir izin, ruhsat değil miydi? Daha ne düşünecekti. Son basamakları hızlı hızlı çıktı.</p>

  <p>Kapının önüne gelince bir soluklandı ve tokmağı çevirdi. Kilitliydi kapı. Hiç tereddüt etmeden tüfeği kaldırarak kilide bir kurşun sıktı. Kilit bir anda paramparça oldu. Abdül zevkten gevşeyerek kapıya bir tekme attı. Ve kapı ardına kadar açıldı...</p>

  <p class="p1"><span class="t2">* * *</span></p>

  <p>Odanın kırık penceresinin dışında bembeyaz ve soğuk bir dünya vardı. Rüzgârın kamçıladığı kar tanecikleri amansızca, eğrilemesine içeriye doluyordu. Buz kesmişti her yer. Ocaktaki kütük sönmeye yüz tutmuş ve duvarlara akseden gölge oyunları silikleşmeye başlamıştı çoktan.</p>

  <p>Nur huzursuzdu ve tabancayı tutan ile titriyordu. Çocukları ve kocasının arabasını arkaya almış, onlardan bir metre ileriye çıkmış, her an içeriye girecek adamı bekliyordu.</p>

  <p>Kilide ateş edilince insiyaki olarak sıçradı. Kendini ateşe hazır sanıyordu ama kilidin parçalanması ve akabinde sert bir tekme ile kapı ardına kadar açılınca korkudan bir çığlık attı. Gözleri kapıda beliren devasa gölgeye takıldı.</p>

  <p>Bu kadar iri birini görmemişti hiç, şimdiye kadar. Önce gözlerine inanamadı, karanlığın yarattığı bir gölge oyunu sandı bunu, fakat dev yaratık hareket edince, gördüğü acayip iriliğin gerçeğin ta kendisi olduğunu acı bir şekilde anladı.</p>

  <p>Elindeki silah hâlâ kapıya yönelikti. Ateş etmenin, elindeki silahın mermilerini deve boşaltmanın tam sırasıydı. Bunun bilincindeydi genç kadın, fakat nutku tutulmuş, öylece kalakalmıştı. Her şey bitmişti artık. Silahının namlusu yavaş yavaş aşağıya kaydı, ateş edemedi.</p>

  <p>O korkunç yaratık gözlerini kendisine dikmiş sırıtıyordu. Öylesine güçlü ve kendinden emindi ki, tüfeğe gereksinimi olmadığını kavramış gibi yere fırlattı. Hepsinin işini çıplak elleriyle bitirmeye niyetliydi.</p>

  <p>Nur öyle düşündü... Haklıydı da. Ayı Abdül ateşli silahları sevmez, gerçek adale gücünü insanlara tattırmak, kaslarının gücüyle onları kahretmek isterdi. Vahşi bir nara attı.</p>

  <p>Nur'un arkasındaki çocuklar ağlamaya başlamışlardı. Tıpkı anneleri gibi böyle bir varlığın ancak karabasanları süsleyen bir yaratık olduğunu sanmışlardı.</p>

  <p>Nur çocuklarının feryatlarıyla kendisine gelir gibi oldu. Onları korumak içgüdüsü birden ön plana çıktı ve genç kadına ne yapması gerektiğini anımsattı.</p>

  <p>Ateş etmeliydi, hem de derhal. Çünkü dev emin adımlarla bulundukları köşeye doğru yaklaşıyordu.</p>

  <p>Nur elindeki silahı tekrar doğrulttu ve adamın birden duraladığını gördü. Devasa yaratık onu silahsız sanmış ve odanın karanlığında siyah metal tabancayı görmemişti.</p>

  <p>Tabanca onu bir an hareketsiz kılmıştı. Nur bu fırsattan yararlanması gerektiğini anladı. Fakat adamın duraksaması kısa sürmüştü. Birden sanki odanın içinde bir gök gürledi. Ayı Abdül konuşmuştu.</p>

  <p>"At elinden oyuncağı orospu. Yoksa ona mı güveniyorsun?" Nur hâlâ ateş edemiyordu.</p>

  <p>Bir adım geri gitti. Sonra bir adım daha... Dev yaklaşıyordu. Genç kadın içinden, "Allahım, bana yardım et" diye mırıldandı.</p>

  <p>Parmağı tetikteydi ama bir türlü çekemiyordu. Bir adım daha geri çekülce ayakları Tolga'nın tekerlekli sandalyesine değdi. Artık gidecek yer kalmamıştı. Adam iki adım daha atarsa ona erişecekti.</p>

  <p>"At o oyuncağı" diye bağırdı tekrar. Adamın sesi önce kulaklarında sonra beyninin derinliklerinde yankılar yarattı. Bir insana ateş etmek hiç de sandığı kadar kolay değildi. Az evvelki hiddeti gözünün önüne geldi. Nefretten kudurmuştu adeta. O an sanki her kötülüğü yapabileceğini sanmış, hatta bundan emin olmuştu. Oysa şimdi, tehlike karşısında belirince son kozunu bir türlü oynayamıyordu. Bir insanı vuramaz, öldüremez-di...</p>

  <p>Karşısındaki dev de bunu anlamıştı galiba. Yüzünü karanlıkta tam ve net göremiyordu, fakat sırıttığını hissetti canavarın. Sesi alaycı ve iğneleyici çıkmıştı şimdi.</p>

  <p>"Kaltak!.. Pis fahişe! Korktun, değil mi? Hadi, uslu ol. Canını yakmayacağım... Merak etme, sen de hoşlanacaksın!.."</p>

  <p>Nur'un muhakeme gücü azalmıştı. İşittiklerini anlayamadı. Neler zırvalıyordu bu herif? Neden hoşlanacaktı, neyi kastediyordu acaba Kenetlenir gibi kasılan dişlerinin arasından zorlukla fısıldadı. "Yaklaşma daha... "</p>

  <p>"Yaklaşırsam ne olacak? Ateş mi edeceksin bana?"</p>

  <p>"Dur diyorum... "</p>

  <p>"Beni vuracağını mı sandın?"</p>

  <p>"Dur!.. Bu sana son ikazım... "</p>

  <p>Ayı Abdül ihtirastan tutuşmuştu. Bu kadını ilk gördüğü günden beri arzuluyordu. üstelik kendisine karşı koyan, direnen kadınlardan daha da hoşlanırdı. Şuuraltında bu direnişin ve sonunda kedi gibi uysallaşmalarının kendisine ayrı bir zevk verdiğinin bilinci içindeydi. Bu da öyle olacaktı, hiç şüphesi yoktu, önce karşı çıkacak, bağıracak, çağıracak fakat kendisinden zevk almaya başlayınca da uysallaşacak, rahatlayacak ve yaşadığı anın hiç bitmemesini isteyecekti. Hep böyle olmuştu; kadınları tanırdı o.</p>

  <p>"Söylediğimi yap... Bırak o silahı da soyunmaya başla. Tam zamanı. Nefis bir sevişme olacak. Şu iblis kocanın önünde. Hadi çekinme... Senin gibileri bilirim. Sen de can atıyorsun sevişmeye, boşuna inkâra da kalkma. Bunu daha seni ilk gördüğüm gün anladım. Sapanca'daki yazlığınızda. Bir içim suydun. Bir erkeğe ne kadar özlem duyduğunu biliyorum. İşte tam fırsatı. Karşına çıktım nihayet. Ben arayıp ta bulamadığın kişiyim."</p>

  <p>Kulaklarına inanamıyordu Nur. Neler saçmalıyordu bu deli? Onu vurmalıydı. Bu haliyle bir insan olamazdı o. Kesinlikle de değildi. Sadece insan kılığındaki bir zebani, şeytanın bir suretiydi. Artık kuşkusu kalmamıştı. Fazla düşünmedi de... Tabancanın tetiğine asıldı. Odada bir gümbürtü koptu...</p>

  <p class="p1"><span class="t2">* * *</span></p>

  <p>Hayır, diye düşündü Talât, teslim olamazdı. Arkasındaki kişi acımasız herifin tekiydi. Basıyordu kurşunu. Her yaktığı kurşunla da bir adamını vurmuştu. Gaddar ve insafsızdı.</p>

  <p>Kendisini de vururdu. Sorumluluğu da olmazdı. Canını, malını ve toprağını koruyordu namussuz. Saldırganlara karşı meşru müdafaa hali...</p>

  <p>Teslim olmak çılgınlıktı. Sesini çıkardığı ya da teslim olmak için kollarını kaldırdığı anda kurşunu yerdi. Bu işin tek çaresi onu haklamaktı. Bir yolunu bulmalıydı bu işin. Artık eskisi gibi değildi, kocamıştı biraz, ama ne de olsa tecrübeli sayılırdı bu konuda. Gençliğinde olsa aklından geçen düşüncelerden utanırdı bile. Memleketinin dağlarında ne vartalar atlatmıştı bunun gibi. Şimdi arkasındaki bu densiz herif mi durduracaktı kendisini. Ben Ağayım, diye düşündü. Şanına yakışmazdı. Ölürse de bir korkak gibi ölmemeliydi.</p>

  <p>Böyle düşündü ama yerinden de kımıldayamadı. İtiraf etmeliydi, korkuyordu. Planını uygulamakta yanılgıya düşmüştü. Hem de baştan itibaren. Çiftliğe baskın düzenlemesi bir hataydı. Bilmediği topraklarda, tanımadığı insanlarla çatışmaya girmişti. Şartları yeterince incelemeden. Yanındaki nişancı adamlarına güvenmiş ama sonuç tam bir fiyasko olmuştu. Şimdi de burada kendini kapana sıkışmış bir fare gibi hissediyordu.</p>

  <p>Ölümün yavaş yavaş yaklaştığını duyumsadı. Bu herif vuracaktı kendisini. Soğuk soğuk terler dökmeye başladı. Karlar içindeki toprağa yapışmış kalmıştı. Artık bu türden bir mücadele için yaşlı sayılırdı. Daha şimdiden her tarafı uyuşmuştu. Şişman ve hantallaşan vücuduyla yerde yüzükoyun bile yatamıyordu.</p>

  <p>Nefes nefeseydi. Çıkardığı soluklardan dahi huylanıyordu. Adam her an yattığı yeri keşfedebilirdi. Bakışlarını hafifçe semaya kaldırdı. Kar yağışı devam ediyordu, ama gecenin karanlığı sanki azalmıştı. Hafif bir aydınlanma hisseder gibi oldu doğu ufkunda. Galiba şafak vaktiydi, az sonra gün doğacak, bitmez gibi gelen gece sona erecekti. Etraf ışıyınca da tatlı hayatı bitecekti. Sayılı dakikaları vardı.</p>

  <p>Ağa paniğe kapılmak üzereydi. Lanet olsun, diye homurdandı. Sonunun, adını bile bilmediği bir çiftlikte karlar içindeki arazide cansız bir beden olarak noktalanmasını istemiyordu. Yaşamına doymamıştı daha. Yattığı yerde tüfeğini doğrulttu. Düşüncelerinden sıyrılmaya çalıştı. Henüz her şey bitmemişti. Kendisinin de şansı vardı daha. Belki şafak sökmeden herifi bir an olsun görebilirdi. İyi nişancı sayılırdı. Bir an, evet, kısa bir an görse yakardı namussuzu.</p>

  <p>Neredeydi acaba? Son bir gayretle cesaretini topladı. Hafifçe başını kaldırıp etrafa baktı.</p>

  <p>Her taraf karanlıktı daha. Kimseyi görememişti. Ama kulakları ona ihanet etmiyordu. Bir ses duymuştu. Hafif bir ayak sesi. Kar kümelerinin ezilmesi gibi Belki o da kendisini arıyordu. Üstelik ses oldukça yakınından gelmişti. Sağına dönüp bakmak istedi. Ama tam o esnada birden dehşete kapıldı. Ense köküne soğuk bir metal ucu değmişti.</p>

  <p>Tüfek namlusu... Ardından da o kahredici sesi duydu. "İşin bitti Talât Ağa! Seni köpek gibi yakaladım."</p>

  <p>Mesanesi soğuktan idrarla dolmuştu Talât'ın. O an işinin bittiğini anladı. Hem tepesindeki her kim ise, kendisini tanıyordu, adıyla hitap etmişti. Az sonra tetiğe asılacak beyni paramparça olacaktı.</p>

  <p>Korktuğu başına gelmişti. Yapacağı kalmamıştı artık. İdrarını tutamadı. Ilık ılık akan çişinin bedenini ıslattığını hissediyordu. Korkudan işiyordu. Çok şerefsiz bir ölüm olacaktı bu. Dayanmak cidden zordu.</p>

  <p>Yattığı yerde hiç kımıldamadan, "Hadi hergele, ne duruyorsun? Çeksene tetiği', diye söylendi. "Bitir artık işini. Bitsin bu rezalet."</p>

  <p>"Ne o? Şimdi haysiyetini mi düşünmeye başladın?" Herif bir de alay ediyordu.</p>

  <p>"Bak sert şu işe! Bizim ünlü Ağa şimdi ölmek istiyor. Az sonra da öldürmem için yalvaracak."</p>

  <p>"Hadi" diye mırıldandı Talât yeniden, "uzatma artık. Çek tetiği."</p>

  <p>"Benim hiç acelem yok. Önce içeriye saldığın şu iti çağır geri. O dev adamını."</p>

  <p>Ağa'nın beyninde birden bir kurtuluş ümidi belirdi.</p>

  <p>Arkasındaki adam hemen kendisini öldürmeyecekti anlaşılan. Bir beklediği vardı. Çiftlik evindeki aileyi düşünüyor olmalıydı. Abdül'ün onlar için ne denli tehlike yarattığını anlamıştı. Abdül dönerse çok şey değişebilirdi. O gözü kara bir yaratıktı, ne tüfekten ne de tepesindeki bu namussuzdan çekinirdi.</p>

  <p>Düşünmeliydi. Pek vakti de yoktu. Ama adamın hemen kendisini vurmayacağını anlamıştı, bu kadarı bile bir ümitti. Biraz rahatlar gibi oldu.</p>

  <p>"Ayağa kalkabilir miyim?"</p>

  <p>"Önce şu tüfeğini bırak. Hah, öyle. Şimdi de yavaş yavaş kalk. Bir çılgınlık yapmaya kalkarsan beline kurşunu yersin."</p>

  <p>Ağa dizlerinin üzerinde doğruldu. Yavaş yavaş ayağa kalktı. Arkasındaki adamı hâlâ göremiyordu. Nihat da ustalıkla tam gerisine geçmiş tüfeğin namlusunu beline dayamıştı.</p>

  <p>"Hadi, seslen şu itine."</p>

  <p>Talât bir an arkasındaki adamı görüp tanımak sevdasına kapıldı. Çok kısa bir süre hareketsiz kaldı.</p>

  <p>"Hadisene ulan, söylediğimi duymadın mı?"</p>

  <p>"Tamam, tamam" diye homurdandı Talât. Sonra, "Abdül!" diye bağırdı var gücüyle. Aynı anda evden bir silah sesi yükseldi.</p>

  <p>İkisi de patlayan silah sesinin evden yükseldiğini anlamışlardı. Bir tüfek sesiydi bu. Nihat dona kaldı. "Bir daha bağır" diye gürledi. Tekrar seslendi Ağa. Evden cevap gelmiyordu. Az sonra evden yükselen bir silah sesi daha işittiler. Bu ikinci patlamanın bir tabancadan çıktığına yemin edebilirdi Nihat. Babasının Nur'a verdiği Browning'i anımsadı genç adam. Bu kez ateş eden Nur olmalıydı.</p>

  <p>Tüyleri diken diken oldu. Nur şu anda üst katta o vahşi yaratıkla tek başına olmalıydı. Yüreğine bir kor düştü. Çok geç kalmış olabilirdi. Daha fazla beklemesinin de anlamı kalmamıştı. Belki o yaratık sahibinin sesini duyar ve geri dönerdi, ama o zaman iş işten çoktan geçmiş olacaktı.</p>

  <p>Nihat derhal harekete geçmesi gerektiğini anladı. Hiç tereddüt etmeden tüfeğini geri çekerek havaya kaldırdı ve kabzasını Ağa'nın ense köküne doğru salladı. Talât son anda sanki arkasındaki düşmanının ne yapacağını hissetmiş gibi kaçmaya çalışmış fakat dipçiği yemekten kurtulamayarak yüzü koyun yere kapaklanmıştı...</p>

  <p class="p1"><span class="t2">* * *</span></p>

  <p>Gözlerine inanamadı Nur... Tetiğe çok yakın mesafeden asılmış ve kurşunun karşısındaki acayip yaratığa isabet ettiğini görmüştü. Neresine isabet ettiğini bilmiyordu, ama adam bir an sarsılmış ve hafifçe yerinde hoplamıştı. Sonra durarak hayretle Nur'a bakmıştı.</p>

  <p>Kadının kendisine ateş etmesini kabullenemiyordu bir türlü. Şaşkınlığı had safhadaydı. İrileşmiş gözleriyle önce sol baldırına sonra'da Nur'a baktı yeniden.</p>

  <p>"Beni vurdun" dedi... Sanki kadının bu şartlar altında yaptığı çok anormal bir şeymiş gibi.</p>

  <p>Yediği kurşuna rağmen adamın devrilmediğini gören Nur dehşete kapıldı. Gerilemek istedi ama artık gidebileceği yer yoktu. Tekerlekli sandalyedeki kocasının dizlerine değiyordu. Bir el daha ateş etmeliydi. Yapabileceği başka şey yoktu.</p>

  <p>Bu defa silahın namlusunu biraz daha kaldırdı. Tam göğsüne nişanladı. Heyecandan nefesi kesilmişti. Hızlı hızlı atan kalbi yerinden çıkacakmış gibiydi. Dev bir hamle daha yaparsa elindeki tabancaya uzanabilirdi.</p>

  <p>Yaratık ta soluyordu. Ama bu yarasının acısından ziyade hiddetindendi. "Orospu!" diye gürledi yeniden. "Beni vurdun ha?"</p>

  <p>Geri zekâlı olmalı, diye düşündü Nur. Kafasını, kendisine ateş etmesine takmıştı. Ne umuyordu acaba, sevişmek için "gel" demesini mi?</p>

  <p>"Pis mundar" diye haykıran kadın ikinci kere tetiğe asıldı. Ama bu defa adamı vurup vuramadığını anlayamadı. Zira acayip yaratık yaralı halinden hiç umulmayacak bir süratle yana hamle yapmış ve kurşunun hedefinden kaçmıştı galiba. Nur bunu hiçbir zaman öğrenemeyecekti.</p>

  <p>Abdül sola kayarken Nur da kendini sağa attı. Şimdi aralarında az da olsa bir mesafe oluşmuştu. Nur çocuklara daha yakındı. İki çocuk ta feryat figan ağlıyorlardı fakat Nur şimdi onları düşünecek halde değildi.</p>

  <p>Tekrar elindeki silahı doğrulttu. Bu defa ıskalamak istemiyordu. Silah kullanmakta çok acemiydi. Aslında kim olsa az önceki atışı hedefe ulaştırırdı.</p>

  <p>O anda Abdül genç kadının hiç ummadığı bir şey yaptı ve tekerlekli sandalyede oturan Tolga'yı boynundan kavradı.</p>

  <p>"Şimdi boku yedin pis fahişe!" diye bir sevinç narası attı. "Kocan elimde, çok basit bir hareketle onun boynunu kırabilirim. Anlıyor musun beni?"</p>

  <p>Nur yerine mıhlanıp kaldı. Şoke oldu adeta. Bu hiç beklemediği bir şeydi.</p>

  <p>Kalbi duracaktı sanki. Adamın söylediğini algılamaya çalıştı. Gözleri karanlık odada Tolga'ya çevrildi birden. Canavar tam kocasının arkasındaydı ve iri pençeleri kocasının boynuna sarılmıştı. Söylediğini yapabilir ve her an boynunu kırabilirdi. Hâlâ onu vurma şansı vardı. Zira adam çok uzun boyluydu ve iskemlenin arkasında durmasına rağmen bedeninin büyük bir kısmı hedef teşkil ediyordu.</p>

  <p>Nur kararsız bekledi. Ateş etmeye korkuyordu. Yine ıskalarsa kurşunun Tolga'ya saplanma olasılığı dahi vardı. Bu riski göze alamazdı, bile bile kocasını vuramazdı. Hayır, yapamam, ateş edemem, diye geçirdi aklından. Çok tehlikeliydi bu.</p>

  <p>Silahı tutan parmaklan zangır zangır titremeye başlamıştı. Ne yapacağını bilemedi. Kendisine asırlar gibi uzun gelen bir süre beklemek zorunda kaldı.</p>

  <p>Abdül avantajı ele geçirdiğini anlamıştı. Bu sefer kadını en açık yerinden yakaladım diye düşünüyordu. Tatlı bebek teslim olacaktı, başka şansı yoktu artık.</p>

  <p>"At, o silahı elinden" dedi.</p>

  <p>Kadının kararsız durduğunu görünce, "Sana üç saniye süre tanıyorum. Sonra kocanın boynunu kıracağım, bilmiş ol."</p>

  <p>Nur adamın kararlı olduğunu anladı. "Yapma" diye inledi. " İsteğini kabul ediyorum."</p>

  <p>"Kabul edeceksin tabii. Başka şansın yok zaten."</p>

  <p>Nur silahı elinden bıraktı. Tabanca gürültüyle yere düştü. Şimdi tamamen korumasız ve çaresizdi. Genç kadın başına gelecekleri çok iyi tahmin ediyordu. Tam bir faciaydı bu. Canavar çocuklarının ve kocasının gözleri önünde kendisine tecavüz edecekti. O anda beyni deliler gibi çalışıyordu. Belki Tolga hiçbir şeyin farkında olmayacak, uğrayacağı menfur tecavüzü asla anlamayacaktı. Fakat çocuklarının gözü önünde cereyan edecek şeyler onu kahrediyordu.</p>

  <p>Bir an hata edip etmediğini, silahı elinden atmakla doğru yapıp yapmadığını düşündü. Her şeye rağmen vicdanı rahattı. O canavarın kocasının boynunu kırmasına izin veremezdi.</p>

  <p>"Bakıyorum, yola geldin."</p>

  <p>Adamın söylediklerini anlamakta zorlanıyordu artık. Vücudu gerilmiş, adaleleri kasılmış, donuklaşmıştı genç kadın. Kuruyup ağzında şişmiş diliyle, "Bunların yanında olmaz" dedi. "Onları dışarı çıkar. Olacakları görmelerini istemiyorum."</p>

  <p>Ayı Abdül alaycı bir şekilde Nur'u süzdü. "Aslında sana öylesi gerekir. Orospuluk ettin, bana kurşun sıktın pis fahişe. Ama ... sana bir şans tanıyacağım. İstediğin gibi olsun. Onları buradan çıkaracağım." Nur rahatlar gibi oldu.</p>

  <p>Neredeyse yaratığa teşekkür edecekti. Hiç kımıldamadan öylece duruyordu. Ayı Abdül önce silahı yerden aldı ve montunun cebine attı. Daha sonra yüzünü kaplayan vahşi ve acımasız sırıtışla Nur'u süzdü.</p>

  <p>Çocukların ağlamaları canını sıkmaya başlamıştı artık. Onlara öyle bir bakış fırlattı ki ikisi de aynı anda korkudan birbirlerine sarılıp duvarın dibine çöktüler. Dev adamın bir bakışı ikisini de sindirmişti. Oya başını çevirip, abisinin sırtına saklanmıştı. Kesik kesik hıçkırıyordu sadece.</p>

  <p>"Hadi fazla vaktim yok. Soyunmaya başla." Nur yutkundu yeniden. "Önce burası boşalmalı," dedi.</p>

  <p>Ayı Abdül tekerlekli iskemleyi tutarak kapıya doğru itti. Bir yandan da gülüyordu. Dostunu öldüren bu canlı cenazeyi mahvedecekti şimdi. Arabayı hızla koridora çıkardı, sonra merdivenlere doğru sürerek hızla basamaklardan aşağıya yuvarladı.</p>

  <p>Gecenin sessizliğinde merdivenlerden yuvarlanan araba karanlık evin içinde gürültüler yarattı. Tolga iki üç basamaktan sonra yerinde duramamış ve hareketsiz bedeni paldır küldür basamaklara vurarak merdivenin dibine kadar yuvarlanmıştı. Tekerlekli sandalye adamın üstüne devrilmiş, tekerlekleri boşlukta dönmeye başlamıştı.</p>

  <p>Nur bir an gözlerini yumdu. Görmemekle beraber olanları tahmin ediyordu. O zaman hata ettiğini bir kere daha anladı. Elinde silah varken, şansını denemeli ve ateş etmeliydi o yaratığa. Ne kaybedecekti ki? Tolga'nın hiçbir şekilde yaşama şansı kalmamıştı zaten. Ama hâlâ çocukların kurtulma ihtimali vardı. Kısık bir sesle, "Dışarı çıkınca mümkün olduğunca hızla buradan uzaklaşmaya çalışın" dedi.</p>

  <p>Kuşkuluydu, acaba böylesine gergin bir durumda olan çocuklar kendisini anlamış mıydılar? Çok şüpheliydi. Aynı cümleyi bir daha tekrarladı. Daha fazla konuşamazdı. Dev adam dönüyordu, koridordaki ayak seslerini işitti.</p>

  <p>Ayı Abdül çocukları da çıkaracaktı. Nasıl olsa dışarı çıkar çıkmaz Sansar ile Ağa onların işini bitirirlerdi.</p>

  <p>Gülerek odaya daldı. Nur'da bir kımıldama yoktu, soyunmamıştı.</p>

  <p>"Hadi!" dedi çocuklara "Siz de çıkın dışarıya." Çocuklar titreyerek annelerine baktılar. Korkularından yerlerinden kımıldayamamış öylece sessiz kalmışlardı.</p>

  <p>Nur metin olmaya çalıştı. Artık bu kâbusun şu veya bu şekilde bitmesini istiyordu. Hayatta en değer verdiği insanı kaybetmişti. Merdivenlerden yuvarlanan Tolga'nın artık yaşama şansı yoktu. Belki şu anda ruhunu teslim etmişti bile. İnşallah çocuklar kurtulurdu. Son anında onlar için dua edecekti. Çocukların geleceğinden de kuşkuluydu. Gecenin karanlığında onların kaçıp kurtulma şansları ne kadar olabilirdi ki. Tek ümidi sabah olmasıydı. Belki gün ışıyınca önlerini görüp kendilerini bir yere saklayabilirlerdi. Çok zayıf bir ihtimaldi ama belki çiftlik gözcüleri onları bulurdu.</p>

  <p>Çocuklara döndü Nur. "Sözümü dinleyin ve uzaklasın buradan."</p>

  <p>Hakan dizlerinin üzerinde doğruldu. Oya gitmemek için direniyordu. "Ben sensiz gitmem" diye yine ağlamaya başladı.</p>

  <p>Hakan onu çekiştirdi. Kız direnmekte ısrar etti. Ta ki Abdül ona kötü kötü bakıncaya kadar. Sonra ikisi birden koşarak odadan çıktılar.</p>

  <p>Nur onların koridordaki koşuşmalarını ve merdivenleri inerken çıkardıkları ayak seslerini işitti. İçi biraz rahatlar gibi oldu. Bundan sonrasına şahit olmayacaklardı hiç değilse.</p>

  <p>Başı önüne düştü ve o ana kadar tuttuğu gözyaşlarını salıverdi. Gözyaşları leblebi taneleri gibi yanaklarına süzülüyordu ama ağzından en ufak bir hıçkırık yükselmedi. Kötü talihini kabullenmek zorundaydı.</p>

  <p>Dev adam elini omzuna atmış ve sırtındaki eşofman üstünü kavramıştı. Sert ve haşin bir hareketle kumaşı tutup başından çıkardı. Nur sarsıldı, kollarına takılmıştı eşofman. Abdül ikinci bir hareketle eşofman üstünü sıyırıp attı.</p>

  <p>Oda fazla karanlıktı. Ocaktaki kütük iyice yanıp söndüğünden ışık hemen hemen kalmamıştı. Abdül kadının çıplaklığını yeterince göremiyordu. Homurdandı.</p>

  <p>Oysa bu kadını hayalinde çok canlandırmıştı. Onu hep çırılçıplak düşlemişti. Kollarına aldı ve yatağa götürdü. Bacağındaki kurşun yarasının acısını hissetmiyordu hiç. Kanaması da yoktu.</p>

  <p>Kadını yatağın üstüne bıraktı. Nur kalıp gibi hareketsiz kaldı. Kulakları hâlâ çocuklarından gelecek sesteydi. İnşallah evi terketmişlerdir, diye düşündü. Hakan galiba biraz kendisine gelmişti. Ondan bu kadarını beklemek haksızlıktı, artık tek umudu oğlunun kız kardeşini alıp uzaklaşmasıydı.</p>

  <p>Dev adam yatakta üstüne çıkıyordu. Hareketleri biraz ağırlaşmıştı. Nur bunu yaralı bacağına verdi. Eli şimdi göğüslerinin üzerindeydi. Sutyenini çıkarmaya çalışıyordu ki ikisi de kulaklarına akseden sesle irkildiler.</p>

  <p>"Abdül!" diye bağırıyordu biri dışarda.</p>

  <p>Sesin sahibini tanımadı Nur. Bir yabancı olmalıydı. Tabii ya, diye inledi içinden. Dışarıda başkaları da olmalıydı. Bu devin arkadaşları.</p>

  <p>Midesine bir yumruk yemiş gibi sarsıldı. Çocukları kaçamamışlardı. İşittikleri bağırış o yüzden olmalıydı. Herhalde Oya ile Hakan'ı yakalayan adamlar şimdi üstündeki yaratığı uyarıyorlardı.</p>

  <p>O anda her şeyin bittiğini anladı. Artık yaşaması için bir neden kalmamıştı. Nur ölüme hazırdı. Tek isteği o bilinmeyen meçhule bir an evvel ulaşmaktı.</p>

  <h2><a id="ncx4970"></a>3</h2>

  <p>Nihat kedi kadar sessiz çiftlik evinin içine süzülüverdi. Sinirleri iyice gerilmiş ve suratı sapsarı kesilmişti. Eli tüfeğin tetiğinde göreceği karaltıya atışa hazır haldeydi.</p>

  <p>İçeriye dalınca kulağına ilk çarpan şey metal bir nesnenin çıkardığı vınlama oldu. Sesi dinledi ama ne olduğunu çıkaramadı. Evin içi, karın beyaz tabakasıyla aydınlanan dışarıdan daha karanlıktı.</p>

  <p>Çocukların ağlama sesi kulaklarına çarptı. Çok şükür, onlar hayattaydı. Herhalde Nur da, diye düşündü. Öyle ümit ediyordu, onun da yaşaması lazımdı. Hiç olmazsa onları kurtarmalıydı.</p>

  <p>Kurtaracaktı da, her ne olursa olsun ahdetmişti buna.</p>

  <p>İçindeki hırs, nefret ve intikam arzusu maksimuma yükseldi. Çok dikkatli olması gerektiğini biliyordu. Yukarıdaki düşmanını yeterince tanımıştı. Gaddar, vahşi ve acımasız. Ayrıca çok da güçlü.</p>

  <p>Usul usul merdivene doğru yürüdü. Çocukların ağlaması bulundukları yatak odasından geliyordu. Bundan hiç şüphesi yoktu. Güçlü yaratık orada olmalıydı. Acı gerçek beyninde yer etti. Abdül, Nur'a tecavüze yelteniyordu mutlaka.</p>

  <p>Yine de acaba mı, diye düşündü bir an. Az evvel Güllü'ye de saldırmış, onu kirletmişti. Bu kadar kısa arayla yine aynı şeyi yapabilir miydi? Olacak şey değildi. Bu ne vahşetti. Çatışma ortamında dahi adam seks yapmayı düşünebiliyordu.</p>

  <p>Merdivene iyice yaklaştığında, eve girdiği zaman duyduğu o garip madeni sesin ne olduğunu anladı. Bu Nur'un kocasının devrilip de yan yatmış iskemlesinin boşa dönen tekerleğinin metal hışırtısıydı. Durumu anlar gibi olmuştu. Karanlık zemine bakıp Tolga'nın hareketsiz bedenini aradı. Bulmakta gecikmedi.</p>

  <p>Yüzü koyun yatıyordu yerde. Kımıldamayan bacakları hâlâ basamaklarda kalmıştı. Hiddetten köpürdü. Hemen eğilip parmağını adamın boynundaki atar damarın üstüne dayadı. Hiç hareket yoktu. Öldüğünü anlamakta gecikmedi.</p>

  <p>Nur'la arasındaki en önemli engel ortadan kalkmış sayılırdı; fakat buna kesinlikle sevinmedi Nihat. Engelin bu şekilde ortadan kalkmasını kabullenemezdi.</p>

  <p>İçindeki öfke ve üzüntü daha da arttı. En önemlisi Nur'a verdiği sözü tutamamış ve onları koruyamamıştı. Hiddetten gözleri karardı, o namussuz herifi daha fazla kötülük etmesini önlemek için öldürmeliydi. Hem de derhal. Hiç zamanı kalmamıştı artık. Boşa giden her dakika önlenemeyecek başka felaketlere gebeydi.</p>

  <p>O şartlar altında dahi, bilinçaltı ona gürültü çıkarmamasını söylüyordu. Sakin olmalı, tedbiri elden bırakmamalıydı. Tam basamakları çıkmaya davranırken, kapıdan fırlayan çocukların gölgelerini fark etti.</p>

  <p>İkisi de dehşete kapılmış bir şekilde karanlıkta koşuyorlardı. Nihat'ın varlığını görmemişlerdi bile. Genç adam içinden inşallah, heyecana kapılıp sevinç çığlığı atmazlar diye geçirdi. Paldır küldür basamaklardan iniyorlardı. Biraz sonra babasının cesediyle burun buruna geleceklerdi, uğrayacakları şoku düşündü, ne kadar korkmuş olurlarsa olsunlar, alt tarafı ölen babalarıydı. İki ufak yavru için karşılaşacakları manzara tam bir felaketti. Nihat birden önlerine çıktı.</p>

  <p>Çocuklar öylesine korkmuşlardı ki Nihat'ı karşılarında görünce dilleri tutulmuş gibi öylece kaldılar. Hiç sesleri çıkmamıştı. Neden sonra Hakan: "Nihat Amca, sen ölmemiş..."</p>

  <p>Nihat hemencecik ağzını kapattı oğlanın. Allah'tan korkunun verdiği şaşkınlıkla sesi çok zayıf çıkmıştı oğlanın. Oya'nın ise hayretini «gösterecek takati bile yoktu.</p>

  <p>Nihat, Hakan'ın kulağına eğilerek, "Beni burada bekleyin. Sakın merdivenlerden aşağıya da inmeyin" diye fısıldadı. "Anneniz hâlâ yukarıda, değil mi?"</p>

  <p>Hakan ancak tasdik anlamında başını salladı. Genç adam onlara kuvvet vermek istercesine başlarını okşadı usulca. İnşallah dediğimi yapar ve aşağıya inmezler, diye düşünüyordu.</p>

  <p>Hakan kendini tutamayarak, "Babam? Babam nerede Nihat Amca? Onu gördün mü?" diye sordu. Buna cevap verecek halde değildi genç adam. Oğlanın saçını okşamaya devam etti. "O öldü, değil mi?" sesi titrek çıkmıştı çocuğun ama gerçeği kabul edecek kadar da anlayışlıydı.</p>

  <p>Üst kattaki açık kapıdan iniltiler duyunca Nihat çocukların yanında daha fazla duramadı ve çıkaracağı seslere aldırmadan basamakları ikişer üçer çıkarak odanın kapısına dayandı.</p>

  <p class="p1"><span class="t2">* * *</span></p>

  <p>Nur kendini ölmüş gibi hissediyordu. Bütün duyguları tükenmişti. Yapacağı bir şey de kalmamıştı. Adama karşı koymak da istemiyordu. Nasıl olsa işini gördükten sonra kendisini de öldürecekti. Onun istediği de buydu. Yeter ki şu işkence anı bir an önce bitse ve ölseydi. Ölüm artık kendisi için de bir kurtuluş tu.</p>

  <p>Gözlerini tavana dikti ve o anın gelmesini bekledi. Burası gerçek bir cehennemdi. Herkes ölmüştü. Görmese bile biliyordu. Hüseyin, Güllü, Nihat, adlarını bilmediği yanaşmalar, çiftliğe koruma için gelen köylüler, sonra da Tolga ve muhtemelen çocukları da.</p>

  <p>Artık hayatta kalması için bir neden mi vardı? Fakat beyninin ve duygularının bir kısmı hâlâ isyan ediyordu. Nasıl bir günah işlemişti ki Tanrı ona böyle elim bir son hazırlamıştı. Buna müstehak mıydı? Aslına bakılırsa bütün bu olanların ve kötü kader çizgisinin dışında kalmalıydı. Ne benzin istasyonunundaki olaylar ne de sonraki gelişmelerde bir kusuru yoktu. Başına gelenler ilâhi bir ceza sayılamazdı. Ne var ki kaderi böyle tecelli etmişti.</p>

  <p>Ağlayamıyordu artık. Gözlerinden yaş bile gelmiyordu. Başını yastığın üzerinde yana çevirip gözlerini yumdu. Tek isteği bundan sonraki sayılı dakikalarının bir an evvel sona ermesiydi. Başka dileği kalmamıştı.</p>

  <p>Dev adam yine sert bir hareketle sutyenini çekip kopardı.</p>

  <p>Hiç oralı olmadı Nur. Ölüme tam bir teslimiyetle hazırdı artık.</p>

  <p>Odada bir gümbürtü koptu. Şiddetli bir patlama. Merak yanı demek tamamiyle bitmemişti genç kadının, belki de sırf bir refleksle gözlerini açtı. Ne olduğunu anlamaya çalıştı. Beyni dumura uğramış gibiydi ama patlamanın ateşli bir silahtan kaynaklandığını sezinlemişti.</p>

  <p>Sevinç mi yoksa üzüntü mü duyması gerektiğini hâlâ kestiremiyordu. Yaşamasının artık bir anlamı kalmamıştı. Üzerine çıkmaya çalışan devin titrediğini gördü. İri bedeni sarsılıyordu şimdi. Adamın ciğerlerinin olduğu yerde derin bir oyuk açılmıştı. Garip, çirkin ve karanlık bir çukur. Oradan oluk gibi kan fışkırıyordu. Hem öylesine ki sıçrayan kanların bir kısmı ılık ılık yüzüne akıyordu Nur'un. Elinde olmadan bağırmaya başladı.</p>

  <p>Tiksindi, bir yandan avaz avaz bağırmaya devam ederken diğer yandan da suratına fışkıran kanlardan kaçmak için yüzünü devamlı sağa sola çeviriyordu. Yerinden fırlamak istedi ama devin ağırlığı hâlâ üzerindeydi, üstüne ata biner gibi oturmuş, ırzına geçmek için son hazırlıklarını yapmaya başladığı bir sırada kurşunu yemişti. Fakat hayret, hâlâ devrilmiyordu üstünden.</p>

  <p>Tüfeğin kulakları sağır eden patlaması ikinci bir kere işitildi. Ayı Abdül bir daha sarsıldı. Nur, devin bu kere kurşunu neresinden yediğini görememişti.</p>

  <p>Şimdiye kadar çoktan ölmüş olması gerekirdi ama yaratık, insanüstü bir direnişle ölüme meydan okuyordu sanki. Nur çığlıklarına devam etti. Açık ağzına şimdi kanlı et ve kemik parçaları geliyordu. Bağırmayı bırakıp ağzına dolan şeyleri tükürmek istedi. Her an kusabilirdi. Yaratığın kanıyla ıslanan kirpiklerini elinin ayasıyla silerek üstünde oturmaya devam eden adama bir göz attı. Korkudan neredeyse dili tutulacaktı. Dev adamın yüzünün bir yanı adeta yok olmuştu. Nur o zaman ikinci kurşunun nereye isabet ettiğini anladı.</p>

  <p>İnanılacak gibi değildi ve Nur hayatında hiç böyle bir şey görmemişti.</p>

  <p>Adamın sol şakağı, sol yanağı ve ağzının bir bölümü kalmamıştı. Garip ve iğrenç bir boşluk vardı orada, fakat hâlâ yaşıyordu.</p>

  <p>Nur bakışlarını ateşin geldiği kapı yönüne çevirdi. Soluğunu tuttu. Şimdi üstündeki bu pislikten kurtulmak, bir yandan da onu vuranı görmek istiyordu. Eşikte Nihat'ı gördü. Onun hayatta olduğunu anlaması yüreğini biraz rahatlatır gibi oldu ama öylesine korku dolu dakikalar yaşamıştı ki, gücü daha fazlasına dayanamadı ve kendinden geçti. Genç kadın bayılırken hâlâ yüzüne oluk gibi kan akıyordu.</p>

  <p class="p1"><span class="t2">* * *</span></p>

  <p>Nur'un ayılması uzun zaman aldı. Genç kadın gözlerini açtığında müthiş takatsiz ve nerede olduğunu anlamayacak kadar şaşkındı. Sanki şuurunu yitirmiş gibi bir süre sessiz ve kıpırdamadan odadakilere baktı. Beyninin tam çalışmadığına hükmetti.</p>

  <p>İlk dikkatini çeken şey yattığı temiz odaya dolan pırıl pırıl güneş ışığıydı. Sıcak, yumuşak, insana yaşam şevki veren o tabiat kaynağı. Tüm oda aydınlıktı. Oysa onun son hatırladığı asla bitmeyecek gibi görünen soğuk ve karlı geceydi. Acaba öldüm mü, diye düşündü. Ama bulunduğu ortam ve etrafındakiler ne cehennem ne de cennete ait olamazlardı. Şaşkın nazarlarla etrafa bakınmaya devam etti.</p>

  <p>Hakan ile Oya hemen yattığı karyolanın yanı basındaydılar. Gözlerini açınca Oya'nın attığı sevinç çığlıklarını duyar gibi oldu. Feri kaçmış gözleri önce kızına, sonra da hüzünle kendisine bakan oğluna gitti. İkisi de sağlıklı görünüyorlardı.</p>

  <p>Bakışları odada dolaştı. Nihat duvarın dibinde ayakta durmuş, mahzun bir gülüşle kendisini seyrediyordu. Ayılmış, gözlerini açmış, yeniden dünyaya dönmüş olmanın sevincini paylaşıyormuş gibi.</p>

  <p>Nur'un yorgun bakışları sessizce odayı dolaştı. Yandaki sedirin üzerinde şişman, al yanaklı, sempatik ve babacan biri oturuyordu. Tanımadığı biriydi. Sırtında takım elbise boynunda kıravat vardı. Onun yanındaki ise karakaşlı, esmer ve asık yüzlüydü. Çiftlik için fazla resmi giyinmişti. Gözleri odadaki yabancıları taramaya devam etti. Biride subay vardı Nihat'ın hemen yanında. Apoletindeki yıldızlardan onun yüzbaşı olduğunu anladı.</p>

  <p>Babacan adam gülümsedi. "Tamam" dedi. "Ayıldı, kendisine geldi artık, gözünüz aydın."</p>

  <p>Genç kadın odadaki yabancılara yadırgayarak baktı. Hiç birini tanımıyordu, hatta henüz nerede olduğundan bile emin değildi.</p>

  <p>Nihat'ın fısıltı halinde sorduğu suali yine de işitti. "Tehlikeyi tamamiyle atlattı, değil mi doktor?"</p>

  <p>Sempatik tavırlı doktor, babacan ve insana güven veren haliyle, "Evet, merak etmeyin artık. Sinir ve yorgunluğun verdiği bir şoktu. Geçti artık."</p>

  <p>Yerinden kalktı, Nur'a yaklaştı. Nabzını dinleyip, tansiyonunu ölçtü.</p>

  <p>Nur henüz ağzını açıp tek bir soru sormamıştı.</p>

  <p>Odaya vuran parlak güneş ışınları gözlerinde dans ediyordu. Kederli yüzü ölü bir tanrıçanın taş heykeline benziyordu. Soğuk, ifadesiz fakat o nispette de güzel.</p>

  <p>Doktor bakışlarını Nur'un iri yeşil gözlerinden ayırıp esmer adama çevirerek:</p>

  <p>"Savcı bey" dedi. "İstediğiniz soruyu sorabilirsiniz artık. Hastanız size cevap verebilecek durumda."</p>

  <p>Nur kâbusun bittiğini biliyordu artık. Ama beyninde hâlâ cevabını alamadığı bir yığın soru vardı. Önce bitkin vücuduyla yatakta doğruldu. Bu çiftlikte kaldıkları oda değildi. Galiba Nihat'ın odasıydı. Sonra bitkin kolunu sarılmak üzere çocuklarına uzattı. İki yavru özlemle annelerine uzandı.</p>

  <p class="p1"><span class="t2">* * *</span></p>

  <p>Ertesi gün pırıl pırıl bir hava vardı. Çiftliğe düşen ilk kar ısının yükselmesiyle yer yer erimişti, fakat toprağın bir kısmında hâlâ öbek öbek duruyordu. Arazi daha ziyade çamurlu bir hale dönüşmüştü.</p>

  <p>Nur yanında sessizce ilerleyen Nihat'a döndü. "Onu gömdüğünüz yer daha uzak mı?" diye sordu.</p>

  <p>"Fazla sayılmaz. Güvercin Kayalıklarına defnettik" dedi. "Az ilerde." Nur yutkundu. "Merasime çocukları da götürdün mü?"</p>

  <p>"Sadece Hakan'ı. Belki sakıncalı bulabilirsin. Ama onun oğluydu ve buna hakkı vardı. Babasına son görevini yerine getirmeliydi. Oğlunla iftihar edebilirsin. Çok metindi."</p>

  <p>Nur başını salladı. "Haklısın, umduğumdan da güçlü çıktı."</p>

  <p>Yürümeye devam ettiler. "Ya babanla Güllü'yü?"</p>

  <p>"Onları da oraya defnettik."</p>

  <p>Genç kadın içini çekti ama başka bir şey demedi. Az sonra taze mezarların bulunduğu yere varmışlardı, üç toprak kümbeltisi hemen belli oluyordu.</p>

  <p>Nur, "Tolga'nınki hangisi?" diye sordu.</p>

  <p>Genç adam parmağıyla en soldakini işaret etti. Nur birkaç adım daha ilerleyerek kocasının mezarı başında durdu. Nihat geride kalmış onu yalnız bırakmıştı. Bir süre Nur'un sessizce dua etmesini hüzünlü gözlerle seyretti.</p>

  <h2><a id="ncx5032"></a><a id="a0"></a>4</h2>

  <p>Dönüş yolunda da çok az konuştular. Nihat, genç kadının o anki hassasiyetine saygı göstermek istemişti. Çiftlik evine yaklaşırlarken Nur, "O ne oldu?" diye sordu.</p>

  <p>"Talât Ağa mı?"</p>

  <p>"Onu bu civarda baygın bırakmıştım. Ayılınca kaçmaya çalışmış, doğru ana çıkışa doğru gitmiş, ama yolda bizim gözcülerle Karşılaşmış ve onlara ateş etmiş."</p>

  <p>"Sonra?"</p>

  <p>"Bizimkiler de onu delik deşik etmişler."</p>

  <p>Nur cevap vermedi. Ama üzerinden büyük bir yük kalkmış gibi hafiflediğini duyumsadı. Eve yaklaşırlarken genç adam, "Çok müteessirim" diye mırıldandı. "Söz verdiğim halde sizi yeterince koruyamadım. Kocan öldü, sen ve çocuklar çok kötü günler geçirdiniz. Bütün bunların sorumlusu benim."</p>

  <p>Nur durdu. Nihat'ın solgun yüzüne baktı. "Hiç de değil. Bugün ben ve çocuklarım hayattaysak bunu sana borçluyuz. Ayrıca sen de babanı, çocukluk sevgilini ve bir yığın adamını kaybettin. Bütün bunlara benim yüzümden katlandın. Sen çok iyi bir insansın Nihat. Asıl kendini suçlu hissedecek biri varsa o da benim. Bana duyduğun hisler için de üzülüyor, ama ne yazık ki, temiz duygularına karşılık veremiyorum. Çok üzgünüm. Bugün gidiyoruz; ama kalbimin bir yanı daima burada ve seninle beraber olacak. Seni ve Güvercin Kayaları'nı hiç unutmayacağım."</p>

  <p>Nihat gülümsemeye çalıştı. "Doğru kararı verdiğine eminim" diye fısıldadı. "En doğrusunu yapıyorsun. Yine de bir tesellim var. Her sene burayı ziyarete geleceğinizi biliyorum."</p>

  <p>Sustu sonra. Bu konuşmanın daha fazla sürmesini istemedi. Genç kadını hafifçe kolundan tutup verandada kendilerini bekleyen iki çocuğa doğru yürüdü..</p>

  <p class="p2"><span class="t6">&mdash;</span><span class="t6">SON</span><span class="t6">&mdash;</span></p>
</body>
</html>
