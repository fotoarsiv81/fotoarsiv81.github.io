<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h1><a id="ncx2086"></a>ALTINCI BÖLÜM</h1>

  <h2><a id="ncx2087"></a>1</h2>

  <p>KOMİSER Nihat'ın kullandığı Toyota Land Cruiser, Boğaz köprüsünü geçerken gün yeni ağarıyordu. Yanında oturan Nur dalgın ve düşünceliydi. Başını yan cama dayamış, evden çıktıklarından beri tek kelime etmemişti. Tolga'yı arka koltuğa yatırmışlar, emniyet kemerlerini çaprazlama takmışlardı. Genç adam hâlâ uyuyordu. Çocuklar daha gün doğmadan uyandırılınca önce afallamışlar, ne olduğunu anlamamışlardı. Hakan nereye gideceklerini sorduğunda, annesinden, Nihat Amcanın babasının çiftliğine gidileceğini öğrenince hiçbir yorum yapmamış, habere ne sevinmiş ne de üzülmüştü. Fakat genç kadın oğlunun durumu kavradığını sezinliyor ve şimdi onun için daha fazla endişeleniyordu. Çocuk mektebiyle de ilgili tek soru yöneltmemişti annesine. Oya'nın ise bir şey anladığı yoktu; zaten cipin arka koltuklarından birine oturur oturmaz, uykuya yenik düşmüştü.</p>

  <p>Nur boş gözlerle altlarında uzanan Boğaz'ın derin ve karanlık sularına bakıyordu. Ne zaman dönüleceği belli olmayan bir yolculuğa çıkıyorlardı; ayrıca onları gittikleri yerde neyin beklediğinden de habersizdi. Kendisi için mesele yoktu, her türlü şarta uyum sağlayabilirdi ama çocukların nasıl bir ortamda yaşayacakları hakkında henüz hiçbir bilgisi yoktu.</p>

  <p>Land Cruiser köprü gişelerinden ok gibi fırlayarak yol almaya başladı. Sabahın alacakaranlığında yollar açık ve tenhaydı. Yağışsız bir gün olacağı belliydi. Seher yıldızı tepelerinde hâlâ parıldıyordu. Az sonra ufkun doğusu pembe bir kızıllığa büründü ve günün ilk ışıkları tepelen yaladı.</p>

  <p>Cip yeni ve türünün en büyüklerindendi. Boş yollarda yıldırım gibi kayıyordu. Nur'u yavaş yavaş rehavet sardı.</p>

  <p>Çok zor bir gece geçirmişti. Göz kapakları kapanır gibi oldu. Bütün bir gece durmamış, önce karabasanlarla boğuşmuş, sonra da çok kısa bir sürede, çocuklarını ve kocasını uzun bir yolculuğa hazırlamıştı.</p>

  <p>Bir yandan arabanın klimasının sağladığı tatlı sıcaklık, bir yandan da şiddetli gerilimin etkisinden kurtulmanın verdiği rahatlama ile gevşedi. Bacaklarını uzattı, başını eline dayadı ve gözlerini kapattı. Biraz kestirmeye onun da ihtiyacı vardı.</p>

  <p>Arabada tam bir sessizlik vardı.</p>

  <p>Tolga ve Oya derin bir uykudaydılar. Bostancı'ya yaklaşırken Nur, Hakan'ın da uyuklamaya başladığını görmüştü. Genç kadın gözlerini kapatmadan önce son bir kere Nihat'a baktı. Gözlerini ileriye çevirmiş, pür dikkat araba sürüyordu komiser.</p>

  <p>Genç ve güçlü bir adamdı, ayrıca da güvenilir biriydi. Nur uykuya dalarken onun yanında hep huzur bulduğunu ve kendini emniyette hissettiğini anımsadı. Sonra birden içi geçti, arabanın sallantısına rağmen uzun zamandır tatmadığı derin ve gevşetici bir uykuya daldı.</p>

  <p>Göz kapaklarını araladığında bir rampayı tırmanıyorlardı. Güneş iyice yükselmiş tatlı bir sonbahar havasının ılıklığı etrafı kaplamıştı. Nur doğrulup önce etrafa sonra arkaya baktı. Herkes uykudaydı. Başını çevirip Nihat'a döndü.</p>

  <p>"Galiba çok uyudum" diye mırıldandı.</p>

  <p>"Yeterince değil" diye fısıldadı Nihat tatlı bir gülümseme ile. "Çok yorgun ve bitap görünüyorsunuz. Biraz daha uyumaya gayret edin. Az ilerde kahvaltı edeceğimiz bir yer var. Orada sizi uyandırırım."</p>

  <p>"Sağolun Nihat Bey. Bu kadarı bana yeter her halde."</p>

  <p>Genç kadın biraz da utanmıştı. Yeteri kadar tanımadığı bir insan, yanında, kendileri için bu kadar iyilik yaparken, uyumaya devan*etmesi yakışık almayacaktı. Ama gerçekten öylesine yorgun hissediyordu ki kendisini, göz kapakları kurşun gibi ağırlaşmış ve açık tutmakta zorlanmaya başlamıştı. Başı yeniden önüne düştü. Gerilen sinirleri şimdi yavaş yavaş gevşemiş ve rahata kavuşan bedeni uykuya teslim olmuştu.</p>

  <p>Nihat onun önüne düşen başını görünce elinde olmadan gülümsemeye devam etti. Düzgün burnunu, hafif çıkık elmacık kemiklerini inceledi. Bunca yıldır hiçbir kadından böylesine etkilenmemişti, üzün boyuna kıya-sen biraz zayıf sayılırdı. Gözleri Nur'un önünde tuttuğu ellerine takıldı, ince uzun parmaklı ve hafif kemikliydi. Onun, idealindeki kadın olduğunu çok zaman önce anlamıştı..</p>

  <p class="p1"><span class="t2">* * *</span></p>

  <p>Nur ikinci kez çocukların neşeli cıvıltılarıyla uyandı. Bir an nerde olduğunu anlayamadı. Hakan ile Oya gülüşerek Nihat'la konuşuyorlardı. Eğilip camdan dışarı baktı. Mavi, cam gibi bir gökyüzü gördü.</p>

  <p>Annelerinin uyandığını gören çocuklar şimdi bağırarak konuşmaya başlamış, kahkahaları jeepin içini kaplamıştı.</p>

  <p>"Nerelerdeyiz?" diye sordu Nur.</p>

  <p>"Yaklaşık on dakika sonra Bolu'dayız." "Demeyin, o kadar süreden beri uyuyor muyum?" "Hiç önemli değil, çok yorgundunuz."</p>

  <p>Genç kadının gözü ön panelin yanındaki çıkıntının üzerinde duran yarım ekmek içindeki iri kaşar dilimli sandviçe takıldı.</p>

  <p>"Çocukları doyurdum" dedi Nihat.</p>

  <p>"Demeyin? Durduk ve ben uyanmadım ha?"</p>

  <p>"Sorun değil. Ama eşinize bir şey veremedim, daha doğrusu onu nasıl doyuracağımı bilemedim."</p>

  <p>Nur kızardı, başını çevirip arkada kalıp gibi yatan Tolga'ya baktı. Hâlâ uyuyordu kocası. "Ben ona bir şeyler yediririm" dedi utanarak.</p>

  <p>"Siz de karnınızı doyurun."</p>

  <p>Komiser yavaşlayarak jeepi ağaçlar arasındaki yeşilliğe soktu. Ana yoldan yirmi metre kadar içeriye girmişlerdi. Araba durunca çocuklar aşağıya atladılar ve çevrede koşuşmaya başladılar. Günün bu vaktinde etraftaki dağlar mavi ve yeşildi ve sanki her an biraz daha koyulaşıyorlardı. Çam ağaçları dik ve heybetliydi.</p>

  <p>Komiser de arabadan atlayarak uyuşan bacaklarını gevşetmeye çalıştı. Nur şoför mahallinin yanındaki koltuktan dışarıya çıktı. Tolga'yı saymazsa galiba yol boyunca en fazla uyuyan kendisiydi. Onun da bacakları uyuşmuş, beli ağrımıştı ama yine de bu uyku epey toparlanmasına yetmişti. Tabiatın güzelliği, çocuklarının o gergin halden uzaklaşarak orman kenarında keyifle koşuşturmaya başlamaları içini rahatlattı. Land Cruiser'in yan kapısını açıp kocasına bakmak için arkaya geçerken Nihat, "Size yardım edebilir miyim?" diye sordu. Nur minnetle adama baktı. Zaten dün geceden beri onlara öylesine yardımcı oluyordu ki, daha fazla ne isteyebilirdi.</p>

  <p>"Teşekkür ederim komiser" diye fısıldadı. "Ben halledebilirim."</p>

  <p>"Lütfen çekinmeyin, hastayı kaldırmak filan gerekiyorsa ben hazırım."</p>

  <p>Nur'un içi sızladı bir an. Tolga'dan "hasta" diye bahsetmişti komiser, ama gerçekte hastadan da öte, yarı ölü, adeta bitkisel hayatının sınırında biriydi o. Toyota'nın arkasına geçti Jeepin ne hareket halinde olması, ne de durması Tolga'nın derin uykusunu etkilememişti. Arka kanepenin üstünde muntazam nefeslerle uyumasına devam ediyordu. Fasılalarla inip kalkan göğsü olmasa insan öldüğünü düşünebilirdi. Yüzü kireç gibi beyazdı. Nur kocasının hasta ve yorgun bedeninin yol boyunca sallantıdan daha da müteessir olabileceğini düşündü.</p>

  <p>Dudakları hafif aralık duruyordu, uyandırıp uyandırmamakta kararsız kaldı bir an. Parmakları kocasının yüzünde dolaştı. Hiçbir tepki vermemişti Tolga. Cildi her zamanki gibi nemli değildi.</p>

  <p>Beslenmesi tamamen gayri iradi idi, Tolga'da açlık ve tokluk kavramı kalmamıştı, uyanık olduğu zamanlar Nur ne verirse yiyordu, vermezse de istemiyordu. Şimdiye kadar, "yeter, doydum ya da daha fazla istemiyorum" gibi bir laf çıkmamıştı ağzından. Zaten son günlerde hemen hemen hiç konuşmuyor, karısının sorduğu suallere de anlamsız bakışlarla karşılık veriyordu.</p>

  <p>Nur belki şu an onu uyandırmamak daha iyi, diye düşündü. Nasıl olsa varacakları çiftliğe az kalmıştı. Orada arabadan çıkarır, tekerlekli sandalyesine oturtur, vücudunu ovar ve temizliğine bakardı. O sırada da yiyecek bir şeyler verebilirdi. Yalnız altını kirletip kirletmediğine bakmak istedi. Cip çok yeniydi ve emanet araba olduğunu biliyordu genç kadın.</p>

  <p>Önce hafifçe kokladı. Burnuna idrar kokusu gelmedi. Şaşırdı biraz, altına kaçırmadan bu kadar saat çişini tuttuğu hiç görülmemişti. Gerçi tedbir olarak kasıklarının arasına bez yerleştirmiş ve döşemenin üzerine de muşambasını yaymıştı ama bu sonucu beklemiyordu. Tolga, karısı altını kontrol ederken de gözlerini açmadı.</p>

  <p>Nur hiç dokunmamaya karar vererek arabadan çıktı. Kendisini inceleyen komisere dönerek, "Mışıl mışıl uyuyor" diye söylendi. "Zaten sanırım çiftliğe az kaldı. Onu orada doyurabilirim."</p>

  <p>"Nasıl isterseniz."</p>

  <p>Nur kendisine alınan sandviçi ısırmaya başladı.</p>

  <p>"Biz çay da içtik, ama sizi uyandırmaya kıyamadığımız için maalesef sandviçinizi kuru kuru yiyeceksiniz" dedi Nihat.</p>

  <p>"Hiç fark etmez. İyi etmişsiniz. Hakikaten uykuya ihtiyacım vardı." "Ben de öyle düşündüm."</p>

  <p>Bakışları bir an karşılaştı. Nur nedense komiserde hâlâ tedirgin bir hal sezinler gibiydi. Nitekim Nihat, "Sizin için bir sakıncası yoksa, yola devam edelim" dedi.</p>

  <p>Sanki bir an önce çiftliğe varmak ister gibiydi. "Tabii" diye fısıldadı Nur. "Sandviçimi cipte de yiyebilirim."</p>

  <p>Yeniden arabanın içine doldular, Nihat arabayı hareket ettirdi.</p>

  <p>İki şeritli otoyolda daha yüklü bir trafikle karşılaşmıştılar. Komiser yavaş giden araçların kendisine yol açması için sık sık klaksonunu kullanıyordu. Sürücüler inatçılık ederlerse, insana parmak ısırtacak risklere giriyor, sollamanın yasak olduğu yerlerde onları solluyor, hatta banket yeterince geniş olduğu zaman sağlarından bile geçiyordu.</p>

  <p>Trafiğin yarattığı engel nedeniyle hızları düşmüştü, ama tedbirsiz hareketlerin artmış olması, deminkinden bile hızlı gittikleri izlenimini veriyordu. Nur tek eliyle oturduğu koltuğun kenarına tutunmuştu. Dayanamadı, "Biraz hızlı sürmüyor musunuz?" diye sordu.</p>

  <p>"Bir an önce çiftliğe varmak istiyorum, telâşlanmayın iyi sürücüyümdür."</p>

  <p>"Bunu görüyorum ama yolda trafik ekipleri önümüzü kesebilir. Çok kural ihlali yapıyorsunuz."</p>

  <p>"Aldırmayın, ben de polisim."</p>

  <p>"Lütfen. Heyecanlanıyorum."</p>

  <p>Nihat yavaşladı ve önünde ağır ağır seyreden arabaları sollamaktan vazgeçti. Hakan oturduğu yerden, "Vay be!" diye söylendi cılız sesiyle. "Tam filmlerdeki gibi gidiyorduk Nihat Amca. Sen polissin, niye annemin sözünü dinledin?"</p>

  <p>Komiser gülerek dikiz aynasından çocuğa baktı ve sağ elini arkaya uzatarak onun gür saçlarını dağıttı. "Ne yaparsın evlat, burada patron o. Sözünü dinlemek zorundayız." diye mırıldandı. Yan gözle de Nur'a kaçamak bir bakış fırlatmıştı.</p>

  <p>Genç kadın Nihat'ın söylediklerini duymazlığa geldi. Önlerinde uzanan asfalta bakmaya devam etti..</p>

  <p class="p1"><span class="t2">* * *</span></p>

  <p>Çiftliğe yaklaşmışlardı. Land Cruiser ağaçların arasındaki dar yoldan birden düzlüğe çıkınca Nur nefesini keserek önündeki manzaraya baktı. İnanılmayacak kadar güzeldi etraf. Birbirinden oldukça mesafeli inşa edilmiş, ikisi ufak ve tek katlı, biri diğerlerinden büyük iki katlı çiftlik evleri karşılarına çıkıvermişti.</p>

  <p>"İşte geldik!" diyen Nihat arabayı iyice yavaşlattı. Nur hayran hayran çevreye bakıyordu.</p>

  <p>Yedi göller yöresine yakın çiftlikte derin bir sessizlik vardı. Günün bu saatinde gök masmaviydi. Bu maviliği doruklara uzanan dağların sivri tepeleri yarıyordu. Yamaçları süsleyen ormanlar ise yemyeşildi. Aşağıdaki düzlükler hâlâ sonbaharın sarı kırmızı renkleri altında uyuyorlardı. Hava tertemiz ve berraktı. Çiftlik arazisi hafif bir meyille aşağılara doğru uzanıyordu. Doğal sınırların çevresi iğne yapraklı çamlar ve mavi ladinlerle dopdolu idi. Bulutsuz gökyüzünde yükselen parlak güneş altında parıldıyorlardı. Rüzgâr sanki uyumuştu. Gepgeniş alanda hiçbir şey kımıldamıyordu, iki yırtıcı kuş dışında. Belki atmacaydılar ve onlar da çok yukarılarda sessizce daireler çiziyorlardı.</p>

  <p>Nihat arabayı durdurdu. O da bir süre özlemle önünde uzanan manzaraya baktı. Kimse konuşmuyordu.</p>

  <p>Nihayet direksiyona abanan komiserin sesi duyuldu.</p>

  <p>"Bütün çocukluğum burada geçti" diye fısıldadı. "Cennet gibi bir yerdir. Belki de cennetin ta kendisi."</p>

  <p>Sesindeki titreşimden geçmişine duyduğu özlemi çıkarmak çok kolaydı.</p>

  <p>Nur gözlerini kırpıştırarak iki katlı çiftlik evinin ön verandasında beliren ve duran cipi iyi görebilmek için dikkatle bulundukları yere bakan gölgeyi farketmişti. Zar zor görebiliyordu verandadaki kısa boylu adamı.</p>

  <p>Nihat da oraya baktı. Sonra, "Babam" diye fısıldadı. "İhtiyar Kurt kokumuzu almış olmalı. Her halde gözleri artık eskisi kadar iyi seçemiyordur. Şimdi çiftesini alır dışarıya fırlar."</p>

  <p>Nur biraz garipseyerek komisere baktı. "Anlayamadım? Yoksa geleceğimizi bilmiyor mu?"</p>

  <p>"Hayır, bilmiyor. Nereden bilsin, ona haber vermedim ki?"</p>

  <p>Şaşırmış hatta biraz da tedirgin olmuştu genç kadın. İrkilerek Nihat'ı süzdü.</p>

  <p>"Şey.. " diye mırıldandı. "Ya bizi kabul etmezse?"</p>

  <p>Komiser, Nur'a bakmadan konuşuyordu. "O ne biçim laf? Sizler Tanrı misafirisiniz."</p>

  <p>"Hiç de öyle değiliz. Birden hiç tanımadığımız bir çiftliğe baskın halinde gelen dört insanız. Üstelik birimiz yatalak ve şiddetli bakıma muhtaç. İki de ufak çocuk. Ayrıca ne kadar kalmak durumunda olduğumuz da belli değil henüz. Keşke bir haber verseydiniz; böylece babanızın bizi kabul edip etmeyeceğini anlardık. En azından bu bir..."</p>

  <p>Nihat birden Nur'a dönerek, "Boşuna çenenizi yorup, bunu mesele haline getirmeyin lütfen. Burada iyi kabul görüp, kendi evinizdeymiş gibi kalabilirsiniz."</p>

  <p>"Fakat... "</p>

  <p>"Dert etmeyin dedim."</p>

  <p>Nur sustu. İlk defa komiserin sesinde o her zaman alışık olduğu ince ve yumuşak tonun dışında, sert, emredici, hatta biraz da sinirli bir ahenk yakalamıştı.</p>

  <p>Nihat'ın da biraz gergin olduğunu hissetti. Sonra aklına gelen bir ihtimali düşündü.</p>

  <p>"Buraya uzun zamandır gelmiyorsunuz, değil mi?"</p>

  <p>"Evet öyle."</p>

  <p>"Kaç sene oldu?"</p>

  <p>"Hayli zaman."</p>

  <p>"Babanız yeniden evlendiğinden beri değil mi?"</p>

  <p>Sonra sorduğu suale pişman oldu. Bu konu kendisini hiç ilgilendirmezdi. Nihat'ın daha da sinirleneceğini sandı. Ama bu kez komiser çok daha rahat cevap vermişti.</p>

  <p>"Evet, babamın evliliğinden sonra bu ilk gelişim."</p>

  <p>"Gerginsiniz."</p>

  <p>"Değilim."</p>

  <p>"Hissettiklerinizi saklayamıyorsunuz; bunu anlayabiliyorum. Keşke buraya hiç gelmeseydik. Sizi de istemeden zor duruma soktuk."</p>

  <p>"Yanılıyorsunuz. Benimki sadece büyüdüğüm toprakları uzun bir aradan sonra yeniden görmenin ruhumda yarattığı heyecan. Özlem, sıla hasreti. Duygulandım, birden."</p>

  <p>"Hepsi o mu? Yoksa içinizde üvey annenizi ilk defa görecek olmanın gerginliği de var mı?"</p>

  <p>"Hayır, Güllü'yü çocukluğumdan beri tanırım."</p>

  <p>"Yani Güllü üvey anneniz mi oluyor?"</p>

  <p>"Evet, onunla akraba sayılırız. Buraya en yakın köydendir. Babası da babamın arkadaşı idi. Bekir Amca. Allah rahmet etsin iyi bir insandı."</p>

  <p>Nur daha fazla sormayı uygun görmedi. Nihat ısrarla ta aşağıdaki çiftlik evinin verandasında dimdik duran kısaca boylu babasına bakıyordu. Sebebi ne olursa olsun, genç kadın, komiserin arabayı bir an evvel sürerek çiftlik evine varmayı engelleyen nedeni düşündü. Sanki şu an, Nihat çiftliğe geldiğine pişman gibi garip bir durgunluğa bürünmüştü.</p>

  <p>Arkadan Hakan, "Neden devam etmiyoruz Nihat Amca?" diye sordu.</p>

  <p>Komiser toparlanır gibi fısıldadı, "Bakın, bekleyin. Az sonra içeriye girip mutlaka çiftesini alacaktır. Bizi bulunduğu yerden tanıyamaz, gözleri de pek iyi görmez zaten."</p>

  <p>"Neden?" diye sordu çocuk. "Biz kötü insanlar değiliz ki."</p>

  <p>"Değiliz tabii Hakan. Ama babam çiftlikte yabancıları sevmez. Hele arazisi içinde pahalı bir cip görünce bizden iyice şüphelenmiştir."</p>

  <p>Nur biraz irkilir gibi oldu. Daha Nihat'ın babasıyla tanışmadan adamın kendilerine de soğuk davranacağı hissi doğdu içine. Acaba buraya gelmekle hata mı ettik, diye yeniden düşünmeye başladı. Aksi, hırçın ve sevimsiz bir adamla karşılaşacağına emindi artık.</p>

  <p>Komiser gözlerini babasından ayırmadan hafif meyilli tepeden aşağıya bakmaya devam ediyordu. Gerçekten de, verandadaki gölge birden seyirterek eve dalmıştı. Az sonra adamın elinde çifteyle dışarıya çıktığını gördüler. Yine aynı yere gelmiş, bakışlarını cipe çevirmişti.</p>

  <p>Nihat gülümsedi. "Yanılmadım işte" diye fısıldadı. " İnsan yaşlansa da değişmiyor. Şüphelendi bizden." Sonra gülümsemesine devam ederek kontağı açtı ve arabayı vitese takarak hızla aşağıya doğru sürmeye başladı.</p>

  <p>Çiftlik evine yaklaştıklarında Nur adamın elindeki çifteyi kaldırarak arabaya doğru yönelttiğini gördü; hatta bir an endişeye de kapıldı.</p>

  <p>"Sakın sizi tanımadan ateş etmeye kalkışmasın?" diye sordu.</p>

  <p>"Hayır, onu yapmaz. Şimdi bir an önce arazisinden çıkıp gitmemizi ihtar edecektir bize." Cip iyice eve yaklaştı ve beş metre kadar ötede durdu.</p>

  <p>Yaşlı adam gözlerini kısmış dikkatle arabanın içindekilere bakıyordu. Önce güneşten meşinleşmiş ve kırışıklıklarla kaplanmış yüzü hiddetle geriliydi. Fakat sonra yüzündeki hiddet birden aşırı sevince dönüştü.</p>

  <p>İnanamıyordu sanki. Şaşkınlıkla çifteyi verandanın ahşap korkuluklarına dayadı. Cipe doğru birkaç adım attı. Suratındaki hayret ifadesi çok belirginleşmişti.</p>

  <p>"Oğlum!" diye bağırdı ve kollarını açarak arabaya doğru koştu.</p>

  <p>Motoru kapatan Nihat da arabadan atlamıştı. Nur ve çocuklar yerlerinden kımıldamadan bu buluşma sahnesini seyrediyorlardı.</p>

  <p>Baba oğul kucaklaştılar. Önce tek kelime etmediler.</p>

  <p>Yaşlı adam hasretle oğluna sarılmış omuzuna attığı kollarını çözmeden evladını bağrına basmıştı.</p>

  <p>Nur bu karşılaşmanın olağandışı olduğunu sezinliyordu. Uzun süren bir hasretten çok, aralarındaki kırgınlığı sona erdiren kucaklaşıştı bu.</p>

  <p>Genç kadın kımıldamadan bu sihirli anın kendiliğinden sona ermesini bekledi.</p>

  <p>Neden sonra yaşlı adam kollarını oğlunun boynundan çözerek, onun gözlerinin içine baktı.</p>

  <p>"Nihayet yuvana dönebildin" diyebildi. Kara gözleri nemli, sesi buğulu ve titrekti. Komiser de gevşemiş, üzerindeki tedirginliği atmış gibi geldi Nur'a.</p>

  <p>"Nasılsın baba?"</p>

  <p>"İyiyim evlat. Ya sen?"</p>

  <p>"Fena sayılmam."</p>

  <p>Yaşlı adam bakışlarını oğlundan alamıyordu.</p>

  <p>"Benim aslan oğlum" diye mırıldandı.</p>

  <p>"Baba, misafirlerim var."</p>

  <p>Kısa boylu, yaşına göre güçlü kuvvetli görünen adam neden sonra başını çevirerek cipin içinde oturanlara baktı.</p>

  <p>"Başımın üzerinde yerleri var oğul. Burası senin yuvan."</p>

  <p>Baba oğul arasındaki konuşmayı duyan Nur derin bir nefes aldı. Yaşlı adam onları kabul edecekti. Genç kadın çocuklara dönüp, "Arabadan inin" dedi.</p>

  <p>Çocuklar biraz çekingen davranıyorlardı. Belki de adamın elinde çifteyle onları karşılamalarından ürkmüşlerdi. Nur çocukları ellerinden tutarak baba oğulun yanına doğru yürüdü. Yine de üstündeki ürkekliği tam olarak atamamıştı.</p>

  <p>Nihat, genç kadını babasına tanıttı.</p>

  <p>"Nur Hanım. Bunlar da çocukları Hakan ve Oya. Babam Hüseyin Molu."</p>

  <p>Yaşlı adam, "Hoşgeldiniz" dedi. Ama sesinde ürkek ve tedirgin bir hava sezinlemişti Nur. Nitekim adam kuşkulu bakışlarla süzüyordu kendini. Ne düşündüğünü hemen anlar gibi oldu. Her halde komiser şimdiye kadar çiftliğe kendileri gibi kimseleri hiç getirmemişti. Adamcağız muhtemelen onları evleneceği dul kadın ve çocukları sanmıştı. Ya da öyle bir şey..</p>

  <p>"Baba" dedi Nihat. "Misafirlerim uzun süre burada kalabilirler. Onları en iyi şekilde ağırlamanı istiyorum."</p>

  <p>Hüseyin Molu'nun hafifçe kaşları çatılmıştı, fakat neden uzunca bir süre çiftlikte kalacaklarını oğluna sormadı.</p>

  <p>"Sen öyle istiyorsan mesele yok" dedi. "Diledikleri kadar kalabilirler."</p>

  <p>Yaşlı adam misafirlerin ellerini sıkmamıştı. Küçük Oya ise adamdan korkmuş gibi hafifçe annesinin arkasına kaçmıştı.</p>

  <p>Hüseyin, "Hadi içeri girin, yol yorgunu olmalısınız. Güllü size yayık ayranı ikram etsin. İsterseniz çay yaptırayım" dedi.</p>

  <p>"Bir dakika dur baba" diye müdahale etti komiser. "Arabada biri daha var."</p>

  <p>Yaşlı adam başını çevirerek arabaya baktı ama kimseyi göremedi. Durumu anlayan Nihat, "Hasta bir adam, tekerlekli sandalyeye mahkum. Cipin içinde yatıyor."</p>

  <p>Hüseyin Molu gözlerini kıstı.</p>

  <p>Komiser devam etti. "Nur Hanımın beyi. Kımıldayamayacak kadar hasta."</p>

  <p>"Öyleyse bizim yanaşmalara haber salayım hemen onu içeriye taşısınlar. Ayrıca misafirlerimize odalar hazırlatayım. Keşke geleceğinizden daha evvel haberim olsaydı hazırlık yapardım."</p>

  <p>"Sağol baba, ama haber verecek zamanımız olmadı. Çok ani çıktık yola."</p>

  <p>Nur, adamın tedirgin olduğunu gayet iyi anlıyordu, fakat oğluyla uzun zamandır görüşemediği için onu kırmamaya azami gayret gösterdiğini duyumsadı. Oğlunu kırmamak için bir tür mecburiyetti bu.</p>

  <p>"Rıfkı, Mehmet.. " diye seslendi içeriye.</p>

  <p>Az sonra iki adam verandanın önünde beliriverdi. Komiseri tanımışlardı. Saygıyla, "Hoşgeldiniz beyim" dediler. Ama köylülere has terbiye ile misafir gelen şehirli kadına ve çocuklarına hiç bakmadılar.</p>

  <p>Hüseyin Molu, "Arabada hasta bir konuğumuz var. Onu üst kattaki büyük odaya taşıyın, hadi" dedi. Adamlar cipe doğru yürürlerken' Nur, "Ben de size yardımcı olayım" diye peşlerinden gitti, ürkek davranan Oya annesinin peşinden ayrılmıyor, sıkı sıkı tuttuğu elini hiç bırakmıyordu. Hakan ise rahatlamış, üzerindeki çekingenliği atmıktı.</p>

  <p>Nihat Nur'un arkasından ilerleyerek genç kadına kocasının eve taşınmasında, yardımcı olmak istemişti. Adamların başında arabanın yanına gitti. Mehmet iri yarı, güçlü kuvvetli bir delikanlıydı, Tolga'yı rahatlıkla kucakladı.</p>

  <p>Genç adam uyanmış ve boş bakışlarla etrafını süzüyor, fakat neler olduğunu hiç anlayamıyordu. Rıfkı da tekerlekli sandalyeyi almıştı. Eve girip tahta merdivenleri çıkarak kendilerine tahsis edilen odaya gittiler. Büyük ve aydınlık bir odaydı. Nur çiftlik evinde böyle bir oda bulduğuna sevindi. Odanın üç köşesinde sedirler vardı. Bir de iki kişilik büyük bir pirinç karyola. Tertemizdi içerisi. Bu kadarını beklemiyordu bile.</p>

  <p>Tolga'yı yatağa yatırdılar. Nur hemen kocasını soymaya başlarken iki yanaşma bavulları getirmek için arabaya döndüler. Çocuklar uzun süre kalacaklarını anladıkları yeni evi meraklı gözlerle incelemeye başlamışlardı. Her şey onlara farklı geliyordu.</p>

  <p>Nihat, "Bir süre burayı yadırgayacaksınız" dedi. "Evinizde alıştığınız konforu bulamayacağınız kesin. Ne de olsa burası köy. Şartlar biraz ilkel gelecek size. Fakat emniyette ve huzurlu olacaksınız. Etrafınızda hiçbir tehlike bulunmayacak."</p>

  <p>"Size ne kadar teşekkür etsek azdır" diye fısıldadı Nur.</p>

  <p>"Rica ederim. Yalnız çocuklar için ayrı bir oda yok. Yanaşmalar birazdan sedirler üzerine onlara yatak yaparlar. Bu oda uzun zamandır kullanılmıyordu."</p>

  <p>"Anlıyorum" diye mırıldandı Nur. "Her halde misafirlere ayrılan oda olmalı."</p>

  <p>"Hayır. Annemin odasıydı."</p>

  <p>Genç kadın komisere baktı. Onun yüzünde mahzun ve geçmişin anılarını tazeleyen izler yakalar gibi oldu. O sırada yanaşmalar cipten getirdikleri bavulları odaya bırakıyorlardı. "Başka bir emriniz var mı beyim?" diye sordular.</p>

  <p>Nihat kocaman taş ocağı işaret ederek, "Bunu yakın" dedi. "Buraya yeterince kütük getirin, ocak hiç sönmemeli."</p>

  <p>"Emredersiniz beyim, şimdi yakarız."</p>

  <p>Bu arada Nur kocasını soymuş, pijamalarını giydirmiş, tertemiz çarşafın altına muşambasını sermişti. Oda henüz soğuktu, yorganlarla Tolga'yı sıkı sıkı sardı. Genç adam sanki daha da büzülmüş, yolculuğun yorgunluğu üzerine çökmüş gibiydi. Komiser, "Hepiniz biraz dinlenseniz iyi olur, sizi sonra gelir alırım."</p>

  <p>Nur minnetle başını salladı..</p>

  <p>Güllü taze demlenmiş çayı Nihat'a uzatırken özellikle ona bakmamaya gayret etti. Hemen hemen aynı yaştaydılar. Nihat'ın kendisini bir türlü kabullenemediğini ve geçmiş yılların buruk kırgınlığını üzerinden atamadığını anlamıştı. Ama ne olursa olsun kocasının yeniden oğluna kavuşmasının verdiği sevinçten o da memnundu.</p>

  <p>Hüseyin Molu bağdaş kurduğu sedirde çayını yudumlarken, "Eee oğul, söyle bakalım, kim bu konuklar, neden onları buraya getirdin? Bunların sıradan misafir olmadıkları belli, neyin nesi, kimdirler?"</p>

  <p>"Uzun hikâye baba. Hiç açmasak daha iyi."</p>

  <p>Yaşlı adam gözlerini kısarak sessizce oğlunu süzdü.</p>

  <p>"O adam. felçli adam yani. Önemli biri mi?"</p>

  <p>"Pek sayılmaz."</p>

  <p>"Onu dağ havası alması, bal, süt, yoğurtla beslenmesi için mi buraya getirdin?"</p>

  <p>"Hayır, baba."</p>

  <p>"Arkadaşın, dostun mu?"</p>

  <p>Başını salladı Nihat.</p>

  <p>"Onu sağlığında hiç görmemiştim" dedi.</p>

  <p>Yaşlı adamın kaşları çatılmıştı. Dikkatle oğlunu inceliyordu. Komiser yine de bir açıklama yapmak zorunda hissetti kendini.</p>

  <p>"Beş ay kadar önce İstanbul'da bir benzin istasyonunda feci bir katliam oldu. Çılgının biri insanları öldürdü, otomobilleri havaya uçurdu. Haberin var mı? Her halde gazetelerde okumuş yahut televizyonda seyretmişsindir."</p>

  <p>Hüseyin Molu başını salladı.</p>

  <p>"Bilirsin, buraya gazete gelmez. Gözlerim de artık televizyon seyretmeme mani. O lanet kutudan hiç hoşlanmıyorum. Bahsettiğin olaydan da haberim yok."</p>

  <p>"Felçli adam o çatışma sırasında vuruldu. Ama olayı yaratan manyağı da vurmayı başardı."</p>

  <p>"Yaa! Demek ki sıkı bir adammış."</p>

  <p>"Evet öyle. Doktorlar hâlâ nasıl yaşadığına şaşıyorlar."</p>

  <p>"Bunun senle ne ilgisi var?"</p>

  <p>"Olaydan sonra Tolga Beyi ve ailesini polis korumaya aldı."</p>

  <p>"Neden?"</p>

  <p>"Çünkü öldürdüğü adam ünlü bir mafya babasının tek oğluydu. İstihbaratımıza göre adam oğlunun intikamını almaya yemin etmiş. Bir tür kan davası yani."</p>

  <p>"Bu işle seni mi görevlendirdiler?"</p>

  <p>"Evet."</p>

  <p>Komiser önüne baktı bir süre, sonra yavaşça mırıldandı. "Süre bitti. Korumayı kaldırdık."</p>

  <p>"Ve de sen onları buraya getirdin. Gözden uzak tutmak için, öyle mi?"</p>

  <p>"Çok doğru."</p>

  <p>"O denli âşık mısın?"</p>

  <p>Nihat irkilerek babasına baktı. "Ne demek istiyorsun?"</p>

  <p>"Benle boş konuşma evlat! Daha görür görmez anladım; sen o kadına âşıksın."</p>

  <p>"Bunu da nereden çıkardın baba, yanılıyorsun.. "</p>

  <p>"Boşuna inkâr etme oğul. Bu saçı değirmende ağartmadık. Sen o kadına sırılsıklam tutulmuşsun."</p>

  <p>Nihat kızardı. Hislerinin bu kadar çabuk ortaya çıkmasından rahatsız olmuştu. "Yok öyle bir şey" diye inkâra çalıştı.</p>

  <p>"İşin o yanı beni ilgilendirmez. Artık tohuma kaçmış bir erkeksin. Şimdiye kadar çoktan evlenip, yuvan barkın olmalıydı. Lâkin iyi düşündün mü? Ne yaptığının farkında mısın? Bu kadın senin dengin değil, üstelik iki de çocuğu var."</p>

  <p>"Baba! Lütfen konuyu saptırma! Sana öyle bir şey yok dedim."</p>

  <p>"Beni kandıramazsın evlat. Senin ruhunu okurum. Ne de olsa aynı kanı taşıyoruz. Çocukluğundan beri aklından geçenleri bilirim. Beni yanlış anlama, sana müdahale edecek değilim. Basit ve sıradan bir çiftçiyim, senin gibi okumuşluğum da yoktur, ama hayat deneyimim beni yeterince tecrübeli kılmıştır."</p>

  <p>"Baba!" diye sertçe müdahale etti Nihat."</p>

  <p>"Lütfen. Lütfen bu konuda konuşmayalım. Burada keselim ve mevzuyu bir daha da açmayalım. Tamam mı?"</p>

  <p>Yaşlı adam omuzlarını silkti.</p>

  <p>"Nasıl istersen. Bana göre hava hoş. Demek istediğim... "</p>

  <p>"Lütfen baba! Yıllar sonra çiftliğe döndüğümde seninle tartışmak istemiyorum yeniden."</p>

  <p>Güllü odanın bir köşesinde sessizce oturmuş baba-oğul arasındaki tartışmayı izliyordu.</p>

  <p>Konunun daha da nazikleşeceğinden ürkerek yerinden kalkıp onları yalnız bırakmayı düşündü bir an. Durumu sezinleyen Nihat sertçe homurdandı.</p>

  <p>"Otur Güllü. Münakaşa edecek değiliz. Ayrıca bu konuyu hemen şimdi ve burada bir neticeye bağlamak zorundayız. Burası artık senin de evin. Şayet konuklarımdan memnun değilseniz hemen onları başka bir yere de götürebilirim. Senin de düşüncelerini söylemeye hakkın var."</p>

  <p>Kadın kızardı, önüne baktı.</p>

  <p>"Baban varken bana söz söylemek düşmez" diye fısıldadı. "Öyleyse sen söyle baba. Bizi burada istemiyor musun?" Hüseyin Molu elini dizine vurdu.</p>

  <p>"Bu ne biçim soru evlat? Seni görmeyeli gerçekten çok değişmişsin. Burası senin toprakların, seni istemiyorum düşüncesine nasıl kapılırsın. Ben senin babanım ve anladığım kadarıyla acze düşmüşsün, hangi baba, oğluna bu durumda seni istemiyorum diyebilir? Ayrıca benim endişem sadece kadınla ilgiliydi. Sizi nasıl geri çevirebilirim?"</p>

  <p>Nihat kendini tutmaya, gerilen sinirlerini yatıştırmaya çalıştı.</p>

  <p>"Her neyse, önce bazı konularda anlaşalım. Burada kalacaksak, o kadınla ilgili tek soru istemiyorum."</p>

  <p>"Tabii oğul, sen istemiyorsan konuşmayız." "Çok iyi olur."</p>

  <p>Hüseyin Molu sustu, yeleğinin cebinden çıkardığı kehribar teşbihini çekmeye başladı. Aklı karışmıştı. Sessizliği yine o bozdu.</p>

  <p>"İzinli misin?"</p>

  <p>"Evet. Senelik iznimi kullanıyorum."</p>

  <p>"Ne kadar kalacaksın burada?"</p>

  <p>Komiser başını öne eğdi. üzün süre soruya cevap vermedi. Sonra ağır ağır: "Polislikten istifa edeceğim" diye fısıldadı...</p>

  <h2><a id="ncx2293"></a>2</h2>

  <p>Nur dereye doğru süzülen ufak su akıntılarının aralarında kalan kayalara basarak ilerlemeye çalışırken, Nihat yüksek dağ yamaçlarının arkasına kayan güneşin çamlara akseden kızıllığına bakarak seslendi, "İsterseniz artık dönelim, güneş kayboldu. Burada karanlık birden bastırır."</p>

  <p>"Ne olur şu dereye kadar ilerleyelim, onu görmek istiyorum. Akan suyun hışırtısı kulağıma kadar geliyor, fazla uzak olmamalı" diye yalvardı.</p>

  <p>Komiser itiraz edemedi. Nur'un sesi çağlayan suyun sesinden çok daha hoş gelmişti kulağına. Arkadan sekerek ilerleyen genç kadına baktı. İnce ve zarifti. Orman içinde parıldayan bir ışık, sanki kaybolan güneşin son parıltısıydı. Onu şimdiye kadar hiç böyle hareketli ve hayatından memnun görmemişti.</p>

  <p>İtiraz edemedi. Değil akşamın çökmesi, zifiri karanlık bile olsa peşinden sonsuza kadar gidebilirdi.</p>

  <p>Nur taşlar üzerinde sekerek yürümeye devam etti. Nihat'ın ruhunu o güne kadar hiç tatmadığı duygular kaplıyordu. Yüreği pır pır atıyordu; kalp atışlarından ziyade kıyıya doğru koşan dalgalarınki gibi gitgide yükselen bir gümbürtü. Sanki kalp çarpıntısını andıran gürültünün altında başka bir ses gizliydi. Titrek, bilinçaltıyla algılanabilen, garip bir titreşim.</p>

  <p>Yamaçlara gizlenen güneşin son sarı ve kızıl ışıkları zaman zaman ince yapılı kadının vücudunda kırılarak oynaşıyordu. Komiser sessizce onu takibe devam etti. O da aslında o dereye hiç varmak istemiyor, bu gidişin sonsuza kadar sürmesini diliyordu.</p>

  <p>Kış bu dağlık yöreye erken gelirdi. Yirmi güne kalmaz mevsimin ilk karı düşerdi. Daha şimdiden güneş batınca kuru bir ayaz çıkmıştı. İkisinin de soluğu ağzından burnundan beyaz bulutçuklar gibi çıkıyordu. Sert hava her iki gencin de yanaklarının hoş bir biçimde kızarmasına neden olmuştu.</p>

  <p>Nur birden orman içindeki ufak çayırın alt sınırında durdu. Ufak dere birden karşılarına çıkmıştı. Nefis bir manzarayla karşı karşıyaydı. Sık ağaçların yarattığı yeşil fonun önünde dumanlı, kehribar rengi ışıldayan çamlara ve önünde gürül gürül akan dereye bakıyordu. Burada bu kadar güzel bir tabiat bulacağını hiç düşünmemişti, ufak çayırın karşısında kalan ağaçlar, yanlarında yükselen çamlardan daha genç ve gürdüler.</p>

  <p>Nur başını çevirmeden sordu, "Bu derenin bir adı var mı?"</p>

  <p>"Telli Sazan" dedi Nihat.</p>

  <p>Genç kadın nefes nefeseydi.</p>

  <p>"Ne tuhaf! Sanki balık adı gibi."</p>

  <p>"Öyledir. İçinde sazan balığı bulunur. Çocukluğumda buraya balık tutmaya gelirdim."</p>

  <p>"O yüzden mi bu adı vermişler?"</p>

  <p>"Kimler?"</p>

  <p>"Ne bileyim, yani buraya o adı verenler."</p>

  <p>Nur hâlâ başını çevirip geriye bakmamıştı. O nedenle de Nihat'ın buruk bir şekilde gülümsediğini göremedi.</p>

  <p>"Dereye Telli Sazan adını ben takmıştım. Yıllar önce, burada avlanırken" dedi.</p>

  <p>Nur içten bir kahkaha attı, balık avlayan o küçük çocuğun haşarı simasını sanki karşısında bulacakmış gibi geriye dönüp Nihat'ın gözlerini aradı.</p>

  <p>Hemen arkasındaydı komiser. Yakın, çok yakın. Genç kadının uzun zamandan beri ilk defa attığı kahkaha dudaklarında donup kaldı. Gözlerindeki sıcak ve arzulu ifade sarsmıştı Nur'u.</p>

  <p>Ürperdi bir an; erkeğin kendisini kolları arasına alarak ihtirasla öpeceğini anladı. Ama onu asıl ürperten şey bu yakınlığa tarafsız kalamayacağı ve aynı coşkuyla karşılık vereceği korkusuydu. İliklerine kadar titredi. Benliğindeki istekle, iradesi şiddetli bir çatışma içindeydi. Aklı hayır diyor, fakat kadınlığı erkeğin sarılmasını, vücudunu kollarının arasına almasını, nefesini kesinceye kadar öpmesini istiyordu.</p>

  <p>İkisinin de gözlerinden sanki alevler fışkırıyordu. Önüne geçilmesi adeta imkânsız bir arzuydu. Nihat bir an yerinde sarsılır gibi oldu. Nur'un aklından geçenleri anlamış gibiydi. Bakışları birbirlerine kenetlenmiş tarzda birkaç saniye göz göze öylece kaldılar.</p>

  <p>Neden sonra Nihat, "Dönelim artık" diye boğuk bir şekilde mırıldandı. "Geç kaldık."</p>

  <p>Nur derin bir soluk alarak, bakışlarını kaçırdı.</p>

  <p>"Haklısınız" diyebildi. "Geç kaldık."</p>

  <p>Geriye dönüş sırasında tek kelime etmediler. Aralarına derin bir sessizlik girmişti.</p>

  <p>Nur adımlarını sıklaştırdı. Bu çiftlikteki dördüncü günleriydi. Bugüne kadar herşey normal ve yolunda git-miti, ama genç kadın bundan sonra çok farklı olacağını artık hissedebiliyordu...</p>

  <p class="p1"><span class="t2">* * *</span></p>

  <p>O gece yemekten sonra erkenden odalarına çekildiler. Çocuklar çiftlikte çok iyi vakit geçiriyorlar, sabahtan akşama kadar içeriye girmiyorlardı. Nihat onlarla kendi çocukları gibi meşgul oluyordu. Rakım, temiz hava ve oyunlarla geçen dolu günlerden sonra çocukların erkenden uykuları geliyordu. Yataklarına girer girmez derin bir uykuya daldılar. Nur ise uzun süre uyuyamadı..</p>

  <p>Taş ocakta iri kütük parçaları sabaha kadar çatırtılarla yanıyordu. Hafif odun kokusunun dolduğu oda sıcacıktı. Genç kadının sinirleri berbattı. Bu akşam yaşadığı duygudan sonra garip bir utanç içindeydi. En fazla da kendinden utanıyordu. Böyle bir zaaf göstermemeli ve özellikle bunu Nihat'a belli etmemeliydi, ama komiser her şeyi anlamıştı. Yüzündeki ihtiras dolu bakışlara, aynen karşılık vermişti Nur, zeki adamdı Nihat; bunu hissetmemesi olanaksızdı.</p>

  <p>Acaba gösterdiği zaaf, karşılık verme arzusu hakkında ne düşünmüştü? İçinden yemin etti, ne olursa olsun bir daha asla bu duruma düşmeyecekti. O kadar düşünceliydi ki, yanında yatan Tolga'nın bir şeyler mırıldandığını neden sonra fark etti. Gözleri irileşerek kocasına baktı.</p>

  <p>Konuşuyordu galiba?</p>

  <p>Hem de hırıltı halinde değil, belli ve anlaşılır kelimeler fısıldamıştı. İnanamamıştı önce, acaba yanlış mı istiyorum, diye dikkat kesildi.</p>

  <p>Tolga haftalardır düzgün cümle kuramıyordu. Doktorlar ondan ümit kesmişlerdi artık. Ş aşırarak yatağın içinde kocasına döndü. Çiftliğe geldiklerinden beri, zor da olsa, aynı yatağı paylaşıyorlardı. Dirseğinin üzerinde doğrulup kocasının sapsarı hasta yüzüne baktı. Göz kapakları yarı aralıktı. Konuşmak için zorlanıyor gibi geldi Nur'a.</p>

  <p>"Tolga!" diye fısıldadı.</p>

  <p>"Nur... "</p>

  <p>Adı gayet net çıkmıştı ağzından. Tek bir kelime. Ama anlaşılacak kadar düzgün.</p>

  <p>Genç kadının benliğini bir sevinç dalgası kapladı. Acaba bir mucize mi oluyordu? Öyle olmasını istiyordu Nur, ama buna benzer vakaları birkaç kere daha yaşamışlar, Tolga kısa kısa konuşmuş, arkasından da mutlak sessizliğe bürünmüştü. İlk olay değildi bu, fakat yine de sevindirici, umut vericiydi. Hatta doktorların bütün söylediklerine rağmen..</p>

  <p>"Konuş benimle hayatım" diye fısıldadı genç kadın.</p>

  <p>Yatağın içinde doğrularak ona eğildi, ince uzun parmaklarıyla çenesinden tutarak yüzünü kendisine çevirdi. Tolga titreyen göz kapaklarını bütünüyle açmıştı. Solgun, yorgun ve müthiş bitik bir ifade vardı yüzünde.</p>

  <p>"Tolga!" diye mırıldandı yeniden. "Bir şey mi söylemek istiyorsun?"</p>

  <p>Oda karanlıktı, fakat büyük ocakta çatırdayarak yanan kütüklerin çıkardığı kızıl alevin yarattığı aydınlık yüzlerine yansıyordu.</p>

  <p>"Nur!" diyebildi tekrar kocası..</p>

  <p>Daha önce de birkaç düzgün kelime söylediğine emindi genç kadın, fakat şaşkınlıktan daha doğrusu, ondan iniltiden başka bir şey beklemediğinden söylediklerini yeterince kavrayıp anlayamamıştı.</p>

  <p>"Konuş lütfen, hayatım. Bir şey mi anlatmak istiyorsun?"</p>

  <p>Yeni bir hayal kırıklığı istemiyordu Nur. Kocasının ağzından çıkan isim artık ona yetmiyordu. Gözleri yaşardı, içinden beklenmedik bir mucizenin gerçekleşmesi için dua etmeye başladı. Kimbilir, belki duaları Tanrı katında kabul edilirdi.</p>

  <p>"Evet sevgilim, seni dinliyorum. Konuş. Konuş lütfen. Beni anlıyor musun?" dedi.</p>

  <p>Tolga gözlerini kırptı.</p>

  <p>Bir işaretti bu. Anladığını ifade etmeye çalışıyordu.</p>

  <p>İkinci bir sevinç dalgası benliğini kapladı genç kadının. Rastgele bir göz kırpış, bir tik değildi. Şuurlu, bilinçli refleksti. Cevap vermişti. Anlıyordu.</p>

  <p>Ardından Tolga'nın ağzından bir kelime daha çıktı. Bir soru cümlesi..</p>

  <p>"Neredeyiz?"</p>

  <p>Bu zor bir soruydu. Nur nasıl cevaplandıracağını bilemedi. Akli melekeleri şayet yerindeyse durumu nasıl açıklayabilirdi kocasına? Büyük bir tehlike içinde olduklarını ve ölümden kaçtıklarını nasıl söyleyebilirdi? Böyle bir izahatın yapılması mümkün görünmedi genç kadına. Hasta için yeni bir şoka sebebiyet verebilirdi; ayrıca kendisini ne denli anlayacağından da şüphesi vardı. Aklı gelip gidiyor olabilirdi.</p>

  <p>Suskunluğu devam etti Nur'un.</p>

  <p>"Neredeyiz sevgilim? Burayı tanımıyorum."</p>

  <p>Tolga garipseyerek etrafına bakmıyordu şimdi.</p>

  <p>Hayretten ağzı açık kalmıştı genç kadının. İçindeki sevinç dalgası yavaş yavaş tüm benliğini kaplamaya başlamıştı. Hem şuurlu bir cümleydi, hem de dört kelimeyi birbiri ardına sıralamıştı. Ayrıca ses tonundaki hayreti gayet iyi vurgulamıştı..</p>

  <p>Nur kısa da olsa bir açıklama yapmak zorunluluğunu hissetti.</p>

  <p>"Bir çiftlikteyiz."</p>

  <p>"Çiftlik mi? Ne işimiz var burada? Neden evimizde değiliz?"</p>

  <p>İliklerine kadar titredi genç kadın. Bundan daha makul bir soru beklenemezdi. "Senin için" diyebildi.</p>

  <p>"Benim için mi? Ama neden?"</p>

  <p>"O kazadan sonra doktorlar sana dağ havası tavsiye ettiler. Daha iyi bakılman ve bünyenin güçlenmesi için."</p>

  <p>Aklına daha uygun bir yalan gelmemişti. Bu defa Tolga'dan ses çıkmadı, uzun uzun karısına baktı.</p>

  <p>"Yalnız mıyız burada? Çocuklar nerede? Annene mi bıraktın?"</p>

  <p>Bu, açılış, kurtuluş, hastalığı yenişti. Öyle olmalıydı. Nur kendini daha fazla tutamadı, sevinçten gözlerinde biriken iki damla yaş yanaklarına kaydı. Böyle dahi olsa kocasının yeniden hayata dönmesine razıydı. Galiba Tanrı büyüklüğünü ve gücünü gösteriyor, kocasını ona bağışlıyordu. Hem kim bilirdi, belki bu illetin tamamını yener, hareketsizlikten de kurtulabilirdi. Güçlü bir bünyesi vardı; bugüne kadar yaşaması bile bir mucizeydi.</p>

  <p>"Çocuklar da yanımızda" diyebildi, "uyuyorlar şimdi."</p>

  <p>"Yaa. Saat kaç?"</p>

  <p>"Gece yarısı, on ikiye geliyor."</p>

  <p>"Peki hangi aydayız?"</p>

  <p>"Ekim sonundayız."</p>

  <p>"Ekim mi? Temmuz da değil miyiz?"</p>

  <p>"Hayır, hayatım."</p>

  <p>"Demek Ekimdeyiz. Hakan okula gitmiyor mu?"</p>

  <p>Nur onun yüzünü okşamaya devam ederken fısıldadı.</p>

  <p>"İzin aldım. Bir süre okula gitmeyecek."</p>

  <p>"Benim yüzümden değil mi? Beni buraya getirebilmek için."</p>

  <p>Nur hafif hafif başını salladı.</p>

  <p>"Şimdi bunları düşünme. Artık konuşuyorsun. Açılıyorsun. Dünyalar benim oldu. Hakan'ı da dert etme. Okula gitmemesi mesele değil, sonra telâfi eder."</p>

  <p>Nur eğilerek kocasını alnından öptü. Teni buz gibi soğuktu.</p>

  <p>"Üşüyor musun?" diye sordu.</p>

  <p>Tolga cevap vermemişti. Bakışlarını karısına çevirmiş, biraz boş ve anlamsız bakmaya başlamıştı. Sanki yeniden o korkunç boşluğa, eski haline geçmiş gibiydi. Nur bir an telâşa kapıldı. İstemiyordu bunu, tam ümide kapılırken, ruhunu ve hayatını çökerten o sessizliğe, ölümcül trans haline geçmesine izin veremezdi. Tolga'nın omuzlarını kavrayarak, "Sevgilim!" diye inledi.</p>

  <p>Tolga'dan ses çıkmamıştı.</p>

  <p>Ama Nur kocasının gözlerinde oluşan boş ve dalgın bakışları çok iyi tanıyordu. Sarstı onu. "Tolga!" diye seslendi yeniden.</p>

  <p>Cevap yoktu.</p>

  <p>"Hayatım, konuş benimle. Konuş lütfen. Yine o sessizliğe gömülme, yalvarırım."</p>

  <p>Bakışları sabitleşmişti genç adamın. Şimdi kendisini görmüyor, ocağın duvara akseden kızılımtırak gölgelerine bakıyordu sadece. Sanki o korkunç sessizliğine, meçhul dünyasına yeniden çekilmiş gibiydi.</p>

  <p>Az önce sevinçten ağlayan genç kadın, şimdi üzüntünün pençesine takılmışçasına hıçkırdı. Elinde olmadan birkaç kez omuzlarından tutarak sarstı kocasını. Sonra artık kesinlikle erişemeyeceği sessiz dünyasına çekildiğini anlayarak parmaklarını gevşetti. Nafile idi..</p>

  <p>Bundan evvel de olduğu gibi kısa mutluluğu uçup gitmişti elinden. Gözyaşlarını silmeye çalışırken düşüncelere daldı. Acaba bir film şeridindeki gibi şuurun gidiş gelişini gösteren bu sekanslar bir iyileşme emaresi miydi? Bunu mutlaka öğrenmeliydi. Gerekirse doktorlarla yeniden görüşmeliydi. İçinde bulunduğu şartlara lanet etti, şimdilik bu çiftlik evinden ayrılamazdı da.</p>

  <p>Yastığı sırtına çekip pirinç karyolaya yaslandı. Ne yapacağını bilemiyordu, üzgün ve çaresiz bakışlarını kocasına çevirdi tekrar. Tolga gözlerini kapamıştı. Muntazam soluklar alarak derin ve sakin bir uykuya dalmıştı.</p>

  <p>İnanamıyordu Nur. Az evvelki kısa konuşmayı sanki başkasıyla yapmış gibiydi..</p>

  <p class="p1"><span class="t2">* * *</span></p>

  <p>Çocukların oynaşmalarıyla uyandı.</p>

  <p>Oya, "uyan anne, acıktım" diye üstündeki yorganı çekiştiriyordu.</p>

  <p>Kanlanmış gözlerini kırpıştırdı ve çocuğu bırakarak hemen kocasına döndü. Bıraktığı gibi uykudaydı Tolga. Göğsü muntazam hareketlerle inip kalkıyor, hafif horluyordu. Nur onu uyanık ve kendisine bakıyor halde bulacağını ummuştu.</p>

  <p>"Tamam, tamam kalkıyorum kızım" diye mırıldandı. Yorganı üzerinden atıp yataktan çıktı. Hafif soğumuştu oda. Ocaktaki kütükler geçmiş, ateş küllenmişti. Hemen giyinip ocağa yeni odunlar attı. Kısa zamanda ateş alevlendi.</p>

  <p>Dün gece babalarıyla aralarında geçen konuşmaları çocuklarına anlatmamaya karar verdi. Boş ve anlamsız bir ümide kapılmalarını istemiyordu. Emin değildi henüz, fakat Tolga'nın zaman zaman zihninin ve düşünme yetisinin geri gelmesi, muhtemelen bir iyileşme belirtisi olmalıydı. Çocuklara olmasa bile bu konuyu Nihat'a açmalıydı. Hatta bir süre İstanbul'a dönmeyi dahi düşündü, ama bir karara varamadı. Çocukları yanına alarak aşağıya indi.</p>

  <p>Alt kattaki taş mutfakta kahvaltı hazırdı. Çiftlik evinde hayat erken başlıyordu. Bu sabah geç kalmışlardı. Mutfakta yalnızca Güllü vardı. Onları gülerek karşıladı.</p>

  <p>"Uyuya kalmışız" dedi utangaç bir ifadeyle. Kahvaltıya geciktikleri için özür diler gibiydi.</p>

  <p>"Dağ havası böyledir" dedi Güllü. "Çocuklara iyi gelecektir."</p>

  <p>Tebessüm etmekle yetindi Nur. Baba oğul etrafta görünmüyorlardı. Nur, dudaklarının ucuna geldiği halde Nihat'ın kalkıp kalkmadığını soramadı bir türlü. Neyse ki Hakan imdadına yetişmişti. Güllü'ye, "Nihat Amca nerede?" diye sordu.</p>

  <p>"Bu sabah erkenden ava gitti" dedi Güllü. "Ava meraklıdır. Her zaman ava gider."</p>

  <p>Derin bir soluk aldı genç kadın. Dün gece Telli Sazan deresinin başında aralarında oluşan elektrikten beri Nihat'la karşılaşmayı hem istiyor hem de çekiniyordu. Dün geceki yemek çok sessiz geçmişti. Tüm yemek boyunca Nihat tek kelime konuşmamış, hep önüne bakıp durmuş, bakışlarını özellikle Nur'dan kaçırmıştı. Gerçi köy adetleri bir tuhaftı, nedense yemeklerde fazla konuşulmuyor, herkes sessizce yemek yemeyi tercih ediyordu. Genellikle Hakan ve Oya, alışkanlıkları icabı, yerli yersiz şeyler konuşuyor, ipe sapa gelmez sorular soruyorlardı. Hüseyin Molu bazen gülümsüyor bazen duymazlığa geliyor fakat Nihat çocukların sorularını hiç cevapsız bırakmıyordu. Onlara hep anlayışlı ve sevecen davranmıştı.</p>

  <p>Hakan bu defa da Güllü'ye avla ilgili bir yığın soru yöneltti. Genç kadın dilinin döndüğü kadar ona cevap yetiştirmeye çalıştı. Kahvaltı bitince çocuklar sıkı giyinerek çimlerin üzerinde oynamaya çıktılar. Nur arkalarından fazla uzaklaşmamalarını ve ormana gitmemelerini tembih etti. Bu defa yanlarında Nihat olmayacaktı zira.</p>

  <p>Sofranın kaldırılmasında Güllü'ye yardım ederken, bir yandan da tepsi içinde yukarıya çıkaracağı Tolga'nın kahvaltısını hazırladı. O ana kadar Güllü, kocasının geçirdiği kaza ve olay hakkında tek kelime sormamıştı. Tam mutfaktan çıkarken böyle bir soru ile karşılaşınca yadırgadı Nur.</p>

  <p>Kadın samimi görünüyordu, belki böyle bir soru yöneltmesi de doğaldı. Fakat nedense Nur içinde garip bir tedirginlik hissetti. Bu soruyu kimsenin olmadığı ve mutfakta yalnızlarken sormasının altında acaba bir art niyet var mı, diye düşündü. Ama nasıl bir art niyet olabilirdi ki, vesvese benimki diye değerlendirdi. Tek şaşırdığı şey, çiftliğe geldiklerinden beri konunun ilk defa açılıyor olmasıydı.</p>

  <p>"Aksilik işte" diye kısaca geçirdi. "O anda kocamın orada olması aksi bir tesadüf, hepsi o kadar.. "</p>

  <p>"Doğru" diye başını salladı Güllü.</p>

  <p>Tepsiyi alan Nur merdivenlere doğru yürürken arkasından kadının da geldiğini görünce duraladı bir an. Güllü şimdiye kadar kaldıkları odaya hiç girmemişti. Dönüp kendisine baktığını görünce Güllü bir açıklama yapmak zorunda kaldı.</p>

  <p>"Yanaşmalar bugün Hüseyin'le gittiler. Sence mahzuru yoksa odayı bugün ben temizleyeceğim."</p>

  <p>"Sen hiç zahmet etme. Artık misafir sayılmayız. Odayı ben de temizleyebilirim."</p>

  <p>"Olmaz öyle şey. Hüseyin de Nihat da duyarlarsa sonra çok kızarlar bana."</p>

  <p>"Merak etme, ben söylemem."</p>

  <p>Nur nedense kadının bu ısrarından memnun kalmamıştı. Dikkatle yüzündeki meraklı ifadeyi süzdü. Belki kabalık olacaktı ama dayanamadı, "Kusura bakma" dedi. "Kocamın altını temizleyeceğim. Anlarsın ya, felçli, altına kaçırıyor."</p>

  <p>Güllü'nün daha fazla ısrar etmeyeceğini düşünmüştü.</p>

  <p>"Sen bilirsin" dedi kadın. Sonra manalı bir şekilde Nur'a bakarak, "Zor olmalı" diye fısıldadı.</p>

  <p>Zor olduğu kuşkusuzdu. Ama neyi vurgulamak istiyordu acaba? Sanki dilinin altında bir şeyler gizliyordu. Merdivenin ilk basamağında duran Nur kaşlarını hafifçe çatarak, "Ne söylemeye çalışıyorsun?" diye sordu. "Zor olan nedir?"</p>

  <p>"Anlarsın işte. Bu yaşta yarım sayılacak bir erkekle yaşamak. Allah kimsenin başına vermesin.. "</p>

  <p>Esasta haklıydı hiç şüphesiz, ama neden bunu söylemek gereğini duymuştu? Sırf kadınca bir önsezi ve içtenlikle duyulan bir üzüntü ifadesi miydi?</p>

  <p>Kuşkuya kapıldı Nur. Bir an Güllü'nün gözbebeklerinde oluşan acayip ateşi yakaladı. Kıskançlık, hırs, nefret vardı bakışlarında. Belki bunu saklamaya çalışıyordu ama ne de olsa, eğitimsiz bir köylü kadınıydı o, gayretine rağmen içine gömmeye çalıştığı duygularını daha ilk cümlelerinde belli edivermişti.</p>

  <p>Garipsedi Nur. Yanılıyor muydu acaba? Kendisini kıskanması için ortada hiçbir sebep yoktu. Şehirli kadının çiftliğe getirdiği havaya mı bozulmuştu? Yoksa kocasının aynı çatı altında bakımlı, tahsilli, farklı giyinen, farklı düşünen bir şehir kızıyla olmasını mı çekememiş-ti? Ama bu imkânsız, diye düşündü. Hüseyin Molu ile teması bile çok seyrekti. Adamı ancak yemek sırasında görüyordu. O zamanlar da konuştukları birkaç kelimeyi geçmiyordu. Daha da ötesi, yaşlı çiftçi kendisine karşı hep mesafeli ve hatta soğuk davranıyordu. Kocasından kıskanması en son akla gelebilecek ihtimal olmalıydı.</p>

  <p>Nur birden kavradığı gerçek ile irkildi.</p>

  <p>Onun sorunu kocası değil, Nihat'tı. Evet, Nihat. Komiserden kıskanıyordu. Ya da Nihat'ın çiftliğe getirdiği bir kadın olarak kabullenemiyordu kendisini.</p>

  <p>Ama neden, diye geçirdi aklından. Yoksa Güllü, üvey oğluna mı âşıktı? Onu seviyor muydu? Aklına gelen ihtimalin hiç de yabana atılacak cinsten olmadığını kavradı. Güllü, Hüseyin Molu'ya kıyasla oldukça genç sayılırdı, komiserleyse akran, hemen hemen aynı yaştaydı. Belki aralarında bir zamanlar hissi bir bağ kurulmuş olabilirdi. Sonra Nihat'ın babasının evliliğine karşı çıkarak, uzun zaman çiftliğe gelmediğini anımsadı. Zaten çiftlikte yıllardır yaşamayan bir adam, başka hangi sebeple bu evliliğe karşı çıkar, protesto etmek için çiftliğe uğramaz, babasıyla ilişkisini keserdi ki? Yanılmadığını anladı. Nihat'ın ölen annesinin üzerine babasının genç bir kızla evlendiğini ve bunu onaylamadığını ileri sürmesi sadece meseleyi kamufle etmek için ileri sürülmüş bahaneydi. Doğru düşündüğüne inanmaya başladı.</p>

  <p>İçinde hafif bir burukluk hissetti, hatta kendisi de şaştı bu duruma. Aslında Nihat'ın asla kendine uygun bir tip olmadığını biliyordu. İnce, saygılı, anlayışlı ve duygulu bir insandı Nihat, ama alt tarafı köy kökenli bir gençti. İki kültür ve yetişme farkının doğurduğu sonuçlar nasıl olsa bir yerde sırıtacaktı. Ayrıca kendisinin Nihat'a karşı duyduğu hisleri henüz enine boyuna düşünmemişti dahi. Daha Öncesi ve dün akşam Telli Sazan'daki duyduğu hisler sadece erkeksiz kaldığı günlerin sıradan bir bunalımı idi. Onu yaşamına girecek yeni bir erkek veya seveceği, âşık olabileceği bir insan olarak hiç düşünmemişti. Bunalımlarının beyninde yarattığı bir vasıtadan ileri gidemezdi o..</p>

  <p>Merdivenlerin basamağında durup tekrar Güllü'ye baktı.</p>

  <p>Hatta bir an acıdı kadına. Bu çiftlikte acı bir dram yaşanıyordu. Bunu şu ana kadar hiç düşünmemiş, hatta aklına bile getirmemişti. Ama kadınlık duyguları ağır bastı, Güllü'nün ızdırabından buruk bir zevk aldı. Belki de erkeksiz yaşamanın ruhunda yarattığı yersiz, anlamsız bir gururdu bu. Hemcinsinin de aynı sıkıntıyı çekmesini, onu üzmek istemişti. Şaşıyordu kendine.</p>

  <p>Dudakları anlamlı bir şekilde gerildi. Gülümsedi. Fakat Güllü'nün sorusuna cevap vermeden dönüp merdivenleri tırmandı. Kadının arkasından gelmeyeceğine emindi artık...</p>

  <h2><a id="ncx2422"></a>3</h2>

  <p>"S..tirin ulan dümbelekler! Alay mı ediyorsunuz benimle? Ortadan kayboldular da ne demek? Uçar mı bütün bir aile?"</p>

  <p>"Vallahi doğru söylüyorum ağam, yok oldular. Sanki sırra kadem bastılar.'. Hiçbiri yok ortada" diye inledi Çakal Tahir."</p>

  <p>"Sus ulan Çakal, yoksa şimdi seni paralarım."</p>

  <p>"Yaparsın ağam yaparsın, bilirim, ama söylediğim doğrudur."</p>

  <p>Talat Alkan hiddetten dudaklarının ucunda beliren tükürükleri elinin tersiyle sildi. Tam karşısında hazırolda bekleyen üç adamına ters ters baktı. Gözlerinden ateş fışkırıyordu. En sağda duran Musa'ya çevirdi bakışlarını.</p>

  <p>"Cilan Musa, sana güvenmiştim, sen de umutlarımı boşa çıkardın. Bu hayvanların başına seni yanlış bir bok yemesinler diye getirmiştim, kardeşinin intikamını sen alasın diye. Görüyorum ki sen de onlardan farklı değilmişsin."</p>

  <p>Başı önüne eğik duran Musa fısıltı halinde konuştu.</p>

  <p>"Çakal haklıdır Ağam. Bakmadık yer bırakmadık. Dün gece evi de bastık. Yoklar. Sanki yer yarılmış, yerin dibine girmişler."</p>

  <p>"Cilan sizi gidi rezil şerefsizler! Ağanıza böyle mi hizmet edeceksiniz? Bu mu olacaktı alacağım cevap? Ne yani, tek evladımın kanı yerde mi kalacak?"</p>

  <p>"Estağfurullah Ağam! O da ne demek? Hiç kardeşimizin kanı yerde kalır mı? Dünyanın öbür ucuna da gitseler, o namussuzu bulup bütün ailesini ortadan kaldıracağız. Yeter ki bize biraz daha zaman tanı. Nasıl olsa izlerini bir yerde buluruz."</p>

  <p>Talat Ağa'nın öfkesi yatışacak gibi değildi; hiddetinden elinin tersiyle masa üstünde duran içli köfte tabağını hızla itti. Porselen tabak şangırtıyla yere düşerek kırıldı.</p>

  <p>Ağa hiddetten köpürüyordu. Yüzüne kan basmış, yanakları kıpkırmızı kesilmişti.</p>

  <p>"Başlatmayın ulan şimdi bana zamandan" diye bağırdı. "Ne zamanı?"</p>

  <p>Sonra parmağıyla Çakal Tahir'le Ayı Abdül'ü işaret ederek, "Bu hayvanlar Sapanca'ya gittiklerini bile iki ayda öğrenebildiler. Daha ne kadar bekleyeceğim? Artık zaman filan yok. Kan istiyorum kan. Tek evladımın kanı yerde kalmamalı. Anladınız mı beni?"</p>

  <p>Musa, "Anladık Ağam" diye mırıldandı. "Emrin başımız üstüne. Bize güven. Elimizden geleni yapacak, Hasan kardeşimizin kanını yerde komayacağız."</p>

  <p>Ağa yerinden fırlayarak karşısında put gibi duran adamlarının karşısına dikildi. Hepsi başlarını önlerine eğmiş, çıt çıkarmadan fırtınanın dinmesini bekliyorlardı.</p>

  <p>"Ulah hergele!" diye bağırdı Ayı Abdül'e. "Karı kokusunu kırk metreden alırsın; nasıl oldu da o avradı gözünden kaçırdın?"</p>

  <p>"Ağam... " diyecek oldu Ayı Abdül, sonra susmanın daha evla olacağını sezinleyip hemen sustu. Hangi mazereti ileri sürerse sürsün, o an kabul edilmeyeceğini biliyordu.</p>

  <p>Talat bu defa küçümseyerek Tahir'in önünde durdu.</p>

  <p>"Hıh.." diye homurdandı. "Pezevenk, bir de Çakal diye lâkabın vardır. İçine tüküreyim senin zekânın. Felçli bir herifle iki çocuğun işini göremedin. Ne boka yarar senin o kurnazlığın? Haybeye adın çıkmış."</p>

  <p>Bu defa kötü kötü Musa'ya baktı.</p>

  <p>"Ya sana ne demeli? Sana çok güvenmiştim. Oğlumun ölümünden sonra benim yerime geçecek adam diyordum. Hepinizin boynu devrilsin. Cilan çoluk çocuğu bile temizleyemediniz, deyin bana, ne boka yararsınız sizler, ha?"</p>

  <p>Aralarında en güçlü olan Musa inledi.</p>

  <p>"Etme ağam, bizi o kadar aşağılama. Yalvarıyorum sana bize biraz zaman tanı."</p>

  <p>"Ne zamanı ulan deyyus! Kayboldular diyorsunuz, kim bilir hangi cehenneme gittiler, belki şehri terkettiler ve sizin ruhunuz duymadı. Şimdi nereden bulacaksınız onları?"</p>

  <p>"Buluruz ağam, dünyanın öbür ucuna da gitseler yine buluruz. Elimizden asla kurtulamazlar. Kardeşimiz Hasan'ın kanı yerde kalmayacaktır. Sana şerefimiz üzerine yemin ederiz."</p>

  <p>Diğer ikisi aynı anda, "Ha doğrudur valla ağam" diye başlarını sallayarak Musa'yı tasdik ettiler. Talat masanın üzerinde duran silme rakı dolu limonata bardağını bir dikişte dibine kadar dikti. Hırsı hâlâ yatışmamıştı. Küt parmaklarıyla Musa'nın pahalı ceketinin klapalarına yapıştı.</p>

  <p>"Cilan de bana, nasıl yok oldu bunlar birden?"</p>

  <p>Musa'yı ter bastı. Burun buruna idiler ve hâlâ ateş saçan ağanın ağzından etrafa yayılan rakı kokusu genzine doluyordu. Musa kımıldamamaya çalıştı. Ağa ile oynaşmaya hiç gelmez ve ne yapacağı da belli olmazdı. Göz ucuyla ağanın beline takılı ondörtlüye baktı. Hırsı daha da artıp gözü kararırsa, hiç dinlemez silahını çeker, içlerinde en sorumlu gördüğünü o anda ibreti âlem olsun diye mıhlardı.</p>

  <p>"Ağam gece gündüz kolluyorduk onları" diyebildi.</p>

  <p>"Cilan hergeleler, özrünüz kabahatinizden de fazla. Ne yani, gözünüzün önünden dört kişi buhar olup uçtu mu?"</p>

  <p>"Pek öyle değil ağam... "</p>

  <p>"Ne geveliyorsun ağzında? De hadi, açık konuş."</p>

  <p>Musa yutkundu önce, sonra korka korka, "Bu işi bana havale ettikten sonra esaslı bir plan yaptım ağam. İyi ve başarılı bir plan. Netice alıcı, şaşmaz, temiz.. "</p>

  <p>"Ya? Demek öyle, plan yaptın ha?"</p>

  <p>"Evet ağam."</p>

  <p>"Onun için mi hepsini gözünüzden kaçırıp, kaybolmalarına izin verdiniz?"</p>

  <p>"Etme ağam, hele bir yol dinle. Kurban olam."</p>

  <p>"Konuş bakalım" diye hırladı Talat. "Ne anlatacaksın duyalım."</p>

  <p>"Eve baskın yaparak topunu öldüremezdik. Polis zaten Tahir ile Abdül'ün o girişiminden sonra, mutlaka bizden şüphelenmiştir. Ben... "</p>

  <p>Ağa lafı ağzına tıkadı Musa'nın.</p>

  <p>"Doğru" diye bağırdı. "Onu unutmuştum."</p>

  <p>Musa'nın yakasını bırakıp Tahir'in önüne dikildi yeniden ve elinin tersiyle Çakal'ın suratına okkalı bir tokat aşketti. Sinsi bakışlı adam yerinde sarsıldı ama tek kelime etmedi. Ağa sonra da Abdül'ün bacaklarına doğru şiddetli bir tekme savurdu. Ayı Abdül o kadar güçlüydü ki adamın sert tekmesinden etkilenmemişti, ama sus pus olup önüne baktı.</p>

  <p>İkisinin de ağalarından yedikleri ilk dayak değildi bu.</p>

  <p>"Hayvanoğlu hayvanlar" diye bağırdı. "Bir boku lâyıkıyla beceremezsiniz. Ne şanssız adamım be. Sizin gibi bir öküz sürüsünü beslemek zorunda kalıyorum. Allah topunuzun belasını versin. Sizin hıyarlığınız yüzünden masum bir kadınla çocuğu öldü. Bakalım huzur-u mahşerde bunun hesabını nasıl vereceksiniz?"</p>

  <p>"Fakat ağam... " diyecek oldu Çakal Tahir, lâkin Talat'ın kalkan elini görünce hemen sustu.</p>

  <p>İkinci bir tokat yememek için susması gerektiğini çabuk kavramıştı.</p>

  <p>Ağa hıncını rakıdan aldı. Ağzına biraz otlu peynir atarken limonata kadehini yarıya kadar doldurdu ve yine bir dikişte bitirdi. Musa'ya dönüp kahredici alaylı bir ifade ile, "Devam et bakalım şu planına" diye söylendi.</p>

  <p>Musa ürke ürke, "Kadını takibe aldım. Her sabah oğlunu okula götürüyor, akşam da alıyordu" dedi.</p>

  <p>"Bunu geç, biliyorum. Başka şeyler anlat."</p>

  <p>"Ana oğullu apartmanlarına girişte vurmayı düşündüm ağam. O saatlerde genellikle bina tenha oluyordu. Zaten fazla kalabalık bir apartman da değildi."</p>

  <p>"Cilan deyyus düşündün de ne halt ettin? Kuş yuvadan uçtu."</p>

  <p>"Biliyorum ağam ama uygun bir fırsat kollamalıydım. Çünkü komiser Nihat karıyı hep gözaltında tutuyordu. Hem de adım adım."</p>

  <p>"Cilan it, bir de yalan mı söylemeye cüret ediyorsun karşımda? Koruma kalktı."</p>

  <p>"Hayır ağam. Bunu sana kim söylediyse o yalan demiş. Komiser hep karının peşindeydi. Hatta izlerini kaybettiğimiz son akşam oğlanı okuldan bizzat o aldı."</p>

  <p>Talat birden irkildi. Dik dik Musa'ya baktı.</p>

  <p>"Doğru mu ulan bu?"</p>

  <p>"Anam avradım olsun doğru ağam. Bana inanmıyorsan Çakal'a sor."</p>

  <p>"Höst ulan! Ananını karıştırma bu işe.. "</p>

  <p>"Yemin ederim gerçeği söylüyorum ağam."</p>

  <p>"Dur hele. Neye o komiser karının peşindeydi?"</p>

  <p>"Bilmiyorum ağam. Bizimkiler yanlış kadın ile oğlunu ezdiğinde de silahına sarılıp peşlerinden gelmiş, az daha yakalıyormuş da Tahir'le Abdül'ü."</p>

  <p>Talat bir an gözlerini kıstı, "Vay orospu çocuğu vay" diye söylendi.</p>

  <p>Ağa'nın biraz yumuşadığını gören Çakal Tahir daha tokadın kızarıklığı yanağından geçmeden, "Doğrudur ağam" diye Musa'ya destek çıktı.</p>

  <p>Üç yardakçı da çaktırmadan derin bir nefes aldılar. Fırtınanın en zor yanını atlatmış sayılırlardı. Ağa keyfi kaçmış bir şekilde masanın arkasındaki iskemleye çöktü.</p>

  <p>Talat'ın keyfi kaçmış gibiydi. Bardağını yeniden rakı ile doldururken konuşup bağırmayı kesti. Düşünmeye başlamıştı şimdi, üzün süre sessiz kaldı.</p>

  <p>"Bu işi beğenmedim" dedi sonunda. "Allah kahretsin, artık kime güveneceğimizi bilmiyorum. Bana polisin korumayı kaldırdığını söylemişlerdi."</p>

  <p>Bu defa Çakal lâfa karıştı. Yediği tokatı çoktan unutmuş gibiydi.</p>

  <p>"Doğrudur ağam. Kadının etrafında o komiserden başka kimse yoktur. Ben de gördüm. Nihat'ı da tanırım. Bir keresinde beni o yakalamıştı. Yaman bir heriftir. Yüreği de bileği de kuvvetlidir."</p>

  <p>"Kesin!" diye bağırdı Ağa. "Düşünmem lazım şimdi."</p>

  <p>Buna rağmen Musa cesaretini toplayarak, "Bağışla ağa ama onları komiser kaçırmış olabilir mi? Ben öyle sanıyorum."</p>

  <p>"Öyleyse eceline susadı demektir köpek. Bunu araştıracağım, doğru çıkarsa o herifin de leşini isterim. Talat Ağa ile aşık atmak neymiş görsün."</p>

  <p>"İyi dersin Ağam. O ite benim de gıcığım vardır. Emrin olursa sen onu bana bırak" diye fısıldadı Tahir.</p>

  <p>Bir süre Ağa'dan hiç ses çıkmadı. Sonra birden top gibi gürledi.</p>

  <p>"Yıkılın şimdi karşımdan. Hiçbirinizin yüzünü görmek istemiyorum beceriksiz hayvanlar."</p>

  <p>Üçü de badireyi atlattıklarını anlamışlardı. Öne Musa geçti, diğer ikisi onu takip etti; hâlâ köylerinden kalma alışkanlıkla temennah ederek ağalarını selamladılar ve Florya'daki muhteşem villanın alt katına koşar adım indiler.</p>

  <p>Talat Alkan evinin üst katında, salonunda düşünceleriyle başbaşa kalmıştı. Oğlunun acısı her geçen gün yüreğinde biraz daha büyüyordu...</p>

  <p class="p1"><span class="t2">* * *</span></p>

  <p>Ayı Abdül mutfağa girince fayansların üzerindeki iri kristal meyvelikten kocaman bir golden elma aldı. Elmayı dişlerken arkasından mutfağa dalan arkadaşlarına sırıtarak baktı, "ucuz atlattık, değil mi? Ağa pek sinirliydi.. "</p>

  <p>Tahir yeni hatırlamış gibi eli kızarmış yanağına gitti. Sesi çıkmadı. Fakat Musa en az ağa kadar sinirliydi. Ne var ki bu kızgınlığını ancak yukardaki salondan çıktıktan sonra gösterebilmişti. Abdül'e dönüp, "Sansar Tevfik'e telefon et, hemen buraya gelsin" dedi. Ayı</p>

  <p>Abdül bön bön Musa'ya baktı.</p>

  <p>"Neden?"</p>

  <p>"Sana ne ulan? Sen ne söylüyorsam onu yap."</p>

  <p>İri dev adam omuzlarını silkti.</p>

  <p>"Ben aramam. Çok istiyorsan kendin ara."</p>

  <p>Musa'nın tepesi atmıştı.</p>

  <p>"Emirlerime karşı mı geliyorsun?"</p>

  <p>"Sen artık bana emir veremezsin. Ağanın karşısında ne hale düştüğünü gördük. Bundan sonra ancak ağadan emir alırım ben."</p>

  <p>"Demek öyle? Sen canına susadın ulan it. Ben şimdi gösteririm gününü."</p>

  <p>Musa hızla ceketinin önünü açarak belindeki silaha sarılmak istedi. Fakat Abdül aynı çabuklukla uzun kolunu uzatarak Musa'nın bileğini kavradı.</p>

  <p>"Sakın bunu deneyim deme! Alimallah seni tavuk gibi boğarım"</p>

  <p>Musa bileğini kurtarmaya çalıştı. Ama Ayı Abdül öylesine güçlüydü ki, beline gideri kolunu kımıldatamadı bile.</p>

  <p>İki erkek Hint horozları gibi dikilmiş birbirlerini süzüyorlardı. İkisinin de bakışları korkunçtu. Tahir hemen araya girdi.</p>

  <p>"Ne yapıyorsunuz yahu?" diye söylendi. "Dellendiniz mi siz? Birbirinizi mi öldüreceksiniz? Hevesinizi başkalarına saklayın. Ağam sen uyma bu Ayı'ya, bırak boş ver, Sansar Tevfik'i ben ararım. Ayrılın kuzum.. "</p>

  <p>İkisini de göğüslerinden itmeye çalışıyordu. Musa kendisini toparlamaya çalıştı. Tabancasını çekemezse Abdül karşısında teke tek hiç şansı olmadığını biliyordu. Tahir'in isteğini gönülsüzce yerine getiriyormuş gibi gevşedi, ama yiğitliği de elden bırakmak istemiyordu.</p>

  <p>"Ulan Ayı! diye homurdandı. "Sen yukarıdaki ağama ve bu geceki sinirine dua et. Yoksa içini kurşunla doldururdum şimdi."</p>

  <p>"S..ktir ulan bücür! Kendini fasulye gibi nimetten mi sayıyorsun? Artık o ağalık numaraları bana sökmez. Hasan Ağa ölünce kendini bir bok sanmaya başladın. İşte Talat Ağam, ne olduğunu az önce yukarıda gösterdi. Sen bir işe yaramayan bokun tekisin."</p>

  <p>Musa yeniden celallenmemek için kendini zor tuttu. Ama Tahir haklıydı, bu meselenin halli şimdi olmazdı. Nasıl olsa Ayı Abdül'e gününü göstereceği gün de gelecekti. Ayrıldılar birbirlerinden. Musa ceketini çekip düzeltti, Abdül de elmasını dişlemeye devam etti. Sakinleştiklerini görünce Çakal Tahir yan odaya geçerek Sansar Tevfik'e telefon etti. Mutfağa dönünce, "Aradım ağam birazdan gelecek" dedi.</p>

  <p>Musa yine dik dik homurdandı. "Ne demek birazdan, acele etmesini söylemedin mi deyyusa?"</p>

  <p>"Demez olur muyum ağam, söyledim tabii."</p>

  <p>"Hangi cehennemdeymiş?"</p>

  <p>"Nerede olacak, Hüsam'ın kahvesinde. Pişti oynuyor."</p>

  <p>"O da ayrı bir cinstir; partinin bitmesini bekler şimdi."</p>

  <p>"Yok ağam yok, gönlünü ferah tut sen. Hemencecik gelir."</p>

  <p>Musa, Talat Alkan'ın lüks villasının pahalı iç mimarlar tarafından dekore edilmiş mutfağındaki masanın etrafında dizili ince uzun sandalyelerden birine oturdu. Sinirleri tam yatışmamıştı. İkide bir burnunu çekiyordu. Moda diye uzattığı kirli sakalı oldukça seyrek olduğundan yüzüne daha genç ve çocuksu bir ifade veriyordu.</p>

  <p>Mutfaktaki üç adam da konuşmadan bekliyordu. Belirli bir gerginlik kaplamıştı etrafı. Sansar Tevfik'in gelişini beklerlerken evin orta işlerine bakan Emine Bacı kapıda gözüktü. Hepsini şöyle bir süzdükten sonra, "Aç mısınız çocuklar?" diye sordu. "Size yiyecek bir şeyler hazırlayayım mı?"</p>

  <p>Kimseden ses çıkmadı önce. Tahir sessizliği görünce, "Sağol bacı" diye mırıldandı. "Kimsenin yemeği düşünecek hali yok şimdi. Yukarıda yeterince zılgıt yedik."</p>

  <p>Kadın onlara gülerek baktı. Baş örtüsünün ucunu yanağına sıkıştırırken, "Duydum" dedi. "Ağamızın sesi aşağılara kadar geliyordu."</p>

  <p>Hepsi utanmış gibi başlarını öne eğdiler. Sonra Musa, kadının gözlerinin içine bakarak, "Hadi be Bacı, bana bir duble rakı versene" dedi sırıtarak.</p>

  <p>"Olmaz" dedi kadın sert bir sesle. "Ağam bu evde o zıkkımı yasakladı. İçki içmek yok. Ama yemek olarak ne isterseniz hazırlarım."</p>

  <p>"Yapma be Bacı! Bir kadeh rakıya ihtiyacım var."</p>

  <p>Yaşlı kadın homurdandı, "Yıkıl karşımdan be çocuk! Sana ağamın emri var dedim. Bunca yıl sonra beni işimden mi kovduracaksın? Hasan Ağam yaşıyor olsa, ona bile vermezdim."</p>

  <p>Musa başını iki yana sallayarak söylendi. "Allah Allah. Eski köye yeni adet. Bir kadeh içsem kıyamet mi kopar?"</p>

  <p>"Uzatma hadi, açsan bir şeyler hazırlayayım."</p>

  <p>Musa ile Tahir'den ses çıkmadı. Ama Abdül, "Ben yerim Bacı" dedi.</p>

  <p>"Yersin tabii" diye söylendi kadın. "Hem de fil gibi. Ne zaman toksundur ki sen? Gel, otur şuraya."</p>

  <p>Yaşlı hizmetkârın hazırladığı en az üç kişilik yemeği Abdül silip süpürürken Musa ona tiksintiyle bakıyordu. Ayı Abdül tam yemeğini bitirirken Sansar Tevfik mutfağa girdi. Acele çağrılışının telaşı içindeydi.</p>

  <p>"Hayırlar ola arkadaşlar" dedi. "Yeni bir durum mu var?"</p>

  <p>"Nerede kaldın ulan hırbo, sana çabuk gel diye haber uçurduk."</p>

  <p>Sansar, aval aval Musa'ya baktı. "Niye bağırırsın Ağam, telefonu alır almaz geldim."</p>

  <p>"Otur şuraya" diye sertçe homurdandı Musa. "Şimdi kulaklarınızı dört açın ve beni dinleyin. Anlatacaklarım çok önemlidir. Sen de Ayı Abdül. Şayet benim emrimde çalışmak istemiyorsan hemen tavrını söyle ki ben de Ağam'a bildireyim. Kararı o versin. Ben emrimdekilerden tam itaat isterim."</p>

  <p>Ayı Abdül son lokmasını çiğnerken kısa bir muhakeme yaptı kafasında. Bu gece konunun Talat Ağa'ya açıklanması adamcağızı sadece çıldırtabilirdi. Onu uzun zamandır böyle görmemişti. Bu piç kurusunu nasıl olsa bir gün elime geçiririm, diye düşündü. Sonra, "Anlat Ağam" diye söylendi. Sanki Musa'nın üstünlüğünü kabullenmiş gibi.</p>

  <p>Musa yanılgıya düştü. Adamlar üzerindeki eski otoritesini yeniden kazandığını sandı. Sırıttı içinden, güveni geri geldi.</p>

  <p>"Şimdi size yeni planımı anlatacağım" dedi.</p>

  <p>Masadaki üç adam can kulağı ile uzun uzun anlattıklarını dinlediler. Yarın sabah hepsine bir yığın iş düşüyordu. Musa söyleyeceklerini bitirdiğinde iskemlesinde gerindi. Yüzünde belirgin bir gülümseme belirmişti.</p>

  <p>Kısa boylu çelimsiz Tevfik dayanamadı sordu:</p>

  <p>"Ağam neye gülersin?"</p>

  <p>"Neye gülmeyim ulan? Şu hale bak. Kendimi sirkte çalışan hayvan terbiyecilerine benzettim. Hepimizin hayvan lakabı var. Çakal, ayı, sansar. Keşke o hayvanlar kadar da akıllı olsanız."</p>

  <p>Tahir ile Abdül'den ses çıkmadı.</p>

  <p>Tevfik, Musa'nın ne demek istediğini pek anlamadan bön bön yüzüne bakıyordu..</p>

  <h2><a id="ncx2553"></a>4</h2>

  <p>Nur kocasının tekerlekli sandalyesini sabah güneşinin oynaştığı cam önüne doğru sürdü. Onu temizlemiş, kahvaltısını ettirmiş ve sabah görevini tamamlamıştı. Tolga yine dalgın ve kendi âlemindeydi. Nur onun yüzünü avuçlarının içine alarak ümitsizce gözlerinin içine baktı. Belki dün geceki konuşma onu daha da fazla yormuştu. Bunu bilemiyordu, muhtemelen hafızasının gelip gitmesi yıpratmış olabilirdi. Yalnız bir şey dikkatini çekti, yorgunluğuna rağmen bakışlarında bir farklılık sezinledi. Konuşamamasına rağmen sanki bakışlarıyla anlatmak istediği bir şeyler vardı. Nur hissedebiliyordu bunu.</p>

  <p>"Tolga" diye fısıldadı.</p>

  <p>Genç adam cevap vermedi, ama bakışları biraz daha canlanmıştı sanki. "Beni duyabiliyor musun?"</p>

  <p>Hiçbir hareket yoktu Tolga'da. Soruyu anladığına dair herhangi bir işaret de yapmamıştı, boş boş bakıyordu sadece.</p>

  <p>Nur içini çekti sadece, sonra usulca az evvel taradığı saçlarını okşadı. Cevap alamayacağını anlamıştı artık. Geriye dönüp odadaki eşyaları toplamak, kirli örtüleri, kahvaltı tepsisini aşağıya indirmek üzere yürüdü. Sonra garip bir hisse kapılarak aniden geriye dönüp kocasına baktı.</p>

  <p>Tolga bakışlarıyla onu takip ediyordu.</p>

  <p>Duraladı genç kadın. İçinde hafiften sevinç ürpertisi hissetti. Onun bu sabah farklı olduğunu hissediyordu. Bu farkı belki kelimelerle açıklayamazdı; yine dalgın, cansız ve hareketsizdi ama gözlerinde şuurlu parıltılar olduğuna emindi.</p>

  <p>Ellerindekileri yere bırakıp kocasının yanına döndü. Dizlerini kırıp yere çömeldi, sağ elini avuçlarının içine aldı.</p>

  <p>"Tolga, sevgilim.." diye fısıldadı. "Bana bir şey mi söylemek istiyorsun?" Kocası yine cevap verememişti. Ama sanki bakışları çok daha anlamlıydı. Genç kadın nazarlarını onun gözlerinden alamıyordu. "Dün geceki konuşmamızı hatırlıyor musun?" diye sordu.</p>

  <p>Emin olamadı, yoksa gözleri mi buğulanmıştı Tolga'nın? "Hayatım?" diye mırıldandı tekrar.</p>

  <p>Onu zorladığının farkındaydı, ama elinde değildi. Konuşacaktı, içine doğuyordu.</p>

  <p>"Lütfen... Lütfen biraz gayret et.. Konuşmaya çalış.. Bana bir şeyler söylemek istediğini anlıyorum."</p>

  <p>Tolga'nın dudakları aralandı. Dili ağzının içinde dolaştı. Konuşmak için gayret sarfediyordu ama beceremedi, tüm gayretlerine rağmen sesi çıkmadı. Daha sonra genç adam ümitsizce gözlerini kapadı, başı önüne sarktı, yenik düşmüştü.</p>

  <p>Neden sonra Nur onu daha fazla zorlamanın anlamı olmadığını kavradı; belki daha da kötü olacaktı.</p>

  <p>"Tamam tatlım, anladım.. Zorlama kendini.. Daha sonra konuşursun, kendini daha iyi hissedince, tamam mı?"</p>

  <p>Zaten Tolga'daki konuşma isteği tükenmişti. Düşen başını kaldırmadı bir daha. Az önceki halini görmeyen biri, onun derin bir uykuda olduğunu sanırdı.</p>

  <p>Nur ayağa kalktı. Bu bir gelişme idi, kimse inkâr edemezdi. Şimdi olmasa bile daha sonra olacak ve kocası bu hastalığı yenecekti sonunda. Genç kadın kesinlikle inanmaya başlamıştı artık.</p>

  <p>Şimdilik yapacağı bir şey kalmamıştı; bu uyku öğleye kadar devam ederdi, hatta uyandırılmazsa akşama kadar. Nur bir an neden bu kadar çok uyuduğunu düşündü. Yoksa aldığı bir yığın ilaçtan mıydı? Doktorlar sakinleşmesi için çok ilaç yazmışlardı, gerçi bütün prospektüsleri okumuş, çoğunun vitamin ve mineral olduğunu anlamıştı ama alt tarafı o doktor değildi, bilemezdi. Yemek sonraları altı .tane hap yutturuyordu. Ani bir kararla bu kadar çok ilaç vermemeyi kafasına koydu. Baş ucundaki ufak masanın üzerinde duran temel ilaçların prospektüslerini bir daha inceledi. Hepsinde de uyku yaratacağı uyarısı vardı. Belki de doktorlar dozun ayarlanmasında bir hata yapmışlardı. Aman Allahım diye dehşete düştü, yoksa onun uyku halini kendi elleriyle mi sağlıyordu? Öğleyin bazılarını vermemeyi düşündü. Deneyecek ve görecekti.</p>

  <p>Kirli çamaşırlarla kahvaltı tepsisini alıp aşağıya indi. Merdivenlerde yeniden Güllü'nün bu sabahki davranışlarını anımsadı, o zamana kadar zararsız bir tip olarak gördüğü kadından şimdi birden soğumuştu. Art niyetli ve çekinilecek biriydi Güllü...</p>

  <p class="p1"><span class="t2">* * *</span></p>

  <p>Nur dışarıya çıkarak çocuklara bakındı. Onlara fazla uzaklaşmamalarını tembih etmişti ama ikisi de ortalarda görünmüyorlardı. Genç kadın bakışlarını etrafta dolaştırarak çocuklarını aradı. Gözlerini kısarak çiftliğe yakın mesafedeki tek katlı binalara baktı.</p>

  <p>Buraya geleli beş gün olduğu halde henüz oralara gitmemişti. Hüseyin Molu'dan binalardan birinde çiftlik personeli olan beş kişinin yattığını öğrenmişti. Diğeri ise bir tür ambar gibi kullanılıyordu.</p>

  <p>"Hakan, Oya" diye seslendi.</p>

  <p>Çocuklar herhalde uzaklaşmış olmalıydı. Sesi etrafta yankılandığı halde cevap alamadı, uzaktaki tek katlı kulübe benzeri yapılar birbirine yakındı. Güneş, dağların sivri tepelerine tünemişti. Parlak sarı ışığı arkada yükselen kesif ormanın karanlık çamları arasında kayboluyordu. Kayadan oluşan en yüksek doruklar günün öğleye yaklaştığını gösteren alev gibi ışıkta sarı ve pembe renklere bürünmüşlerdi. Alabildiğine geniş ormanın sık ağaçları dizi dizi aşağıya, ahşap kulübelere kadar iniyordu.</p>

  <p>Etraf sessiz ve huzur doluydu. Çiftlik cennet gibi bir yerdi. Fakat nedense buraya gelişinin beşinci gününde Nur huzursuzluk duymaya başlamıştı. Bu huzursuzluğu doğuran bir yığın sebep vardı; Tolga'nın iyileşme belirtileri, konuşma çabası en önemli etkendi. Onu tekrar doktorlara muayene ettirmeliydi. Hakan okulundan kalmıştı ve en önemlisi Nihat'ın durumuydu. Komiserin artık kendisine âşık olduğuna adı gibi emindi. Bu şartlar altında burada kalması ne ölçüde doğru olabilirdi. Bu kendi hatam, diye düşündü. Genç adamın bu duygularını sezinlediği halde buraya gelmişti. Ama başka çaresi var mıydı? Nihat'ın teklifine denize düşen birinin yılana sarılması gibi yaklaşmıştı. İstanbul'da kalmak, kurulu düzeni devam ettirmek cinnetti. Ağa denilen adam tüm ailesini ortadan kaldıracaktı.</p>

  <p>Titreyerek derin derin soluk aldı. Temiz dağ havasını içine çekti. Buraya gelmekle belki hata etmişti ama başka çaresi de yoktu. Gelişlerinin ertesi günü annesine ettiği telefonu hatırladı. Kadıncağız beyninden vurulmuşa dönmüş, ısrarla nerede olduklarını öğrenmeye çalışmıştı. Çok da korkmuştu. Onu bugün bir daha arayayım, diye aklından geçirdi. Komiser Nihat'ın ısrarları anlamsızdı, annesi gevezelik edip kimseye nereye gittiklerini anlatmazdı, çocuk muydu yaşlı kadın? Hiç olmazsa anasıyla babasını rahatlatmak göreviydi; bir an Hakan ile Oya'nın büyüdüklerinde aynı şeyi kendisine yaptıklarını düşündü, beyni karıncalandı.</p>

  <p>Haksızlıktı bu..</p>

  <p>Çocukları hâlâ göremiyordu. Bir daha seslendi. Sesi çam ormanında yankılar yarattı. Yavaş yavaş sözünü dinlemeyip uzaklaştıkları için çocuklara bozulmaya başladı. Nereye gitmişlerdi acaba?</p>

  <p>Etrafın güvenli olduğunu biliyordu ama alt tarafı ikisi de çocuktu, ormanda pekâlâ kaybolabilirlerdi. Adımlarını sıklaştırdı.</p>

  <p>Ambar gibi kullanılan kulübe daha yakındı. Önce oraya doğru yollandı. Giriş kapısı ardına kadar açıktı.</p>

  <p>Sadece çatının altına yakın kısımlara üç dört pencere açılmıştı.</p>

  <p>Kapının önüne gelince bir daha seslendi. İçerden cevap gelmemişti. Anlaşılan çocuklar burada yoktu. Kapının önünde durup çekinerek içeriye bir göz attı. Belki de burası ahırdı. Yerler samanla kaplanmıştı. Gübreye benzer bir koku burnuna çarptı. İçeriyi daha fazla incelemek lüzumunu duymadı. Tam geri dönüp uzaklaşacağı sıra kulağına hafif bir ses aksetti.</p>

  <p>Ne olduğunu çıkaramadı önce. Fakat daha çok insan sesine benziyordu..</p>

  <p>Huylandı..</p>

  <p>"Hakan.. Oya.." Karşılık yoktu.</p>

  <p>Duyduğu ses için belki yanıldım, diye düşündü. Dağlardan kopup gelen rüzgârın oyunu da olabilirdi. Yine de içeriye birkaç adım atıp araştırdı.</p>

  <p>İçerisi boş sayılabilirdi. Sağ tarafta saman balyaları yükseliyordu. Sol tarafta kır bir at bölmesi içinde sessiz duruyordu. Her halde Hüseyin Molu'ya ait olmalıydı. Birden saman balyalarına giden yolda ufak ayak izlerine rastladı.</p>

  <p>Dikkatle yere baktı. Bu iz Oya'nın botuna ait olmalıydı. Lastik çıkıntıları gayet netti ve çiftlikte o ufak ayak izini bırakacak başka kimse yoktu.</p>

  <p>Şayet buradalar ve kendisine cevap vermiyorlarsa çok kızacaktı. Bu anlamsız bir oyundu. Sonra çocuklara haksızlık ettiğini kabul etti. Onlar da çok gergin günler geçiriyorlardı, alt tarafı çocuktular, oynamaya, eğlenmeye, şakalaşmaya haklan vardı. Bu bir oyundu, belli ki annelerinin kendilerini bulmasını istiyorlardı.</p>

  <p>"Oya! Hadi çıkın ortaya... Sizleri buldum.. Ayak izlerinizden yakaladım."</p>

  <p>Balyaların arkasına saklanmış olmalıydılar. Başka yer yoktu.. Ama çocuklar ortaya çıkmadı..</p>

  <p>Yanılıyor muydu yoksa? Belki de çoktan burayı terketmişlerdi. Ayak izleri daha önceden kalmış olamaz mıydı yani?</p>

  <p>Hafifçe ürperdi Nur. Birden aklına kötü şeyler gelmeye başladı. Ne de olsa burası Allanın dağı sayılırdı.</p>

  <p>Duraladı. Yerdeki izlere bir daha baktı. Kızının lastik tabanının bıraktığı işaretler yalnız balyaların doğrultusundaydı, geriye dönüşü gösteren izler yoktu.</p>

  <p>Oya geri dönmemişti. Açıktı bu... Gerginliği arttı birden Nur'un. Nefesleri sıklaştı, aklına bir takım korkutucu düşüncelerin üşüşmesine anlam veremiyordu. Burası sakin ve her türlü tehlikeden uzak bir yerdi. Çevrelerinde onlara kötülük edecek kimse yoktu.</p>

  <p>Fakat bu defa "Oya!" diye çıkan sesi tiz bir feryat gibiydi. Nitekim karşılık almakta da gecikmedi. Nihat'ın "Hadi çocuklar çıkın ortaya, galiba annenizi kızdırdık" diyen sesini işitti.</p>

  <p>Çocuklar hâlâ ortada yoktular ama Nur rahatlayıp gevşemişti. Yanılmadığını anladı; bu bir şakaydı ve içinde komiser de vardı.</p>

  <p>Önce Hakan çıktı ortaya, muzip bir şekilde gülümsüyordu. Sonra Oya koşarak balyaların arkasından fırladı. En sonra da dinç ve sağlam gövdesiyle Nihat belirdi. Bir elinde babasının çiftesi vardı, diğer elinde ise vurduğu kuşlar bir ipe sarılı olarak duruyordu.</p>

  <p>Genç kadın kaşlarını çatarak, "Beni korkuttunuz" diye çıkıştı. "Size çiftlik evinin önünden uzaklaşmamanızı tembih etmiştim."</p>

  <p>Hakan, "Nihat Amcayı görünce onun yanına gittik anne, buralarda sayılırdık, fazla uzaklaşmadık ki" diye söylendi. Oya annesine sürpriz yapmanın heyecanı ile kıkırdıyordu, hatta annesinin çatık yüzü bile küçük kızın keyfini kaçırmamıştı.</p>

  <p>"Olsun" diye mırıldandı Nur. "Sözümü dinlememişsiniz."</p>

  <p>"Özür dilemesi gereken asıl benim Nur Hanım. Saklanmak sizi korkutmak fikri benimdi. Sizi heyecanlandırdıysak bağışlayın. Çocukların kabahati yok. Onlar sadece bana uydular" dedi.</p>

  <p>Nur bu açık özür beyanı karşısında sustu. Olayı daha fazla büyütmenin gereği yoktu, alt tarafı basit ve çocukça bir şakaydı. Gerçekten de korkmuştu ama onları affettiğini belirten bir şekilde gülümsedi.</p>

  <p>"Aklımı başımdan aldınız" diyebildi.</p>

  <p>Çocuklar daha şimdiden ambar ahır karışımı yerin kapısından çıkarak yeşil otlağın üzerinde koşmaya başlamışlardı bile. Dünya umurlarında değildi. Nur'la Nihat bir an göz göze geldiler. İkisi de yerlerinden kımıldamamış birbirlerini süzüyorlardı. Belli ki dün akşam hava kararırken Telli Sazan deresinin önünde yaşanan o çarpıcı anın heyecanını üzerlerinden atamamışlardı.</p>

  <p>Bir süre konuşmadan bakıştılar, "umarım beni bağışlamışsınızdır" dedi Nihat nihayet.</p>

  <p>Nur bu masum cümle ile komiserin neyi kastettiğini anlayamadı. Şu an yaptığı şakayı mı, yoksa dere kenarında kendisine yönelttiği ihtiraslı bakışları mı kastediyordu acaba? Bir an cevap veremedi. Her halükârda bir özür beyanıydı bu. Ve her ikisi için de olabilirdi. Yutkundu, dudakları titredi. "Önemi yok" diyebildi titrek bir sesle. "Anlamsız ve çok saçmaydı. Bilinçsizce.. "</p>

  <p>Komiser lastikli kelimeler kullanıyordu. Genç kadın, adamın seçtiği kelimeleri tartarken hâlâ hangi olayı kast ettiğinden emin olamamıştı. Kendisine duyduğu yakınlığı ve yaklaşma arzusunu vurgulamak istemiş de olabilirdi.</p>

  <p>"Dedim ya, önemli değil, üzerinde durmaya değmez."</p>

  <p>"Öyleyse bağışladığınız için teşekkür ederim. Bir daha asla olmayacak."</p>

  <p>Nur kızardı. Bu özür samanlıktaki basit şaka için söylenmiş olamazdı. Gerçekte komiser asıl söylemek istediğini, üstü kapalı bile olsa gayet iyi ifade etmişti.</p>

  <p>Nur konuyu kapatmak istedi. "Bu sabah kahvaltıda yoktunuz" dedi.</p>

  <p>"Evet, şafakla beraber ava çıktım. Bu yörede eti yenecek4çok kuş vardır,"</p>

  <p>"Öyle mi?"</p>

  <p>Şaşkınlıkla söylenmiş boş laftı bu. Henüz aralarındaki manidar konuşmanın etkisinden sıyrılmış değildi. Ağır adımlarla geri dönüp samanlıktan çıkmaya davrandı. Genç adam iki adımda yanına yaklaşmıştı.</p>

  <p>"Kuş etini sever misiniz?"</p>

  <p>"Hiç yemedim."</p>

  <p>"Ciddi misiniz? Keklik, bıldırcın?" "Dedim ya, yemedim."</p>

  <p>"Hayret! Çok lezzetlidir. Beğeneceğinizi umarım."</p>

  <p>"Olabilir."</p>

  <p>Nihat yan gözle genç kadını süzüyordu. Konuşmaları bıçak gibi kesilmişti sanki.</p>

  <p>"Beni affettiğinizi söylemiştiniz, fakat görüyorum ki hâlâ kızgın ve sinirlisiniz."</p>

  <p>"Hayır, değilim" dedi Nur.</p>

  <p>"Ben mi yanılıyorum acaba? Yüzünüzdeki kızgın ifade böyle düşünmeme yol açtı. Gözlerinizde hiç de beni bağışlamış bir hal yok."</p>

  <p>"Durumu biraz abartmıyor musunuz?"</p>

  <p>"Kesinlikle abartmıyorum."</p>

  <p>Nur yine heyecanlanmaya başlamıştı. Aslında bu konuyu hemen kapatması ve bir daha asla açılmasına meydan vermemesi gerekliydi, ama içindeki duygular genç kadını tarifsiz, adlandıramadığı bir girdabın derinliklerine çekiyordu sanki. Kasten kelimelerin üzerine basa basa vurguladı. "Basit bir şaka bu. Çocuklarla saklanıp bana oyun oynamışsınız. Büyütecek bir yanı yok ki!"</p>

  <p>Saçlarını iki yana sallayıp yanında yürüyen komisere baktı. Yaptığı yorumun etkisini anlamak istiyordu. Vereceği cevabı merakla bekledi.</p>

  <p>Nihat bakışlarını kaçırmıştı. Çiftesini omuzuna astı.</p>

  <p>Tek kelime etmedi. Adımlarını sıklaştırdı, hatta bir ara Nur onu takip etmekte zorlandı..</p>

  <p class="p1"><span class="t2">* * *</span></p>

  <p>Akşam yemeğine hep birlikte oturdular. Hüseyin Molu yorgun gözüküyordu. Gün boyu yanında iki yanaşma ile çiftliğin sınırlarını dikenli telle çevirmeye uğraşmıştı. Son zamanlarda özel mülküne girip çıkanların çok olmasından şikâyetçiydi.</p>

  <p>Hüseyin Molu bu akşam konuşkandı. Yemek sonrası ocağın karşısındaki kerevete bağdaş kurmuş sigarasını tellendirirken, "Hastamız nasıl, Nur Hanım?" diye sordu.</p>

  <p>Nur gayri ihtiyari şaşırdı biraz. Buraya geldiklerinden beri yaşlı adam ilk defa kocası hakkında bir soru yöneltiyordu kendisine. Kibar bir şekilde gülümsedi:</p>

  <p>"Sağolun" dedi. "Biraz daha iyi. Sanırım dağ havası ona da iyi geldi."</p>

  <p>"Gelir, gelir... Çiftliğin havası sert ama sağlamdır. İnşallah bir an evvel sıhhatine kavuşur. Sizin de yüzünüz güler. Zor bir hastalık."</p>

  <p>Nur'un bakışları bir an iri taş köy şöminesinin yanında ayakta duran komisere kaydı. Nihat hareketsiz, kımıldamadan ocakta yanan kütükleri seyrediyordu. Yüzü yine gergindi. Güllü sofrayı kaldırdıktan sonra kocasının yanına oturmuş yün örüyordu. Arada sırada da kaçamak nazarlarla Nihat'a bakmaktaydı.</p>

  <p>Nur yeniden Nihat'la Güllü arasında kökleri eskiye dayanan bir ilişki olduğunu düşünmeye başladı. Bunu biraz geç farketmişti ama şüphesinde haklı olduğuna emindi. Bakışlarını tekrar yaşlı adama çevirdi, kabul etmeli ki aralarındaki yaş farkı nedeniyle hiç de ona uygun bir eş değildi Güllü.</p>

  <p>Bu beni ilgilendirmez, diye düşündü. Aklına gelen ihtimali zihninden çıkarıp atmak istedi, fakat beceremedi. Şüphe beynini kemirmeye başlamıştı.</p>

  <p>Tam o sırada Nihat birden konuşmaya başladı.</p>

  <p>"Ben yarın İstanbul'a dönüyorum" dedi. "Geçici bir süre. İki gün kadar burada olamayacağım."</p>

  <p>Bakışları daha ziyade Nur'a yönelikti. Genç kadın sarsıldığını hissetti. Böyle bir haberi hiç beklemiyordu. Aklına ilk gelen şey, yoksa benden mi kaçıyor düşüncesi oldu. Buraya geldiklerinden beri sık sık ikisi arasında oluşan elektriklenmeleri anımsadı.</p>

  <p>Nihat açıklamasına devam etti. "Ödünç aldığım cipi iade etmeliyim. Ayıp oluyor. Aradan epey zaman geçti."</p>

  <p>Derin bir soluk aldı Nur. Beynindeki ihtimaller birbirine karıştı. Cipi ödünç aldığını biliyordu ama gerçek sebep bu muydu acaba?</p>

  <p>Tam o sırada Hüseyin Molu, "Sadece cip için mi döneceksin? Yoksa düşünceni uygulamakta kararlı mısın?" diye sordu.</p>

  <p>Nur yeniden şaşırmıştı. Dikkatle iki erkek arasındaki konuşmalara kulak verdi. Yaşlı adam ne demek istiyordu acaba? Nihat'ın uygulamak istediği düşünce ne olabilirdi. Tam lâfa karışıp sormayı düşündüğü an, bu merakının anlamsız ve yersiz olduğunu fark etti. Susmayı başardı. Ama Nihat'ın verdiği karşılık içindeki merakı daha da arttırmıştı.</p>

  <p>"Bu konuyu açmayalım baba" demişti genç adam.</p>

  <p>Bu üstü kapalı konuşma Güllü'nün de dikkatini çekmişti. Ama o patavatsızca, "Ne düşüncesi bu?" diye sordu. "Yine neyi tartışıyorsunuz?"</p>

  <p>Oluşan kısa sessizliği yaşlı adam bozdu.</p>

  <p>"Bu Nihat'ın sorunu. Bir karar almış, ben onaylamadım ama ona karışamam. Koca adam, bu yaştan sonra vereceği kararlara karışmak hakkım değil zaten."</p>

  <p>"Ne kararı?" diye sordu Güllü tekrar Nihat'a bakarak. Ve o an genç adamın bakışlarının Nur'a odaklandığını gördü, ümitsiz ve yıkık... Nur da bakışlarını önüne eğmişti. Tam bir suçlu gibi.</p>

  <p>Genç kadın, Nihat'ın tartışmak istemediği konunun kendisiyle ilişkisi olduğu fikrine yoğunlaştı. Ama ne olduğunu kestiremedi. uygun bir neden bulmakta zorlanıyordu. İlgisiz görünmeye çalıştı ama beceremedi. Merakı benliğini kavurmaya başlamıştı.</p>

  <p>Nihat ise babasının açtığı konudan rahatsız olmuş gibiydi. Yüzü sararmış, İstanbul'a gidişini açıkladığına pişmandı şimdi. Somurtuk bir yüzle homurdandı.</p>

  <p>"Meseleyi nasıl olsa hepiniz işittiniz; artık saklamanın bir anlamı kalmadı" dedi. "Meslekten istifa edeceğim."</p>

  <p>Güllü hayretle adamın yüzüne bakakaldı. "Yani polisliği bırakıyor musun?"</p>

  <p>"Evet, öyle."</p>

  <p>Nur da bu haberden, çok etkilenmişti. Adeta ailesinin üzerine kol kanat geren adamın himayesinden mahrum kalacağı korkusu içine işlemiş gibiydi. Bu duyguya çok alışmıştı, hele son günlerde. Nihat sanki hepsinin üzerine eğilmiş çelik bir kalkandı. Onu hep polis olarak düşünmüştü; hastahanede gördüğü ilk andan, bugüne kadar. Basireti, kararlılığı, her olaya anında müdahalesiyle. Her zaman insana güven veren biriydi.</p>

  <p>Niye böyle bir karar aldı acaba, diye düşündü. Meslekte sevilen biri olduğunu da biliyordu. İlk aklına gelen şey, yine kendisine duyduğu hissi zaaf oldu. Yoksa âşık olduğu için mi ayrılıyordu mesleğinden? Ama bunun ne anlamı olabilirdi? Saçmaydı, hatta aralarındaki bağ onun polisliği nedeniyle kurulmuştu; bu kimliği ile kendilerini koruyan adam olmuştu. Şimdi polislikten istifa etmesi ne demekti?</p>

  <p>Nur bencil bir telaşa kapıldı. Komiser polisliği ter-kederse burada kalmalarının da mümkünü olmazdı. Ne sıfatla çiftlikte durabilirlerdi artık?</p>

  <p>Genç kadın yerinde sarsıldı. Bu Nihat'ın vereceği şahsi bir karardı ve tamamen kendi geleceği ile ilgiliydi, fakat dayanamadı ve ilk defa konuştu. Sesi titrek ve biraz da utanmış gibiydi.</p>

  <p>"Nihat Bey" diyebildi. "Yoksa bu kararınızda ailemi korumanızın rolü mü var? Sizi zor durumda mı bıraktık?"</p>

  <p>Komiser bir süre bakışlarını genç kadına dikti. Yüzünde oluşan ifadeyi anlaması mümkün olmamıştı Nur'un.</p>

  <p>"Hayır" dedi. "Kesinlikle yok. Ne ilgisi olabilir ki? Çok düşündüm; artık daha sakin, rahat ve huzurlu bir hayat istiyorum. Niyetim buraya yerleşmek. Bu çiftlikte, bu topraklarda yaşamak niyetim. Babama yardımcı olacağım. Polislikten bıktım."</p>

  <p>Bu cevap, hiç de tatmin edici gelmemişti Nur'a. Sanki Nihat'ın aldığı kararın tepkilerini ölçmek istercesine önce yaşlı babasına, sonra da Güllü'ye baktı.</p>

  <p>Hüseyin Molu düşünceli görünüyordu. Oğlunun bu kararına sevinmiş bir adamın memnuniyeti yoktu yüzünde. Nihat'ın çiftliğe yerleşmesi, ona yardımcı olması, yaşlılık günlerinde tek evladına kavuşmasının heyecanını daha farklı hissetmesi gerekmez miydi?</p>

  <p>Oysa yaşlı adam oğlunun bu kararlılığından üzülmüş gibiydi.</p>

  <p>Nur bakışlarını Güllü'ye çevirdi. O sanki bu sürpriz habere sevinmişti. Hislerini saklamaya çalışıyormuş gibi geldi Nur'a.</p>

  <p>Genç kadın düşünmeye devam etti, komiserin bu kararının dolaylı da olsa, bir şekilde kendisiyle ilgisi olduğuna emindi ama nedenini anlamamıştı. Birden ani bir kararla yerinden kalktı. Kerevetin üzerinde oturan ve bu konuşmalara haliyle ilgisiz kalan çocuklarına dönerek, "Hadi kalkın" dedi. "Yatmaya gidiyoruz."</p>

  <p>Çocuklar itiraz etti, "Ama anne daha erken."</p>

  <p>Nur neden böyle davrandığını bilmiyordu fakat sert ve otoriter bir sesle, "Hayır" dedi. "Bu gece erken yatmalısınız, yarın biz de İstanbul'a dönüyoruz."</p>

  <p>Bir an sessizlik oldu. Kimseden ses çıkmadı. Yalnız ocaktaki kütüklerin çatırtısı duyuldu. Herkes bakışlarını Nur'a çevirmişti.</p>

  <p>İlk konuşan Nihat'tı. Titrek bir sesle: "Anlayamadım" dedi. "Siz neden dönüyorsunuz? Hem nasıl dönebilirsiniz? Sizi orada bekleyen tehlikeleri unutuyor musunuz? Her halde bu kararınızın mesleğimi terketmemle ilgisi yoktur."</p>

  <p>Nur dik dik komisere baktı.</p>

  <p>"Tabii ki var. Bugüne kadar sizi hep bir emniyet görevlisi olarak gördük. Polis olduğunuz için peşinizden geldik. Bu iyiliğinize gerek ben, gerekse ailem müteşekkiriz, ama bundan sonra burada daha fazla kalmaklığımız için bir neden kalmadı. İyi niyetinizi ve burada gördüğümüz misafirperverliği hiç unutmayacağız. Fakat daha fazla kalamayız. Yarın sizle dönmeye kararlıyım." Nihat sapsarı kesilmişti. Kedini kontrol edemeyerek, "Olmaz." dedi.</p>

  <p>"Ne demek olmaz?"</p>

  <p>"Buna izin veremem."</p>

  <p>"Anlayamadım?"</p>

  <p>"Yani gitmenizi istemiyorum. Lütfen kalın. Kendinizi, çocuklarınızı ve hasta kocanızı düşünmek zorundasınız."</p>

  <p>"Kaderin önüne geçemeyiz Nihat Bey. Alın yazımızda öldürülmek varsa, kimse bunu önleyemez, burada da olur, İstanbul'da da.. "</p>

  <p>"Fakat..."</p>

  <p>"Fakatı yok. Kesin kararlıyım." Nur odadakilere dönerek "İyi geceler" dedi ve çocukları önüne katarak dışarı çıktı. Nefesi duracak gibi olmuştu, gösterdiği bu ısrarı, kesin kararlılığını anlayamıyordu bir türlü. Ama gerçekten de kendini birden her türlü destek ve korumadan uzaklaşmış gibi hissediyordu.</p>

  <p>Daha merdivenlerin üçüncü basamağına geldiğinde kapı açıldı ve Nihat dışarı fırladı. "Nur Hanım sizinle bir dakika görüşebilir miyim?" diye sordu arkasından telaşla.</p>

  <p>Genç kadın basamakta durdu. Henüz arkasına dönüp komisere bakmamıştı.</p>

  <p>Çocukları arkasından tutup hafifçe itti, "Hadi siz gidip yatın" dedi. "Ben birazdan gelirim." Hakan ile Oya ses çıkarmadan merdivenleri tırmanıp yatak odalarına çıktılar.</p>

  <p>Nur hâlâ basamakta duruyordu. Ağır ağır dönüp Nihat'a baktı. "Evet, sizi dinliyorum."</p>

  <p>Nihat basamakların altında durdu. Bir elini tırabzana dayadı. Mahcup ve ezik bir hali vardı. Özellikle göz göze gelmekten kaçınır gibiydi.</p>

  <p>"Ben hatalıyım" diye mırıldandı. "Meslekten istifa kararımın sizinle doğrudan bir ilişkisi yok. Bilakis, sizi daha iyi koruyabilmek için bu kararı aldım."</p>

  <p>"Anlayamadım?"</p>

  <p>"Çok basit.. İznim bitince burada daha fazla duramam. Göreve dönmek zorunda kalacağım. Ben yokken burada uzun süre kalamayacağınızı da biliyorum. Kendinizi yalnız ve sığıntı gibi hissedeceksiniz, açık konuşalım, öyle değil mi?"</p>

  <p>"Evet, ama en önemlisi polisliği bırakırsanız bizi hangi sıfatla koruyacaksınız?"</p>

  <p>"Bu hiç önemli değil. Başınızdaki tehlike kesin olarak geçinceye kadar sizi himaye etmeye kararlıyım."</p>

  <p>Nur gülümsedi. "Çocuk gibi konuşuyorsunuz. Anladığım kadarıyla bu Ağa denen adam yakamızı hiç bırakmayacak, sonsuza kadar... bizi hep siz mi koruyacaksınız?"</p>

  <p>"Gerekirse evet."</p>

  <p>Nur şaşkınlıkla komisere baktı.</p>

  <p>"Ne dediğinizin farkında mısınız?"</p>

  <p>"Kesinlikle. Ya siz en burayı ısrarla terketmek istediğinizi kendinize sordunuz mu hiç? İçinizdeki kararsızlığın muhakemesini yaptınız mı?"</p>

  <p>Nur sıkıntılı bir tarzda komiseri süzdü. Genç adam bugüne kadar sakladığı* gizli duygularını galiba şimdi açıklayacaktı. Sırasının geldiğini sanıyordu; Nur elinde olmadan vücudunun elektriklendiğini duyumsadı yeniden. Nihat'a doğru tahlil edemediği bir yakınlık duyduğu gerçekti; belki bunalımlı ve sıkıntılı günlerinde onlara yaklaşan, koruyan, anlayışlı bir erkeğe duyulan yakınlık hissiydi bu; belki de doğrudan doğruya bir erkeğe bedeninin duyduğu cinsel ihtiyaçtı. Kendisi bile doğru dürüst karar verememişti henüz. Her ne olursa olsun Nihat'ın yapacağı açıklama aradaki köprüleri uçurabilirdi...</p>

  <p>Çok dikkatli olmalıydı.</p>

  <p>Onu kaybetmek istemiyordu. Şu bunalımlı günlerindeki tek dostu olmuştu. Ama komiser az sonra yapacağı açıklamayla muhtemelen köprüleri atacaktı.</p>

  <p>"Evet," diye fısıldadı. "Ben de kararımın muhakemesini yaptım. Buradan ayrılmak zorundayım. En iyi çözüm bu olacak."</p>

  <p>"Yoksa polisliği bırakınca sizi artık koruyacak resmi bir sıfatım kalmayacağı için mi gidiyorsunuz?"</p>

  <p>"Bilmiyorum... Olabilir... belki de... "</p>

  <p>"Hayır" diye mırıldandı Nihat. "Siz benden kaçıyorsunuz. Hissediyorum bunu."</p>

  <p>Umduğu gibi olmuş konuşmanın seyri nazikleşmişti. Bundan sonra telâfisi çok daha zor kelimeler çıkabilirdi komiserin ağzından.</p>

  <p>Cevap vermedi Nur, ama kızardı. Bir basamak daha çıktı, aklından komisere uygun bir karşılık vermeyi düşünüyor ama adamı üzmeden söyleyebileceği kelimeleri bir türlü bulamıyordu. İki basamak daha tırmandı.</p>

  <p>Onun karşılık vermeden uzaklaşacağını sanan Nihat arkasından fısıltı halinde konuşmak zorunda kaldı.</p>

  <p>"Yanılıyorsunuz.. Benden uzaklaşmanız için bir neden yok. Gitmeyin.. Lütfen burayı terketmeyin. Size yalvarırım.. "</p>

  <p>Nur kararsız bir şekilde duraladı.</p>

  <p>Dönüp bir cevap vermesi gerekiyordu ama yapamadı. Birden hızlı hızlı basamakları tırmanarak odasına koştu.</p>

  <h2><a id="ncx2713"></a>5</h2>

  <p>Sansar Tevfik başını arabadan çıkararak yağan yağmura baktı, sonra aceleyle şemsiyesini açarak en şık elbisesini ıslatmamaya çalıştı. Bu sabah, bardaktan boşanırcasına yağmur yağıyordu ve Musa'nın emirle karışık isteği olmasa, asla, göreve giderken dünyanın parasını ödediği bu takımı giymezdi.</p>

  <p>"Allah kahretsin!" diye homurdandı içinden, yağmur da tam yağacak günü bulmuştu sanki. Arabanın durduğu kaldırımdan apartmanın girişine doğru koşar adım gitti. Beymen'den aldığı, üç düğmeli koyu füme elbise neyse ki pek ıslanmamıştı.</p>

  <p>Apartmanın antresinde pantolon paçalarına sıçrayan yağmur damlacıklarını silkelemek için ayaklarını yere vurdu. Ayakkabılarını da Musa'nın zoruyla boyatmıştı bu sabah, oysa böyle yağışlı bir havada ne kadar saçmaydı. Sanki kapısını çalacağı kat sakinleri onun ayakkabısının parıltılı olmasına mı dikkat edeceklerdi?</p>

  <p>Musa'nın bok yemesi, diye homurdandı içinden. Alt tarafı komşulara basit bir soru soracaktı, bu kadar tantanaya ne gerek vardı? Şemsiyeyi kapattı, mermer zemin şemsiyenin ucundan sızan su ile ıslandı. Derin bir soluk aldı, otomatiğe bastı, sonra ağır ağır ilerleyerek en üst daireye çıktı.</p>

  <p>Sansar Tevfik İstanbul'a çocukluğunda gelmişti, bu nedenle ekipteki arkadaşlarına kıyasla, ağzı en iyi lâf yapan, Türkçeyi doğum yeri olan Güneydoğu Anadolu'nun şivesinden arınmış olarak kullanan, tek kişiydi. Vurgulu konuşmayı becerir, onunla karşılaşan ilk bakışta asla belâlı bir fedai ve kan dökücü bir katil olduğunu anlayamazdı.</p>

  <p>Kapının zilini çaldı. Dışarıya hiç ses aksetmiyordu. Hatta bir an evde kimsenin olmadığını sandı. Neden sonra yaklaşan ayak sesini duydu. Toparlandı, bekledi.</p>

  <p>Kapı aralığından orta yaşlarda, saçları koyu siyaha boyanmış, şişman bir kadın yüzü göründü. Kanadı fazla açmadan bir süre Sansar'ı süzdü kadın, sonra:</p>

  <p>"Evet" dedi. "Ne istemiştiniz?"</p>

  <p>Sansar sesine en nazik tonu vermeye çalışarak:</p>

  <p>"Affedersiniz, sizi sabah sabah rahatsız ettiğim için çok üzgünüm efendim" dedi. Kadın dikkatle kendisini süzüyordu. Tekrar, "Evet?" dedi.</p>

  <p>"Ben alt kattaki komşunuz Tolga Yazıcı için gelmiştim. Onu ya da eşini arıyorum efendim."</p>

  <p>Kadın karşısındaki adamın sinsi sinsi parıldayan gözlerine rağmen onun zararsız biri olduğuna inanmıştı.</p>

  <p>"Aaa, evet" dedi. "Üç dört ay evvel maalesef tatsız bir vakada yaralandı o. Zavallı şimdi yatalak oldu. Ne için aramıştınız?"</p>

  <p>"Yarım kalan inşaat işi için."</p>

  <p>"Anlıyorum" diye mırıldandı kadın. "Sanırım Boğazda bir inşaatı vardı, öyle işitmiştim. Orayla mı ilgili?"</p>

  <p>"Evet hanımefendi."</p>

  <p>"Şirkete gittiniz mi?"</p>

  <p>"Şantiyeye gittim, onlar da evine bakmamı söylediler fakat aşağıda kimse yok. Kapı açılmıyor."</p>

  <p>"Olabilir, ben de kaç gündür onları görmüyorum. Kapıcıya sordunuz mu?"</p>

  <p>"Hayır. Acaba nereye gittikleri hakkında sizin bir bilginiz var mı?"</p>

  <p>"Yok maalesef. Zaten onlarla fazla bir yakınlığım da yoktur, karşılaştığımız zaman bir merhabadan ileriye gitmez yakınlığım. Üzgünüm size yardımcı olamayacağım."</p>

  <p>Sansar, kadının Musevi olduğundan kuşkulandı, aksanında hafif bir farklılık seziliyordu.. Ama kadının fazla bir şey bilmediğini de anladı. Zaten Nur denen kadın çoluğunu çocuğunu alıp kaçmışsa, komşularına nereye gittiğini söyleyecek değildi ya..</p>

  <p>Komşulara sorma fikri Musa'nın saçmalığıydı. Sansar, teşekkür edip bir alt kata indi. Kadın arkasından hemen kapıyı kapatmıştı.</p>

  <p>Dördüncü kattaki dairenin kapısını yaşlı bir erkek açtı. Sırtında pijamaları vardı, yataktan yeni kalktığı, ince, tel tel kabarmış ak saçlarından belliydi. Bir süre sabahın bu vakti rahatsız edilmiş olmanın sıkıntısıyla Sansar'ı süzdü. Sertçe, "Ne istiyorsunuz?" diye sordu. Tevfik aynı nâzik ifadeyle bir üst kattaki kadına anlattıklarını tekrarladı.</p>

  <p>Yaşlı adam aksi görünümüne rağmen yabancıyı dikkatle dinledi. Sonra esefle başını iki yana salladı, "Büyük şanssızlık" diye mırıldandı. "Allah kimsenin başına öyle dert vermesin. Aslan gibi gencecik oğlan tekerlekli iskemleye mahkûm oldu. Ama müsterih olun, onlar namuslu kişilerdir, kimsenin hakkını yemezler, kimseye borçlu kalmazlar. Sizin de mi binanız yarım kaldı."</p>

  <p>Sansar Tevfik üzgün bir şekilde başını salladı. "Ona eminim" dedi. "Fakat ben ödemelerimi yapacak kimseyi bulamıyorum, asıl sıkıntım o."</p>

  <p>Yaşlı adam karşısında daha çok evini teslim alamayan birini umarken, ödeme yapmak isteyen biriyle karşılaşınca şaşırdı biraz.</p>

  <p>"Şirkete gitmediniz mi?"</p>

  <p>Sansar hiç tereddüt etmeden, "Gittim" dedi. "Ama parayı kabul etmediler."</p>

  <p>"Neden?"</p>

  <p>"Parayı Tolga Beyin eşi Nur Hanım tahsile yetkiliymiş, onu da bulamıyorum. Bu üçüncü gelişim."</p>

  <p>"Evet" dedi yaşlı adam. "Bir haftaya yakındır evde yoklar. Sanırım bir yere gittiler."</p>

  <p>"Peki nereye gittiklerini biliyor musunuz?"</p>

  <p>"Ne yazık ki bilmiyorum. Haberim yok."</p>

  <p>Sansar bu komşudan da bir şey öğrenemeyeceğini anlamıştı. Suratı asıldı. Fakat o an yaşlı adam bir süre ona kuşkuyla baktı. Sanki yardım etmek istiyormuş gibiydi.</p>

  <p>Sansar ümitlenir gibi oldu. Yoksa gittikleri yeri biliyor da söylemekten mi kaçınıyordu. Yaşlı komşu onu bir müddet daha süzdü.</p>

  <p>"Sapanca'da bir yazlıkları vardı, olaydan sonra bir süre orada kalmışlardı. Orayı biliyor musunuz?"</p>

  <p>"Evet, oraya da gittim, yoklar."</p>

  <p>"Belki Burhan Beyin size yardımı dokunur" dedi yaşlı komşu. "Burhan Bey kim?"</p>

  <p>"Tolga Beyin kayınpederi."</p>

  <p>"Onların yanına gitmiş olabilirler mi?"</p>

  <p>"Bilmiyorum, ama bir ihtimal olabilir."</p>

  <p>"Evini biliyor musunuz?"</p>

  <p>"Tabii, eski arkadaşımdır. Artık eskisi kadar sık görüşemiyoruz ama bazen buraya geldiğinde dama oynarız."</p>

  <p>"Adresini lütfederseniz, çok memnun olurum. Belki Nur Hanımla irtibata geçer şu borç külfetinden kurtulurum."</p>

  <p>"Bir dakika delikanlı, sana tam adresi vereyim" diyerek içeriye gitti yaşlı adam. Sansar Tevfik hiç ummadığı anda bir ipucu bulduğunu sezinleyerek sevinmişti. Bulacağı adres belki işine yarardı. Evinden kaçan kadının gittiği yeri komşularına söylememesi gayet doğaldı, ama babasının evinde olmasa bile mutlaka gittiği yeri onlara bildirirdi.</p>

  <p>Keyifle sırıtarak, yaşlı komşunun dönüşünü bekledi. İş umduğundan da kolay gelişmişti...</p>

  <p class="p1"><span class="t2">* * *</span></p>

  <p>Sansar Tevfik yeni elbisenin ıslanmamasına özen göstererek aceleyle arabaya atlarken, onun bu kadar kısa zamanda dönüşüne hayret eden Musa, "Cilan Tevfik, ne oldu? Kimseyle görüşemedin mi?" diye sordu. "Yoksa sevimsiz yüzünü görenler sana kapıyı bile açmadılar mı?"</p>

  <p>"Etme ağam, önemli bir şey öğrendim."</p>

  <p>"Öt bakalım, ne buldun?"</p>

  <p>"Bir adres."</p>

  <p>"Karının adresi mi?"</p>

  <p>"Hayır ağam, ama bizi onlara götürebilir."</p>

  <p>Musa'nın çocuk hatlarını taşıyan parlak yüzü asıldı. Talat Ağa'yı hatırlatan bir jestle cebinden çıkardığı, onun hediyesi sarı kehribar teşbihini aynı onun benzeri hareketlerle çekmeye başladı.</p>

  <p>"Kimin adresi bu?" diye sordu.</p>

  <p>"Karının babasının."</p>

  <p>"Hımm!" diye mırıldandı. " İşe yarayabilir. Nerede oturuyorlar."</p>

  <p>"Beşiktaş'ta. Gidelim mi hemen."</p>

  <p>"Ver şunu bana."</p>

  <p>Tevfik komşudan aldığı kâğıdı Musa'ya uzattı.</p>

  <p>Adresi okuyan Musa bir süre dalgın dalgın düşündü. Direksiyondaki Çakal Tahir: "Ne yapacağız ağam, gidiyor muyuz?" dedi.</p>

  <p>"Dur bakalım, acele etmeyin.. Düşünmeliyim" diye homurdandı Musa..</p>

  <p class="p1"><span class="t2">* * *</span></p>

  <p>O günün akşamı, merdiven başında komiser Nihat'tan adeta kaçarcasına odasına giden Nur kararsız ve heyecanlıydı. Kalbi güm güm atıyordu. Odaya girdiğinde çocuklar yatağa girmek için hazırlanıyorlardı.</p>

  <p>Bir süre annesini süzen Hakan, "Yarın gidiyor muyuz?" diye sordu yüzündeki mahzun ifadeyle.</p>

  <p>Genç kadın oğluna cevap veremedi. Çünkü kendisi de henüz bir karara varamamıştı.</p>

  <p>"Bilmiyorum" diyebildi nihayet.</p>

  <p>"Gitmeyelim anne.. Ben dönmek istemiyorum."</p>

  <p>Kerevetin üstündeki yatağına girip yorganını çeken Oya, "Ben de" diye fısıldadı. "Burası çok güzel." ufak kızın öne sarkık kıpkızıl dudakları büzüşmüştü.</p>

  <p>Nur onlara cevap vermeden önce tekerlekli sandalyesinde gözleri kapalı, başı önüne düşmüş uyuklayan kocasına baktı.</p>

  <p>Acaba o ne düşünüyordu? Ne yazık ki o hiçbir şey düşünecek halde değildi.</p>

  <p>Nur'un içini sıkıntı kapladı. Galiba buraya hiç gelmemeliydi. Asıl hatayı komiseri dinleyerek buraya gelmekle yapmıştı. Olacakları üç aşağı beş yukarı tahmin etmeliydi.</p>

  <p>Çocuklar annelerinin neden dönmek istediğini anlayamamışlardı tabii, ama bu konuda fazla ısrar şanslarının olmadığını da tahmin edebiliyorlardı. Nur onlara cevap vermeden babalarını yatağa yatırmaya kalkışınca, her zamanki gibi birbirleriyle şakalaşmadan uyumaya çalıştılar. Annelerini kızdırmamalıydılar.</p>

  <p>Az sonra çocuklar uykuya daldılar. Tolga yatağa yatırılırken bir iki kere gözlerini açıp karısına baktıysa da ağzından tek kelime çıkmadı. Yatağa uzanmanın rahatlığı ile o hiç bitmeyen uykusuna devam etti.</p>

  <p>Nur'un ise uyuyacak hali yoktu. Vakit de uyumak için oldukça erkendi henüz.</p>

  <p>Ocağa iri bir kütük attı. Sedirden bir yastık alarak çıtırtılarla yanan ocağın tam karşısına geçerek yere oturdu. Bacaklarını toplayıp gözlerini alevlere dikti.</p>

  <p>Kaybettiği eski hayatını özlüyordu. Aklı kesmişti artık, bir daha asla eskisi gibi olmayacaktı. O mutlu günlere dönüş söz konusu değildi. Gözleri doldu, fakat bu kez ağlamamaya kararlıydı. Derin derin içini çekti.</p>

  <p>Burada hayatları garantideydi, asude ve emin bir yerdi çiftlik. Ama bu şartlar altında daha ne kadar kalabilirlerdi?</p>

  <p>Bütün tehlikeyi göze alarak evlerine dönmeleri tek çözüm yoluydu. Nihat'la aynı çatı altında kalmak dönüşü olmayan bir maceraya önünde sonunda götürecekti kendisini.</p>

  <p>İçi titredi. Duygularını tahlil dahi edemiyordu. Galiba onu arzuluyorum, diye geçirdi içinden. Kendisi de bilmiyordu, öyle zor şartlar altında kalmıştı ki, bütün aileyi çekip çeviren bir erkeğe ihtiyacı vardı, yalnızlık ve çaresizlikten bunalmıştı. Bu salt bedeninin hissettiği biyolojik bir ihtiyaç da değildi.</p>

  <p>Birden anasını babasını anımsadı.</p>

  <p>Buraya geldiklerinden beri sadece bir kere aramıştı onları. Haksızlık yaptığını düşündü, kim bilir ne kadar merak içindeydiler.</p>

  <p>Ani bir kararla yerinden kalktı, çantasından cep telefonunu alarak yeniden ocağın başındaki mindere oturdu. Onlarla görüşmeliydi. Numaraları tuşladı.</p>

  <p>Daha zilin ilk çalışında annesi açmıştı telefonu.</p>

  <p>"Merhaba anne!" dedi Nur.</p>

  <p>Kadıncağız ağlamaklı bir sesle, "Çok şükür arayabildin" diyebildi. "Kızım bir yerime indirmek mi istiyorsun kuzum? Neler oluyor, nerelere kaçıp gittin? Meraktan ölüyoruz burada."</p>

  <p>"Merak etme anne" diye fısıldadı Nur. "Biz iyiyiz."</p>

  <p>"Ne oldu? Neden bu kadar apar topar kayboldunuz?"</p>

  <p>"Uzun hikâye anne. İstanbul'da hayatımız tehlikedeydi, bunu sen de biliyorsun."</p>

  <p>"Evet ama hiç olmazsa nerede olduğunuzu bilmek hakkım sanırım. Babanla burada çılgına döndük. Niye bize nerede olduğunu söylemiyorsun?"</p>

  <p>Nur birkaç saniye üzüntü ile duraladı. Nihat'ın kesin tembihi vardı; fakat hattın öbür ucunda annesi vardı, onu doğuran, emziren, büyüten, hayat veren. Annesine de güvenemezse, kime güvenecekti? Evet, yaşlandıkça ağzının sıkılığı biraz gevşemişti ama hayatları söz konusu olduğunda, herhalde, gevezelik edemezdi kimseyle..</p>

  <p>Yine de ihtiyatlı davrandı.</p>

  <p>"Endişelenme" dedi. "Burada emniyetteyiz."</p>

  <p>"Sesin uzaktan geliyor, İstanbul'da değilsin, biliyorum."</p>

  <p>"Evet. uzaklardayız.. "</p>

  <p>"Kızım, iki çocuk ve hasta bir adamla tek başına ne yapıyorsun?"</p>

  <p>"Merak etme, yalnız değilim." Mürvet Hanımın sesi çıkmadı bir an.</p>

  <p>"Tahmin etmiştim zaten" diye mırıldandı nihayet. "O adamla gittin, değil mi?"</p>

  <p>"Kimi kastediyorsun?"</p>

  <p>"Komiseri tabii, kimi olacak?"</p>

  <p>Kısa bir tereddüt geçiren Nur, "Evet" diye fısıldadı.</p>

  <p>"Doğru bir iş yaptığına emin misin Nur? Sonra elalem ne der?"</p>

  <p>"Ne demek istiyorsun anne?"</p>

  <p>"Anlamazlığa gelme, ben daha ilk günden hissetmiştim."</p>

  <p>"Neyi hissetmiştin?"</p>

  <p>"O adamın sende gözü var."</p>

  <p>"Daha da neler? Çok fesatsın anne!"</p>

  <p>"Anneler yanılmaz. Dikkatli ol kızım; yağmurdan kaçarken doluya yakalanma."</p>

  <p>Nur itiraz etmek istedi ama şaşkınlıktan cevap veremedi. Demek Nihat'ın hislerini annesi dahi anlamıştı, hem de çok zaman evvel.</p>

  <p>Araya sessizlik girdi. Mürvet Hanım devam etti.</p>

  <p>"O sana göre bir adam değil kızım. Bunalımda olduğunu biliyorum, ama olayı fazla uzatmadan geri dön, hepiniz için daha hayırlı olur."</p>

  <p>"Ne demek istiyorsun?"</p>

  <p>"Bak Nur, seni anlıyorum; bir erkeğe gereksinimin olduğunu da kabul ediyorum, ama her şey dengi dengine olmalı. Kendine daha uygun birini bulmalıydın."</p>

  <p>"Anne!"</p>

  <p>"Hiç inkâra kalkışma. O adamın bakışlarından anlamıştım derhal. Onun sende gözü var." "Saçmalama anne! Böyle bir şeye izin vermeyeceğimi bilmeliydin." "O halde onun peşine takılıp, bize bile haber vermeden nereye gittin?"</p>

  <p>"Bir çiftlikteyiz. Hepimiz rahatız burada. Hem durum senin sandığın gibi de değil."</p>

  <p>"Beni kandıramazsın. Bir an evvel yuvana dönsen iyi olur. Senin sinirlerin çok bozuk, dağ başında yaşamıyoruz, kanun var polis var, kılınıza bile dokunamazlar."</p>

  <p>Nur'un gözleri daldı. Yanılıyordu annesi. Ağa'nın adamlarının onları nasıl taciz ettiklerini yeterince bilmiyorlardı. Dönerse her an ölümle burun buruna geleceklerinden haberi yoktu.</p>

  <p>Kararını da işte o an verdi. İstanbul'a dönemezdi, hiç olmazsa şimdilik dönemezdi.</p>

  <p>"Hayır anne" dedi. "Geleceğimiz için bir süre daha burada kalmalıyız."</p>

  <p>"Ne kadar?"</p>

  <p>Mürvet Hanımın sesi sert ve boğuk çıkmıştı.</p>

  <p>Nur da isteksizce, "Bilmiyorum" diye homurdandı.</p>

  <p>Yaşlı kadın ısrarının anlamsız olduğunu hissetmiş gibi, "Pekâlâ, sen bilirsin" diye homurdandı. "Fakat söylediklerimi unutma ve bir aptallık yapma. Anladın mı beni?"</p>

  <p>"Anladım anne."</p>

  <p>"Hâlâ size telefon etmemekliğimizde ısrar ediyor musun?"</p>

  <p>"Evet anne. Ara sıra sizi ben arayacağım."</p>

  <p>"Öyle olsun, fakat sizi çok özledik."</p>

  <p>"Ben de sizleri anne."</p>

  <p>Nur daha fazla konuşmamak için telefonu kapattı. Onları gerçekten de özlemişti.</p>

  <p>Telefonu yanına bıraktı. Bakışlarını ocakta çıtırtılarla yanan kütüğe dikti. Yarın sabah İstanbul'a dönmeyecekti...</p>

  <p class="p1"><span class="t2">* * *</span></p>

  <p>Çiftlikte hayat sabahın çok erken saatlerinde başlardı. Kahvaltı için mutfağa gelen Nihat misafirlerinin henüz kalkmadıklarını görünce ümitlendi. Geceyi uykusuz ve düşüncelerle geçirmişti. Son ana kadar Nur'un kararını uygulayıp uygulamayacağını kestiremiyordu.</p>

  <p>İçini bir sevinç dalgası kapladı. Nur gidecek olsa, çoktan uyanır, hasta kocasının ve çocuklarının dönüş hazırlığı ile meşgul olurdu.</p>

  <p>Kendisiyle beraber gelmeyecekti demek. Yine de tam emin değildi henüz.</p>

  <p>Babası ile Güllü sofraya oturmuşlardı. "Günaydın," diyerek o da oturdu. Babası her zamanki gibi konuşmadan çayını içmekle meşguldü. Yaşlı adam biraz gergindi sanki.</p>

  <p>Neden sonra, "Misafirin gidiyor mu?" diye sordu.</p>

  <p>Komiser gözlerini babasına çevirerek, "Niye sordun?" dedi.</p>

  <p>Hüseyin Molu omuzlarını silkerek, "Hiç," diye mırıldandı. "Şayet yolcuysalar kendilerini uğurlamak isterdim, ne de olsa misafirdirler."</p>

  <p>Nihat, yaşlı adama biraz ters bakarak, "Onlardan hoşlanmadın, değil mi?" dedi.</p>

  <p>Önce cevap vermedi yaşlı adam; höpürtü ile çayını yudumladı. Sonra başını iki yana sallayarak, "Bunu da nereden çıkardın evlat?" diye homurdandı.</p>

  <p>"Seni tanırım. Bakışlarından, halinden, kadına karşı tutumundan belli."</p>

  <p>"Yanılıyorsun.. "</p>

  <p>"Bana yalan söyleme."</p>

  <p>Oğlunun dik ve titizlenerek konuşması yaşlı adamı rahatsız etmişti. Kalın kaşları çatıldı. Masada sessizce oturan Güllü'ye dönerek, "Hanım, bizi yalnız bırak" dedi.</p>

  <p>Güllü masadan kalkmak istedi, fakat Nihat sertçe ona hitaben, "Otur" diye gürledi. "Gitmene gerek yok. Senin yanında da konuşabiliriz."</p>

  <p>Güllü bir Nihat'a bir de kocasına baktı. Kararsız kalmıştı. Sonunda oturduğu yerde kalmayı tercih etti.</p>

  <p>Yaşlı adam oğlunun kararlı ve ısrarlı tutumundan rahatsız olmuşçasına sesini yumuşatarak sordu:</p>

  <p>"Onunla evlenmeyi mi düşünüyorsun?"</p>

  <p>"Sanırım bu konuyu daha evvel konuşmuş ve senden bir daha açmamanı rica etmiştim."</p>

  <p>"Nihat sen benim oğlumsun. Köylü ve cahilim, belki iki kelimeyi bir araya getirerek meramımı anlatamam ama kör değilim. Bu kadın yüzünden ızdırap çektiğini görüyorum. Seni uyarmak benim görevim."</p>

  <p>"Uyarmak mı? Ne uyarması?"</p>

  <p>"Bu kadın sana yaramaz. Senin dengin değil o. Şehirli.. Büyük şehirli.. Sen kendini ne sanıyorsun. Şehire gitmek, polis olmakla, köylülükten kurtulduğunu mu sanıyorsun? Sen hâlâ bir köylü çocuğusun."</p>

  <p>Hüseyin Molu, oğlunun daha da sinirlenip köpüreceğini sanmıştı fakat Nihat'ın birden sinip omuzlarının çöktüğünü gördü. Yufka yüreğinin paralandığını hisset-</p>

  <p>Genç adam sessiz kalmış, bakışları dalgınlaşmıştı. Neden sonra, "Doğru baba" diyebildi, "Ben hâlâ köylüyüm. Bu gerçeği görmem lazımdı."</p>

  <p>Hüseyin Molu ne diyeceğini bilemedi. İçin için sevindi ama »gerçekleri görmek sorunu yarı yarıya halletmek demekti.</p>

  <p>"Polisliği onun için mi bırakıyorsun?"</p>

  <p>"Öyle de denebilir.."</p>

  <p>"Vazgeç bu sevdadan evlat. O kadından sana hayır gelmez. Bak mesleğinde ilerledin, komiser oldun, daha da büyürsün. Artık buralarda da barınamayacağını çok iyi biliyorum. Kısa zaman sonra çiftlik hayatı seni sıkmaya başlar. Şehiri, oradaki hayatı özlersin. Ama sakın unutma, sen tam bir şehirli de değilsin. Mayanda, kökünde köylülük var. Öyle bir kadınla yapamazsın. Bunu şimdiye kadar anlaman gerekirdi."</p>

  <p>"Sanırım haklısın baba" diyen Nihat masadan kalktı sonra tek kelime etmeden mutfaktan çıktı.</p>

  <p class="p1"><span class="t2">* * *</span></p>

  <p>Nur kapının vurulmasıyla gözünü açtı.</p>

  <p>Aceleyle saatine bir göz attı. Altıydı. Emin olamadı ama kendisini uyandıran sesin kapının vurulması olduğunu tahmin etti.</p>

  <p>"Kim o?" diye seslendi.</p>

  <p>"Benim Nur Hanım, Nihat. Sizi uyandırdıysam bağışlayın. Hazır mısınız?"</p>

  <p>Genç kadın gecenin büyük bir kısmını uykusuz geçirmiş ancak sabaha karşı uykuya dalmıştı. Bir an kapının arkasından konuşan Nihat'ın ne demek istediğini anlayamadı.</p>

  <p>Sonra dün geceki konuşmalar aklına geldi. Hızla yataktan fırladı. Sırtına sabahlığını bile alamadan kapıya koştu. Ne diyeceğini kestiremiyordu hâlâ. Çocuklar da Tolga da uykudaydılar daha.</p>

  <p>Geceliği ile yan çıplak olduğundan kapıyı azıcık araladı. Gözleri uykusuzluktan kan çanağı gibi olmuştu ve yumru yumruydu.</p>

  <p>Nihat tekrar özür diledi.</p>

  <p>"Hazırsanız hareket edelim."</p>

  <p>"Şey.. " diyebildi Nur. "Galiba... "</p>

  <p>"Evet?"</p>

  <p>"Biz kalmaya karar verdik."</p>

  <p>Nihat'ın gözleri parıldadı. "Emin misiniz?"</p>

  <p>"Sanırım öyle."</p>

  <p>"İyi düşündünüz mü Nur Hanım?"</p>

  <p>Genç kadın bakışlarını komiserin gözlerine dikti. Geceliğinin açıkta bıraktığı dekoltesini göstermemek için boynunu kapı aralığından dışarıya uzatıyordu.</p>

  <p>"Evet.. Düşündüm" dedi. "Bizi burada kabul ettiğiniz sürece kalmaya razıyım."</p>

  <p>Nihat'ın yüzü aydınlandı.</p>

  <p>"İnanamıyorum. Doğru mu söylüyorsunuz? Demek burada kalmayı kabul ettiniz."</p>

  <p>Adamın yüzündeki sevinç ifadesi ister istemez Nur'u da etkilemişti. Gülümsedi genç kadın.</p>

  <p>"Evet kalacağım."</p>

  <p>Bir eliyle araladığı kapıyı tutuyordu genç kadın. O anda hiç ummadığı bir şey oldu. Nihat çabucak kadının kapıdaki elini tuttu. Boş bulunmuştu Nur, dengesini kaybetmemek için bir adım ileri attı.</p>

  <p>"Teşekkür ederim, çok teşekkür ederim" diye mırıldandı Nihat elini öpmüştü. Seri bir hareketle ve hiç ummadığı bir anda. Böyle bir davranış beklemiyordu. Adamın dudaklarının cildini bir kor gibi yaktığını duyumsadı. Memnuniyetini öylesine belli etmişti ki, bu davranışı her şeyi ifade etmeye yeterliydi.</p>

  <p>Nur yarı çıplak halini neden sonra fark etti. Omuzlarını, göğüslerini örtmek istedi. Fakat Nihat elini bırakmamış donmuş kalmış gibi öylece duruyordu. Gözleri genç kadının yarı çıplak bedeninde dolaşıyordu.</p>

  <p>Ondan sonraki hareketler sanki ikisinin de iradeleri dışında olmuş gibiydi. Birbirlerine nasıl sarıldıklarını, nasıl ateşli bir şekilde kucaklaştıklarını ikisi de anlamadılar. Dudakları birbirlerine kenetlenmişti.</p>

  <p>İlk toparlanan ve ellerini genç adamın göğsüne koyarak iten Nur oldu. utanmış ve kızarmıştı. Fakat yaptığından pişman değildi. Tekrar Nihat'a sarılırken, "Ne zaman gidiyorsun?" diye sordu.</p>

  <p>"Az sonra fakat iki güne kadar döneceğim. Lanet olsun, ayrılmak çok zor geliyor ama gitmek zorundayım."</p>

  <p>"Seni bekleyeceğim."</p>

  <p>"En kısa zamanda döneceğim sevgilim."</p>

  <p>Nur aralarında geçen bu konuşmaya adeta inanamıyordu. Fakat bir gerçekti ve rüya görmüyordu. Zorlukla adamın boynundan kollarını çekti ve aşağı kattan birinin görmesinden korkarak aceleyle kendisini içeriye çekerek kapıyı kapattı. Gürültüyle merdivenleri inen Nihat'ın ayak seslerini duyarken kalbi hâlâ gümbür gümbür atıyordu.</p>

  <p>Nefes nefese sırtını kapıya dayayarak soluklandı. Gözleri çocuklarının yattığı sedire takıldı, neyse ki ikisi de mışıl mışıl uyuyorlardı daha. Sonra bakışlarını Tolga'nın yattığı yatağa çevirdi ve birden dona kaldı. Kocası gözleri açık ona bakıyordu.</p>

  <p>Aman Allahım, diye ürperdi. Tolga uyanıktı? Yoksa kapı aralığındaki öpüşme sahnesini görmüş müydü?..</p>

  <p>&nbsp;</p>
</body>
</html>
