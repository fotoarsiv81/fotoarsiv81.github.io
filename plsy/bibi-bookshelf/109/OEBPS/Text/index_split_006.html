<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Tom Gordon'a A??k Olan K?z</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block_10"><span class="text_"><br class="calibre6" /></span><span class="text_1">Dördüncü Devrenin Başı</span> <span class="text_"><br class="calibre6" />
   </span></h1>

  <div class="frame_">
    <p class="block_13">A</p>
  </div>

  <p class="block_6">NNESİ eşyaların yerlerini değiştiriyordu. Bu, Trisha’nın ayırırken ilk aklına gelen şeydi. İkincisi ise, babası onu Lynn’deki Good Skates’e götürmüştü ve çocukların eski eğri sahada patenlerle kayma seslerini duyuyordu. Sonra burnunun üstüne soğuk bir şey damladı ve gözlerini açtı. Bir tane daha soğuk su damlası tam alnının ortasına düştü. Gökyüzünü saran parlak ışık yüzünden gözlerini kısmak zorunda kaldı. Bunu izleyen ikinci bir şimşek onu korkutup yana döndürdü, içgüdüsel olarak cenin pozuna geçerken, gırtlaktan gelen bir çığlık attı. Sonra gökler delindi.</p>

  <p class="block_7">Trisha kalkıp oturdu, vahşice soğuk bir göle atılan biri gibi nefes alarak (zaten böyle hissediyordu) ne yaptığını düşünmeden düşen şapkasını yakalayıp başına geçirdi. Sendeleyerek ayağa kalktı. Gök gürledi yeniden ve şimşek havada mor bir iz bıraktı. Burnunun üstüne yağmur damladı ve saçları yanaklarına yapışık bir halde orada ayakta dururken, önündeki vadinin dibinde yüksek, yarı ölü bir ladin ağacının aniden patlayarak alevler içinde iki parçaya ayrıldığını gördü. Yağmur o kadar hızlı yağıyordu ki vadi gri tülbentle sarılmış bir hortlak resmi gibi olmuştu.</p>

  <p class="block_7">Yeniden ormanın içine doğru yürüdü. Yere çömeldi, çantasını açtı ve mavi pançoyu çıkardı. Giydi (geç olsun da güç olmasın derdi babası) ve devrilmiş bir ağacın üstüne oturdu. Hâlâ başı dönüyordu ve göz kapakları şişmişti, kaşınıyordu. Çevresindeki ağaçlar yağmuru biraz tutuyordu, ama hepsini değil; sağanak çok şiddetliydi. Trisha pançonun başlığını kaldırdı ve yağmur damlalarının bir arabanın üstüne yağan yağmur gibi ona vurmasını dinledi. Gözlerinin önünde hep var olan böcek bulutunun dans edişini gördü ve güçsüz bir elle kovdu onları. Hiçbir şey uzaklaştıramaz onları ve hep aç karınları, ben baygınken göz kapaklarımdan beslendiler ve benim cesedimden beslenecekler, diye düşündü ve ağlamaya başladı. Ümitsiz ve cansız bir ağlamaydı bu. Ağlarken, tepesindeki gök her gürlediğinde korkuyla büzülüp, böcekleri kovalamayı sürdürdü.</p>

  <p class="block_7">Saat ve güneş olmayınca zaman da yoktu. Trisha’nın bütün bildiği, orada, devrilmiş bir ağacın üstüne sığınmış, mavi pançosuyla oturduğuydu. Fırtınanın doğuya doğru giderek dinmesini bekliyordu, dinmiş gibi görünüyordu ama hâlâ saldırgan bir kabadayı gibiydi. Yağmur damlaları geliyordu üzerine. Sivrisinekler vızıldıyordu, biri pançosunun başlığının siperi ve başı arasına sıkışmıştı. Başlığın dışından başparmağını bastırdı ve vızıldama aniden durdu.</p>

  <p class="block_7">“işte,” dedi kederle. “Bu senin hakkından geldi, vıcık vıcık oldun.”</p>

  <p class="block_7">Ayağa kalkmaya yeltendi ve midesi guruldadı. Önceleri aç değildi ama şimdi acıkmıştı. Acıkacak kadar uzun süre kaybolmuş olma fikri aslında çok korkunçtu. Daha başka hangi korkunç şeylerin kendisini beklediğini düşündü ve bilmediğinden, göremediğinden dolayı mutlu oldu. Belki de hiç, dedi kendi kendine. Hadi canım, mutlu ol. Belki de bütün korkunç şeyler geride kalmıştır artık.</p>

  <p class="block_7">Trisha pançosunu çıkardı. Çantasını açmadan önce acıyarak kendine baktı. Baştan aşağı ıslaktı ve baygınlığından –ilk baygınlığından– beri çam iğneleriyle kaplanmıştı. Pepsi’ye söylemesi gerekecekti, tabii Pepsi’yi bir daha göreceğini varsayarsak.</p>

  <p class="block_7">“Buna başlama,” dedi ve çantasının kapağını açtı. Yiyip içmek için getirdiklerini çıkarıp önüne düzgün bir şekilde yerleştirdi. Yemeğinin içinde olduğu kesekâğıdını görünce midesi daha şiddetle guruldamaya başladı. Saat kaç olmuştu? Kafasının içinde metabolizmasına bağlı zihinsel bir saat, öğleden sonra üç suları olduğunu, kahvaltı masasında oturup Corn Flakesleri yutmasından sekiz, bu aptalca sonsuz kestirme yolda gitmeye başlamasından beri beş saat geçtiğini gösteriyordu. Üçtü saat. Hatta belki de dört.</p>

  <p class="block_7">Yemek torbasında soyulmamış bir katı yumurta, bir ton balığı sandviçi ve biraz kereviz vardı. Ayrıca o bir torba patates cipsi (küçük), su şişesi (oldukça büyük), Surge şişesi (büyük şişe, Surge’e bayılırdı) ve de Twinkieler.</p>

  <p class="block_7">Limonlu gazoz şişesine bakarken, Trisha birden açlıktan çok susuzluk hissetti ve de deli gibi şeker yeme isteği. Kapağı açtı, şişeyi dudaklarına getirdi, sonra durakladı. Ne kadar susamış olursa olsun yarısını birden kafasına dikmesi akıllılık olmazdı. Daha uzun bir süre burada kalabilirdi. Beyninin bir kısmı inleyerek bu fikri kafasından uzaklaştırmaya çalışıyordu, <i class="calibre2">sadece gülüp geç ve düşünme</i>, ama Trisha bunu göze alamazdı henüz. Ormandan çıktığı zaman yine bir çocuk gibi düşünebilirdi, ama şimdilik olabildiğince büyük biri gibi düşünmek zorundaydı. Orada ne olduğunu gördün, diye düşündü, içinde ağaçlardan başka hiçbir şey olmayan büyük bir vadi. Ne yol var ne duman. Akıllıca davranmalısın. Erzaklarını saklamaksın. Annen aynı şeyi söylerdi, baban da öyle.</p>

  <p class="block_7">Kendine üç büyük yudum gazoz izni verdi, şişeyi dudaklarından uzaklaştırdı, geğirdi, sonra iki küçük yudum daha aldı. Sonra şişeyi yeniden sıkıca kapattı, erzaklarının geri kalanını düşündü. Yumurtaya karar verdi. Kabuğunu soydu, kabukları kesekâğıdına koymaya dikkat etti, (oralarda çöp bırakmanın, şimdi veya sonra, –orada olduğunu gösteren herhangi bir işaretin– gerçekten hayatını kurtarabileceği hiç aklına gelmedi) ve birazcık tuz döktü üstüne. Bunu yapmak bir an hıçkırmasına neden oldu, çünkü kendisini dün gece Sanford’daki mutfakta bir parça mumlu kâğıdın üstüne annesinin öğrettiği gibi tuz koyarken görebiliyordu.</p>

  <p class="block_7">Yukarıdaki ışığın sayesinde başının ve ellerinin formika tezgâhın üstüne düşen gölgelerini görebiliyordu; erkek kardeşinin üst katta dolaşırken çıkardığı gıcırtıları duyabiliyordu. Bu anıda onu neredeyse görünür hale getiren sanal bir gerçeklik vardı. Boğulmakta olan birinin hâlâ kendisini kayıkta sanması gibi, o kadar sakin ve huzurlu, o kadar dikkatsizce güvende hissetti kendini. Dokuz yaşındaydı, ama, on olmak üzereydi ve yaşına göre iriydi. Artık, bütün anılar ve korkulardan daha güçlüydü.</p>

  <p class="block_7">Yumurtaya tuz döktü ve burnunu çekerek çabucacık yedi. Çok lezzetliydi. Kolaylıkla bir tane, hatta iki tane daha yiyebilirdi. Annesi yumurtalara “kolesterol bombaları” derdi, ama annesi orada değildi ve ormanda kaybolmuşsan, çizikler içinde ve göz kapakların böcek yenikleriyle o kadar şişmiş ve ağırlaşmışsa (kirpiklere yapışan unlu yapıştırıcı, belki de) kolesterol pek önemli gibi görünmüyordu.</p>

  <p class="block_7">Trisha Twinkielere baktı, sonra paketi açtı ve birini yedi. “Sek-süü-el” dedi –Pepsi’nin her zamanki övgülerinden biriydi bu. Her şeyi bir yudum su izledi. Sonra, ellerinden birinin ihanet edip ağzına başka bir şey sokmasına fırsat vermeden geri kalan yiyecekleri yeniden yemek torbasına koydu (tepesi daha fazla kıvrılıyordu şimdi torbanın) üçte biri dolu olan Surge şişesini kontrol etti tekrar ve her şeyi çantaya yerleştirdi. Bunları yaparken parmakları çantanın yan tarafındaki bir şişkinliğe değdi ve aniden bir coşku dalgası –belki de taze kalorilerle beslenerek– keyiflendirdi onu.</p>

  <p class="block_7">Walkman’i! Walkman’ini de getirmişti!</p>

  <p class="block_7">İç cebin fermuarını açtı ve kutsal şarap ve ekmeği tutan rahiplerin en saygılısı gibi çıkardı onu. Kulaklık teli Walkman’in gövdesine sarılmıştı ve minik kulaklıklar plastik gövdenin kenarlarına takılmıştı. Onun ve Pepsi’nin en sevdiği kaset (Chumbawamba’dan Tubthumping) içindeydi, ama Trisha o anda müziği düşünecek halde değildi. Kulaklıkları taktı ve kulaklarına yerleştirdi, düğmeyi TEYP’ten RADYO’ya getirdi ve açtı.</p>

  <p class="block_7">Önce yalnız hafif bir parazit belirdi, çünkü, bir Portland istasyonuna, WMGX’e ayarlanmışa. Ama FM bandından biraz ilerde Norveç’ten WOXO’ya geldi ve öteki tarafa doğru ayarlayınca da Appalachian Yolu üzerinde giderken içinden geçtikleri bir kasaba olan Castle Rock’taki küçük radyo istasyonunu WCAS’i buldu. Neredeyse kardeşinin sesini duyar gibiydi ve de yeni keşfedilmiş alaycılık damlayan genç sesinin “WCAS! Bugün Hicksville, yarın bütün dünyada” dediğini. Ve hiç kuşkusuz bu bir Hicksville istasyonu idi. Mark Chesnut ve Trace Adkins gibi mızmız şarkıcılar, çamaşır makineleri, kurutucular, Buickler ve av tüfekleri satmak isteyen insanların telefonlarına yanıt veren bir kadın spikerle yer değiştiriyorlardı. Vahşiliğin ortasında insan sesleri, insanlarla kurulan bir bağlantı saydırdı bu. Trisha şapkasıyla hep çevresinde olan böcek bulutunu kovalayarak devrilmiş bir ağacın üstüne afallamış bir halde oturdu. Saati ilk bildirdiklerinde üçü dokuz geçiyordu.</p>

  <p class="block_7">Üç buçukta kadın spiker, Halk Ticaret Postası’na, haberleri okumak için uzunca bir ara verdi. Castle Rock ahalisi cuma ve cumartesi geceleri üstsüz dansöz oynatan bir bar için kavgaya tutuşmuşlardı, bir özel sağlık yurdunda yangın çıkmıştı (kimseye bir şey olmamış) ve Castle Rock Sürat Yolu 4 Temmuz’da yeniden havai fişeklerle açılacaktı. Bu öğleden sonra hava yağmurlu olacak, akşama açılacak, yarın güneşli, sıcaklık otuz dereceye kadar çıkacak. Hepsi bu. Kayıp bir küçük kız yok. Trisha rahatlamalı mı, yoksa endişelenmeli mi bilemedi.</p>

  <p class="block_7">Tam piller bitmesin diye kapatmak için uzanıyordu ki kadın spikerin “Bu akşam saat yedide Boston Red Sox’un o baş belası New York Yankeeleriyle karşılaşacağını unutmayın; bütün coşkuyu burada WCAS’da, Sox’un olduğu yerde yakalayabilirsiniz. Ve şimdi de yeniden...” dediğini duydu. Trisha, radyoyu kapatıp kablosunu ince plastik gövdesine sararken “Yeniden küçük bir kızın en berbat gününe dönüyoruz,” diye düşündü. O berbat balık midesinde dolaşmaya başladığından beri ilk kez belki de biraz iyi hissediyordu kendini. Bir şeyler yemiş olmaktı belki de bunun nedeni, ama radyonun gerçek neden olduğunu düşünüyordu. Sesler, gerçek insan sesleri, o kadar da yakın ki…</p>

  <p class="block_7">Bacaklarının alt kısımlarında sivrisinekler yığılmış, pantolonunun kumaşını delmeye çalışıyorlardı. Tanrıya şükür ki şort giymemişti. Şimdiye kadar tüketilmiş, biftek olmuştu bile. Sivrisinekleri kovaladı, sonra ayağa kalktı. Şimdi ne olacak? Ormanda kaybolmakla ilgili bir şey biliyor muydu?</p>

  <p class="block_7">Şey, güneş doğudan doğar batıdan batar; hepsi bu aşağı yukarı. Bir keresinde biri ona ağacın güney veya kuzeyinde yosun olduğunu söylemişti, ama hangisinde olduğunu hatırlayamıyordu. Belki de yapılacak en iyi şey burada oturmak, bir çeşit barınak yapmak (yağmurdan çok böceklerden korunmak için, bir tanesi pançosunun başlığına girmişti ve onu delirtiyordu) ve birinin gelmesini beklemekti. Kibriti olsa ateş yakardı belki –yağmur yayılmasını önlerdi– ve biri dumanı görürdü. Tabii ya. Babası demişti bunu.</p>

  <p class="block_7">“Bir dakika,” dedi. “Dur bir dakika.”</p>

  <p class="block_7">Su ile ilgili bir şey. <i class="calibre2">Ormandan su yardımı ile çıkmak.</i> Birden hatırladı ve yeniden bir sevinç dalgası hissetti. Bu defaki o kadar güçlüydü ki sanki başını döndürdü onun; oynak bir müzik duyduğundaki gibi ayaklarının üzerinde sallandı.</p>

  <p class="block_7">Bir dere bulurdun. Annesi söylememişti bunu ona, uzun zaman önce, belki de yedi yaşlarında iken Küçük Ev kitaplarında okumuştu. Bir dere bulurdun ve onu izlerdin, eninde sonunda o seni daha büyük bir dereye götürürdü. Eğer daha büyük bir dereyse, onu da daha da büyük bir dereye gelinceye kadar izlerdin. Ama sonunda akarsu daima denize giderdi. Ve orada ormanlar yoktu, yalnız sahil ve kayalar ve bazen de bir fener. Peki nasıl bulacaktı akarsuyu?</p>

  <p class="block_7">Ne olacak, uçurumu izleyecekti tabii ki. Aptalca kenarından aşağı düşmek üzere olduğu uçurumu. Uçurum ona düz bir yön gösterecek ve eninde sonunda bir dere bulacaktı. Herkesin söylediğine göre ormanlar bunlarla doluydu.</p>

  <p class="block_7">Çantasını yeniden sırtladı (bu kez pançosunun üstünden) ve dikkatle uçuruma ve devrilmiş ağaca doğru yürüdü.</p>

  <p class="block_7">Şimdi ormana panikle dalışına, büyüklerin eskiye, çocukluk davranışlarının en kötüsüne bakarkenki hoşgörüyle karışık utancıyla bakıyordu, ama hâlâ uçurumun kenarına yaklaşamadığını fark etti. Eğer yaklaşsa midesi bulanacaktı. Yeniden bayılabilirdi veya kusabilirdi. Bu kadar az yiyeceği varken kusmak hiç iyi bir fikir değildi.</p>

  <p class="block_7">Sola döndü ve ormanın içinde vadiye inişi sağına alıp beş-altı metre kadar uzakta kalarak yürümeye başladı. Arada bir kendini daha yakınından gitmeye, uzaklaşmadığından ve geniş görüntüsüyle uçurumun hâlâ orada olduğundan emin olmak için bakmaya zorluyordu. Ses duymak için kulak kabartıyordu, ama fazla ümitle değil; yol artık her yerde olabilirdi ve onu bulmak tam bir şans işiydi. Akarsuyu dinliyordu ve sonunda duydu da. “Eğer o aptal uçurumdan aşağı bir şelale olarak iniyorsa bana bir yararı olmaz,” diye düşündü ve dereye ulaşmadan önce duyduğu sesin şelale olup olmadığını anlamak için yeterince yaklaşmaya karar verdi. Hayal kırıklığını önlemek için.</p>

  <p class="block_7">Ağaçlar biraz geri çekilmişti, ormanın kenarıyla uçurumun kenarı arasındaki açıklık yer yer çalılarla kaplıydı. Dört veya beş hafta sonra yaban mersinleriyle dolacaklardı. Ama şimdi yaban mersinleri yalnızca minik tomurcuklardı, yeşildiler ve yenmezlerdi. Böğürtlenler duruyordu hâlâ, onların zamanıydı ve bunu akılda tutmak da iyi fikir olabilirdi. Ne olur ne olmaz diye. Yaban mersini çalıları arasındaki toprak, kırık taşlarla doluydu ve düzgün değildi. Trisha’nın lastik pabuçları altındaki ses ona kırık tabakları düşündürdü. Bu yassı çakılların üstünde daha da yavaş yürüdü uçurumun kenarından iki-üç metre kadar uzaktayken yere çöktü ve emekledi. Ve kenara ulaştığında keyifle güldü, çünkü orada uçurum artık yoktu neredeyse.</p>

  <p class="block_7">Vadiden görünen manzara hâlâ geniş ve etkileyiciydi, ama bu çok uzun sürmeyecekti, çünkü bu taraftaki toprak çökmekteydi; Trisha o kadar dikkatle dinliyordu ki (daha çok da kendisine aklına sahip olup, yine sıyırtmamasını söylüyordu) bunun farkına bile varmamıştı. Son bir ufak çalı perdesinin arasından yol açarak biraz daha ilerledi, aşağıya baktı. Uçurum şimdi yalnız beş-altı metre ötedeydi ve artık dik değildi, kayaların yüzü dik, oyuklu bir yokuş haline gelmişti. Aşağıda kel ağaçlar, yine meyvesiz yaban mersini ağaççıkları, çalı demetleri vardı. Ve de parçalanmış buzlu kaya yığınları. Sağanak durmuştu, gök gürültüsü arada bir gelen kötü huylu bir mırıldanmaya dönmüştü, ama hafif hafif yağmayı sürdürüyordu ve bu parçalanmış taşların, bir madendeki cüruf gibi kaygan, sevimsiz bir görünüşü vardı.</p>

  <p class="block_7">Trisha geri çekildi, ayağa kalktı, sonra çalılıkların arasından akarsuyun sesine doğru yol açtı kendine. Artık yorulmaya başlamıştı, bacakları ağrıyordu, ama aslında iyi olduğunu düşündü. Korkuyordu doğal olarak, ama eskisi kadar değil. Onu bulacaklardı. Ormanda insanlar kaybolunca daima bulurlardı onları. Uçakları ve helikopterleri ve köpeklerle insanları gönderir ve kayıp kişi bulununcaya kadar ararlardı.</p>

  <p class="block_11">Ya da belki de kendi kendimi kurtarırım. Ormanda bir yerde bir kamp bulurum, kapı kilitli ve evde kimse yoksa, camı kırar, telefonu kullanırım...</p>

  <p class="block_7">Trisha kendini geçen sonbahardan beri kullanılmamış bir avcı kulübesinde görebiliyordu; basma örtülerle kaplı kamp mobilyasını ve yerdeki ayı postunu görebiliyordu. Tozun ve eski soba küllerinin kokusunu alıyordu; bu hayal o kadar güçlüydü ki eski hafif bir kahve kokusunu bile duyuyordu. Orası boştu ama telefon çalışıyordu. O eski tiplerdendi, kulaklık o kadar ağırdı ki iki eliyle tutmak zorunda kaldı, ama çalışıyordu ve “Merhaba, Anne? Ben Trisha. Nerede olduğumu tam olarak bilmiyorum, ama ben iyiyim...” derken duyabiliyordu.</p>

  <p class="block_7">Hayali kulübe ve hayali telefon konuşmasına o kadar dalmıştı ki neredeyse ormandan çıkan ve çakıllarla kaplı bir yokuştan akan bir dereye düşüyordu. Trisha bir kızılağacın dallarına tutundu ve dereye bakarak, hatta biraz gülümseyerek durdu. Berbat bir gün olmuştu, gerçekten berbat, ama sonunda şansı döner gibiydi. Yokuşun kenarına geldi. Dere köpüklerle akıyor, orada burada daha büyük bir kayaya çarpıp güneşli bir öğleden sonra gökkuşakları yapacak olan serpintileri döküyordu. Suyun iki yanındaki eğimler kaygan ve güvensiz gibiydi, bütün o gevşek ıslak taşlar. Yine de yer yer çalılar vardı. Eğer kaymaya başlarsa, bunlardan birini, derenin yanındaki kızılağacı yakaladığı gibi yakalardı.</p>

  <p class="block_7">“Su seni insanlara götürür,” dedi ve yokuştan aşağı inmeye başladı.</p>

  <p class="block_7">Derenin sağ tarafından, küçük sıçramalarla, yanlamasına indi. Yokuşun açısı yukarıdan göründüğünden daha dik olmasına ve düzgün olmayan toprak her adımda lastik ayakkabılarının altında oynamasına rağmen önceleri her şey iyiydi. Şu ana kadar fark etmediği çantası, o bebek taşıma çantalarından birindeki kocaman hareketli bir bebeği andırmaya başlamıştı; her kımıldadığında dengesini sağlayabilmek için kollarını sallaması gerekiyordu. Yine de durumu fena değildi ve bu da iyi bir şeydi, çünkü yokuşun yarı yolunda durakladığı zaman, ileri attığı sağ ayağı alttaki gevşek taşlara gömülünce, bir daha yukarıya tırmanamayacağını anladı. Şu veya bu şekilde, vadinin tabanına gitmek zorundaydı.</p>

  <p class="block_7">Yeniden harekete geçti. Yolun üçte birinde, bir böcek –kocaman bir tane, tatarcık veya sivrisinek değil– yüzüne doğru uçtu. Bu bir eşek arısıydı ve Trisha bir çığlık atarak vurdu ona. Yokuş tarafında çantası şiddetle sallandı, sağ ayağı kaydı ve birden dengesini yitirdi. Düştü, kayalık yokuşa bir darbe ile omuzunu vurdu ve aşağı kaymaya başladı, “işte boku yedik!” diye bağırdı ve toprağa tutunmaya çalıştı. Bütün eline geçen kendisiyle birlikte kayan kopmuş bir taş parçası ve kırık bir kuartz parçasının kestiği avucunda bıçak gibi batan acı oldu. Bir çalıya el attı ve o da aptal kısa kökünden çıktı. Ayağı bir şeye çarptı, sağ bacağı kötü bir açıda büküldü ve birden bir takla ile dünya dönerken kendini havada buldu.</p>

  <p class="block_7">Trisha sırt üstü düştü ve bacakları açık, kollarını sallayarak acı, korku ve şaşkınlıkla çığlık atarak kaymaya başladı. Pançosu ve bluzu omuzlarına kadar sıyrılmıştı; keskin taşlar sırtından deri parçaları sıyırıyordu. Ayaklarıyla fren yapmaya çalıştı. Sol ayağı bir kaya çıkıntısına çarptı ve onu sağ yanına çevirdi. Bu durum önce midesinin üstünde sonra sırt üstü ve sonra yeniden midesinin üstünde, çantası vücuduna batarak, sonra da her düştüğünde havaya sıçrayarak yuvarlanmasına neden oldu. Gök yerdeydi, yokuşun nefretlik kırık çakıllı kenarı ise yukarıda, sonra yer değiştirdiler –hadi eşlerinizi dönerek değiştirin, herkes değiştirsin.</p>

  <p class="block_7">Trisha son on metreyi sol yanında sol kolu ileri uzanmış ve yüzü dirseğinin içine gömülü olarak indi. O yandaki kaburgalarını zedeleyecek kadar sert bir şeye çarptı ve sonra, daha başını kolundan kaldırıp bakamadan, sol elmacık kemiğinin hemen üstünde iğne acısı gibi bir acı hissetti. Trisha çığlık attı ve vurmaya çalışarak dizlerinin üstüne dikildi. Bir şeyi ezdi –bir eşek arısı daha, başka ne olabilir– tam kendisini sokarken ve gözlerini açıp çevresini sardıklarını gördüğünde sarı kahverengi, kuyruk tarafları daha ağır gibi duran, şişko hantal zehir fabrikaları.</p>

  <p class="block_7">Yaygaracı bir derecikten altı metre kadar uzaklıktaki bir yokuşta bulunan ölü bir ağaca kadar kaymıştı. Ölü ağacın en alt çatalında, dokuz yaşında ama yaşına göre uzun küçük bir kızın göz hizasında, gri bir arı oluğu vardı. Kızgın arılar üstünde uçuşuyorlardı; daha çoğu da üstteki bir delikten çıkmaktaydılar.</p>

  <p class="block_7">Trisha’nın boynunun sağ tarafına, şapkasının hemen altına batan bir şey acı verdi. Bir vuruş daha sağ kolunu dirsekten yukarı sızlattı. Tam bir panik içinde çığlık atarak koşmaya başladı. Bir şey boynunun arkasını; bir başka şey sırtını, pantolonunun belinin üstünden, bluzunun sıyrılmış ve plastik pançonun paramparça olduğu yerden soktu.</p>

  <p class="block_7">Dere yönünde amaçsızca koştu; yalnız oradaki alan daha açık gibiydi. Çalı kümesinin çevresinden geçti ve yerdeki çalılar anmaya başlayınca aralarına dalıp kendine yol açtı. Dereye gelince, nefes almaya çalışarak ve yaşlı gözlerle (ve korkuyla) omuzunun üstünden geriye baktı. Arılar gitmişti, ama onlardan kaçıncaya kadar çok zarar vermişlerdi. Sol gözü, onu ilk yakalayanın soktuğu yerin yakınından, neredeyse kapanacak kadar şişmişti. Eğer kötü bir etki olursa ölürüm, diye düşündü, ama panik duygusu ağır bastığı için buna hiç aldırmadı.</p>

  <p class="block_7">Ağlayarak ve burnunu çekerek, kendisini bütün bu belalara sokmuş olan küçük derenin yanına oturdu. Yeniden kontrolü ele aldığını hissedince çantasını çıkardı. Şiddetli titremeler onu sarsıyor, her biri vücudunu yay gibi geriyor ve arıların soktuğu yerlerden bıçak gibi kızgın acılar geliyordu. Kollarını çantasına doladı, bebek gibi salladı onu ve daha çok ağladı. Çantasını öyle tutmak ona, karavanın arka koltuğunda yatan Mona’yı, kocaman mavi gözlü, iyi, yaşlı Moanie Balogna’yı düşündürdü. Öyle zamanlar olmuştu ki, anne babası ayrılmaya hazırlanırken, sonra da bunu gerçekleştirdiklerinde onu rahatlatan tek şey Mona’ydı sanki; öyle zamanlar vardı ki Pepsi bile anlayamazdı. Şimdi anne babasının boşanması hiç önemli gelmiyordu ona artık. Anlaşamayan büyüklerden daha büyük sorunlar vardı, eşek arıları vardı mesela ve Trisha, Pepsi’yi yeniden görebilmek için çok şey verebileceğini düşündü.</p>

  <p class="block_7">Böcek sokmalarından ölmeyecekti en azından veya zaten ölüyor da olabilirdi. Annesi ve komşuları Bayan Thompson’un böcek sokmalarına alerjisi olan birinden söz ettiklerini hatırladı. Bayan Thompson “Böceğin ısırmasından on saniye sonra, zavallı ihtiyar Frank balon gibi şişti. Eğer yanında ilacı olmasaydı, sanırım boğularak ölürdü.” demişti. Trisha boğulduğunu sanmıyordu, ama sokulan yerler feci şekilde zonkluyordu ve balon gibi şişmişlerdi. Gözünün yanındaki küçük kızgın deriden bir yanardağ haline gelen şişliği görebiliyordu ve parmaklarıyla hafifçe dokunduğu zaman başına bir ağrı giriyor ve acıyla bağırtıyordu onu. Artık ağlamıyordu, ama o gözden yine de çaresizce yaşlar boşanıyordu.</p>

  <p class="block_7">Ellerini yavaşça ve dikkatle oynatarak kendini inceledi Trisha. En azından yarım düzine yeri sokmuşlardı (sol kalçamın üstünde bir yer var ki, diye düşündü, orada iki, hatta üç tane olabilirdi, en çok da orası ağrıyordu). Sırtı berelenmiş gibiydi ve yuvarlanırken son kısmında en büyük zararı gören sol kolu, bilekten dirseğe kadar kan içindeydi. Yüzünün sol tarafında dalın battığı yer yine kanıyordu. Haksızlık, diye düşündü. Haksızlık...</p>

  <p class="block_7">Sonra başından aşağı kaynar sular indi birden. Walkman’i kırılmış, küçük yan cebinde milyonlarca parçaya ayrılmıştı. Öyle olmalıydı. Bu düşüşe dayanmış olması olanaksızdı.</p>

  <p class="block_7">Trisha çantanın tokalarını titreyen kanlı ellerle çekiştirdi ve sonunda kayışlarını açtı. Gameboy’unu çıkardı ve o kırılmıştı, elektronik bliplerin zıpladıkları pencereden birkaç sarı cam kırığı kalmıştı ancak. Ayrıca patates cipslerinin paketi yırtılmıştı ve Gameboy’un çatlamış beyaz kasası yağlı kırıntılarla kaplanmıştı. Her iki plastik şişe de, içinde su olan ve öteki Surge şişesi, ezilmişlerdi ama sağlamdılar. Yemek torbası kaza geçirmiş gibi ezilmişti (ve o da patates cipsleriyle kaplanmıştı) ama Trisha içine bakmaya zahmet bile etmedi.</p>

  <p class="block_7">Walkman’im, diye düşündü, içteki cebi açarken hıçkırıklarla ağladığının farkında değildi. Benim zavallı zavallı Walkman’im. İnsanların dünyasının seslerinden bile ayrı düşmüş olmak ona olup bitenlerin hepsinden daha dayanılmaz gibi gelmişti. Trisha cebe uzandı ve bir mucize çıkardı oradan; işte Walkman’i, sağlamdı. Küçük aygıtın gövdesine doladığı kulaklık kordonu, açılıp dolaşmıştı, ama hepsi bu kadardı. Bir ona bir de yanındaki Gameboy’a gözlerine inanamayarak bakarak, Walkman’i elinde tuttu. Nasıl biri sağlam diğeri paramparça olabilirdi? Bu olası mıydı? Değil, dedi kafasının içindeki soğuk ve nefretlik ses. Sağlam görünüyor, âmâ içi kırıldı.</p>

  <p class="block_7">Trisha kordonu düzeltti, kulaklıkları yerine koydu ve parmağını güç düğmesinin üstüne koydu. Arı sokmalarını, böcek ısırıklarını, kesik ve sıyrıkları unutmuştu. Şiş, ağır göz kapaklarını kapatarak biraz karanlık yaptı. “Lütfen Tanrım,” dedi karanlığın içine, “Walkman’im kırılmamış olsun,” Sonra güç düğmesine bastı.</p>

  <p class="block_7">“Şu anda gelen bir haber,” dedi bir kadın spikerin sesi, sanki Trisha’nın kafasının içinden yayın yapıyordu, “iki çocuğuyla birlikte Appalachian Yolu’nun Castle County kısmında yürüyüş yapan Sanfordlu bir kadın, dokuz yaşındaki kızı Patricia McFarland’ın ortadan yok olduğunu, büyük olasılıkla, TR-90’ın ve Morton kasabasının batısında ormanda kaybolduğunu bildirmiştir.”</p>

  <p class="block_7">Trisha’nın gözleri fal taşı gibi açıldı ve bundan sonraki on dakika, hatta WCAS vazgeçemediği kötü huyları olan country müziğine ve de NASCAR raporlarına döndüğü zaman bile dinlemeye devam etti. Ormanda kaybolmuştu. Bu resmileşmişti artık. Yakında harekete geçerlerdi, onlar kimlerse, helikopterlerini uçurmak, av köpeklerini koklatmak için hazır tutan insanlar herhalde, diye düşündü. Annesi korkudan ölecekti. Ama bu olasılığı düşününce Trisha garip bir memnuniyet hissetti. “Denetlenmiyordum,” diye düşündü, biraz da kendini beğenmişlikle. “Ben küçük bir çocuğum ve doğru dürüst denetlenmiyordum. Hem eğer benim canıma okursa ben de ‘Siz tartışmayı kesmiyordunuz ve ben artık dayanamıyordum’ derim. Pepsi hoşlanırdı bundan; tam V.C. Andrews’luk bir şey.”</p>

  <p class="block_7">Sonunda Walkman’i kapattı, kulaklık kordonunu yeniden sardı, plastik kaba bilinçsizce bir öpücük kondurdu ve sevgiyle yeniden çantanın cebine yerleştirdi. Ezilmiş yemek torbasına bir göz attı ve ton balığı sandviçinin ve kalan Twinkielerin ne durumda olduklarına bakmaya dayanamayacağına karar verdi. Çok moral bozucuydu. Yumurtasını yumurta salatasına dönmeden yemesi çok iyi olmuştu. Bu düşünce herhalde bir kıkırdamayı hak ediyordu, ama onda gülecek hal kalmamıştı belli ki; annesinin yorulmaz olduğuna inandığı, kıkırtı kuyusu, belli ki bir süre için kurumuştu.</p>

  <p class="block_7">Trisha, oraya yakınlığı bir metreden de az olan küçük derenin kıyısına oturdu ve çok kederli bir şekilde patates cipslerini önce patlamış torbadan, sonra yemek torbasının dibinden toplayarak ve sonunda en ufak parçacıkları çantasının dibinden ayıklayarak yedi. Büyük bir böcek vızıldayarak burnunun yanından geçince bağırdı ve yüzünü korumak için elini kaldırıp büzüldü, ama yalnızca bir at sineğiydi.</p>

  <p class="block_7">Trisha, bütün gün çalışmış altmış yaşında bir kadın gibi yorgun hareket ederek (bütün gün çalışmış altmış yaşında bir kadın gibi hissediyordu kendini), her şeyi çantasına yerleştirdi –kırık Gameboy bile girdi içine sonunda– ve ayağa kalktı. Kapağı yeniden kapamadan önce, pançosunu çıkardı ve önüne tuttu, ince şey yokuştan kayarken onu koruyamamıştı ve şimdi yırtıktı ve başka şartlarda olsa komik bulacağı şekilde sallanıyordu –tam bir mavi plastik hula eteğine benziyordu– ama atmamasının daha doğru olacağını düşündü. Hiçbir şey olmasa bile, bulutlarını talihsiz başının çevresine toplamış olan böceklerden korurdu onu.</p>

  <p class="block_7">Sivrisinekler eskisinden de daha kalabalıktılar, kuşkusuz kollarındaki kan kokusu çekmişti onları. Kokusunu alıyorlardı herhalde. “Böğ,” dedi Trisha, burnunu buruşturup şapkasını böcek bulutuna sallayarak “Ne kadar iğrenç!” Kolunu kırmadığı veya kafatasını çatlatmadığı, Mrs. Thomas’ın arkadaşı Frank gibi böcek sokmalarına karşı alerjisi olmadığı için kendine minnettar olması gerektiğini anlatmaya çalıştı, ama korkmuş, derisi sıyrılmış, şişmiş ve genellikle hırpalanmışken minnettar olmak çok zordu.</p>

  <p class="block_7">Pançosundan kalan paçavrayı giyiniyordu ki –sonra da çantasını takacaktı sırtına– dereye baktı ve suyun hemen üstündeki kıyıların ne kadar çamurlu olduğunu fark etti. Pantolonunun beli kalçasındaki eşek arısının soktuğu yere sürtününce yüzünü buruşturarak bir dizinin üstüne çöktü ve kahverengi gri macundan bir parmak aldı.</p>

  <p class="block_11">Denemeli mi denememeli mi?</p>

  <p class="block_7">“Ne zararı olabilir,” diye sordu içini çekerek ve kalçasının üstündeki şişe sürdü. Ne güzeldi serinliği, kaşıntılı ağrı neredeyse aniden yok oldu. Ulaşabildiği bütün ısırıkların hepsine dikkatle sürdü. Sonra ellerini pantolonuna sildi (elleri ve pantolonu altı saat önce olduklarından çok daha hırpalanmışlardı), yırtık pançosunu giydi, sonra çantasını taktı sırtına. Şans eseri, ısırıkların hiçbirine değmeden sırtındaki yerini aldı çantası. Trisha yeniden derenin yanında yürümeye başladı ve beş dakika sonra yeniden ormana girdi.</p>

  <p class="block_7">Sonraki dört saat filan, öten kuşlar ve böceklerin hiç kesilmeyen vızıltısından başka bir şey duymadan dereyi izledi. Yağmur bu süre boyunca durmadan çiseledi, bir defasında bulabildiği en büyük ağacın altına sığınmasına rağmen onu sırılsıklam edecek kadar çok yağdı, ikinci sağanakta en azından gök gürültüsü ve şimşek yoktu.</p>

  <p class="block_7">Trisha o güne kadar kendini, o geçirdiği berbat, ürkütücü gün kararırken hissettiği kadar tam bir şehir kızı gibi hiç hissetmemişti. Orman sıkışmıştı sanki. Bir süre yaşlı çamların arasından yürüyebildi ve orman orada bir Disney filmindeki gibi iyiydi sanki. Sonra o yumruk gibi sıkışmış ağaçlar çıkıyordu önüne ve kendini çalı gibi ağaçların yumrulu kümelerinin ve sıkışık çalıların (bunlar dikenlerle doluydu), kollarını ve gözlerini tırmalamaya çalışan birbirine geçmiş dalların aralarından geçmeye çalışırken buluyordu. Bütün amaçları ona engel olmaktı sanki ve o basit yorgunluk tükenmişliğe doğru giderken Trisha onlarda bir zekâ, yırtık mavi pançolu bir yabancının varlığını hisseden, sinsi ve zararlı bir bilinç var olduğunu düşünmeye başladı. Kendini tırmalama arzuları hatta bir gözünü çıkaracak kadar şanslı olmaları gerçekte pek önemli değilmiş gibi görünmeye başladı ona; çalıların gerçek isteği, onun diğer insanlara ulaşma yolunu, oradan çıkış yolunu gösteren dereye gitmesini önlemekti.</p>

  <p class="block_7">Trisha, eğer derenin yakınındaki ağaç kümeleri ve çalılar çok sıkışırsa dereyi gözünün önünden ayırmaya razıydı, ama sesinden ayrılmaya niyeti yoktu. Eğer derenin mırıltısı çok azalırsa, dizleri ve ellerinin üstüne çöküyor, aralarından kayıp bir delik aramaktansa, dalların en kötülerinin altından emekliyordu. Vıcık vıcık toprakta emeklemek işin en kötü kısmıydı (çam korularında yer kuruydu ve çam iğneleri güzel bir halı gibiydi; dalların sıkışık olduğu yerlerde toprak hep ıslaktı sanki). Çantası dallar ve çalıların birbirine girdiği yerlerde sürükleniyor, bazen gerçekten sıkışıyordu ve bu sırada, tatarcık bulutu ve böcekler yüzünün önünde asılı duruyor ve dans ediyorlardı.</p>

  <p class="block_7">Bütün bunları bu kadar kötü, moral bozucu yapanın ne olduğunu anlıyordu, ama adını koyamıyordu. Bazılarını biliyordu, çünkü annesi anlatmıştı: huşlar, kayınlar, kızılağaçlar, ladinler ve çamlar, bir ağaçkakanın yankılı darbeleri ve kargaların cırtlak sesleri, hava kararmaya başladığında cırcır böceklerinin gıcırdayan kapı gibi sesleri... ama bütün diğerleri ne olacaktı? Annesi ona söylediyse bile Trisha artık hatırlamıyordu, ama annesinin söylemiş olduğunu da sanmıyordu. Annesinin ormanlarda yürümekten hoşlanan, Çok az doğa kılavuzları okumuş, bir süredir Maine’de yaşayan, ama aslında Massachusettsli bir şehirli olduğunu düşünüyordu. Mesela parlak yeşil yaprakları olan kalın çalılar neydi? Lütfen Tanrım, zehirli meşe olmasın! Veya tozlu gövdeleriyle, küçük, değersiz görüntülü ağaçlar? Ya da sarkık ince yapraklı olanlar? Sanford’daki annesinin bildiği ve yürüyüş yaptıkları ormanlar –bazen Trisha ile bazen de yalnız– oyuncak ormanlardı. Bunlar oyuncak orman değildiler.</p>

  <p class="block_7">Trisha, kendisini arayan yüzlerce adamın ona doğru sel gibi geldiklerini hayal etmeye çalıştı. Hayal gücü iyiydi ve başlangıçta bunu kolayca yapabiliyordu. Appalachian Yolu’nun bütün batı yönü boyunca park yerlerine giren, yön gösteren, camlarında CHARTER ARAMA TAKIMI yazan büyük sarı okul arabalarını görüyordu. Kapılar açıldı ve kahverengi üniformalı adamlar döküldü dışarı, bazıları ellerinde zincirli köpekler, hepsinin bellerine takılı walkie-talkie’ler, özel bir kısmı o pilli megafonlarla... İlk duyacağı onlar olacaktı; yükseltilmiş Tanrı seslerinin “PATRICIA McFARLAND, NEREDESİN? EĞER DUYUYORSAN, SESİME DOĞRU GEL!” diye seslenmeleri. Ama ormandaki gölgeler çoğalıp el ele tutuşmaya başladıklarında, yalnızca derenin sesi vardı ve kendi nefesinin sesi. Kahverengi üniformalı adamların hayali resimleri yavaş yavaş kayboluyordu.</p>

  <p class="block_7">“Bütün gece burada duramam,” diye düşündü, kimse benden bütün gece burada kalmamı isteyemez.</p>

  <p class="block_7">Paniğin yine kendisini yakaladığını hissediyordu, kalbini hızlandırıyor, ağzını kurutuyor, gözlerini yuvalarında zonklatıyordu. Ormanlarda kaybolmuştu, adını bilmediği ağaçlar tarafından kıstırılmış, şehir lügatinin hiçbir işe yaramadığı bir yerde tek başına ve sonuçta hepsi ilkel olan, dar bir keşif ve direniş alanında bırakılmıştı. <i class="calibre2">Tek bir kolay adımla şehir kızından mağara kızına geçiş.</i> Evde kendi odasında, köşedeki sokak lambasının camdan giren ışığında bile karanlıktan korkardı. Eğer geceyi burada geçirmek zorunda kalırsa korkudan öleceğini düşündü. Benliğinin bir parçası kaçmak istiyordu. Akarsuyun onu sonunda insanlara götüreceği filan yoktu, bütün bunlar Küçük Ev bokunun uydurmasıydı herhalde. Dereyi izliyor oluşu getire getire yalnızca daha fazla böceğe getirmişti onu.</p>

  <p class="block_7">Bundan kaçmak istiyordu, gidişin en kolay olduğu yere doğru koşmak. Koşmak ve karanlık olmadan insanları bulmak. Bu fikir tamamen deliceydi ve fazla yararı olmadı, gözlerindeki zonklamayı (ve de böcek ısırıklarının olduğu yerleri, şimdi onlar da zonkluyordu) veya ağzındaki korkunun bakır tadını azaltmıyordu. Trisha birbirine dolaşmış olan bir ağaç kümesini yararak yol açtı. Derenin sola doğru kıvrılıp hilâl şeklini aldığı açıklığa geldi, çalılar ve ağaçlarla kuşatılan bu yer, cennetten bir küçük parçaydı sanki. Hatta, devrilmiş bir ağaç gövdesi, bir bank gibi duruyordu derenin kenarında.</p>

  <p class="block_7">Ona doğru gitti, oturdu, gözlerini kapattı ve kurtulmak için dua etmeye çalıştı. Tanrı’ya Walkman’inin kırılmamış olması için dua etmek kolaydı, çünkü düşünmeden olmuştu bu. Ama şimdi, dua etmek zordu. Anne ve babası kiliseye gitmezlerdi. Annesi yozlaşmış bir Katolik’ti ve babasının, Trisha’nın bildiği kadarıyla, yozlaşacak bir şeyi hiç olmamıştı –ve şimdi kaybolduğunu, buna söyleyecek sözü olmadığını görüyordu. Tanrı’ya dua etti ve bu, ağzından yavan ve rahatsız edici bir şekilde çıktı, dua burada bir elektrikli konserve açacağının görevini gördü. Gözlerini açtı ve o küçük açıklığa baktı, havanın grileştiğini görüyor, yara bere içindeki ellerini sinirden sıkıyordu.</p>

  <p class="block_7">Annesiyle dini konuları konuşup konuşmadığını hatırlayamıyordu. Ama bir aydan az bir süre önce babasına dine inanıp inanmadığını sormuştu. Malden’deki küçük yerin arkasına, hâlâ çıngırtılı beyaz kamyonuyla gelen Sunny Treat Man’den (Sunny Treat kamyonunu düşünmek Trisha’ya yeniden ağlama arzusu verdi) külahlı dondurma yiyorlardı. Pete, “aşağıda parkta” eski arkadaşlarıyla eğleniyordu.</p>

  <p class="block_7">“Tanrı,” demişti Babası, –kelimeyi sanki yeni bir dondurma tadıymış gibi tadarak– Vanilyalı Jimmies yerine Vanilyalı Tanrı. “Nereden çıktı şimdi bu tatlım?”</p>

  <p class="block_7">Bilemeyip başını sallamıştı kız. Şimdi, bu bulutlu, böcekli haziran akşamı karanlığında, devrilmiş bir ağacın üstünde otururken korkutucu bir fikir belirdi; ya ta içinde ileriyi gören bir yer bunun olacağını görüp de sorduysa? Kızın kurtulabilmesi için biraz Tanrıya gereksinmesi olacağına karar vererek yukarıya bir işaret fişeği attıysa?</p>

  <p class="block_7">“Tanrı,” dedi, Larry McFarland, dondurmasını yalayarak. “Tanrı, şimdi, Tanrı...” Biraz daha düşündü. Trisha piknik masasının bir kenarına oturmuş, onun küçük bahçesine bakıyor, ona gereksindiği zamanı veriyordu. Sonunda, “Sana neye inandığımı söyleyeceğim,” dedi. “Ben Alt-duyum’a inanırım.”</p>

  <p class="block_7">“Neye?” Şaka yapıp yapmadığını anlayamayarak bakmıştı ona. Şaka yapıyor bir hali yoktu.</p>

  <p class="block_7">“Alt-duyum. Fore Sokağı’nda geçirdiğimiz günleri hatırlıyor musun?”</p>

  <p class="block_7">Fore Sokağı’ndaki evi tabii hatırlıyordu. Bulundukları yerden üç blok ötede, Lynn kasabasına yakındı. Babasının daima otlarını biçtiği daha büyük bir bahçesi olan, bundan büyük bir evdi. Sanford, büyükanne ve babalar, yaz tatilleri, Pepsi Robichaud’un yalnız yaz arkadaşı ve kainattaki en komik şeyin koltuk altı osurukları olduğu zamanlardı onlar... tabii gerçek osuruklar dışında. Fore Sokağı’nda mutfak, bu evde olduğu gibi bayat bira kokmazdı. Başını salladı, çok iyi hatırlayarak, “Elektrikle ısınırdı o ev. Hatırlar mısın kenarlardaki ısıtıcılar ısıtmadıkları zaman bile nasıl uğuldarlardı? Hatta yazın bile?” Başını sallamıştı Trisha. Babası da sanki beklediği buymuş gibi başını sallamıştı.</p>

  <p class="block_7">“Çünkü alışıyorsun ona,” demişti. “Ama inan bana, Trish, o ses hep ordaydı. Kenarlarda ısıtıcıları olmayan evlerde bile sesler vardır. Buzdolabı çalışır durur, borular tıngırdar, yerler gıcırdar, dışarıda trafik akar gider. Bütün bunları daima duyarız, onun için çoğunlukla hiç duymayız bile. Onlar...” Çok küçükken okumaya yeni başladığında dizlerine oturduğu zaman yaptığı gibi, cümleyi kızın tamamlaması için işaret etti. Eski sevimli davranışı. “Alt-duyum” dedi, kelimenin tam olarak ne anlama geldiğini anladığından değil, ama onun bunu isteği çok açık olduğundan. “Kesinlikle,” dedi, bir kere daha dondurmasıyla işaret ederek. Vanilyalı dondurmadan bir parçası hâki pantolonun paçasından aşağı kaydı ve onun o gün kaç tane bira içtiğini merak etti.</p>

  <p class="block_7">“Kesinlikle, tatlım, alt-duyum. Hindistan’daki her böceğin ve Avustralya’daki her kuşun düşüşünü kaydeden, düşünen bir Tanrı’ya, bütün günahlarımızı büyük bir deftere kaydeden ve biz ölünce bizi yargılayan bir Tanrı’ya inanmıyorum. Kasıtlı olarak kötü insanları yaratıp sonra kasıtlı olarak onları yarattığı cehennemde kızarmaya yollayan bir Tanrıya inanmıyorum, ama inanıyorum ki bir şey var.”</p>

  <p class="block_7">Çevresindeki çok uzamış, yer yer açılmış çimenleri olan bahçeye, kızı ve oğlu için yaptığı sallan-tırman’a (Pete artık onun için çok büyüktü, Trisha da öyle, ama orada olduğu zamanlarda yalnızca onu mutlu etmek için birkaç defa sallanır veya kızaktan kayardı), iki tane bahçe cücesine (bol bol fışkırmış olan yabani bahar otlarından dolayı biri zorla görülebiliyordu), en arkada boyanması gereken çitlere baktı. O anda kendisine çok yaşlı görünmüştü babası. Biraz aklı karışık. Biraz korkmuş. (Biraz ormanda kaybolmuş, diye düşündü şimdi, çantası lastik ayakkabılarının arasında, devrilmiş ağacın üstünde otururken.) Sonra başıyla onaylamış ve yeniden kıza bakmıştı.</p>

  <p class="block_7">“Evet, bir şey iyilik için acımasız bir güç. Acımasız, bunun ne demek olduğunu biliyor musun?”</p>

  <p class="block_7">Başıyla onaylamıştı, tam bildiğinden değil, ama onun durup açıklamasını istemediğinden. Kendisine öğretmesini istemiyordu, bugün değil; bugün, yalnız ondan öğrenmek istiyordu.</p>

  <p class="block_7">“Bence sarhoş gençleri –sarhoş gençlerin çoğunu– mezuniyet gecesinden veya gittikleri ilk büyük rock konserinden dönerlerken arabalarını çarpmaktan koruyan bir güç var. Bir şey ters gitse bile birçok uçağın düşmesini de önlüyor. Hepsinin değil, çoğunun. 1945’ten beri kimsenin, hiçbir canlının üstünde nükleer silah kullanmamış olması da bizim tarafımızı tutan bir şeyin var olması gerektiğini gösterir. Günün birinde biri kullanacak, doğal olarak, ama yarım yüzyıl sonra… Bu uzun bir zaman.”</p>

  <p class="block_7">Neşeli, boş yüzleriye bahçe cücelerine bakarak bir an duraksamıştı. “Çoğumuzun uykuda ölmesini engelleyen bir şey var. Öyle kusursuz, sevecen, her şeyi gören Tanrı değil; bunu hiçbir kanıtın desteklediğini sanmıyorum, ama bir güç.”</p>

  <p class="block_7">“Alt-duyum.”</p>

  <p class="block_7">“İşte bu.”</p>

  <p class="block_7">Anlamamıştı ama sevmemişti. İlginç ve önemli olduğunu düşündüğün bir mektup alıp, açtığın zaman onun <i class="calibre2">Sevgili Kiracı</i>’ya olduğunu görmek gibi bir şeydi bu. “Başka bir şeye daha inanıyor musun, baba?”</p>

  <p class="block_7">“Bilinen şeyler işte. Ölüm ve vergiler ve senin dünyanın en güzel kızı olduğuna.”</p>

  <p class="block_7">“Ba-baa.” Gülerek ona sarılmış, başının üstünden öperken dokunuşundan ve öpücüğünden hoşlanmış ama nefesindeki bira kokusunu sevmemişti. Babası onu bırakıp ayağa kalkmıştı. “Aynı zamanda bira saati olduğuna da inanıyorum. Biraz buzlu çay ister misin?”</p>

  <p class="block_7">“Hayır, teşekkürler,” dedi ve belki de geleceği gören bir şey iş başındaydı, çünkü o ayağa kalkarken “Başka bir şeye daha inanıyor musun? Gerçekten.” demişti.</p>

  <p class="block_7">Gülümsemesi ciddi bir bakış haline dönüştü. Öylece düşünerek durdu orada (kütüğün üstünde otururken, babasının, onun yüzünden bu kadar uzun düşünmüş olmasının gururunu okşadığını hatırladı), dondurması elinde erimeye başlamıştı. Sonra yeniden gülümseyerek bakmış “senin aşkın Tom Gordon galiba kırk oyun kurtaracak bu yıl,” demişti. “Sanırım şu anda birinci liglerde en iyi kapatıcı. Tabii sağlıklı kalır ve Sox vuruşları yerini bulursa, gelecek kasım Dünya Serilerinde oynayabilir. Bu senin için yeterli mi?”</p>

  <p class="block_7">“Evvettt” diye bağırmıştı gülerek, kendi ciddiyeti bozularak çünkü Tom Gordon gerçekten aşkıydı ve babasını, bunu bildiği ve tersleyeceğine iyi davrandığı için seviyordu. Gömleğine dondurmanın bulaşmasına aldırmayarak koşup sarılmıştı babasına sıkı sıkı. Hem arkadaşlar arasında azıcık Sunny Treat’in lafı mı olurdu?</p>

  <p class="block_7">Ve şimdi burada giderek koyulaşan grilikte oturup, ormandan gelen su seslerini dinlerken, ağaçların yakında ürkütücü şekillere dönüşecek olmasını izlerken, kendisine megafonlardan “SESİME DOĞRU GEL!” diye bağırılmasını ya da köpeklerin uzaktan gelen havlamalarını duymayı beklerken; “Alt-duyum için dua edemiyorum. Yapamıyorum işte” diye düşündü. Tom Gordon’a da dua edemezdi –bu komik olurdu– ama belki de onun atışını dinleyebilirdi ve de Yankeelerin karşısında. WCAS radyosu çalışanları Sox formalarını giymişlerdi; Trisha da kendisininkini giyebilirdi. Pillerini korumak zorundaydı, bunu biliyordu, ama birazcık dinleyebilirdi, değil mi? Ve de kim bilir? Belki de oyun bitmeden o megafonla yükseltilmiş sesleri ve köpeklerin havlamalarını duyabilirdi.</p>

  <p class="block_7">Trisha çantasını açtı, Walkman’ini iç cebinden huşu ile çıkardı ve kulaklıklarını yerlerine yerleştirdi. Bir an, aniden radyonun çalışmayacağından, yokuştan yuvarlanırken hayati bir telin yerinden çıktığından ve bu defa düğmeye bastığında ses çıkmayacağından eminmiş gibi duraksadı. Belki de bu aptalca bir fikirdi, ama her şeyin ters gittiği böyle bir günde, feci şekilde olası bir fikir gibi de görünüyordu ona. <i class="calibre2">Devam et, devam et, korkak tavşan olma!</i> Düğmeye bastı, bir mucize gibi kafası Jerry Trupiano’nun sesiyle doldu, daha da önemlisi, Fenway Park’ın sesleriyle. Orada, o su seslerinin geldiği, kararmakta olan ormanda, kayıp ve yapayalnız oturuyordu, ama otuz bin insanı dinleyebiliyordu. Bu bir mucizeydi.</p>

  <p class="block_7">“... çizgiye geliyor,” diyordu Troop. “Kendini hazırlıyor... Atıyor… Ve... ÜÇÜNCÜ vuruş tamam, Martinez bakarken yakaladı onu! Ooo, bu bir kaymaydı ve çok güzeldi! Bu iç köşeye gitti ve Bernie Williams donakaldı! Amannnn! İki buçuk devrenin sonunda, hâlâ Yankeeler 2, Boston Red Sox 0.”</p>

  <p class="block_7">Melodik bir ses Trisha’ya bir çeşit araba tamiri için 1-800-54 GIANT’ı aramasını söyledi, ama o duymadı, iki buçuk devre oynanmış bile, buna göre saatin sekiz buçuk olması gerek. Önce bu şaşırtıcı gibi geldi, ama ışığın solgunluğuna göre, inanmak zor değildi. Sonsuzluk gibiydi; aynı zamanda zaman geçmemiş gibiydi.</p>

  <p class="block_7">Trisha böcekleri kovaladı eliyle (bu davranış artık o kadar otomatik oluyordu ki farkında bile olmadan yapıyordu) ve sonra yemek torbasına daldı. Ton balıklı sandviç korktuğu kadar kötü değildi, ezilmiş ve parçalanmıştı ama hâlâ bir sandviçe benziyordu. Torba onu sanki korumuştu. Ama kalan Twinkieler, Pepsi Robichaud’nun deyişiyle “vıcık vıcık” olmuştu.</p>

  <p class="block_7">Trisha oyunu dinlerken tonlu sandviçinin yarısını yavaşça yedi. Bu, iştahını artırdı ve kalanı rahatça bitirebilirdi, ama onu torbaya koydu ve onun yerine ıslak keki kaşıklayıp içindeki kötü tatlı kremayı (bu şey de daima krema yerine krem gibi olur diye düşündü Trisha) parmaklayarak, vıcıklaşmış Twinkie’yi yedi. Parmağıyla yiyebileceği kadarını bitirince, kâğıdı ters çevirdi ve yalayarak temizledi. “Bana Bayan Spratt deyin,” diye düşündü ve Twinkie ambalajını yeniden yemek çantasına koydu. Kendisine üç büyük yudum Surge izni verdi, sonra Red Sox ve Yankeeler üçüncü ve dördüncü devreleri oynarken, kirli bir parmakla biraz daha patates cipsi kırıntıları bulmaya çalıştı.</p>

  <p class="block_7">Beşinci devrenin ortasında Martinez Jim Corsi’yle yer değiştirmişti ve Yankeeler dörde karşı birdiler. Larry McFarland Corsi’ye derin bir güvensizlikle bakardı. Bir keresinde, telefonda Trisha ile beysbol üzerine konuşurken “Yaz bu sözlerimi, tatlım, Jim Corsi Red Sox’un dostu değildir,” demişti. Trisha, elinde olmadan kıkırdamaya başlamıştı. O kadar ciddiydi ki sesi. Bir süre sonra Baba da kıkırdamaya başlamıştı. Bu onların arasında bir parola olmuştu, yalnız onların olan bir şey, bir şifre sanki; “Yaz bu sözlerimi, Jim Corsi Red Sox’ların dostu değildir.”</p>

  <p class="block_7">Corsi, altıncı devrenin başında Yankeeler’e bir-iki-üç atarak Red Sox’ların dostuydu ama. Trisha radyoyu kapatıp pilleri koruması gerektiğini biliyordu. Tom Gordon, Red Sox’ların üç koşu geride olduğu bir oyunda atıcılık yapmayacaktı, ancak Fenway Park’la bağlantıyı kesme düşüncesine dayanamıyordu. Karşılıklı oynayan Jerry Trupiano ve Joe Castiglione’yi değil, deniz kabuğundan gelen mırıltıyı andıran sesleri daha hevesle dinliyordu. O insanlar oradaydılar, gerçekten orada, sosisli sandviçler yiyor, bira içiyor, hediyelikler, dondurma ve Legal Seafood’dan balık türlüsü alıyorlardı; Darren Lewis –DeeLu derdi spikerler ona bazen– vurucu yerine girip, gün yerini karanlığa bırakırken ışık kümeleri gölgesini arkasına düşürdüğünde, onu izliyorlardı seyirciler. Bu otuz bin mırıldanan sesi, sivrisineklerin alçak sesli uğultusuna (karanlık çöktükçe daha da artmıştı), yapraklardan düsen damlaların sesine, cırcır böceklerinin paslı rik-rik’ine ve var olan başka seslere değişemezdi. Korktuğu o başka seslerdi işte. Karanlıktaki başka sesler.</p>

  <p class="block_7">DeeLu sağa kaydı ve bir out’dan sonra Mo Vaughn yana atılıp gitmeyen bir topu tuttu. “Geriye geriye ÇOOK GERlYE!”diye bağırdı Troop. “Bu Red Sox sahasında! Biri sanırım Rich Garces olabilirdi uçarken yakaladı onu. Home run, Mo Vaughn! Bu yılın on ikincisi ve Yankeelerin liderliği bire indi.”</p>

  <p class="block_7">Ağaç kütüğünün üstünde otururken Trisha güldü ve ellerini çırptı ve sonra Tom Gordon imzalı kepini daha sıkıca başına yerleştirdi. Hava artık bütünüyle kararmıştı.</p>

  <p class="block_7">Sekizinci devrenin sonunda, Nomar Garciaparra Green Monster’in tepesindeki ekrana iki koşuluk bir top attı. Red Sox’lar beşe dört öne geçtiler ve Tom Gordon dokuzuncunun başında atıcılık yapmak için girdi oyuna.</p>

  <p class="block_7">Trisha devrilmiş ağaçtan yere kaydı. Ağacın kabukları kalçasındaki eşek arısı ısırıklarını sıyırdı ama o fark etmedi bile. Sivrisinekler gömleği ve yırtık pançosunun sıyrılıp açık bıraktığı sırtına aniden iştahla saldırdılar, ama onları da hissetmedi. Deredeki son kalan ışık pırıltısına solgun kararmış gümüş rengi gözlerini dikti ve ellerini ağzının yanlarına bastırarak ıslak toprakta oturdu. Birden, Tom Gordon’un tek koşuluk liderliği koruyup, sezon başında Anaheim’de yenildikten sonra bir daha hiç yenilmeyen güçlü Yankeelerin karşısında zaferi garantilemesi çok önemli hale geldi.</p>

  <p class="block_7">“Haydi Tom,” diye fısıldadı.</p>

  <p class="block_7">Bir Castle View otelinde annesi korkunun ıstırabı içindeydi; babası, Boston’dan Portland’a, Quilla ve oğlunun yanına gelmek için Delta’yla uçuyordu; Rally Point Patricia olarak belirtilmiş olan Castle Kasabası barakalarında, kayıp kızın hayal ettiklerine çok benzeyen araştırma ekipleri sonuç vermeyen ilk seferlerinden dönüyorlardı; barakaların dışında, Portland’daki üç ve Portsmouth’dan iki TV istasyonundan haber arabaları park etmisti; üç düzine deneyimli ormancı (bazılarının yanında köpekler vardı) Motton ve New Hampshire’ın üstüne doğru uzanan üç bağımsız kasabaya kadar uzanan ormanlarda kalmışlardı; TR-90, TR-100 ve TR-110. Ormanda kalanların anlaştığı nokta Patricia McFarland’ın hâlâ Motton veya TR-90 da olduğuydu. Ne de olsa küçük bir kızdı ve son görülmüş olduğu yerden çok uzaklaşmış olamazdı. Bu deneyimli kılavuzlar, av korucuları ve orman görevlileri, Trisha’nın, araştırmacıların en fazla önem verdikleri bölgenin batısına doğru neredeyse dokuz mil kadar uzaklaşmış olduğunu bilseler donup kalırlardı.</p>

  <p class="block_7">“Haydi, Tom,” diye fısıldadı. “Hadi Tom, şimdi bir iki üç. Nasıl olduğunu biliyorsun.”</p>

  <p class="block_7">Ama bu akşam olmadı. Gordon dokuzuncu devrenin başlangıcını Yankeeler’in yakışıklı ama kötü durdurucusu Derek Jeter’i yürüterek açtı ve Trisha babasının bir zamanlar söylediği bir şeyi hatırladı; bir takım ilk yürüyüşü alırsa, kazanma şansları yüzde yetmiş artar demişti. <i class="calibre2">Eğer kazanırsak, eğer Tom kurtarırsa, ben de kurtulacağım.</i> Bu düşünce aniden geldi aklına –sanki kafasında patlayan bir havai fişek gibiydi. Aptalcaydı tabii, babasının bir üç-ve-iki atışından önce tahtaya vurması (her seferinde yaptığı gibi) kadar salakçaydı, ama karanlık arttıkça ve dere son gümüş ışıklarını terk ettikçe, bu iki kere ikinin dört ettiği gibi, tartışılamaz gibi görünüyordu: eğer Tom Gordon kurtarırsa o da kurtulacaktı.</p>

  <p class="block_7">Paul O’Neill fırladı. Biri gitti. Bernie Williams öne çıktı. “Her zaman tehlikeli bir vurucu” dedi Joe Castiglione ve Williams hemen, Jeter’i üçüncü yaparak ortaya bir tane attı.</p>

  <p class="block_7">“Neden böyle dedin. Joe?” diye inledi Trisha. “Kahrolası, neden söyledin bunu?”</p>

  <p class="block_7">Birinci ve üçüncü başarılıydı, yalnız biri dışında. Fenway’deki seyirci topluluğu tezahürat yapıyordu umutla. Trisha onların koltuklarında öne eğildiklerini hayal edebiliyordu. “Haydi Tom, haydi, Tom,” diye fısıldadı. Tatarcık ve böcek bulutları hâlâ çevresindeydi, ama artık farkına varmıyordu. Yüreğine soğuk ve güçlü bir hüzün duygusu çöktü –kafasının içindeki nefretlik ses gibiydi bu.</p>

  <p class="block_7">Yankeeler çok iyiydiler. Bir taban vuruşu berabere yapardı oyunu, bir uzun top arayı açabilirdi ve o korkunç, korkunç Tino Martinez ayaktaydı, en tehlikeli vurucu hemen arkasındaydı; Saman Adam şimdi sahada dizinin üstüne çöküp sopasını sallayarak bakacaktı. Gordon, topu fırlattı, falso olarak havalandı top. “Dışarı at onu!” diye bağırdı Joe Castiglione. Sanki inanamıyor gibiydi. “Harika! Martinez bir ayak farkıyla kaçırmış olmalı bunu!”</p>

  <p class="block_7">“iki ayak,” diye ekledi Troop. “Demek sonunda böyle oluyor” dedi Joe ve Trisha onun sesinin arkasında, öteki sesleri, taraftarların seslerinin yükseldiğini duyabiliyordu. Ritmik el çırpmalar başladı. Fenway’in sakinleri sanki kilisede ilahi söylemeye hazırlanan halk gibi ayağa kalkıyorlardı. “ikisi tamam, ikisi çıktı, Red Sox bir koşu ilerde oluşuna tutunuyor, Tom Gordon tepede, ve...”</p>

  <p class="block_7">“Söylemeyin bunu,” diye fısıldadı, elleri hâlâ ağzının yanlarına bastırılmış halde, “sakın söylemeyin bunu!”</p>

  <p class="block_7">Ama söyledi. “Ve her zaman tehlikeli Darryl Strawberry kaleye geliyor.”</p>

  <p class="block_7">Hepsi buydu; oyun bitmişti; Büyük Şeytan Joe Castiglione ağzını açmış ve büyü yapmıştı. Neden sanki yalnız Strawberry’nin adını söylememişti? Neden herkesin bildiği gibi onları tehlikeli yapan o “her zaman tehlikeli” at bokuyla başlamıştı lafa?</p>

  <p class="block_7">“Peki, herkes güvenlik kemerlerini bağlasın,” dedi Joe. “Strawberry sopayı hazırlıyor. Jeter üçüncünün çevresinde dans edip ya bir atış yapmaya ya da Gordon’un ilgisini çekmeye çalışıyor ama beceremiyor. Gordon içeri bakıyor. Veritek işareti çakıyor. Set sayısına. Gordon atıyor, Strawberry sallıyor ve kaçırıyor, birinci vuruş. Strawberry iğrenmiş gibi kafasını sallıyor...”</p>

  <p class="block_7">“iğrenmemeli, oldukça iyi bir atıştı,” diyor Troop ve Trisha, kimsenin bilmediği bir yerin koltuk altında oturmuş, “Kes sesini Troop, bir dakikacık kes sesini,” diye düşünüyor. “Straw dışarı adım atıyor... başlığına vuruyor... şimdi yine içerde. Gordon Williams’a birinci için bakıyor... set sayısına... atıyor. Dışarı çıkıyor ve alçaktan…”</p>

  <p class="block_7">Trisha inledi. Parmaklarının uçları şimdi yanaklarına o kadar bastırılmıştı ki dudakları garip bir gülümsemeyle gerilmişti. Kalbi göğsünde çekiç gibi atıyordu.</p>

  <p class="block_7">“işte yine başlıyoruz,” dedi Joe. “Gordon hazır. Atıyor, Strawberry sallıyor ve sağ sahaya doğru uzun yüksek bir atış, eğer doğru devam ederse gider, ama sürükleniyor... sürükleniyor... sürükleniyor...”</p>

  <p class="block_7">Trisha nefesini tutarak bekledi.</p>

  <p class="block_7">“Faul,” dedi Joe sonunda ve Trisha yeniden nefes almaya başladı. “Ama çoooook yakındı bu. Strawberry şu anda bir üç koşuluk vuruşu kaçırdı. Altı veya sekiz ayak kadar Pesky Pole’un ters tarafına gitti.”</p>

  <p class="block_7">“Bence dört ayak,” diye ekledi Troop.</p>

  <p class="block_7">“Bence senin ayakların kokuyor,” diye fısıldadı Trisha.</p>

  <p class="block_7">“Haydi Tom, haydi, lütfen.” Ama yapmayacaktı; bunu kesinlikle biliyordu artık. En fazla bu kadar ve daha yakın değil. Yine de onu görebiliyordu. Randy Johnson gibi sıska ve uzun değil, Rich Garces gibi kısa ve tıknaz değil. Orta boylu, biçimli ve yakışıklı. Çok yakışıklı, özellikle başındaki kep gözlerini gölgelerken, ancak babası aşağı yukarı bütün beysbol oyuncuları yakışıklıdır derdi. “Genetik oluyor,” dedi ona ve ekledi: “Tabii birçoğunun kafası boştur, onun için denge oluyor.” Ama Tom Gordon’un görünüşü değildi her şey. Trisha’nın dikkatini ve hayranlığını ilk çeken şey onun topu atmadan önceki dinginliğiydi. Bazılarının yaptığı gibi atış noktasının çevresinde dolaşmaz, ayakkabılarıyla oynamak için eğilmez veya reçine torbasını kaldırıp sonra beyaz bir toz bulutu çıkararak yine fırlatmazdı. Hayır, 36 Numara, vurucunun bütün oyalanmalarının bitmesi için öylece beklerdi yalnızca. Vurucunun hazır olmasını beklerken parlak beyaz üniformasının içinde o kadar sakin dururdu ki. Ve sonra, kurtarma atışında her başarılı olduğunda yaptığı bir şey vardı. Atış noktasından ayrılırken yaptığı bir şey. Trisha bayılırdı buna.</p>

  <p class="block_7">“Gordon atışa hazırlandı ve attı... ve toprağa gitti! Veritek gövdesiyle bloke etti ve bu bir koşu kazandırdı. Beraberlik koşusu.”</p>

  <p class="block_7">“Kargaları taşlayın!” dedi Troop. Joe buna değer vermedi bile. “Gordon atıcı yerinde derin bir nefes aldı. Strawberry hazırlandı. Gordon döndü... attı... yüksek.” Bir yuhalama fırtınası kötülük rüzgârı gibi esti Trisha’nın kulaklarında.</p>

  <p class="block_7">“Tribünlerdeki otuz bin kadar insan bununla aynı fikirde değil, Joe,” diye yorum yaptı Troop.</p>

  <p class="block_7">“Doğru, ama son sözü kale işareti levhasının arkasındaki Larry Barnett söylüyordu ve yüksek olduğunu söyledi. Sayı olduğu gibi Strawberry’ye gidiyor. Üç ve iki.”</p>

  <p class="block_7">Arka planda taraftarların ritmik el çırpmaları çoğaldı. Sesleri havada, başında çınladı. Yaptığının farkında olmadan ağaç gövdesinin tahtasına vurdu.</p>

  <p class="block_7">“Tribünler ayakta,” dedi Joe Castiglione, “otuz bin taraftarın hepsi, çünkü kimse buradan ayrılmadı bu gece...”</p>

  <p class="block_7">“Belki bir veya iki kişi” dedi Troop. Trisha aldırmadı. Joe da öyle.</p>

  <p class="block_7">“Gordon atışa.”</p>

  <p class="block_7">Evet, onu atışta görebiliyordu, elleri bitişik, artık kaleye doğrudan değil, sol omuzunun üstünden bakmakta.</p>

  <p class="block_7">“Gordon başlıyor.”</p>

  <p class="block_7">Bunu da görebiliyordu: Sol ayak sıkıca basan sağ ayağın arkasına gelirken eller –birinde eldiven var, biri topu tutuyor– göğüs kemiğine yükseliyor; hatta Bernie Williams’i bile görebiliyor, atışla fırlamış, ikinciye gitmek için hızla geçiyor, ama Tom Gordon aldırmıyor ve hareket halindeyken bile, gözlerini Jason Veritek’in eldivenine ve kalenin alt kısmına odaklayıp dış köşeye doğru bakarak o temel dinginliğini koruyor.</p>

  <p class="block_7">“Gordon üç... İki... atışını yaptı VE...” Kalabalıktan anladı, kalabalığın gök gürültüsü gibi ani sevinç seslerinden.</p>

  <p class="block_7">“Üçüncü vuruş tamam!” Joe neredeyse çığlık atıyordu. “Aman Tanrım, üç ve ikiyi eğri attı ve Strawberry’yi dondurdu! Red Sox, Yankee’leri 4-5 yendi ve Tom Gordon on sekizinci kurtarışını yaptı!” Sesi daha normal bir tona döndü. “Gordon’un takım arkadaşları, önde yumruğunu sıkıp havaya kaldırmış olan Mo Vaughn atış yerine doğru geliyorlar, ama Vaughn daha oraya gelemeden Gordon o ani işaretini yapıyor, Sox bitiricisi olduğu kısa sürede taraftarlarının çok iyi tanıdığı o işareti.”</p>

  <p class="block_7">Trisha göz yaşlarına boğuldu. Walkman’i kapattı ve o ıslak toprakta sırtı ağaç gövdesine dayalı ve bacakları açık, öylece oturdu. Orası burası yırtılan mavi pançosu sarkıyordu bacaklarının arasından. Kaybolduğunu kesinlikle anladığında ağladığından daha fazla ağladı, ama bu defa iç rahatlığıyla ağlıyordu. Kaybolmuştu ama bulunacaktı. Bundan emindi. Tom Gordon kurtarışı yapmıştı, öyleyse o da yapacaktı.</p>

  <p class="block_7">Hâlâ ağlıyordu. Pançosunu çıkardı, ağacın olabildiğince altına doğru serdi ve üstüne oturdu. Bunları yaptığının pek farkında değildi. Benliğinin büyük kısmı hâlâ Fenway Park’taydı, hakemin Strawberry’yi çağırışını, Mo Vaughn’ın Tom Gordon’u kutlamak için atış yerine gidişini görüyordu; Nomar Garciaparra’nın kısadan, John Valentin’in üçüncüden ve Mark Lemke’nin de aynı şeyi yapmak üzere ikinciden gelişini görebiliyordu. Ama onlar yanına gelmeden Gordon kurtarışı her garantilediğinde yaptığını yapıyordu; göğü işaret ediyordu. Parmağıyla kısacık bir işaret.</p>

  <p class="block_7">Trisha Walkman’ini yeniden çantasına koydu, sonra Gordon’un yaptığı gibi yukarıyı işaret etti. Hem neden olmasın? Bir şey onu, çok korkunç olmasına rağmen bu ana kadar getirmişti. Ve işaret ettiğinde, o bir şey Tanrı gibi olabiliyordu. Hem aptal şansa veya alt-duyum’a işaret edemezdin ya.</p>

  <p class="block_7">Bunu yapınca kendini hem daha iyi hissetti hem daha kötü; daha iyi, çünkü kelimelerle bir şey anlatmaktansa dua eder gibiydi, daha kötü, çünkü o gün ilk defa kendini gerçekten yalnız hissetti. Tom Gordon gibi işaret etmek bu ana kadar kuşkulanmadığı bir şekilde yalnız hissettirdi kendini, Walkman’in kulaklıklarından dökülüp başını dolduran sesler bir rüyaydı sanki şimdi, hayalet sesleri. Titredi bunu düşününce, burada ormanda, karanlıkta devrilmiş bir ağacın altına sığınmışken hayaletleri düşünmek istemiyordu. Daha da fazlası, babasını istiyordu. Babası onu buradan çıkarabilirdi, elinden tutar götürürdü buradan. Ve eğer yürümekten yorulursa taşırdı onu.</p>

  <p class="block_7">Güçlü kasları vardı onun. Pete’le birlikte hafta sonlarında onunla kaldıkları zaman cumartesi akşamlarının sonunda onu kollarına alıp küçük yatak odasına taşırdı. Dokuz yaşında (ve de yaşına göre büyük) olmasına rağmen yapardı bunu. Malden’deki hafta sonlarının en sevdiği kısmıydı. Trisha, acı veren bir şaşkınlıkla keşfetti ki, durmadan şikâyet eden o berbat kardeşini bile özlüyordu.</p>

  <p class="block_7">Trisha, ağlayarak ve ıslak havayı içine çekerek uykuya daldı. Böcekler karanlıkta gitgide daha yaklaşarak çevresinde dönmeye başladılar. Sonunda onun teninin açıkta kalan kısımlarına konup kanı ve teriyle ziyafet çekmeye başladılar. Yaprakları oynatan, üstlerinde kalan son damlacıktan sallayıp düşüren bir hava akımı dolaştı ormanda. Bir veya iki saniye sonra hava dinginleşti. Derken birdenbire değişti; kırılan dalların sesi belirdi sessizliğin içinden. Bir süre durgunluktan sonra hışırdayan dalların sesi ve sonra kulak tırmalayan bir ses duyuldu. Bir karga bağırdı, korku içinde. Bir an sessizlik oldu ve sonra sesler, Trisha’nın başı kolunun üstünde uyuduğu yere yaklaşarak yeniden başladı.</p>

  <p class="block_9" id="calibre_pb_6"> </p>
</body>
</html>
