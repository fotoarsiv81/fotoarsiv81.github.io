<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.7" name="Generator" />

  <title>ÜÇÜNCÜ BÖLÜM</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p5"><span class="t"><b class="calibre2">ÜÇÜNCÜ BÖLÜM</b></span></p>

  <p class="calibre1">&nbsp;</p>

  <p class="p4"><span class="t7"><i class="calibre4">DO</i></span><span class="t7"><i class="calibre4">Ğ</i></span><span class="t7"><i class="calibre4">AN II</i></span></p>

  <p class="calibre1">&nbsp;</p>

  <p class="calibre1"><b class="calibre5">1</b></p>

  <p class="calibre1">&nbsp;</p>

  <p class="calibre1">Jake ve Benny Slightman aynı günün sabahını Rocking. B’nin içindeki üç ahırın üst katından alt katına saman balyaları taşıyıp, dağıtmakla geçirdi. Öğle sonrası için planları, Whye’da yüzüp su savaşı yapmaktı. Mevsim yüzünden iyice soğuyan derin bölgelerden uzak durulduğu sürece hâlâ keyifli olduğu söylenebilirdi.</p>

  <p class="calibre1">Bu iki faaliyet arasında, yarım düzine işçiyle yemekhanede karınlarını tıka basa doyurdular. (Baba Slightman orada değildi, bir pazarlık için Telford’un Buckhead Çiftliği’ne gitmişti.) “Ben’in oğlunun bu kadar çok çalıştığını hiç görmemiştim,” dedi Cookie masaya kızarmış patates koyarken. Oğlanlar tabağa hevesle saldırdı. “Bütün enerjisini tüketeceksin, Jake.”</p>

  <p class="calibre1">Jake’in niyeti de buydu zaten. Sabah saman balyalarını taşıyıp öğleden sonra yüzdükten sonra ambarın tepesinden güneş batana kadar yapacakları atlayışlar muhtemelen Benny’nin pilini bitirecek ve gece kütük gibi uyumasını sağlayacaktı. Asıl sorun, kendisinin muhtemelen aynı şey1 yapamayacak oluşuydu. Elini yüzünü yıkamak için tulumbanın başına gittiginde (güneş çoktan batmış, gökyüzü neredeyse kararmıştı) Oy’u da yama aldı. Yüzünü yıkadıktan sonra havada yakalaması için Oy’a su damlaları sıçrattı. Hayvan her bir damlayı hevesle yakaladı. Jake sonra tek dizi üzerine çökerek Hantal Billy’nin yüzünü şefkatle elleri arasına aldı. »Beni dinle, Oy.”</p>

  <p class="calibre1">“Oy!”</p>

  <p class="calibre1">“Şimdi uyuyacağım ama ay doğduğunda beni uyandırmanı istiyorum. Sessizce. Anladın mı?”</p>

  <p class="calibre1">“An!” Bu cevabın bir anlamı olabilirdi de, olmayabilirdi de. Fikir belirtmesi gerekse, Jake anlamı olduğunu söylerdi. Oy’a inancı büyüktü. Ya da belki bu sevgiydi. Ya da iki kavram aslında aynıydı.</p>

  <p class="calibre1">“Ay doğduğunda. Ay de bakayım, Oy.”</p>

  <p class="calibre1">“Ay!”</p>

  <p class="calibre1">Kulağa iyi geliyordu ama Jake yine de ay doğduğunda uyanmak için iç saatini de kuracaktı. Niyeti, Benny’nin babasıyla Andy’yi konuşurken gördüğü yere gitmekti. O garip buluşma o geceden beri kafasını meşgul ediyordu. Benny’nin babasının Kurtlar’la bir ilişkisi olduğuna inanmak istemiyordu (Andy’nin de) ama emin olmak zorundaydı. Çünkü Roland böyle yapardı. Başka bir sebep için olmasa bile sırf bunun için emin malıydı.</p>

  <p class="calibre1">&nbsp;</p>

  <p class="calibre1"><b class="calibre5">2</b></p>

  <p class="calibre1">&nbsp;</p>

  <p class="calibre1">İki çocuk, Benny’nin odasında yattı. Tek yatak vardı ve elbette Benny yatağı konuğuna sunmuş, ama Jake kabul etmemişti. Sonunda kendilerince bir çözüm bulmuşlar, yatağa bir gece Benny’nin, sonraki geceyse Jake’in yatmasına karar vermişlerdi. Jake o gece yerde yatıyordu ve buna memnundu. Benny’nin kaz tüyü şiltesi fazla yumuşaktı. Ayın doğmasıyla birlikte uyanmayı planladığı bu gecede yerde yatması daha iyiydi. Ve daha güvenli. Benny ellerini başının altında birleştirmiş, tavana bakıyordu. Hantal Dilly’yi yatağa almıştı. Oy kıvrılıp virgül şeklini almış ve derin bir uykuya almıştı. Burnu, kıvrılan kuyruğunun altındaydı.</p>

  <p class="calibre1">“Jake?” Bir fısıltı. “Uyuyor musun?”</p>

  <p class="calibre1">“Hayır.</p>

  <p class="calibre1">“Ben de.” Bir duraksama. “Burada olduğun için çok mutluyum.”</p>

  <p class="calibre1">“Ben de öyle,” dedi Jake samimiyetle.</p>

  <p class="calibre1">“Bazen tek çocuk olmak insana kendini çok yalnız hissettiriyo.”</p>

  <p class="calibre1">“Bilirim… ben hep tek çocuktum.” Jake duraksadı. “Kız kardeşin öldüğünde çok üzülmüşsündür.”</p>

  <p class="calibre1">“Bazen hâlâ üzülüyom.” Neyse ki sıradan bir ses tonuyla söylenmiş, dinlemeyi bir nebze kolaylaştırmıştı. “Kurtlar’ı yendikten sonra biraz daha kalır mısınız sence?”</p>

  <p class="calibre1">“Fazla uzun süre kalacağımızı sanmıyorum.”</p>

  <p class="calibre1">“Bir göreviniz var, diil mi?”</p>

  <p class="calibre1">“Sanırım öyle.”</p>

  <p class="calibre1">“Nedir?”</p>

  <p class="calibre1">Kara Kule’yi bularak onu ve Eddie, Susannah ve kendisinin geldiği New York’taki gülü kurtarmaktı, ama Jake ondan ne kadar hoşlanıyor olsa da bunu Benny’ye söylemek istemedi. Kule ve gül sırdı. Katet’in işiydi. Ama yalan söylemek de istemiyordu.</p>

  <p class="calibre1">“Roland o konularda fazla konuşmaz,” dedi.</p>

  <p class="calibre1">Daha uzun bir sessizlik oldu. Benny, Oy’u rahatsız etmemeye dikkat ederek yavaşça doğruldu. “Dinh’in beni biraz korkutuyo.”</p>

  <p class="calibre1">Jake bir süre düşündükten sonra, “Beni de biraz korkutuyor.”</p>

  <p class="calibre1">“Babamı da.”</p>

  <p class="calibre1">Jake birden alarma geçti. “Sahi mi?”</p>

  <p class="calibre1">“Evet. Kurtlar’ı hallettikten sonra bize saldıracak olursanız şaşırmayacağını söylüyo. Sonra şaka yaptığını, ama o sert ifadeli yaşlı kovboyun onu ürküttüğünü söyledi. Sanırım dinh’mden bahsediyodu, diil mi?”</p>

  <p class="calibre1">“Evet,” dedi Jake.</p>

  <p class="calibre1">Tam Benny’nin uykuya daldığını düşünmeye başlamıştı ki çocuk, “Geldiğin yerde odan nasıldı?” diye sordu.</p>

  <p class="calibre1">Jake odasını düşünmeye başladı ve ilk anda gözünün önünde canlandırmakta bir hayli zorlandı. Odasını son düşünüşünden bu yana epey zaman geçmişti. İçindekileri hatırlayınca Benny’ye tarif etmeye utandı. Aslında arkadaşı Calla standartlarına göre iyi bir yaşam sürüyordu (Jake, Benny’nin yaşıtlarının pek azının kendi odasına sahip olduğunu tahmin edebiliyor^11) ama Jake’in odasının nasıl olduğunu duysa orayı bir prensin odası gibi düşünecekti. Bir televizyon, müzik seti, plaklar, kulaklık, Stevie Wonder ve Jackson Five posterleri, çıplak gözle görülemeyecek İcadar küçük varlıkları görmesini sağlayan mikroskop… Benny’ye tüm bu mucizevi eşyalardan bahsetmesi gerekiyor muydu?</p>

  <p class="calibre1">“Bunun gibiydi, sadece bir de çalışma masam vardı,” dedi sonunda.</p>

  <p class="calibre1">“Yazmak için bir masa mı?” diye sordu Bermy tek dirseği üzerinde yükselerek.</p>

  <p class="calibre1">“Eh, evet,” dedi Jake. Ses tonu, başka ne için olabilir, der gibiydi.</p>

  <p class="calibre1">“Kâğıt? Dolmakalem? Tüy kalem?”</p>

  <p class="calibre1">“Kâğıt,” dedi Jake. Hiç olmazsa bu, Benny’nin akıl sır erdirebileceği bir mucizeydi. “Ve dolmakalemler. Ama tüy kalemler yoktu. Tükenmez vardı.”</p>

  <p class="calibre1">“Tükenmezkalem mi? Anlamadım.”</p>

  <p class="calibre1">Jake anlatmaya başladı ama yarısına gelmişti ki bir horultu duydu. Doğrulup bakınca Benny’nin hâlâ yüzü ona dönük halde yattığını gördü. Ama gözleri artık kapalıydı.</p>

  <p class="calibre1">Oy gözlerini açtı (karanlıkta parlıyorlardı) ve Jake’e göz kırptı. Sonra uyumaya devam etti.</p>

  <p class="calibre1">Jake sebebini tam olarak anlayamadığı (veya anlamak istemediği) bir iç sıkıntısıyla Benny’ye uzunca bir süre baktı.</p>

  <p class="calibre1">Sonunda o da uyudu.</p>

  <p class="calibre1">&nbsp;</p>

  <p class="calibre1"><b class="calibre5">3</b></p>

  <p class="calibre1">&nbsp;</p>

  <p class="calibre1">Rüyasız geçen bir sürenin ardından bileğinde hissettiği basınçla uyanır gibi oldu. Bir şey bileğini çekiştiriyordu. Baskı biraz daha artsa acıtacaktl Dişler. Oy’un dişleri.</p>

  <p class="calibre1">“Oy, yapma, kes şunu,” diye mırıldandı ama Oy durmadı. Jake’in bj. leğini dişleri arasına almış, nazikçe iki yana sallıyor, arada çekiştiriyor^ Jake doğrulup mahmur gözlerle gecenin karanlığına bakana dek bileği^ bırakmadı.</p>

  <p class="calibre1">“Ay,” dedi Oy. Jake’in yanında, yerde oturuyordu. Çenesi bir sırıtışa açılmış, gözleri parlıyordu. Parlamaları gerekirdi, her birinin içinde minik birer beyaz ışık vardı. “Ay!”</p>

  <p class="calibre1">“Evet,” diye fısıldadı Jake ve hayvanın burnuyla ağzını tuttu. “§§§!” Sonra Oy’u bırakarak Benny’ye baktı. Çocuk yüzünü duvara dönmüştü ve gürültülü bir şekilde horluyordu. Top patlasa uyanmayacakmış gibiydi.</p>

  <p class="calibre1">“Ay,” dedi Oy usulca. Pencereden dışları bakıyordu. “Ay, ay. Ay.”</p>

  <p class="calibre1">&nbsp;</p>

  <p class="calibre1"><b class="calibre5">4</b></p>

  <p class="calibre1">&nbsp;</p>

  <p class="calibre1">Jake ata eyersiz binebilirdi ama Oy’a ihtiyacı vardı ve o koynundayken ata eyersiz binmek çok güç, neredeyse imkânsızdı. Neyse ki Overholser’ın ona verdiği midilli son derece yumuşak başlıydı ve ahırdaki malzeme odasında bir çocuğun bile kolayca kullanabileceği eski bir alıştırma eyeri vardı.</p>

  <p class="calibre1">Jake atı eyerledikten sonra Calla kovboylarının tekne dediği arka tarafa döşeğini bağladı. Ruger’m rulo edilmiş döşek içindeki ağırlığını hissedebiliyor, sıktığında şeklini anlayabiliyordu. Önünde koca bir cep olan toz önlüğü, malzeme odasının duvarında bir çiviye asılmıştı. Jake önlüğü aldı, çevirerek kalın bir kemere benzer bir hale getirdi ve beline bağladı. Okulda çocuklar sıcak günlerde bazen hırkalarını o şekilde bellerine bağlardı. Odası gibi bu görüntüler de çok geride kalmıştı. Kasabaya gelip ana caddede bir yürüyüş yaptıktan sonra ayrılan bir sirk konvoyunun bir parçası gibiydiler.</p>

  <p class="calibre1">O hayat daha zengindi, diye fısıldadı kafasının derinliklerinde bir ses.</p>

  <p class="calibre1">Bu daha gerçek, dedi daha da derinlerden bir başka ses.</p>

  <p class="calibre1">Jake ikinci sese inanıyordu ama midilliyi yularından tutarak ahırdan çıkarıp evden uzaklaştırdığı sırada üzüntü ve tasanın kalbinde yarattığı aırlık hâlâ yok olmamıştı. Oy ayaklarının dibinde yürüyor, ara sıra başını göğe kaldırıp, “Ay, ay,” diye mırıldanıyordu ama dikkati çoğunlukla yerdeki İÇ iÇe geçmiş kokulardaydı. Bu iş çok tehlikeliydi. Sadece DevarTete Whye’i geçip Calla’dan Gök Gürültüsü‘ne gitmek bile başlı başına büyük bir tehlike arz ediyordu ve Jake bunun farkındaydı. Ama onu aS1l huzursuz eden, kalp kırıklığının yaklaştığına dair duyduğu histi. Benny’yi, Jake’in orada oluşuna çok sevindiğini söyleyen arkadaşını düşündü. Acaba bir hafta sonra da aynı şeyleri söylüyor olacak mıydı?</p>

  <p class="calibre1">“Önemi yok,” dedi iç çekerek. “Bu ka.”</p>

  <p class="calibre1">“Ka,” dedi Oy, sonra başını kaldırdı. “At. Ka, ay. Ay, ka.”</p>

  <p class="calibre1">“Kes sesini,” dedi Jake sevecen bir sesle.</p>

  <p class="calibre1">“Kes, ka,” dedi Oy sevimli bir ifadeyle. “Kes, ay. Kes, Ake. Kes, Oy.” Aylardır bu kadar çok kelimeyi art arda söylememişti. Bunları söyledikten sonra sessizliğe büründü. Jake atı on dakika daha yürüttü ve içinden homurtular, horultular ve yellenme sesleri yayılan yatakhanenin yanından geçerek bir sonraki tepeye yöneldi. Doğu Yolu görüş alanına girdiğinde ata binmesinin güvenli olacağına karar vererek toz önlüğünü açtı, taktı ve Oy’u büyük cebe yerleştirerek ata bindi.</p>

  <p class="calibre1">&nbsp;</p>

  <p class="calibre1"><b class="calibre5">5</b></p>

  <p class="calibre1">&nbsp;</p>

  <p class="calibre1">Andy ve Slightman’ın nehri geçtiği noktayı bulabileceğinden oldukça emindi, ama muhtemelen tek bir deneme şansı olacağından hiç riske girmemesi daha akıllıca olacaktı. Roland’ın böyle bir durum söz konusuyken “oldukça emin”in yeterince iyi olmadığını düşüneceğini biliyordu. Bu yüzden önce Benny ile çadır kurdukları yere, ardından o gece saklandığı, °na yarı yarıya gömülmüş bir gemiyi anımsatan granit çıkıntıya gitti. Oy yne kulağının dibinde hızla nefes alıp verdi. Jake yüzeyi parlak olan yuvarlak kayayı hemen gördü. Akıntıyla kayanın önüne sürüklenen kütük e hâlâ oradaydı zira nehrin akışında son birkaç haftadır hiçbir değişiklik °™amıştı. Hiç yağmur yağmamıştı ve Jake biraz da buna güvenmişti.</p>

  <p class="calibre1">&nbsp;Benny ile çadır kurdukları düzlüğe geri döndü. Midillisini orada bir çalıya bağlı bırakmıştı. Yuları çözdü ve nehre doğru ilerlediler. Kıyıya varınca Oy’u önlüğün cebine yerleştirdi ve at üstünde karşıya geçtiler. Mj. dilli iri bir hayvan değildi, ama su seviyesi anca topuklarına kadar geliyordu. Bir dakikadan kısa bir süre içinde karşı kıyıya ulaştılar.</p>

  <p class="calibre1">Diğer kıyıda her şey aynı görünüyordu ama değildi. Jake bunu hemen fark etti. Ay ışığına rağmen bu taraf her nasılsa daha karanlıktı. Geçiş yaptıkları sırada New York’ta hissettikleri gibi bir karanlık değildi, çınlamalar da yoktu ama ona biraz benziyordu. Karanlığın içinde, dikkatini çekecek aptalca bir şeyler yapmasını bekleyerek sinsice pusuya yatmış bir şeylerin varlığını hissedebiliyordu. UçDünya’nın kıyısına gelmişti. Tüyleri ürperdi ve titredi. Oy başını kaldırıp ona baktı.</p>

  <p class="calibre1">“Bir şeyim yok,” diye fısıldadı Jake. “Sadece sistemimden atmam gerekiyordu.”</p>

  <p class="calibre1">Atından indi, Oy’u yere bıraktı ve toz önlüğünü yuvarlak kayanın gölgesine gizledi. Üzerine bir şey daha giymek isteyeceğini sanmıyordu. Gergindi ve terliyordu. Nehrin şırıltısı, duyulan tek sesti. Jake, birinin gelip gelmediğine bakmak için sık sık karşı tarafı kontrol ediyordu. Bir sürpriz istemiyordu. Başkalarının varlığı hissi hem çok kuvvetli, hem de huzursuz ediciydi. DevarTete Whye’in bu kıyısında iyiye dair hiçbir şey yoktu, Jake bundan emindi. Döşeğin içinden Ruger’ı çıkarıp askısını omzuna geçirdiğinde kendini daha iyi hissetti. Ruger, Jake’in her zaman hoşlanmadığı, bambaşka bir insan olmasına yol açıyordu. Ama orada, Whye’in diğer yakasında tabancanın ağırlığını kaburgalarında hissetmekten, o insan olmaktan son derece mutluydu. Silahşor olmaktan.</p>

  <p class="calibre1">Doğudan ölmek üzere olan bir kadının canhıraş çığlığını andıran, tüyler ürpertici bir ses geldi. Jake sesin kaynağının bir dağ kedisi olduğunu biliyordu (bu sesi Benny ile nehirde yüzer veya balık tutarken birkaç kez duymuştu) ama yine de eli, ses kesilene dek Ruger’ının üzerinde kaldı. Oy ön patilerini aralamış, başını eğmiş, kalçasını kaldırmış, eğilir gibi duruyordu. Aslında bu pozisyon oyun oynamak istediği anlamına gelirdi ama ortaya çıkmış dişleri farklı bir mesaj veriyordu.</p>

  <p class="calibre1">&nbsp;“Bir şey yok,” dedi Jake. Elini yine döşeğin içine soktu (bir heybe almaya gerek görmemişti) ve kırmızı ekose bir kumaş parçası çıkardı. Baba Slightman’ın mendiliydi. Jake, onu dört gün önce kâhyanın düşürüp yerde unuttuğu yemekhaneden çalmıştı.</p>

  <p class="calibre1">Hırsızlığa iyice alıştım, diye düşündü Jake. Önce babamın tabancası, simdi de Benny ‘nin babasının mendili.</p>

  <p class="calibre1">Roland’ın sesi cevap verdi. Yapman gereken şeyi yapıyorsun. Neden kendini yemeyi bırakıp işine bakmıyorsun?</p>

  <p class="calibre1">Jake mendili elinde tutarak Oy’a baktı. “Bu filmlerde hep işe yarar,” dedi Hantal Billy’ye. “Gerçek hayatta işe yarar mı bilmiyorum… özellikle de aradan haftalar geçmişken.” Mendili boynunu uzatıp koklayan Oy’a uzattı. “Bu kokuyu bul, Oy. Bul ve takip et.”</p>

  <p class="calibre1">“Oy!” Ama hayvan orada öylece oturup Jake’e bakmaya devam etti.</p>

  <p class="calibre1">“Koku, aptal,” dedi Jake mendili tekrar koklatarak. “Bul onu! Şimdi!”</p>

  <p class="calibre1">Oy ayağa kalktı, olduğu yerde iki kez döndü ve nehir kıyısı boyunca kuzeye doğru ilerlemeye başladı. Burnunu ara sıra kayalık zemine eğiyordu ama dağ kedisinin uzaktan gelen sesiyle daha çok ilgileniyor gibiydi. Jake, dostunu umudu azalarak izledi. Eh, Slightman’ın gittiği yönü görmüştü. O tarafa doğru yürüyüp neler olduğuna bakabilirdi hiç olmazsa.</p>

  <p class="calibre1">Oy döndü, Jake’e doğru geldi ve durdu. Toprağı dikkatle kokladı. Slightman’ın sudan çıktığı yer miydi? Mümkündü. Oy düşünceli bir şekilde hafifçe havladıktan sonra sağına döndü… doğuya. İki kaya arasına yılan gibi süzüldü. Umutları biraz olsun yeşeren Jake, onu takip etti.</p>

  <p class="calibre1">&nbsp;</p>

  <p class="calibre1"><b class="calibre5">6</b></p>

  <p class="calibre1">&nbsp;</p>

  <p class="calibre1">Biraz ilerlemişlerdi ki Jake, nehrin bu tarafındaki kayalık, engebeli arazide kıvrılarak ilerleyen bir patikayı takip ettiklerini fark etti. Sonra teknolojiden izler görmeye başladı: paslı bir kangal tel, topraktan çıkan bir tür çok eski devre kartı, kırık cam parçalan. İri bir kayanın ay ışığıyla olusan kara gölgesinde kırılmamış bir şişe gördü. Atından inip şişeyi aldı ve içindeki Tanrı bilir kaç yıllık (veya asırlık) sıvıyı toprağa boşalttı ve baktı. Şişenin üzerinde kabartma harflerle yazılmış tanıdık bir isim vardı: NozzALa.</p>

  <p class="calibre1">“Her yerde zengin serseriler hep aynı içkiyi içiyorlar,” diye söylenerek, şişeyi tekrar yere bıraktı. Hemen ötede, buruşturulmuş bir sigara paketi vardı. Paketi düzeltince üzerinde başına kırmızı, şık bir şapka giymiş, kırmızı dudaklı bir kadın resmi olduğunu gördü. Uzun, zarif iki parmağı arasında bir sigara tutuyordu. Markası PARTİ idi.</p>

  <p class="calibre1">Bu arada Oy, on on iki metre ötesinde durmuş, omzu üzerinden ona bakıyordu.</p>

  <p class="calibre1">“Tamam,” dedi Jake. “Geliyorum.”</p>

  <p class="calibre1">Başka patikalar, üzerinde ilerledikleri patikayla birleşiyordu. Jake bunun Doğu Yolu’nun bir uzantısı olduğunu anladı. Tek tük çizme izlerine ve daha küçük, daha derin izlere rastlamıştı. İzler, yüksek kayaların oluşturduğu, rüzgârdan korunaklı kuytu köşelerdeydi. Çizme izlerinin Slightman’a, derin izlerin ise Andy’ye ait olduğunu tahmin etti. Başka iz yoktu. Ama çok yakında olacaktı. Doğudan gelen Kurtlar’ın gri atlarının nal izleri. Onlar da derin izler olacaktı. Tıpkı Andy’ninkiler gibi.</p>

  <p class="calibre1">Patika, bir tepenin doruğundan geçiyordu. Her iki tarafında, tuhaf şekilli, kollan çeşitli yönlere uzanmış kaktüsler vardı. Oy tepede durmuş, aşağıda bir şeye bakıyordu. Dişleri yine ortaya çıkmıştı. Jake, ona yaklaşırken kaktüslerin kokusu burun deliklerini doldurdu. Koku acımtırak ve keskindi. Ona babasının martinilerini hatırlatmıştı.</p>

  <p class="calibre1">Midillisini Oy’un yanında durdurarak aşağı baktı. Tepenin altında, sağ tarafta parçalanmış bir beton yol vardı. Kayarak açılan giriş kapısı yarısına kadar açık halde donup kalmıştı. Muhtemelen Kurtlar sınır Calla’larındaki çocukları kaçırmaya başlamadan çok önce bu şekilde kalmıştı. Gerisinde, kıvrımlı metal çatısı olan bir bina vardı. Jake’in görebildiği tarafta küçük pencereler yan yana dizilmişti. İçlerinden süzülen kesintisiz beyaz ışığı görünce kalp atışları hızlandı. Meşale veya Roland’ın “kıvılcım ışığı” dediği ampullerden kaynaklanan bir ışık değildi. Bu tür beyaz ışığ1 sadece floresan lambalar yayabilirdi. Floresan lambalar New York’takı yaşamında ona hep iç sıkıcı, mutsuz yerleri hatırlatırdı: her malın daima indirimde olduğu ve istenilenin asla bulunamadığı dev mağazalar; öğretmenlerin monoton bir sesle Çin’deki eski ticaret yollarını veya Peru’daki mineral yataklarını hiç durmamacasına anlattığı, uyku getiren ve zil asla çalmayacakmış gibi gelen, yağmurun sesi eşliğinde geçirilen sıkıcı okul saatleri, insanın er geç kendini iç çamaşırlarıyla üşümüş halde ve utanç içinde muayene masasında yatar bulduğu doktor muayenehaneleri.</p>

  <p class="calibre1">Ama o gece floresan lambaları Jake’i neşelendirmişti.</p>

  <p class="calibre1">“Aferin oğlum!” dedi Oy’a.</p>

  <p class="calibre1">Oy her zamanki gibi ismini tekrarlayarak karşılık vermek yerine Jake’in arkasında bir yere bakarak hırlamaya başladı. Aynı anda midilli hafifçe şaha kalkarak kişneai. Jake dizginleri çekerken o acımtırak (ama çok da nahoş sayılmayacak) cin ve ardıç kokusunun şiddetlendiğini fark etti. Etrafına bakındı ve sağındaki kaktüsün iki kolunun yavaşça kendisine doğru döndüğünü gördü. Hafif bir gıcırtı oldu ve beyaz bitki özü sıvısı kaktüsün gövdesinden aşağı süzülmeye başladı. Jake’e doğru sallanan kaktüs kollarının üzerindeki dikenler ay ışığında upuzun ve ürkütücü görünüyordu. Yaratık kokusunu almıştı ve karnı açtı.</p>

  <p class="calibre1">“Gel,” dedi Oy’a ve atını hafifçe mahmuzladı. Midilli, floresan lambaların aydınlattığı binaya doğru ilerledi. Oy hareket eden kaktüse güvensiz bir bakış fırlattıktan sonra onları takip etti.</p>

  <p class="calibre1">&nbsp;</p>

  <p class="calibre1"><b class="calibre5">7</b></p>

  <p class="calibre1">&nbsp;</p>

  <p class="calibre1">Beton yola varınca durdular. Yolun yaklaşık elli metre ilerisinden (bir zamanlar bir yol olduğuna şüphe yoktu) tren rayları geçiyor ve alçak bir köprünün bulunduğu DevarTete Whye’a doğru ilerliyordu. Kasaba halkı oraya “geçit” diyordu. Callahan’ın söylediğine göre kasabanın eski sakinleri oraya şeytan geçidi diyordu.</p>

  <p class="calibre1">“Deforme olanları Gök Gürültüsü‘nden alıp getiren trenler bu raylar üzerinden geliyor,” diye mırıldandı Jake. Işın’ın çekimini hissediyor muydu? Jake hissettiğinden emindi. Calla Bryn Sturgis’den ayrıldıklarında (ayrılabilirlerse) bu rayları takip edeceklerini tahmin ediyordu.</p>

  <p class="calibre1">Ayaklarını üzengilerden çıkararak olduğu yerde bir dakika kadar daha kaldıktan sonra midilliyi parçalanmış yol üzerinden binaya doğru ilerletti. Bina, Jake’e askeri bir üsteki Quonset kulübesini hatırlatmıştı. Kısa bacaklı Oy, kırılıp ayrılmış beton parçaları arasında yürümekte zorlanıyordu. Yol, atı için de tehlikeliydi. Yarıya kadar açık halde donmuş olan giriş kapısını arkalarında bırakınca atından indi ve yularını bağlayabileceği bir yer aradı. Yakınlarda çalılar vardı, ama içinden bir ses fazla yakın olduklarını söylüyordu. Çok göz önündeydiler. Midilliyi sert toprağa doğru götürdü, durdu ve Oy’a baktı. “Orada kal!”</p>

  <p class="calibre1">“Kal! Oy! Ake!”</p>

  <p class="calibre1">Jake bir kaya kümesinin ardında bir başka çalılık buldu. Midilliyi oraya bağlayabileceği kadar güvenli görünüyordu. İşini bitirince midillinin kadifemsi burnunu okşadı. “Fazla uzun sürmez,” dedi. “İyi olacaksın, değil mi?”</p>

  <p class="calibre1">Midilli burnundan sertçe nefes verip başını salladı. Jake bunun hiçbir anlamı olmadığını biliyordu. Muhtemelen fazla temkinli davranıyordu. Yine de sonradan üzülmekten iyiydi. Beton yola geri dönüp Oy’u kucağına aldı. Doğrulur doğrulmaz göz kamaştırıcı parlak bir ışık yandı ve onu mikroskop camında bir böcek gibi olduğu yere mıhladı. Bir koluyla Oy’u tutan Jake, diğer eliyle gözlerini gölgeledi. Oy gözlerini kırpıştırarak inledi.</p>

  <p class="calibre1">Ne bir uyarı, ne de kendini tanıtmasına dair bir komut vardı. Tek duyulan, rüzgârın hafif hışırtısıydı. Jake ışıkların açılma sebebinin hareket alıcıları olduğunu tahmin etti. Ardından ne gelecekti? Çift kutuplu bilgisayarlarca yönlendirilen makineli tüfek ateşi mi? Takip ettikleri Işm’ın başlangıcındaki açıklıkta Roland, Eddie ve Susannah’yla öldürdüklerine benzer küçük ama ölümcül robotlar mı belirecekti? Belki bir keresinde televizyonda izlediği, ormanda geçen filmdeki gibi üzerine bir ağ atılacaktı.</p>

  <p class="calibre1">Jake başını kaldırıp baktı. Ağ falan yoktu. Makineli tüfekler de. Derin çatlakların etrafından dolaşarak tekrar yürümeye başladı. Derin bir çukurun üzerinden atladı. Bundan sonra beton yol nispeten düzeliyordu. “Artık inebilirsin,” dedi Oy’a. “Amma da ağırsın. Dikkat et yoksa rejime başlaman gerekecek.”</p>

  <p class="calibre1">Jake parlak ışık yüzünden gözlerini kısarak karşıya baktı. Işıklar, binanın çatısının hemen altına dizilmişti. Jake’in gölgesi, ardında kapkara uzanıyordu. İkisi sağ, ikisi sol tarafında olmak üzere dört dağ kedisi cesedi gördü. Üçünün sadece iskeleti kalmıştı. Dördüncü ceset, çürüme aşamasının sonlarmdaydi ama Jake, bir kurşuna ait olmak için fazla büyük olan deliği görebiliyordu. Bir arbalet okuyla açılmış olabileceğini düşündü. Rahatlatıcı bir düşünceydi. Teknolojik silahlar burada işbaşında değildi. Yine de kuyruğunu bacaklarının arasına sıkıştırıp Calla’ya dönmemesi düpedüz çılgınlıktı. Değil mi?</p>

  <p class="calibre1">“Çılgınlık,” dedi.</p>

  <p class="calibre1">“Lık,” dedi ayaklarının dibinde duran Oy.</p>

  <p class="calibre1">Bir iki dakika sonra kulübenin kapısına vardılar. Kapının üst tarafındaki paslı çelik plakada şunlar yazılıydı:</p>

  <p class="calibre1">&nbsp;</p>

  <p class="calibre1"><i class="calibre3">KUZEY MERKEZ POZ</i><i class="calibre3">İ</i><i class="calibre3">TRON</i><i class="calibre3">İ</i><i class="calibre3">K, LTD. Kuzeydo</i><i class="calibre3">ğ</i><i class="calibre3">u Koridoru Kavis Çeyrek Dairesi</i></p>

  <p class="calibre1"><i class="calibre3">KARAKOL 16</i></p>

  <p class="calibre1"><i class="calibre3">Orta Güvenlik SÖZLÜ G</i><i class="calibre3">İ</i><i class="calibre3">R</i><i class="calibre3">İ</i><i class="calibre3">Ş</i> <i class="calibre3">KODU GEREKL</i><i class="calibre3">İ</i></p>

  <p class="calibre1">&nbsp;</p>

  <p class="calibre1">Kapının üzerindeki, olduğu yerde, kalan tek vidayla çarpık bir şekilde asılı duran bir başka plaka vardı. Bir espri miydi? Bir tür lakap mı? Jake ikisi birden olabileceğini düşündü. Harfler pas ve Tanrı bilir kaç yıldır uÇuşan kumların aşındırmasıyla belirsizleşmişti ama yine de okunuyordu.</p>

  <p class="calibre1">&nbsp;</p>

  <p class="calibre1"><i class="calibre3">DOGAN’A HO</i><i class="calibre3">Ş</i> <i class="calibre3">GELD</i><i class="calibre3">İ</i><i class="calibre3">N</i><i class="calibre3">İ</i><i class="calibre3">Z</i></p>

  <p class="calibre1">&nbsp;</p>

  <p class="calibre1"><b class="calibre5">8</b></p>

  <p class="calibre1">&nbsp;</p>

  <p class="calibre1">Jake kapının kilitli olmasını bekliyordu ve haklı çıktı. Kapının kolu aşağı yukarı pek az oynuyordu. Yeniyken bu kadar bile oynamadığını tahmin edebiliyordu. Kapının solunda, üzerinde bir düğme ve hoparlör kafesi bulunan paslı bir başka levha vardı. Altında, SÖZLÜ yazıyordu. Jake düğmeye uzandığı an binanın çatısının altında sıralanan ışıklar söndü ve her yeri ilk anda zifiri bir karanlığa gömdü. Zaman ayarları var, diye düşündü Jake gözlerinin karanlığa alışmasını beklerken. Kısa bir süreliğine yanık kalıyorlar. Ya da belki Eski İnsanlar’ın artlarında bıraktığı her şey gibi onlar da artık yoruluyor.</p>

  <p class="calibre1">Gözleri ay ışığına uyum sağlayınca kapının yanındaki giriş levhasını tekrar görebildi. Giriş kodunun ne olabileceğine dair bir fikri vardı. Düğmeye bastı.</p>

  <p class="calibre1">“KAVİS ÇEYREK DAİRESİ KARAKOL 16’YA HOŞ GELDİNİZ,” dedi bir ses. İrkilen Jake, çığlık atmamak için kendini zor tuttu. Bir ses duymayı beklemişti ama Mono Blaine’in sesine bu kadar benzemesini ummuyordu. Sesin alçalıp bir John Wayne homurtusuna dönüşerek onunla alaylı bir şekilde konuştuğunu duyar gibi olmuştu. “BURASI ORTA GÜVENLİKLİ BİR KARAKOLDUR. LÜTFEN SÖZLÜ GİRİŞ KODUNU. SÖYLEYİN. ON SANYENİZ VAR. DOKUZ… SEKİZ…”</p>

  <p class="calibre1">“On dokuz,” dedi Jake.</p>

  <p class="calibre1">“GİRİŞ KODU YANLIŞ. BİR HAKKINIZ DAHA VAR.. BEŞ… DÖRT… ÜÇ…”</p>

  <p class="calibre1">“Doksan dokuz,” dedi Jake.</p>

  <p class="calibre1">“TEŞEKKÜRLER.”</p>

  <p class="calibre1">Kapı açıldı.</p>

  <p class="calibre1">&nbsp;</p>

  <p class="calibre1"><b class="calibre5">9</b></p>

  <p class="calibre1">&nbsp;</p>

  <p class="calibre1">Oy ile birlikte ona, Roland’ın onları Blaine’in beşiğine gidiş yolunu gösteren çelik topu takip ederek içinden geçirdiği, Lud Şehri ‘nin altındaki dev kontrol bölgesini hatırlatan bir odaya girdiler. Bu oda daha küçüktü elbette ama kontrol panelleriyle düğmeler tıpkı oradakiler gibiydi. Bazı konsolların önünde çalışanların yerlerinden kalkmadan bir diğer konsolun önüne gidebileceği türde tekerlekli sandalyeler vardı. İçerinin havası tazeydi ama Jake, havanın içeri girmesini sağlayan makinenin ara sıra teklediğini ve tuhaf tıkırtılar çıkardığını duyabiliyordu. Kontrol panellerinin dörtte üçünün ışıkları yanıyordu ama geri kalanlar kapkaraydı. Yaşlı ve yorgun: bu konuda haklıydı. Bir köşede, haki renk bir üniformadan geri kalanlar içinde sırıtan bir iskelet vardı.</p>

  <p class="calibre1">Odanın bir tarafında televizyon monitörleri sıralanmıştı. Jake’e babasının evdeki çalışma odasını hatırlattılar. Ama babasının odasında üç televizyon vardı (her yayın şebekesi için bir tane), buradaysa… saydı. Otuz taneydiler. Üçünde görüntü karlıydı, ne gösterdiklerini seçemiyordu. Bir tanesinde görüntü hızla aşağıdan yukarı kayıyordu. Dördü kapkaranlıktı. Geri kalanlarda görüntüler vardı. Jake büyülenmişcesine bu ekranlara baktı. Yarım düzinesi, iki şekilsiz kaktüsün koruduğu tepe de dahil olmak üzere çölün çeşitli bölgelerini gösteriyordu. İki tanesinde karakolun (Doğan) arkadan ve giriş yolu tarafından görüntüsü vardı. Bunların altındaki üç ekranda Dogan’m içinden görüntüler vardı. Biri, mutfağa benzer bir odayı gösteriyordu. İkincisinde, sekiz kişinin kalabileceği küçük bir yatakhane görünüyordu (Jake üst ranzalardan birinde bir başka iskelet gördü). Üçüncü ekran, Jake’in içinde bulunduğu odayı yüksek bir açıdan gösteriyordu. Jake ekranda kendisini ve Oy’u görebiliyordu. Monitörlerden birinde tren raylarının bir bölümü, bir diğerinde Küçük Whye’ın o taraftan çekilen ay ışığı altında güzel bir görüntüsü vardı. Sağ uzak köşedekinde ise üzerinden rayların geçtiği köprü görülüyordu.</p>

  <p class="calibre1">Jake’i afallatan, diğer sekiz ekrandaki görüntülerdi. Biri, o an kapalı ye karanlık olan Took’un Dükkânı‘nı gösteriyordu. Bir diğeri, büyük çadiri. İkisi, Calla’nın ana caddesinden iki bölümü. Bir başkası, Huzurun Hanımı Kilisesi’ni ve biri Callahan’ın evinin oturma odasını… evin içini gösteriyordu! Jake, pederin kedisi Sırnaşık’ın şöminenin önünde uyuduğunu görebiliyordu. Diğer ikisinde, Jake’in Manni köyü olduğunu tahmin ettiği yerden görüntüler vardı (oraya hiç gitmediği için emin olamıyordu).</p>

  <p class="calibre1">Bu kameralar hangi cehennemde, diye düşündü Jake. Nasıl oluyor da kimse onları fark etmiyor?</p>

  <p class="calibre1">Muhtemelen çok küçük oldukları içindi. Ve gizlenmiş oldukları için. Gülümseyin, gizli kameradasınız!</p>

  <p class="calibre1">Ama kilise… Pederin evi… bu binalar birkaç yıl öncesine kadar Calla’ &lt;la yoktu. Ve içeride nasıl olabiliyordu? Evin içinde? Oraya kamerayı kim, ne zaman koymuştu?</p>

  <p class="calibre1">Jake bilmiyordu ama içinde kimin yapmış olabileceğine dair korkunç bir his vardı. Tanrı‘ya şükür ki konuşmaların büyük bölümünü verandada ve avluda yapmışlardı. Yine de, Kurtlar (veya efendileri) ne kadarını biliyordu? Bu cehennemden çıkmış kahrolası makineler ne kadarını kaydetmişti?</p>

  <p class="calibre1">Ve yayınlamıştı?</p>

  <p class="calibre1">Jake ellerinde acı hissetti ve yumruklarını sıktığını, tırnaklarının avuçlarına gömüldüğünü ancak o zaman fark etti. Açmak için kendisini zorlaması gerekti. Hâlâ içten içe kapıdaki sesin (Blaine’inkine çok benzeyen sesin) ona kim olduğunu ve orada ne aradığını sormasını bekliyordu. Ancak pek harabe sayılmayacak oda oldukça sessizdi; aletlerin alçak mırıltısı ve havalandırma cihazının ara sıra duyulan tıkırtıları dışında bir ses yoktu. Jake omzu üzerinden geriye baktığında havalı menteşeleri olan kapının arkasından kapanmış olduğunu gördü. Bu onu pek endişelendirmedi, muhtemelen içeriden kolayca açılacaktı. Açılmazsa da sevgili doksan dokuz çıkmasına yardım edecekti. İlk gece büyük çadırda kendisini kasaba ahalisine tanıtışını hatırladı. O gecenin üzerinden çok uzun zaman geçmiş gibi geliyordu. Ben Elmer’ın oğlu, Eld soyundan Jake Chambers, demişti onlara. Doksan ve Dokuz katet’i. Neden öyle demişti? Bilfiyordu. Tek bildiği, böyle şeylerin tekrar karşısına çıktığıydı. Okuldayken, Bayan Avery onlara William Butler Yeats’ten “İkinci Varış” adlı şiiri okumuştu. Şiirde bir şahinin havada giderek genişleyen daireler çizmesinden bahsediliyordu. Ama burada daireler değil, spiraller vardı. Çünkü On Dokuz KaTet’i (ya da Doksan Dokuz, Jake ikisinin aynı olabileceğini düşünüyordu) için her şey, içlerinde bulundukları ve etraflarını saran dünya yaşlanıp gevşeyerek yok olmaya yüz tutmuşken tüm bunların aksine giderek sıkışıyor ve iç içe geçiyordu. Dorothy’yi büyücülerin ve tarlaşanların hüküm sürdüğü Oz Diyarı‘na uçuran hortuma kapılmak gibi bir şeydi. Aynı şeyleri tekrar tekrar, giderek artan bir sıklıkta görmeleri Jake’e son derece mantıklı geliyordu çünkü…</p>

  <p class="calibre1">Ekranlardan birinde bir hareket dikkatini çekti. Benny’nin babası ve Haberci Robot Andy tepenin üzerindeki nöbetçi kaktüslerin yanından geçiyordu. Kaktüslerin kollarının yolu kapatmak, belki de dikenlerini avlarına geçirmek niyetiyle uzandığını gördü, ama dikenleri Andy için bir tehlike teşkil etmiyordu. Kolunu savurdu ve kaktüsün uzanmış dalını parçaladı. Yere düşen dalın koptuğu yerden beyaz, yapışkan bir sıvı boşalıyordu. Belki de bitki özü değildi akan. Belki kandı. Diğer taraftaki kaktüs telaşla yollarından çekilmişti. Andy ve Ben Slightman bir anlığına durdular. Belki bu konuyu tartışıyorlardı. Ekrandaki görüntü, adamın dudaklarının kıpırdayıp kıpırdamadığını anlayabileceği kadar net değildi.</p>

  <p class="calibre1">Jake’i korkunç, boğucu bir panik sarmıştı. Vücudu Jüpiter veya Satürn gibi dev bir gezegenin yerçekimine kapılmışçasına aniden ağırlaşmıştı. Nefes alamıyordu; göğsü dümdüzdü. Masaldaki küçük kız tam ona göre olan küçük yatakta uyurken ÜçAyı‘nın eve dönüp alt kata indiğini duyarak uyansaydı aynen böyle hissederdi, diye düşündü bayılmamak için mücadele ederken. Jake çorbayı içmemiş, Bebek Ayı‘nın sandalyesini kırmamıştı ama artık çok fazla sır biliyordu. Ve onlar da tek bir sırrı oluşturuyordu. Dev bir sırrı.</p>

  <p class="calibre1">Şimdi de patikada ilerliyorlardı. Dogan’a. geliyorlardı.</p>

  <p class="calibre1">Oy boynunu olabildiğince uzatmış, endişeyle ona bakıyordu ama Jake onu hayal meyal görüyordu. Gözlerinin önünde siyah benekler uçuşuyordu. Birazdan bayılacaktı. Onu burada yerde yatar halde bulacaklardı. Oy, onu korumaya çalışabilirdi ama Andy, o olmazsa Ben Slightman hayvanın işini bitirecekti. Dışarıda dört ölü dağ kedisi vardı ve Ben Slightman’ın en azından birini öldürdüğünü biliyordu. Havlayan ufak bir Hantal Billy, onun için kolay lokma olacaktı.</p>

  <p class="calibre1">Böyle korkaklık mı edeceksin, diye sordu Roland’m sesi kafasının içinden. Senin gibi bir korkağı öldürmeye niye tenezzül etsinler? Neden seni de babalarının yüzünü unutanlarla birlikte batıya göndermesinler?</p>

  <p class="calibre1">Bu onu kendine getirdi. En azından kendine gelmeye yaklaşmıştı. Ciğerlerini acıtacak kadar derin bir nefes aldı ve yavaşça “verdi. Sonra yüzüne sert bir tokat indirdi.</p>

  <p class="calibre1">“AkeF diye bağırdı Oy ayıplayan (neredeyse şok olmuş) bir sesle.</p>

  <p class="calibre1">“Önemli değil,” dedi Jake. Mutfağı ve yatakhaneyi gösteren monitörlere baktı ve ikincisinde karar kıldı. Mutfakta arkasına veya altına saklanabileceği hiçbir şey yoktu. Bir dolap olabilirdi ama ya yoksa? O zaman hapı yutmuş demekti.</p>

  <p class="calibre1">“Gel, Oy,” dedi ve parlak beyaz ışıkla aydınlanan odanın diğer tarafına doğru yürüdü.</p>

  <p class="calibre1">&nbsp;</p>

  <p class="calibre1"><b class="calibre5">10</b></p>

  <p class="calibre1">&nbsp;</p>

  <p class="calibre1">Yatakhanede çok eski baharat kokularının hayaletleri vardı: tarçın ve karanfil. Jake zihninin bir köşesinde, kâşifler tarafından ilk kez bulunduklarında piramitlerin altındaki mezarların da bu şekilde kokup kokmadığını düşündü. Köşedeki ranzanın üst katından sarkan bir iskelet, ona hoş geldin dercesine gülümsüyordu. Biraz kestirmek ister misin? Ben uzun bir şekerleme yapıyorum! Kaburgalarının arasında ipeksi örümcek ağları vardı. Jake örümceklerin iskeletin kaburgaları arasındaki boşlukta kaç nesildir yaşadığını dalgınca merak etti. Bir yastığın üzerinde gördüğü çene kemiği, anıların beynine üşüşmesine sebep oldu. Silahşor bir keresinde, öldüğü bir dünyada buna benzer bir kemik bulmuş ve onu kullanmıştı.</p>

  <p class="calibre1">&nbsp;Anıların ve düşüncelerin yüzeyinde iki soğuk soru ve daha da soğuk bir karar vardı. Sorular, oraya varmalarının ne kadar süreceği ve midillisini fark edip etmeyecekleriydi. Slightman atla gelmiş olsaydı Jake’in tatlı midillisi mutlaka dostça kişneyip selam verirdi, Jake bundan emindi. Neyse ki Slightman son seferde olduğu gibi yayan gelmişti. Hedefinin nehrin sadece bir kilometre kadar doğusunda olduğunu bilseydi Jake de yayan gelirdi. Gerçi Rocking B’den ayrılırken bir hedefi olup olmadığını bile bilmiyordu.</p>

  <p class="calibre1">Kararıysa, varlığı keşfedildiği takdirde hem teneke adamı, hem de kanlı canlı adamı öldürmekti. Yani yapabilirse. Andy çetin ceviz çıkabilirdi ama patlak mavi gözleri zayıf noktasıymış gibi görünüyordu. Onu kör edebilirse…</p>

  <p class="calibre1">Tanrı isterse su olur, dedi artık iyi günde kötü günde daima kafasının içinde olan Silahşor. Şimdi yapman gereken, saklanmak. Ama nereye?</p>

  <p class="calibre1">Ranzalara saklanamazdı. Odayı gösteren monitörde tüm yataklar görünüyordu ve iskelet taklidi yapması imkânsızdı. Gerideki rafların altına saklansa? Riskliydi ama işini görebilirdi… yine de…</p>

  <p class="calibre1">Jake bir başka kapı gördü. Hemen fırlayıp kolu indirdi ve kapıyı açtı. Bir gardıroptu ve gardıroplar daima iyi bir saklanma yeri olarak düşünülürdü, ama bunun içi ağzına dek tozla kaplı elektronik parçalarla doluydu. Kapısını açınca birkaçı yere düşmüştü.</p>

  <p class="calibre1">“Hay aksi!” diye fısıldadı Jake. Yere düşenleri alıp dolaba tıktıktan sonra kapısını kapattı. Pekâlâ, yataklardan birinin altına saklanmak zorunda kalacaktı…</p>

  <p class="calibre1">“KAVİS ÇEYREK DAİRESİ KARAKOL 16’YA HOŞ GELDİNİZ,” diye gürledi kayıtlı ses. Jake yüzünü buruşturdu ve sol tarafında, yarı açık duran bir başka kapı gördü. Kapıyı mı deneseydi yoksa hemen bir yatağın altına mı süzülseydi? Sadece bir seçeneği uygulayacak vakti vardı. “BURASI ORTA GÜVENLİKLİ BİR KARAKOLDUR.”</p>

  <p class="calibre1">Jake kapıya yöneldi. Kararını hızla uygulaması iyi olmuştu zira Slightman kayıttaki konuşmanın bitmesini beklemeden kodu girmişti.</p>

  <p class="calibre1">&nbsp;“Doksan dokuz,” diyen sesi hoparlörlerden yayıldı ve kayıtlı ses ona teşekkür etti.</p>

  <p class="calibre1">Kapının ardı bir başka gardıroptu ama bu boş sayılırdı. İçilme sadece bir iki küflenmiş gömlek ve bir askıya atılmış toz içinde bir panço vardı. Dolabın içi de panço kadar tozluydu. Oy içine girer girmez üç kez hapşırdı.</p>

  <p class="calibre1">Jake tek dizi üzerine çöktü ve kolunu hayvanın boynuna doladı. “İkimizi de öldürmek istemiyorsan daha fazla hapşırmak yok,” dedi. “Sessiz ol, Oy.”</p>

  <p class="calibre1">“Oy, Oy,” diye fısıldadı Hantal Billy göz kırparak. Jake uzanıp kapıyı çekti ve daha önce olduğu gibi beş santim kadar aralık bıraktı. En azından öyle olduğunu umuyordu.</p>

  <p class="calibre1">&nbsp;</p>

  <p class="calibre1"><b class="calibre5">11</b></p>

  <p class="calibre1">&nbsp;</p>

  <p class="calibre1">Onları duyabiliyordu… hatta fazla iyi duyuyordu. Görünüşe bakılırsa binanın her yerinde mikrofonlar ve hoparlörler vardı. Bunu fark etmek Jake’i rahatlatmamıştı. Çünkü Oy ve Jake onları duyabiliyorsa…</p>

  <p class="calibre1">Kaktüslerden bahsediyorlardı. Daha doğrusu sadece Slightman konuşuyordu. Telaşlı olduklarını söylüyor ve bunun sebebini merak ediyordu.</p>

  <p class="calibre1">“Büyük ihtimalle dağ kedileridir, sai,” dedi Andy kendini beğenmiş bir sesle. Eddie, Andy’nin Jake’in görmeyi dört gözle beklediği Yıldız Savaşlan’nda. bir robot olan C3PO’ya benzediğini söylemişti. Jake filmi bir aydan kısa bir süreyle kaçırmıştı. “Biliyorsunuz, çiftleşme mevsimleri.”</p>

  <p class="calibre1">“Saçma,” dedi Slightman. “Kaktüslerin dağ kedilerini yakalayıp yiyebilecekleri bir şey sandığını mı söylüyosun? Orada biri varmış. Hem de kısa bir süre önce.”</p>

  <p class="calibre1">Jake’in içi, aklına gelen düşünceyle buz kesti: Dogan’m zemini tozlu muydu? Kontrol panellerine ve monitörlere öylesine dalmıştı ki zemine dikkat etmemişti. Oy ile yerde ayak izlerini bırakmışlarsa içerideki ikisi çoktan fark etmiş olmalıydı. Belki de kaktüslerden konuşuyormuş gibi yaparak sinsice yatakhaneye yaklaşıyorlardı.</p>

  <p class="calibre1">Jake Ruger’ı eline aldı ve başparmağını emniyetinin üzerine koyarak bekledi.</p>

  <p class="calibre1">“Vicdan azabı hepimizi korkak yapar,” dedi Andy o bilmeniniyiolduğunudüşündüm sesiyle. “Bu benim uyarlamam…”</p>

  <p class="calibre1">“Kes sesini, seni vida ve kablo yığını,” diye hırladı Slightman. “Ben…” Bir çığlık attı. Jake, Oy’un kaskatı kesildiğini ve tüylerinin dikleştiğini hissedebiliyordu. Hantal Billy hırlamaya başladı. Jake, hayvanın ağzını tuttu.</p>

  <p class="calibre1">“Bırak!” diye bağırdı Slightman. “Bırak beni!”</p>

  <p class="calibre1">“Elbette, sai Slightman,” dedi Andy sabırsız bir sesle. “Sadece dirseğinizde ufak bir sinire bastırdım, biliyorsunuz. Yüksek basınç uygulamadıkça kalıcı bir zararı olmaz.”</p>

  <p class="calibre1">“Neden öyle bir şey yapacaksın ki?” Slightman’ın sesi incinmiş gibi geliyordu. Neredeyse mızıldanıyordu. “Bütün istediklerini, hatta daha da fazlasını yapmıyo muyum? Oğlum için hayatımı tehlikeye atmıyo muyum?”</p>

  <p class="calibre1">“Ve birkaç ekstra kıyak için,” dedi Andy ipek gibi bir sesle. “Gözlüklerin… heybende taşıdığın müzik kutusu… ve elbette…”</p>

  <p class="calibre1">“Neden yaptığımı ve foyam ortaya çıkarsa bana ne olacağını biliyosun,” dedi Slightman. Sesindeki mızıldanma yok olmuştu. Şimdi ciddi, biraz da bitkindi. Jake, adamı giderek artan bir dehşetle dinliyordu. Oradan sağ salim kurtulup Benny’nin babasını ele verecekse kalpsiz bir adamı ele vermek isterdi. “Doğru, birkaç şey aldım, teşekkürler derim. Hayatım boyunca tanıdığım insanlara ihanet etme yolunda daha iyi görebilmek için gözlükler aldım. Geceleri umursamadan bahsettiğin vicdanımın sesini bastırması ve uyuyabilmeme yardım etmesi için bir müzik kutusu aldım. Şimdi de sen gözlerim yuvalarından fırlayacakmış gibi hissetmeme sebep oluyosun.”</p>

  <p class="calibre1">“Diğerlerinin beni itip kakmasına izin veriyorum,” dedi Andy. Sesi yine değişmişti. Jake yine Blaine’i düşündü ve korkusu daha da arttı. Tian Jaffords bu sesi duyarsa ne olurdu? Ya da Vaughn Eisenhart? Overholser? Ahalinin geri kalanı? “Sürekli üzerime geliyorlar ama el kaldırmak bir yana, itiraz bile etmiyorum. ‘Buraya gel, Andy. Oraya git, Andy. Şu aptal şarkıyı kes, Andy. Çeneni kapa. Bize geleceğimizi söyleme çünkü duymak istemiyoruz.’ Ben de söylemiyorum. Kurtlar’ın gelişi hariç. Çünkü onları üzecek şeyleri duymak istiyorlar, ben de söylüyorum; her gözyaşı damlası benim için bir altın parçasıyla eşdeğerdir. ‘Aptal bir ampul ve kablo yığınından başka bir şey değilsin,’ diyorlar bana. ‘Bize hava durumunu anlat, bebeğe ninni söyle, sonra def ol git,’ diyorlar. Ben de öyle muamele etmelerine göz yumuyorum. Ben çocukların oyuncağı, herkesin şamar oğlanı, aptal Andy’yim. Ama senden aynı muameleyi kabul etmeyeceğim, sai. Kurtlar işlerini bitirdikten sonra birkaç yıl daha Calla’da yaşamayı umuyorsun, değil mi?”</p>

  <p class="calibre1">“Öyle olduğunu biliyosun,” dedi Slightman. Sesi öylesine alçaktı ki Jake söylediklerini zar zor duyuyordu. “Ve bunu hak ediyom.”</p>

  <p class="calibre1">“Sen ve oğlun, ikiniz de Calla’da yaşayacak, teşekkürler commala diyeceksiniz! Ama bu, dış dünyadan gelen yabancıların ölümünden çok sessiz kalmama bağlı. Bunu istiyorsan bana saygılı davranman gerek.”</p>

  <p class="calibre1">“Bu çok saçma,” dedi Slightman kısa bir duraklamanın ardından. Dolabın içinde saklanan Jake de aynı fikirdeydi. Bir robotun saygı görmek istemesi saçmaydı. Ama boş bir ormanda devriye gezen dev bir ayı, çift kutuplu bilgisayarların sırlarını öğrenmeye çalışan bir katil ve sadece yeni bilmeceler duymak ve çözmekle ilgilenen bir tren de saçmaydı. “Ve ayrıca, yalvarırım dinle beni, kendime bile saygım yokken sana nasıl saygı duyacağım?”</p>

  <p class="calibre1">Bu soruya karşılık olarak çok yüksek, mekanik bir tıkırtı duyuldu. Jake mantıksızlığın devrelerini yakmakla tehdit ettiği sırada Blaine’in de buna benzer sesler çıkardığını hatırladı. Sonra Andy, “Cevap yok. On dokuz,” dedi. “Bağlantı kur ve rapor ver, sai Slightman. Şu işi bitirelim.”</p>

  <p class="calibre1">“Pekâlâ.”</p>

  <p class="calibre1">Otuz kırk saniye boyunca tek duyulan, klavye tıkırtıları oldu. Sonra Jake’in yüzünü buruşturmasına, Oy’un ise boğazının derinliklerinden inlemesine yol açan tiz bir ıslık sesi duyuldu. Jake daha önce hiç buna benzer bir ses duymamıştı. O, 1977 New York’undandı ve modem sözcüğünün onun için hiçbir anlamı yoktu.</p>

  <p class="calibre1">Tiz ses aniden kesildi ve bir dakika kadar sessizlik oldu. Ardından: BURASI ALGUL SIENTO. BEN FİNLİ O’TEGO. LÜTFEN ŞİFRENİZİ GİRİN. ON SANİYENİZ…”</p>

  <p class="calibre1">“Cumartesi,” dedi Slightman ve Jake kaşlarını çattı. Bu mutluluk veren gün ismini bu dünyada daha önce duymuş muydu? Sanmıyordu.</p>

  <p class="calibre1">“TEŞEKKÜRLER. ALGUL SIENTO ONAYLIYOR. HATTAyiZ.” Tiz ses kısa süreliğine tekrar duyuldu. Sonra: “RAPOR VER, CUMARTESİ.”</p>

  <p class="calibre1">Slightman, Roland ve daha genç olanı, içinde muhtemelen Manniler tarafından ortaya çıkarılmış bir kapı bulunan Sesler Mağarası‘na tırmanırken seyrettiğini söyledi. Dediğine göre uzakgöreni kullanmış ve bu sayede oldukça iyi görebil…</p>

  <p class="calibre1">“Teleskop,” dedi Andy. O kendini beğenmiş ses tonu geri dönmüştü. “Onlara teleskop deniyor.”</p>

  <p class="calibre1">“Raporu sen vermek ister misin, Andy?” diye soğukça sordu Slightman.</p>

  <p class="calibre1">“Bağışla,” dedi Andy uzun süre eziyet edilmiş birinin sesiyle. “Bağışla, bağışla, devam et, devam et.”</p>

  <p class="calibre1">Bir sessizlik oldu. Jake, Slightman’m robota dik dik baktığını tahmin edebiliyordu. Sonunda tekrar konuştu.</p>

  <p class="calibre1">“Atlarını aşağıda bırakıp tırmandılar. Yanlarında ağırmış gibi nöbetleşe taşıdıkları pembe bir çanta vardı. İçinde köşeli bir şey vardı, teleskop uzakgörenden seçebiliyodum. İki tahmin sunabilir miyim?”</p>

  <p class="calibre1">“EVET.”</p>

  <p class="calibre1">“Birincisi şu, çantada pederin en değerli kitaplarından birkaçı olabilir. Eğer öyleyse asıl görev tamamlandıktan sonra bir Kurt onları ortadan kaldırması için mağaraya gönderilmeli.”</p>

  <p class="calibre1">“NEDEN?” Ses buz gibiydi. Jake insan sesi olmadığından kesinlikle emindi. Ses onu korkutuyor ve kendini aciz hissetmesine sebep oluyordu.</p>

  <p class="calibre1">“Rahibe bir mesaj olması için!” dedi Slightman sebep açık seçik ortadaymış gibi.</p>

  <p class="calibre1">“RAHİP ÇOK YAKINDA HİÇBİR MESAJ ALAMAYACAK KONUMDA OLACAK,” dedi ses. “İKİNCİ TAHMİNİN NEDİR?”</p>

  <p class="calibre1">Slightman tekrar konuştuğunda sesi titriyordu. Jake hain piçin korktuğunu umdu. Evet, tek oğlunu koruyor olabilirdi ama bu ona ihanet etme hakkı…</p>

  <p class="calibre1">“Haritalar olabilir,” dedi Slightman. “Kitapları olan bir adamın haritaları da olabileceğini düşündüm. Onlara Gök Gürültüsü‘ne giden Doğu Bölgeleri’nin haritalarını vermiş olabilir. Bir sonraki duraklarının orası olacağını saklamadılar. Gerçi hayatta kalsalar bile haritalar işlerine yaramayabilir. Önümüzdeki sene kuzey, muhtemelen doğu olacak, ondan sonraki yıl ise güney.”</p>

  <p class="calibre1">Jake tozlu dolapta aniden Andy’nin rapor veren Slightman’ı izlediğini gördü. Robotun mavi ışıklar saçan gözleri parlıyordu. Slightman bilmiyordu (Calla’da kimse bilmiyordu) ama bu mavi pırıltı, DNF44821V63’ün neşelendiğinin belirtisiydi. Aslında Slightman’a gülüyordu.</p>

  <p class="calibre1">Çünkü gerçeği biliyor, diye düşündü Jake. Çantada gerçekte ne olduğunu biliyor. Bir kutu kurabiyesine bahse girerim.</p>

  <p class="calibre1">Bundan emin olabilir miydi? Dokunuşu bir robot üzerinde kullanması mümkün müydü?</p>

  <p class="calibre1">Düşünebiliyorsa dokunabilirsin, dedi Silahşor kafasının içinden.</p>

  <p class="calibre1">Şey… belki.</p>

  <p class="calibre1">“İçindeki her neyse, çocukları gerçekten vadilere götüreceklerinin bir göstergesi,” diyordu Slightman. “Ama o mağaraya saklayacak duller elbette.”</p>

  <p class="calibre1">“Hayır, o mağaraya olmaz, tabi,” dedi Andy. Sesinde her zamanki küçümseme vardı ama Jake, mavi gözlerinin deli gibi parladığını hayal edebiliyordu. “O mağarada çok fazla ses var, çocuklar korkacaktır! Aynen öyle!”</p>

  <p class="calibre1">DNF44821V63, Haberci Robot. Haberci! Slightman ihanetle sulanabilirdi ama Andy nasıl suçlanabilirdi? Yapması gerekeni yapıyordu, göğsündeki plakada bu açık seçik görülüyordu. Bunca zamandır gözlerinin önündeydi. Tanrılar!</p>

  <p class="calibre1">&nbsp;Bu arada Benny’nin babası, Algul Siento adındaki yerde olan Finli o’ Tego’ya rapor vermeye devam ediyordu.</p>

  <p class="calibre1">“Tavery ikizlerinin çizdiği haritada bize gösterdiği maden, Gloria. Ve Gloria, Sesler Mağarası‘ndan sadece bir kilometre uzaklıkta. Ama piç kurusu bir baş belası. Bir başka tahmin sunabilir miyim?”</p>

  <p class="calibre1">“EVET.”</p>

  <p class="calibre1">“Gloria’ya giden vadi, güneyde, dört yüz metre kadar içerde ikiye ayrılıyo. Çatalın diğer ucunda bir başka maden var. Adı Redbird Two. Dinh’leri, ahaliye çocukları Gloria’ya saklayacağını söylüyo. Bu hafta içinde yapacağı toplantıda da böyle diyeceğini sanıyom. Kurtlar’la savaşma izni isteyeceği toplantıda. Ama zamanı geldiğinde çocukları Redbird’e saklayacağını tahmin ediyom. Oriza’nın Kardeşleri’ni mağara ağ ana ve üstüne nöbetçi olarak yerleştirecektir. Bu kadınları hafife almasanız iyi olur.”</p>

  <p class="calibre1">“KAÇ KİŞİ?”</p>

  <p class="calibre1">“Sarey Adams’ı da dahil ederse beş sanırım. Ayrıca arbaletli adamlar. Kara derili kadının da aralarında olacağını tahmin ediyom, çok iyi olduğunu söylüyolar. Hatta belki içlerinde en iyisi. Ama öyle ya da böyle, çocuklann nerede olacağını biliyoz. Onları böyle bir yere tıkması bir hata ama bunu bilmiyo. Tehlikeli biri ama eski kafalı. Muhtemelen bu strateji daha önce işine yaradığı için tekrar baş vuruyo.”</p>

  <p class="calibre1">Elbette öyleydi. Eyebolt Kanyonu’nda, Latigo’nun adamlarına karşı.</p>

  <p class="calibre1">“Şimdi önemli olan, Kurtlar geldiğinde onun, genç adamın ve çocuğun nerede olacağı. Bunu toplantıda söyleyebilir. Orada olmazsa daha sonra Eisenhart’a söyleyecektir.”</p>

  <p class="calibre1">“YA OVERHOLSER’A?”</p>

  <p class="calibre1">“Hayır, Eisenhart, ona destek verecek ama Overholser karşı çıkacak.”</p>

  <p class="calibre1">“NEREDE OLACAKLARINI ÖĞRENMEK ZORUNDASIN.”</p>

  <p class="calibre1">“Biliyom,” dedi Slightman. “Andy ile öğrenip bu lanetli yere tekrar geleceğiz. Ama Oriza ve İsa Adam’a yemin ederim, ondan sonra üzerime düşeni tamamlamış olacağım. Artık gidebilir miyiz?”</p>

  <p class="calibre1">O tiz ıslık tekrar duyuldu. Jake dişlerini gıcırdatarak sona ermesini bekledi. Bir süre sonra yine sessizlik oldu. Finli o’Tego hattan ayrılmıştı.</p>

  <p class="calibre1">“İşimiz bitti mi?” diye sordu Slightman.</p>

  <p class="calibre1">“Kalmak için bir sebebin yoksa bitti,” dedi Andy.</p>

  <p class="calibre1">“Burada sana farklı görünen bir şey var mı?” diye aniden sordu Slightman. Jake’in içi bir anda buz kesti.</p>

  <p class="calibre1">“Hayır,” dedi Andy. “Ama insanların önsezilerine büyük saygım vardır. Bir şey mi hissettin, sai?”</p>

  <p class="calibre1">Jake’e neredeyse bir dakika sürmüş gibi gelen bir duraksama oldu ama çok daha kısa sürdüğünü biliyordu. Oy’un başını bacağına yaslayıp bekledi.</p>

  <p class="calibre1">“Hayır,” dedi Slightman sonunda. “Kurtlar’ın gelişi yaklaştıkça tedirginliğim arttı sanırım. Tanrım, bir an önce bitsin artık! Bundan nefret ediyom!”</p>

  <p class="calibre1">“Doğru olanı yapıyorsun, sai.” Jake, Slightman’ı bilmiyordu ama Andy’nin zoraki sempatisi dişlerini gıcırdatmasına sebep oluyordu. “Başka seçeneğin yok. Calla Bryn Sturgis’de kardeşi ölmüş tek ikize sahip olmak senin suçun değil. Bununla ilgili çok güzel bir şarkı biliyorum. Belki söylememi…”</p>

  <p class="calibre1">“Kes sesini!” diye bağırdı Slightman boğuk sesle. “Kes sesini, seni aptal metal yığını! Ruhumu satmış olmam sana yetmiyo mu? Bir de senin saçmalıklarını dinlemek zorunda mıyım?”</p>

  <p class="calibre1">“Kırdıysam, sadece varsayımsal olarak sahip olduğum kalbimin en derinlerinden af dilerim,” dedi Andy. “Bir başka deyişle, özür dilerim.” Sesi içten gibiydi. Söylediği her kelimeyi kastetmiş gibi. Ama Jake, Andy’nin gözlerinin sessiz kahkahalarla ışıldadığından adı gibi emindi.</p>

  <p class="calibre1">&nbsp;</p>

  <p class="calibre1"><b class="calibre5">12</b></p>

  <p class="calibre1">&nbsp;</p>

  <p class="calibre1">Komplocular binadan ayrıldı. Hoparlörlerden acayip, anlamsız bir melodi yayıldı (en azından Jake için bir anlamı yoktu) ve ardından sessizlik çöktü. Midillisini bulmalarını, geri dönmelerini, onu aramalarını, bulmalarım, öldürmelerini bekledi. İçinden yüz yirmiye kadar saydı, Dogan’a geri dönmediklerini görünce ayağa kalktı (sistemindeki yüksek doz adretıalin yaşlı bir adam gibi tutuk hareket etmesine sebep olmuştu) ve kontrol odasına gitti. Tam vardığı sırada, binanın önündeki harekete duyarlı parlak ışıklar söndü. Tepenin üzerini gösteren monitöre bakınca Dogan’m son ziyaretçilerinin nöbetçi kaktüslerin arasından geçmekte olduğunu gördü. Kaktüsler bu kez hareket etmedi. Besbelli derslerini almışlardı. Jake boyları arasında büyük fark olan Slightman ve Andy’nin uzaklaşmasını izledi. Babası ne zaman Mutt ve Jeff gibi iki tip görse, şunları vodvile koyun, derdi. Elmer Chambers’ın yapabileceği en iyi espri bu kadardı işte.</p>

  <p class="calibre1">Jake, onlar gözden kaybolduktan sonra yere baktı. Toz yoktu elbette. Ne toz, ne de izler. Bunu içeri girer girmez fark etmeliydi. Roland kesinlikle fark ederdi. Roland her şeyi görürdü.</p>

  <p class="calibre1">Jake oradan bir an önce ayrılmak istiyordu, ama kendini beklemeye zorladı. Harekete duyarlı ışıkların artlarından yandığını fark ederlerse muhtemelen bir dağ kedisi olduğunu düşüneceklerdi (ya da Benny’nin armidillo dediği hayvan) ama bu Jake için yeterince iyi değildi. Zaman geçirmek için odadaki kontrol panellerini incelemeye koyuldu. Üzerlerinde LaMerk Endüstri ismi vardı. Bununla birlikte GE ve IBM gibi tanıdık markalar ve daha önce hiç görmediği bir isim de vardı; Microsoft. Bu cihazların hepsinin üzerinde MADE IN USA yazısı bulunuyordu. LaMerk ürünlerinde ise böyle bir yazı yoktu.</p>

  <p class="calibre1">Gördüğü klavyelerden bazılarının (en az iki düzine görmüştü) bilgisayarları kontrol ettiğinden oldukça emindi. Başka hangi cihazlar vardı? Ne kadarı hâlâ çalışıyordu? Buraya stoklanmış silahlar var mıydı? Bu somnun cevabının olumsuz olduğunu tahmin etti. Silah varsa bile muhtemelen yok edilmişlerdi veya el koyulmuştu. Yapanın Haberci Robot Andy (ve birçok özellik) olduğundan neredeyse hiç şüphesi yoktu.</p>

  <p class="calibre1">Sonunda binadan ayrılabileceğine karar verdi. Son derece dikkatli olmalı, atını yavaşça sürmeli ve Rocking B’ye arka taraftan, hiç fark edilmeden gitmeliydi. Aklına bir başka soru geldiğinde kapıya yaklaşmıştı. Oy ile Dogan’z yaptıkları ziyaretin bir kaydı olabilir miydi? Bir yerlerde w video kasete kaydedilmiş olabilir miydi? Ekranlara döndü ve kontrol odasını gösteren monitöre uzun uzun baktı. Oy ile yine görünüyorlardı.</p>

  <p class="calibre1">Kamera öyle bir yere yerleştirilmişti ki odada olup ona yakalanmamak mümkün değildi.</p>

  <p class="calibre1">Boş ver, Jake, dedi Silahşor kafasının içinden. Yapabileceğin hiçbir şey yok, onun için boş ver. Etrafı kurcalamaya kalkarsan arkanda bir iz bırakma ihtimalin artar. Bir alarmı harekete geçirmen bile mümkün.</p>

  <p class="calibre1">Alarmı harekete geçirme düşüncesi onu ikna etti. Oy’u kucağına aldı (daha çok kendini rahatlatmak için) ve dışarı çıktı. Midillisi tam bıraktığı yerdeydi, ay ışığı altında sakince otluyordu. Toprak üzerinde hiçbir iz yoktu… ama Jake kendisinin de iz bırakmadığını gördü. Andy kuru toprakta iz bırakacak kadar ağırdı ama o değildi. Muhtemelen Benny’nin babası da.</p>

  <p class="calibre1">Kes şunu. Varlığını fark etselerdi geri dönerlerdi</p>

  <p class="calibre1">Jake bunun doğru olduğunu düşündü ama yine de Üç Ayı‘nın evinde parmak uçlarına basarak yürüyen küçük kız gibi huzursuzdu. Midillisini çöl yoluna götürüp toz önlüğünü taktı ve Oy’u önündeki büyük cebe koydu. Midilliye binerken Oy’un eyer topuzuna çarpmasına sebep oldu.</p>

  <p class="calibre1">“Ah, Ake!” dedi Oy.</p>

  <p class="calibre1">“Sessiz ol, koca bebek,” dedi Jake midilliyi nehre doğru döndürürken. “Ses çıkarmamalıyız.”</p>

  <p class="calibre1">“Ake,” diyerek göz kırptı Oy. Jake elini cebe sokarak hayvanın en sevdiği yeri kaşıdı. Oy gözlerini kapatıp boynunu olabildiğince uzattı ve sırıttı.</p>

  <p class="calibre1">Jake nehre vardıklarında midilliden inip bir kayanın ardından iki tarafa da dikkatle baktı. Hiçbir şey görmedi, ama kalbi, karşıya geçene dek küt küt attı. Bir yandan da Benny’nin babası, onu görüp gecenin o vaktinde orada ne aradığını soracak olursa ne cevap vereceğini düşünüyordu. Kimseyle karşılaşmadı. İngilizce derslerinde yaratıcı yazım ödevlerinde hep A alırdı ama şimdi insanın korktuğu sırada pek de yaratıcı olamayacağını anlıyordu. Benny’nin babası, onu görecek olursa enselenmiş olacaktı. Bu kadar basitti.</p>

  <p class="calibre1">Kimseye fark ettirmeden Rocking B’ye vardı, ahıra gitti ve midilliyi bölmesine bıraktı. Her yer sessizdi ve Jake buna memnundu.</p>

  <p class="calibre1">&nbsp;</p>

  <p class="calibre1"><b class="calibre5">13</b></p>

  <p class="calibre1">&nbsp;</p>

  <p class="calibre1">Jake Benny’nin odasına dönünce yerine yattı ve örtüyü çenesine kadar çekti. Oy yine yatağa çıktı ve kıvrılarak uyku pozisyonunu aldı. Benny uykusunda mırıldanarak döndü ve hayvanı okşadı.</p>

  <p class="calibre1">Jake uyuyan çocuğa karışık hislerle baktı. Benny’den, dürüstlüğünden, eğlenceye duyduğu iştahtan, üzerine düşen işleri hiç gocunmadan hevesle yapmasından hoşlanıyordu. Çocuğun bir şeyi komik bulduğunda çınlayan kahkahasını, pek çok konuda uyuşmalarını seviyordu ve…</p>

  <p class="calibre1">Ve o geceye kadar Benny’nin babasını da seviyordu.</p>

  <p class="calibre1">Benny’nin (a) babasının bir hain olduğunu ve (b) onu ele verenin arkadaşı olduğunu öğrendiğinde ona nasıl bakacağını hayal etmeye çalıştı. Jake öfkeyle başa çıkabileceğini düşündü. Kırgınlık, daha zor olacaktı.</p>

  <p class="calibre1">Sadece kırılacak mı sence? Tekrar düşünsen iyi olur. Benny Slightman’ın hayatında fazla dayanak yok ve bu olay hepsini yıkacak.</p>

  <p class="calibre1">Babasının bir hain ve casus olması benim suçum değil.</p>

  <p class="calibre1">Ama Benny’nin suçu da değildi. Slightman’a sorulacak olsa o da muhtemelen bunun kendi suçu olmadığını, mecbur kaldığını söyleyecekti. Jake bunun kısmen doğru olduğunu düşündü. Bir babanın gözünden bakılacak olursa tamamen doğruydu. Calla’nın ikizlerinde Kurtlar’a lazım olan ne vardı? Büyük ihtimalle beyinlerindeki bir şeydi. Tek çocuklarda olmayan bir tür enzim veya salgı olabilirdi. Belki “ikiz telepatisi” varsayımsal olgusunu yaratan bir enzim veya salgıydı. Her ne ise, muhtemelen Benny Slightman’da da vardı zira Benny tek çocuk gibi görünmesine rağmen aslında değildi. Kız kardeşi ölmüştü. Eh, bu çetrefilli bir durumdu, değil mi? Özellikle de kalan tek çocuğunu seven bir baba için. Oğlunun elinden alınmasını göze alamayan bir baba için.</p>

  <p class="calibre1">Ya Roland, onu öldürürse? O zaman Benny sana nasıl bakar?</p>

  <p class="calibre1">Roland bir keresinde, bir başka dünyada Jake Chambers’a iyi bakacağına söz vermiş ve sonra karanlığa düşmesine izin vermişti. Jake bundan büyük bir ihanet olamayacağını düşünmüştü. Artık bundan o kadar emin değildi. Hem de hiç değildi. Bu mutsuz düşünceler uzun bir süre uyumasına izin vermedi. Sonunda, günün ilk ışıklarının ufukta belirmesinden yarım saat kadar önce hafif ve huzursuz bir uykuya daldı.</p>

  <p class="calibre1">&nbsp;</p>

  <p class="calibre1">&nbsp;</p>
</body>
</html>
