<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.7" name="Generator" />

  <title>GİRİŞ</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="p3"><span class="t"><b class="calibre2">G</b></span><span class="t"><b class="calibre2">İ</b></span><span class="t"><b class="calibre2">R</b></span><span class="t"><b class="calibre2">İ</b></span><span class="t"><b class="calibre2">Ş</b></span></p>

  <p class="p4"><span class="t3">&nbsp;</span></p>

  <p class="p4"><span class="t4"><i class="calibre4">DEFORME</i></span></p>

  <p class="calibre1">&nbsp;</p>

  <p class="calibre1"><b class="calibre5">1</b></p>

  <p class="calibre1">&nbsp;</p>

  <p class="calibre1">Tian’a üç toprak parçası bahşedilmişti (ama pek az çiftçi bu sözcüğü kullanırdı): ailesinin çok uzun yıllardır pirinç yetiştirdiği Nehir Tarlası; fazJaffords’un nesiller boyunca turp, balkabağı ve mısır yetiştirdiği Yolboyu Tarlası; içinde kayalar ve sönük umutlardan başka bir şey bulunmayan verimsiz, işe yaramaz Piç Kurusu. Tian evinin hemen arkasındaki bu yirmi dönümlük araziden faydalanmaya çalışan ilk Jaffords değildi, diğer yönlerden tamamen aklı başında bir insan olan büyükbabası, orada altın bulunduğuna inanıyordu. Tian’ın annesi ise orada çok değerli bir baharat olan porin yetiştirilebileceğini düşünüyordu. Tian’ın takıntısı ise madrigal idi. Piç Kurusu’nda madrigal yetişebilirdi mutlaka. Yetinmeliydi. Elinde bin tohum vardı (ona değerli bir peniye mal olmuştu) ve yatak odasının döşeme tahtalarının altında saklıydılar. Bir sonraki yıl tohumlan ekmeden önce geriye yapılacak tek bir şey kalmıştı, o da Piç Kurusu’nu sürmekti. Ve bunu söylemek, yapmaktan çok daha kolaydı.</p>

  <p class="calibre1">Jaffords Klanı, hayvanlara sahip olan şanslı ailelerdendi. Sahip oldukları hayvanlar içinde üç de katır vardı, ama Piç Kurusu’nda katır kullanmaya çalışmak çılgınlık olurdu zira öyle bir şanssızlığa uğramış hayvan gün sonunda ya bacağını kırmış ya da sokmalar yüzünden can çekişiyor olurdu. Bu ikincisi, yıllar önce az daha Tian’ın amcalarından birinin başına geliyordu. Adam peşinde iğneleri çivi büyüklüğünde değişim geçirmiş dev eşekarıları olduğu halde çığlık çığlığa eve dönmüş, paçasını zor kurtarmıştı.</p>

  <p class="calibre1">Arıların kovanını bulmuşlardı (şey, aslında bulan Andy’ydi; eşekarıları ne kadar büyük olurlarsa olsunlar Andy’yi rahatsız etmezlerdi). Kovanı bulduktan sonra gazyağıyla yakmışlardı ama başkaları da olabilirdi. Bir de çukurlar vardı. Evet dostum, hem de sürüyle vardı ve çukurları yakamazdınız, değil mi? Hayır. Piç Kurusu, eskilerin “gevşek toprak” dediği bir araziydi. İçinde kayalar, çukurlar ve burun direğini kıracak çürük kokuları yayan en az bir tane de mağara vardı. Kim bilir karanlık ağızlarından etrafı ne tür yaratıklar gözlüyordu.</p>

  <p class="calibre1">Ve çukurların en beterleri insanların (veya katırların) görüş alanları dışında oluyordu. Hayır efendim, bu sinsi çukurlar son ana dek kesinlikle fark edilmiyordu. Bacak kıran çukurlar daima güzel kokulu ot yığınları ve zararsız görünen çalıların altında oluyordu. Katırınız bir adım atar ve bir dalın kırılmasına benzer tüyler ürpertici bir çıtırtının ardından yuvalarından fırlamış gözleri gökyüzüne dikilmiş, dişleri ortaya serilmiş halde, ıstırap içinde bir anda yere yığılırdı. Onu acısından kurtarana dek elbette ve Calla Bryn Sturgis’de hayvanlar çok değerliydi.</p>

  <p class="calibre1">Tian bu yüzden sabana kız kardeşini koşmuştu. Yapmaması için bir sebep yoktu. Tia deforme olmuştu, bu yüzden yapabildikleri çok kısıtlıydı. Çok iriydi (deforme olanlar genellikle çok iri boyutlara ulaşırdı) ve İsa Adam onu korusun, bunu yapmaya hevesliydi. İhtiyar ona hağç dediği bir İsamuskası yapmıştı. Tia, onu boynundan hiç çıkarmıyordu. Şimdi de sabanı çekerken terli göğsü üzerinde ileri geri sallanıyordu.</p>

  <p class="calibre1">Saban ham deriden sağlam şeritlerle omuzlarına bağlanmıştı. Sabanın demirağacı saplarını sıkıca tutarak yönlendiren Tian bir kayaya veya çukura takıldıkça homurdanarak çekiyor, yanlara doğru itiyor, sabanın ucunu kurtarmaya çalışıyordu. Tam Dünya’nın sonlarındaydılar, ama Piç Kurusu yaz ortasında gibi sıcaktı. Tia’nın, rengi ter yüzünden koyulaşmış giysileri kaim bacaklarına yapışıyordu. Tian gözüne giren saçlardan kurtulmak için başını ne zaman geriye savursa ter damlacıkları havada uçuşuyordu.</p>

  <p class="calibre1">“Off, seni salak!” diye bağırdı. “Bu kaya sabanı kıracak, kör müsün?”</p>

  <p class="calibre1">Kör değildi. Sağır da değildi. Sadece deforme olmuştu. Tia sabanı sol tarafına doğru büyük bir kuvvetle çekti. Tian çekişin gücüyle aniden öne fırladı ve bacağını sabanın her nasılsa takılmadığı bir başka kayaya çarptı. Derisi yüzülen bacağından bileğine doğru akan sıcak kanı hissettiğinde, Jaffordsları neyin çıldırtıp buraya çektiğini merak etti (ve bunu ilk merak edişi de değildi). İçinden bir ses, bu kahrolası toprak parçasında porin gibi madrigal de yetiştirilemeyeceğini söylüyordu. Ama isterse yirmi dönümün tamamını ayrıkotlarıyla kaplayabilirdi. Oysa onun istediği onlardan kurtulmaktı. Yeni Dünya’da yapılacak ilk iş oydu. O…</p>

  <p class="calibre1">Saban kollarını yerinden çıkaracak sertlikte bir hareketle önce sağa, sonra ileri çekildi. “Ahh! Yavaş ol, kız! Koparlarsa yerlerine yenileri çıkmaz, biliyorsun.”</p>

  <p class="calibre1">Tia terle ıslanmış, boş ifadeli, geniş yüzünü alçak bulutlarla kaplı gökyüzüne çevirdi ve anırır gibi sesler çıkararak güldü. İsa Adam aşkına, sesi gerçekten de bir eşeğinkine benziyordu. Bununla birlikte bir insan kahkahasıydı. Tian çoğu zaman elinde olmadan yaptığı gibi bu kahkahanın bir anlamı olup olmadığını merak etti. Acaba Tia söylediklerinin hiç olmazsa bir kısmını anlamış mıydı yoksa sadece ses tonuna mı tepki gösteriyordu? Deforme olanlar hiç…</p>

  <p class="calibre1">“İyi günler, sai,” dedi arkasından bir ses. Çok yüksek ve tamamıyla ifadesiz bir sesti. Sesin sahibi, Tian’ın şaşkın bağırışını duymazdan geldi. “Hoş günler geçirmenizi ve dünyadaki günlerinizin uzun olmasını temenni ederim. Hizmetinizdeyim.”</p>

  <p class="calibre1">Tian hızla arkasını döndü ve karşısında iki metre on santimlik boyuyla Andy’yi buldu. Tam o sırada kız kardeşi o iri adımlarından birini attı ve Tian tekrar öne savruldu. Az daha yere kapaklanıyordu. Sabanın deri tutamakları ellerinden uçup şak diye boğazına dolandı. Yaratabileceği felaketten bihaber olan Tia bir adım daha attı. Bunun üzerine Tian’ın nefesi kesildi ve yutkunup nefes almaya çalışarak kıvranmaya başladı. Elleri birer pençeye dönmüş, boğazına dolanan şeritleri çözmeye çalışıyordu. Andy tüm bu olan bitenleri her zamanki boş gülümsemesiyle izliyordu.</p>

  <p class="calibre1">Tia bir adım daha attı ve Tian’ın ayaklan yerden kesildi. Bir kayanın üzerine kıçüstü sertçe düştü, ama artık nefes alabiliyordu. Hiç olmazsa şimdilik. Kahrolası uğursuz tarla! Her zaman öyleydi! Her zaman da öyle olacaktı!</p>

  <p class="calibre1">Tian deri şeridi boğazına tekrar dolanmadan yakalayıp bağırdı. “Bekle, seni kaltak! O kocaman bir işe yaramaz memelerini burmamı istemiyorsan dur!”</p>

  <p class="calibre1">Tia bunun üzerine uysalca durdu ve neler olup bittiğini görmek için arkasını döndü. Terle parlayan kocaman kollarından birini kaldırdı ve Andy’yi gösterdi. “Andy! Andy gelmiş!”</p>

  <p class="calibre1">“Kör diilim,” diye söylenen Tian kalçasını ovuşturarak ayağa kalktı. Acaba orası da kanıyor muydu? İsa Adam aşkına, galiba kanıyordu.</p>

  <p class="calibre1">“İyi günler, saz,” dedi Andy tekrar ve üç metal parmağını metal boğazına üç kez vurdu. “Uzun günler ve hoş geceler dilerim.”</p>

  <p class="calibre1">Tia bu söze verilen karşılığı (ben de iki mislini sizin için dilerim) daha önce binlerce kez duymuş olmasına rağmen tek yaptığı, boş ifadeli yüzünü tekrar gökyüzüne kaldırıp anırırcasına gülmek oldu. Tian bir an şaşırtıcı bir acı duydu. Hissettiği acı kollarında, boğazında ya da kalçasında değil, yüreğindeydi. Kardeşini küçük bir kız olarak hayal meyal hatırlıyordu: bir yusufçuk gibi güzel ve hızlı, cin gibi de zekiydi. Sonra…</p>

  <p class="calibre1">Ama düşünceleri, içine doğan tatsız bir önseziyle kesildi. Kalbine taş gibi bir ağırlık çöktü. Haberin ben buradayken gelmesine hiç şaşırmadım, diye düşündü. Tanrı‘mn unuttuğu, kötü şansın kol gezdiği bu lanet yerde. Zamanı gelmişti, değil mi? Hatta geçmişti bile.</p>

  <p class="calibre1">“Andy,” dedi.</p>

  <p class="calibre1">“Evet!” dedi Andy gülümseyerek. “Dostunuz Andy! Hizmetinizde! Falınızı dinlemek ister misiniz, sai Tian? Tam Dünya’dayız. Orta-Dünya’da Kadın Ava diye adlandırılan ay kıpkırmızı. Bir arkadaşınız arayacak! İşleriniz açılacak! Biri iyi, biri kötü iki fikriniz olacak…”</p>

  <p class="calibre1">“Kötü olan, bu tarlaya gelme fikriydi,” dedi Tian. “Falı boş ver şimdi, Andy. Neden buradasın?”</p>

  <p class="calibre1">Andy’nin gülümsemesi solamazdı (ne de olsa o bir robottu, Calla Bryn Sturgis’de ve kilometreler veya tekerleklerce alan içinde kalan son robot) ama Tian’a yine de solmuş gibi geldi. Robot bir çocuğun çizdiği çöpten adamlara benziyordu. Son derece uzun ve inceydi. Kolları ve bacakları gümüş rengiydi. Başı, elektronik gözlerin yerleştirildiği paslanmaz çelikten bir fıçıya benziyordu. Silindir şeklindeki gövdesi altın rengiydi. gir adamın göğsü denebilecek yerde bir plaka vardı. Üzerinde şunlar yazıyordu:</p>

  <p class="calibre1">&nbsp;</p>

  <p class="calibre1"><i class="calibre3">LaMERK ENDÜSTR</i><i class="calibre3">İ</i> <i class="calibre3">İ</i><i class="calibre3">LE</i></p>

  <p class="calibre1"><i class="calibre3">KUZEY MERKEZ POZ</i><i class="calibre3">İ</i><i class="calibre3">TRON</i><i class="calibre3">İ</i><i class="calibre3">K, LTD.</i></p>

  <p class="calibre1"><i class="calibre3">ORTAK YAPIMI</i></p>

  <p class="calibre1"><i class="calibre3">SUNAR</i></p>

  <p class="calibre1"><i class="calibre3">ANDY</i></p>

  <p class="calibre1"><i class="calibre3">Model: HABERC</i><i class="calibre3">İ</i> <i class="calibre3">(Ba</i><i class="calibre3">ş</i><i class="calibre3">ka birçok özellik) Seri Numaras</i><i class="calibre3">ı</i><i class="calibre3">: DNF44821V63</i></p>

  <p class="calibre1">&nbsp;</p>

  <p class="calibre1">Tian tüm diğer robotlar nesiller önce yok olmuşken bunun nasıl ve niçin sağlam kaldığını bilmiyor, aynı zamanda umursamıyordu. Andy’yi Calla’da her yerde görmek mümkündü (ama sınırların ötesine geçmezdi). İpince bacakları üzerinde etrafta dolaşır, her yere bakar, bazen bilgi yüklerken (veya belki de silerken, kim bilir?) çıkardığı tıkırtılar duyulurdu. Şarkılar söyler, kasabanın bir ucundan diğerine dedikodu taşırdı. Haberci Robot Andy hiç yorulmazdı. Her şeyden çok da falları okumayı severdi, ama kasaba halkı bu falların hiçbir anlamı olmadığı konusunda hemfikirdi.</p>

  <p class="calibre1">Ama bir özelliği vardı ki, önemini hiç kimse yadsıyamazdı.</p>

  <p class="calibre1">“Neden buradasın teneke yığını? Cevap ver! Kurtlar mı yoksa? Gök Gürültüsü‘nden mi geliyorlar?”</p>

  <p class="calibre1">Tian teri üzerinde kururken aptal şeyin hayır demesi, falını söylemey1 teklif etmesi veya otuz kıta uzunluğundaki “The Green Corn ADayo” şarkısını söylemeye başlaması için tüm kalbiyle dua ediyor, Andy’nin aptalca gülümseyen metal suratına bakıyordu.</p>

  <p class="calibre1">Ama gülümseyen Andy’nin tek söylediği, “Evet, sai,” oldu.</p>

  <p class="calibre1">“İsa Adam ve Tanrı‘nın Oğlu,” dedi Tian (İhtiyar ona bu ikisinin aynı anlama geldiğini söylemişti ama Tian daha fazla açıklamaya gerek görmemişti). “Ne zaman?”</p>

  <p class="calibre1">“Ay bütün bir yolculuğu tamamlayınca gelecekler,” dedi hâlâ gülümsemekte olan Andy.</p>

  <p class="calibre1">“Dolunaydan dolunaya mı?”</p>

  <p class="calibre1">“Ona yakın, sai.”</p>

  <p class="calibre1">Bir eksik bir fazla otuz gün yani. Kurtlar’ın gelmesine otuz gün kalmıştı. Ve Andy’nin yanılıyor olmasını ummak söz konusu bile değildi. Robotun Kurtlar’ın Gök Gürültüsü‘nden geleceğini nasıl olup da önceden söyleyebildiğini hiç kimse bilmiyordu, ama söylüyordu işte. Andy asla yanılmazdı.</p>

  <p class="calibre1">“Sana da, kötü haberlerine de lanet olsun!” diye haykırdı Tian öfkeyle. “Ne işe yararsın?”</p>

  <p class="calibre1">“Haberler kötü olduğu için üzgünüm,” dedi Andy. Gövdesinden tıkırtılar geldi, gözlerinin mavi ışığı bir anlığına parlaklaştı ve robot bir adım geriledi. “Falınızı söylememi istemez misiniz? Tam Dünya’nın sonundayız, yarım kalan işleri tamamlamak ve yeni insanlarla tanışmak için çok hayırlı günlerdeyiz…”</p>

  <p class="calibre1">“Deli saçması kehanetlerine de lanet olsun!” diye bağıran Tian yerden bir avuç toprak alıp robota fırlattı. Bir çakıl parçası, Andy’nin metal gövdesine çarpıp sekti. Tia yutkunarak ağlamaya başladı. Uzun gölgesi, Piç Kurusu tarlasına düşen Andy bir adım daha geriledi ama yüzündeki aptalca, nefret dolu gülümseme aynı kaldı.</p>

  <p class="calibre1">“Ya bir şarkıya ne dersiniz? Kasabanın kuzey ucundaki Mannilerden çok eğlenceli bir şarkı öğrendim. Adı, The Time of Loss, Make God Your Boss.‘n<span class="t5"></span> Andy’nin gövdesinden bir klarnet sesi geldi; onu piyano sesi takip etti. “Şöyle başlıyor…”</p>

  <p class="calibre1">Ter damlaları, Tian’ın yanaklarından aşağı süzülüyor, kaşınan hayaları terden bacaklarına yapışıyor, burnuna leş gibi bir koku geliyordu. Saplantısının kokusu. Tia o aptal ifadeli suratını yine gökyüzüne kaldırmış, ağlıyordu. Bu kötü haberler getiren uğursuz robot da Mannilerden öğrendiği bir ilahiyi söylemeye hazırlanıyordu.</p>

  <p class="calibre1">“Sakın başlama, Andy.” Sesi sakin sayılırdı ama dişlerini sıkarak konuşmuştu.</p>

  <p class="calibre1">“Sai,” diyen robot sonunda sessiz kaldı.</p>

  <p class="calibre1">Tian böğürerek ağlayan kardeşinin yanına gitti, kolunu beline doladı ve (çok da kötü sayılmayan) kokusunu hissetti. Çalışma ve itaatin sebep olduğu masum bir kokuydu. İçini çekerek kardeşinin hıçkırıklarla sarsılan kolunu okşamaya başladı.</p>

  <p class="calibre1">“Kes şunu, sulu gözlü kaltak.” Kelimeleri çirkindi ama ses tonu son derece nazikti ve kardeşini sakinleştiren de o oldu. Hıçkırıkları yavaşça kesildi. Kalçası, Tian’ın kaburga hizasına geliyordu. Tia, ağabeyinden otuz santim uzundu. Oradan geçen ve onları gören bir yabancı, yüzlerindeki benzerlik ve bedenlerindeki fark yüzünden şaşırarak dururdu. Benzerlikleri olağandı; ne de olsa ikizdiler.</p>

  <p class="calibre1">Kız kardeşini sevgi sözcükleriyle karışık küfürlerle avutmaya devam etti. Tia’nın doğudan deforme olmuş halde dönmesinden o yana geçen yıllar içinde bu iki farklı ifade tarzı Tian Jaffords için hemen hemen aynı olmuştu. Tia sonunda ağlamayı kesti, hatta havada taklalar atan bir ekinkargası görünce kıkırdamaya başladı.</p>

  <p class="calibre1">Tian’m içinden, ona son derece yabancı olduğunu bile fark edemediği bir duygu yükseliyordu. “Bu doğru diil,” dedi. “Hayır, efendim. İsa Adam ve tüm tanrılar adına, doğru diil.” Doğuya, tepelerin ardında yükselen, buluta benzeyen ama aslında bulut olmayan o zarımsı karanlığa baktı. Gök Gürültüsü‘nün kıyışıydı.</p>

  <p class="calibre1">“Bize yaptıkları şey doğru diil.”</p>

  <p class="calibre1">“Falınızı dinlemek istemediğinizden emin misiniz, sai? Parlak sikkeler ve güzel bir esmer bayan görüyorum.”</p>

  <p class="calibre1">“Esmer bayanların benimle işi olmaz,” diyen Tian, kardeşinin omuzlanna bağlı koşum takımlarını çekti. “Senin de çok iyi bildiğin gibi evliyim.”</p>

  <p class="calibre1">“Birçok evli adamın kaçamakları olagelmiştir,” dedi Andy. Tian neredeyse robotun sesinde ukalaca bir ton olduğuna inanacaktı.</p>

  <p class="calibre1">“Karılarını sevenlerin olmamıştır.” Tian koşum takımlarını omuzladı (takımı kendisi yapmıştı) ve evinin bulunduğu tarafa döndü. “Zaten çiftçiler yapamaz. Bana bir kaçamağa masraf yapacak kadar zengin bir çiftçi göster, o parlak kıçını öpeyim. Haydi, Tia. Kaldırıp yere bırak.”</p>

  <p class="calibre1">“Eve?” diye sordu Tia.</p>

  <p class="calibre1">“Evet.”</p>

  <p class="calibre1">“Evde yemek?” diye soran Tia, ona umutla bakıyordu. “Pattes mi?” Duraksadı. “Etsuyuuu?”</p>

  <p class="calibre1">“Tabi,” dedi Tian. “Neden olmasın?”</p>

  <p class="calibre1">Tia neşeyle çığlık atıp eve doğru koşmaya başladı. Koştuğu zaman insanı hayrete düşüren bir görüntü sergiliyordu. Babalarının düşüp ölmeden kısa bir zaman önce söylediği gibi, “Zeki ya da aptal, hareket eden bolca et var.”</p>

  <p class="calibre1">Tian, kız kardeşinin zihninde bir harita varmışçasına hiç bakmadan üzerlerinden atladığı çukurları gözden kaçırmamak için başını öne eğmiş, yavaşça yürüyordu. İçindeki o yabancı duygu giderek şiddetleniyordu. Öfkeyi tanırdı (ineği ölen veya mısırları bir yaz fırtınasıyla yerle bir olan her çiftçi o duyguyu bilirdi) ama bu çok daha derindi. Bu, yoğun bir hiddetti ve yeni bir duyguydu. Başı öne eğik, yumrukları sıkılı, yavaşça yürüyordu. Arkasından gelmekte olan Andy’yi, robot, “Başka haberler de var, sai,” diyene dek fark etmedi. “Kasabanın kuzeydoğusundan, Işının Yolu’ndan, DışDünya’dan yabancılar…”</p>

  <p class="calibre1">“Işına da, yabancılara da, sana da başlayacağım şimdi,” dedi Tian. “Beni rahat bırak, Andy.”</p>

  <p class="calibre1">Andy, Piç Kurusu’nun ortasında, kayalar ve dikenlerle dolu bu işe yaramaz toprak parçasında bir süre hareketsizce durdu. Sonra içinden bir tıkırtı duyuldu, gözleri ışıldadı ve İhtiyar’la konuşmaya karar verdi. İhtiyar, onu asla böyle kovmazdı. İhtiyar falını dinlemeyi her zaman isterdi.</p>

  <p class="calibre1">Ve yabancılar daima çok ilgisini çekerdi.</p>

  <p class="calibre1">Andy kasabaya ve Huzurun Hanımı‘na doğru yürümeye başladı.</p>

  <p class="calibre1">&nbsp;</p>

  <p class="calibre1"><b class="calibre5">2</b></p>

  <p class="calibre1">&nbsp;</p>

  <p class="calibre1">Zalia Jaffords, kocasıyla görümcesinin Piç Kurusu’ndan döndüğünü ve Tia’nm kafasını ahırın dışındaki yağmur suyu dolu varile defalarca soIjup yüzüne süzülen suları bir at gibi püskürttüğünü duymadı. Zalia evin güneyinde çamaşır asıyor, bir yandan da çocuklara göz kulak oluyordu. Mutfak penceresinden baktığını görene dek Tian’ın eve dönmüş olduğunu fark etmedi. Kocasını orada görmek onu şaşırtmış, görünümü ise endişelendirmişti. Tian’ın yüzü, yanaklarında ve alnının ortasında bulunan üç parça kızıl leke haricinde kül rengine dönmüştü.</p>

  <p class="calibre1">Zalia elindeki mandalları çamaşır sepetine bırakıp eve yöneldi.</p>

  <p class="calibre1">“Nereye gidiyosun, ana?” diye seslendi Heddon. “Nereye gidiyosun, nereye?” diye yankıladı Hedda.</p>

  <p class="calibre1">“Siz kabebeklerinize göz kulak olun.”</p>

  <p class="calibre1">“Niyeee?” diye mızmızlandı Hedda. Son günlerde bu ses tonunu çok sık kullanır olmuştu. Bugünlerde sesi biraz daha tizleşecek ve annesinden tokadı yiyecekti.</p>

  <p class="calibre1">“Çünkü en büyükleri sensin,” dedi Zalia, kızma.</p>

  <p class="calibre1">“Ama…”</p>

  <p class="calibre1">“Kes sesini, Hedda Jaffords.”</p>

  <p class="calibre1">“Biz onlara göz kulak oluruz, anne,” dedi Heddon. Heddon hep daha uyumlu bir çocuk olagelmişti. Belki kardeşi kadar zeki değildi ama zekâ her şey demek değildi. Kesinlikle. “Çamaşırların geri kalanını asalım mı?”</p>

  <p class="calibre1">“Heddooon,” dedi kız kardeşi. Yine sinir bozucu mızıldanma. Ama Zalia’nın onlara ayıracak zamanı yoktu. Diğerlerine kısaca bir göz attı: Lyman ve Lia beş yaşında, Aaron ise iki yaşındaydı. Çırılçıplak çamurun içine oturmuş, neşeyle iki taş parçasını birbirine vuruyordu. Onun gibi tek çocuklar kasabada nadiren görülürdü. Diğer kadınlar ona bu yüzden nasıl da imreniyordu! Çünkü Aaron daima güvende olacaktı. Bununla birlikte diğerleri, Heddon ve Hedda… Lyman ve Lia…</p>

  <p class="calibre1">Zalia birdenbire Tian’ın günün bu saatinde evde olmasının sebebini sezdi. Tanrılara aklından geçenin doğru olmaması için yalvardı, ama mutfağa girip çocuklara bakan kocasının yüzündeki ifadeyi görünce neredeyse emin oldu.</p>

  <p class="calibre1">“Sakın bana Kurtlar deme,” dedi telaşla. “Kurtlar olmadığını söyle.”</p>

  <p class="calibre1">&nbsp;</p>

  <p class="calibre1">“Yapamam,” dedi Tian. “Andy’nin söylediğine göre otuz gün sonra geliyolar. Ve Andy bu konuda asla…”</p>

  <p class="calibre1">Sözlerine devam edemeden Zalia Jaffords ellerini yüzüne götürerek bir çığlık attı. Yan avludaki Hedda şaşkınlıkla yerinden sıçradı. Hemen eve doğru koşmaya başladı, ama Heddon, onu engelledi.</p>

  <p class="calibre1">“Lyman ve Lia kadar küçükleri almazlar, diil mi?” diye sordu Zalia. “Hedda ve Heddon belki ama körpelerimi almazlar elbette, diil mi? Daha altı yaşında bile duller!”</p>

  <p class="calibre1">“Kurtlar’ın üç yaşındakileri bile aldığı oldu, biliyosun,” dedi Tian. Yumrukları bir sıkılıyor, bir gevşiyordu. İçindeki hissin (basit bir öfkeden çok daha yoğun olan hissin) şiddeti artmaya devam ediyordu.</p>

  <p class="calibre1">Zalia, ona gözyaşları içinde baktı.</p>

  <p class="calibre1">“Belki artık hayır demenin vakti gelmiştir,” dedi Tian kendisininkine hiç benzemeyen bir sesle.</p>

  <p class="calibre1">“Nasıl yapabiliriz?” diye fısıldadı Zalia. “Tanrılar aşkına, nasıl?”</p>

  <p class="calibre1">“Bilmiyom,” dedi Tian. “Ama yanıma gel, kadın, yalvarırım.”</p>

  <p class="calibre1">Zalia omzu üzerinden avludaki beş çocuğuna son bir kez baktıktan sonra (sanki Kurtlar’ın onları almadığından, hâlâ orada olduklarından emin olmak istiyordu) oturma odasına geçti. Köşedeki sönmüş ateşin önündeki koltuğunda, başı göğsüne düşmüş halde uyuyan büyükbaba onları duymamıştı. Dişsiz ağzının kenarından salyası akıyordu.</p>

  <p class="calibre1">Bu odadan ahır görülebiliyordu. Tian, karısını pencerenin önüne çekerek işaret etti. “İşte,” dedi. “Görebiliyo musun, kadın?”</p>

  <p class="calibre1">Elbette görebiliyordu. Tian’ın iki metre boyundaki kız kardeşi, elbisesinin askılarını indirmiş, yağmur suyu varilinden aldığı suları koca göğüslerine çarpıyordu. Ahırın girişindeyse Zalia’nın kardeşi Zalman duruyordu. Boyu neredeyse iki on beşti, Lord Perth kadar iri, Andy kadar uzun ve yanındaki kız kadar boş ifadeliydi. Göğüsleri çıplak bir kadını o halde görmek, bir erkeğin pantolonunun önünde bir kabarıklığa sebep olabilirdi ama söz konusu Zalman iken bu mümkün değildi. Asla da olmayacaktı. Zalman deforme olmuştu.</p>

  <p class="calibre1">Tekrar Tian’a döndü. Normal bir kadın ve erkek olarak birbirlerinin gözlerine baktılar. Onlar deforme olmamıştı ve bunun yegâne sebebi şanstı. Ahırın önünde dikilen ve bedenleri büyüdükçe beyinleri küçülen iki kişi, Zalia ve Tian da olabilirdi.</p>

  <p class="calibre1">“Elbette görüyom,” dedi Zalia. “Kör diilim.”</p>

  <p class="calibre1">“Bazen kör olmayı dilediğin olmuyo mu?” diye sordu Tian. “Bu hallerini görmemek için?”</p>

  <p class="calibre1">Zalia cevap vermedi.</p>

  <p class="calibre1">“Bu doğru diil, kadın. Hiç diil. Asla da olmadı.”</p>

  <p class="calibre1">“Ama o kadar uzun zamandır…”</p>

  <p class="calibre1">“Başlarım zamana!” diye bağırdı Tian. “Bunlar çocuk! Bizim çocuklarımız!”</p>

  <p class="calibre1">“Kurtlar’ın Calla’yı yakıp yerle bir etmesini mi yeğlersin? Hepimizin boğazını kesip gözlerimizi oymaları daha mı iyi? Çünkü bu dediklerim geçmişte yaşandı. Biliyosun.”</p>

  <p class="calibre1">Biliyordu gerçekten. Ama Calla Bryn Sturgis’in insanları müdahale etmezse buna kim dur diyecekti? O bölgelerde hiçbir otorite simgesi yoktu. Şerif bile. Kendi başlarınaydılar. İç Baronluklar’ın en güçlü olduğu ve ışık saçtığı dönemlerde bile bulundukları yerden o parlak ışıkların pek azını görmüşlerdi. Burası sınır bölgesiydi ve burada hayat daima garip olagelmişti. Sonra Kurtlar gelmeye başlamış ve yaşam iyice garipleşmişti. Ne zaman başlamıştı? Kaç nesil önce? Tian bunu bilmiyordu, ama çok uzun bir süre olduğu muhakkaktı. Büyükbabanın çocukluğunda Kurtlar vardı, zira ikizi, ikisi oyun oynarken Kurtlar tarafından alınmıştı. “Onu aldılar, çünkü yola daha yakındı,” demişti büyükbaba (defalarca). “O gün evden önce ben çıkmış olaydım yola ben yakın olurdum ve beni götürürlerdi. Tanrı iyidir!” Sonra İhtiyar’m verdiği tahta haçı kaldırıp öper ve gevrek gevrek gülerdi.</p>

  <p class="calibre1">Ama büyükbabanın büyükbabasının ona söylediğine göre onların zamanında (Tian’ın hesapları doğruysa bu, beş veya altı nesil öncesi olmalıydı) gri atları üzerinde Gök Gürültüsü‘nden gelen Kurtlar yoktu. Bir keresinde Tian, yaşlı adama, o zamanlarda da tüm bebekler ikiz mi doğuyorlardı? İnsanlar bundan söz ediyorlar mıydı, diye sormuştu. Büyükbaba bu soru üzerine uzun süre düşünmüş, sonra başını iki yana sallamıştı. Eskilerin bu konuda ne söylediğini hatırlamıyordu.</p>

  <p class="calibre1">Zalia, ona endişeyle bakıyordu. “Tüm sabahı o kayalarla dolu tarlada geçirmek senin sinirini bozmuş.”</p>

  <p class="calibre1">“Kurtlar gelip çocuklarımızı aldığında çok daha beter olacağımdan emin olabilirsin.”</p>

  <p class="calibre1">“Aptalca bir şey yapmayacaksın diil mi, T? Tek başına bir şey yapmaya kalkmayacaksın?”</p>

  <p class="calibre1">“Hayır.”</p>

  <p class="calibre1">Hiç tereddüt yoktu. Planlar yapmaya başlamış bile, diye düşündü Zalia ve içinde minik bir umut tomurcuğunun belirmesine izin verdi. Tian’ın Kurtlar’a karşı yapabileceği hiçbir şey yoktu elbette. Hiçbirinin yapabileceği bir şey yoktu. Ama Tian aptal değildi. Bir tarım kasabasında erkeklerin çoğu bir sonraki tarlayı ekmeyi (veya cumartesi gecesi kendi tohumlarını bir kadına boşaltmayı) düşünmekten fazlasını yapmazdı, ama Tian sıradan bir çiftçi sayılmazdı. İsmini, SENİ SEVİYOM ZALLİE gibi sözleri yazabiliyor (Zalia’nın kalbini de böyle kazanmıştı); sayıları toplayabiliyor, dahası, hangisinin büyük hangisinin küçük olduğunu söyleyebiliyordu. Acaba mümkün olabilir?…</p>

  <p class="calibre1">Bir parçası, bu düşünceyi tamamlamak istemiyordu. Ama Heddon ve Hedda’yla, Lyman ve Lia’yı düşünen parçası, ana olan parçası umut etmek istiyordu. “O halde ne?”</p>

  <p class="calibre1">“Bir Kasaba Toplantısı düzenleyeceğim. Tüyü göndereceğim.”</p>

  <p class="calibre1">“Gelecekler mi?”</p>

  <p class="calibre1">“Bu haberi duyunca Calla’nın tüm erkekleri gelecektir. Üzerinde konuşuruz. Belki bu kez mücadele etmek isterler. Belki bebekleri için savaşmak isterler.”</p>

  <p class="calibre1">Arkalarından çatlak bir ses duyuldu. “Seni sersem.”</p>

  <p class="calibre1">Tian ve Zalia el ele, yaşlı adama döndü. Sözleri biraz sert olabilirdi ama özellikle Tian’a yönelmiş bakışları müşfikti.</p>

  <p class="calibre1">“Niye öyle diyosun, büyükbaba?” diye sordu.</p>

  <p class="calibre1">“Sarhoş adamlar böyle bir toplantıda gaza gelip harekete geçebilir ama ayık olanlar…” Başını iki yana salladı, “…kıllarını bile kıpırdatmayacaktır.”</p>

  <p class="calibre1">&nbsp;“Bence bu sefer yanılıyo olabilirsin, büyükbaba,” dedi Tian ve Zalia’nın kalbi korkuyla buz kesti. Yine de o soğuk kalbin derinliklerinde sıcacık bir umut kırıntısı vardı.</p>

  <p class="calibre1">&nbsp;</p>

  <p class="calibre1"><b class="calibre5">3</b></p>

  <p class="calibre1">&nbsp;</p>

  <p class="calibre1">Onlara hiç olmazsa bir gün öncesinden haber verebilseydi homurdanmalar daha az olacaktı, ama Tian bir saatin bile boşa geçmesine göz yumamazdı. Öyle bir lükse sahip değillerdi. Heddon ve Hedda’yla tüyü gönderdi ve geldiler. Tian geleceklerini biliyordu.</p>

  <p class="calibre1">Calla’nın Toplantı Salonu, kasabanın ana caddesinin sonunda, Took’ un dükkânının, yaz sonu olduğu için tozlu ve karanlık olan büyük çadırın ötesindeydi. Çok yakında kasabanın hanımları orayı Hasat Gecesi için süslemeye başlayacaktı, ama Calla’da Hasat eğlencesi, hiçbir zaman fazla uzun sürmezdi. Çocuklar, korkulukların ateşe atılmasını zevkle izler; cesur erkekler, paylarına düşen öpücükleri almaya çalışırdı ama hepsi buydu işte. Gösterişli festivallere Orta-Dünya’da ve İçDünya’da bolca rastlanabilirdi ama burası farklıydı. Burada, Hasat Gecesi eğlencelerinden daha ciddi konuları düşünmek zorundaydılar.</p>

  <p class="calibre1">Kurtlar gibi konuları mesela.</p>

  <p class="calibre1">Adamlardan bazıları (batıdaki çiftliklerden ve güneydeki hayvan çiftliklerinden gelenler) at sırtında geldiler. Rocking B Çiftliği’nin sahibi Eisenhart tüfeğini bile getirmiş, fişekliklerini çaprazlamasına göğsüne asmıştı. (Tian Jaffords kurşunların sağlam olduğundan, bazıları sağlam olsa bile eski tüfeğin ateş edebileceğinden şüpheliydi.) Manni halkından bir temsilciler grubu, bir çift değişim geçirmiş beygirin çektiği arabaya doluşmuş halde geldi. Atlardan birinin üç gözü vardı, diğerinin ise sağrısından bir et parçası sarkıyordu. Calla erkeklerinin çoğu eşekleriyle gelmişti. Üzerlerinde beyaz pantolonlar ve uzun, renkli gömlekler vardı. Toplantı Salonu’na girerken tozlu sombrerolanm başlarından geriye ittiler. Huzursuzca birbirlerine bakıyorlardı. Salondaki oturma sıraları çam ağacındandı. Aralarında hiç kadın ve deforme olmadığı için doksan sıranın sadece otuzunu doldurmuşlardı. Konuşmalar oluyor ama gülüşmeler duyulmuyordu.</p>

  <p class="calibre1">Tian elinde tüyle salonun önünde ayakta duruyor, güneşin ufka doğru alçalmasını ve iltihaplı kan rengine dönmesini izliyordu. Güneşin ufka değmesiyle başını çevirip yola doğru baktı. Took’un dükkânının önündeki basamaklarda oturan birkaç deforme haricinde boştu. Hepsi de iriyarıydı ve yerden kayaları kaldırmak dışında hiçbir işe yaramıyorlardı. Başka yaklaşan eşek veya herhangi bir kasaba sakini göremedi. Derin bir nefes aldı, verdi, tekrar aldı ve kararan gökyüzüne baktı.</p>

  <p class="calibre1">“İsa Adam sana inanmıyom,” dedi. “Ama oradaysan bu akşam bana yardım et. Ve Tanrı‘ya teşekkürler ederim.”</p>

  <p class="calibre1">Sonra içeri girdi ve Toplantı Salonu’nun kapılarını gerektiğinden biraz daha sertçe kapattı. Konuşmalar bir anda kesildi. Çoğu çiftçi olan yüz kırk adam, sıraların önüne doğru yürümesini izledi. Beyaz pantolonunun geniş paçaları bileklerine dolanıyor, kısa çizmeleri her adımında ahşap zemine sertçe çarpıyordu. Daha önce bu anı düşünürken dehşete kapılacağını, konuşmayı başaramayacağını sanmıştı. O bir gösteri ustası veya politikacı değil, basit bir çiftçiydi. Sonra çocukları aklına geldi ve başını kaldırıp adamların gözlerine çekinmeden baktı. Parmaklarının arasındaki tüy hiç titremiyordu. Konuşmaya başladı ve kelimeler açık ve seçik bir şekilde, son derece doğal ve akıcı bir ritimle birbirini izledi. Yapmalarını umduğu şeyi (büyükbabanın iddia ettiği gibi) yapmayabilirlerdi ama dinlemeye hevesli görünüyorlardı.</p>

  <p class="calibre1">“Kim olduğumu hepiniz biliyosunuz,” dedi elleri kızıl tüyün sapına kenetlenmiş bir şekilde. “Luke’un oğlu, Zalia Hoonik’in kocası Tian Jaffords. Beş çocuğumuz var. İki çift ve bir tek.”</p>

  <p class="calibre1">Bunun üzerine, muhtemelen Aaron’a sahip oldukları için ne kadar şanslı olduklarını ifade eden mırıltılar oldu. Tian mırıltıların kesilmesini bekledi.</p>

  <p class="calibre1">“Hayatım boyunca Calla’da yaşadım. Khef irâzi paylaştım. Siz de benimkini. Şimdi beni dinleyin, yalvarırım.”</p>

  <p class="calibre1">“Teşekkürler deriz,” diye mırıldandılar. Çok umut verici bir karşılık sayılmazdı, ama Tian yine de cesaretlenmişti.</p>

  <p class="calibre1">“Kurtlar geliyo,” dedi. “Haberi Andy’den aldım. Otuz gün sonra burada olacaklar.”</p>

  <p class="calibre1">&nbsp;Mırıltılar daha da arttı. Tian bu mırıltılarda korku ve öfke duydu ama şaşkınlık yoktu. Haberleri dağıtmakta Andy’nin üstüne yoktu.</p>

  <p class="calibre1">“Okuma yazmayı birazcık bilenlerimizde bile kâğıt yok,” dedi Tian. “Bu yüzden en son ne zaman geldiklerini size tam olarak söyleyemem. Bir kayıt yok, biliyosunuz, sadece kulaktan kulağa duyulanlar var. Ama yirmi yıldan fazla olduğunu biliyom…”</p>

  <p class="calibre1">“Yirmi dört,” dedi arka sıralardan bir ses.</p>

  <p class="calibre1">“Diil, yirmi üç,” dedi önlerden biri. Reuben Caverra ayağa kalktı. Yuvarlak, neşeli yüzlü; tıknaz bir adamdı. Ancak şimdi yüzünde neşeden eser yoktu, sadece ıstırap vardı. “Kardeşim Ruth’u almışlardı, beni dinleyin, yalvarırım.”</p>

  <p class="calibre1">Sıralarda dip dibe oturan adamlardan sesli bir onay iç geçirişine benzeyen bir mırıltı yükseldi. Dağınık bir şekilde oturabilirlerdi, ama omuz omza olmayı tercih etmişlerdi. Bazen rahatsızlıkta huzur vardır, diye düşündü Tian.</p>

  <p class="calibre1">Reuben konuşmaya devam etti. “Geldiklerinde ön bahçedeki büyük çam ağacının altında oynuyoduk. Sonraki her yıl için, o ağaca bir çentik attım. Onu geri getirmelerinden sonra da çentik atmaya devam ettim. Toplam yirmi üç tane var. Yirmi üç sene oldu.” Bunları söyledikten sonra yerine oturdu.</p>

  <p class="calibre1">“Ha yirmi üç, ha yirmi dört, fark etmiyo,” dedi Tian. “Kurtlar’ın son gelişinde çocuk olanlar artık birer yetişkin ve çocuk sahibi. O piç kuruları için burada mahsul çok zengin. Yani çocuklarımız.” Biraz sonra söyleyeceklerinin dinleyicilerinin zihninde şekillenebilmesi için bir anlığına sustu. “Şayet buna izin verirsek,” dedi sonra. “Eğer Kurtlar’ın çocuklarımızı alıp Gök Gürültüsü‘ne götürmesine ve deforme olmuş halde geri getirmesine göz yumarsak.”</p>

  <p class="calibre1">“Başka ne yapabiliriz?” diye bağırdı orta sıralardan bir adam. “Elimiz kolumuz bağlı. Bunlar insan değil!” Bunun üzerine salondan hüzünlü bir °nay mırıltısı yükseldi.</p>

  <p class="calibre1">Mannilerden biri, lacivert pelerinini sıska omuzlarına sıkıca sararak ayağa kalktı. Uğursuz bakışlarını etrafında gezdirdi. Bu gözlerde delilik yoktu ama Tian’a göre bunlar, mantıklı birinin bakışları da olamazdı, “eni dinleyin, yalvarırım,” dedi Manni.</p>

  <p class="calibre1">“Teşekkürler deriz, sai.” Saygılı, ancak temkinli bir karşılıktı. Kasabada bir Manni, pek görülmüş şey değildi ve o an salonda sekiz tane birden vardı. Gelmeleri, Tian’ı çok sevindirmişti. Olayın ciddiyetinin altım çizecek bir gelişme varsa o da Mannilerin bu toplantıya gelmesiydi.</p>

  <p class="calibre1">Toplantı Salonu’nun kapısı açıldı ve içeri bir kişi daha girdi. Uzun, siyah bir palto giymişti. Alnında bir yara izi vardı. Gelişini, Tian da dahi] olmak üzere hiç kimse fark etmedi. Gözleri Manni’nin üzerindeydi.</p>

  <p class="calibre1">“Manni Kitabı‘nda söylenenleri dinleyin: Ölüm Meleği, Ayjip’in üzerinden geçtiğinde, evinin kapısına kurban ettikleri koyunun kanıyla bir işaret bırakmamış her ailenin ilk çocuğunu öldürdü Kitap’ın dediği bu.”</p>

  <p class="calibre1">“Kitap’a hamt olsun,” dedi diğer Manniler.</p>

  <p class="calibre1">“Belki biz de öyle yapmalıyız,” dedi Manni sözcüsü. Sesi sakindi, ama alnında bir damar şiddetle atıyordu. “Belki de bu otuz günü çocuklar için bir festivale çevirmeli, sonra onları sonsuz uykuya göndermeli ve kanlarını toprağa akıtmalıyız. Bırakalım Kurtlar isterlerse cesetlerini götürsünler doğuya.”</p>

  <p class="calibre1">“Sen çıldırmışsın,” dedi Benito Cash. Sesinde kahkahayla karışık bir öfke tınısı vardı. “Sen ve senin gibiler, hepiniz kaçıksınız. Çocuklarımızı öldürecek değiliz!”</p>

  <p class="calibre1">“Geri dönenlerin hali ortada, ölseler daha iyi değil mi?” diye sordu Manni. “İşe yaramaz et yığınları! İçi boş kabuklar!”</p>

  <p class="calibre1">“Olabilir, ama ya kardeşleri?” diye sordu Vaughn Eisenhart. “Bildiğiniz gibi Kurtlar, ikiz kardeşlerden sadece birini alıyor.”</p>

  <p class="calibre1">Kar beyazı sakalı göğsüne düşen bir başka Manni ayağa kalktı. İlki, tekrar yerine oturdu. Yaşlı adam, Henchick, önce salondakilere, sonra Tian’a baktı. “Tüy sende, genç adam. Konuşabilir miyim?”</p>

  <p class="calibre1">Tian başını sallayarak onayladı. Bu, hiç de kötü bir başlangıç sayılmazdı. İçinde bulunduğumuz kutuyu her köşesine kadar incelesinler bakalım, diye düşündü. Sonunda, sadece iki seçenekleri olduğunu göreceklerdi: o güne dek yaptıkları gibi Kurtlar’ın ergenlik çağından önceki tüm ikizlerde kardeşlerden birini götürmesine izin vermek veya savaşmak Ama bunu görmek için önce tüm diğer yolların çıkmaz sokak olduğunu fark etmeleri gerekiyordu.</p>

  <p class="calibre1">&nbsp;Yaşlı adam sabırla konuştu. Hatta üzgün olduğu bile söylenebilirdi. “Evet, bu korkunç bir fikir. Ama şunu da düşünün, sai’ler. Kurtlar gelip de hiç çocuk olmadığını görürse bizi daha sonrasında rahat bırakabilirler.”</p>

  <p class="calibre1">“Olabilir,” diye homurdandı küçük çiftçilerden biri. İsmi Jorge Estrada’ydi “Ama bizi rahat bırakmayabilirler de. Mannisai, bir ihtimal için kasabanın tüm çocuklarını öldürebilir misin?”</p>

  <p class="calibre1">Aynı fikirde olan herkes onaylayınca salonda bir uğultu oldu. Garrett Strong ayağa kalktı. Buldoklara benzeyen yüzünde vahşi bir ifade vardı. Başparmaklarını kemerine takmıştı. “Kendimizi de öldürelim daha iyi. Hem bebekleri, hem kendimizi.”</p>

  <p class="calibre1">Manni bu sözlere kızmış görünmüyordu. Yanındaki diğer lacivert pelerinliler de öyle. “Bu da bir seçenek,” dedi yaşlı adam. “Diğerleri kabul ederse bu seçenek üzerinde konuşabiliriz,” dedikten sonra yerine oturdu.</p>

  <p class="calibre1">“Ben etmem,” dedi Garrett Strong. “Beni dinleyin, yalvarırım, bu tıraş olmamak için kahrolası kafamızı kesmek gibi bir şey olur.”</p>

  <p class="calibre1">Salonda kahkahalar duyuldu. Birkaç kişi de, seni duyduk, diye seslendi. Gerginliği biraz azalmış görünen Garrett yerine oturdu ve Vaughn Eisenhart ile kafa kafaya verdi. Bir diğer çiftçi olan Diego Adams, kara gözlerinde ilgiyle ikisinin konuşmasını dinliyordu.</p>

  <p class="calibre1">Bir başka küçük çapta çiftçi, Bucky Javier ayağa kalktı. Küçük, parlak, mavi gözleri; keçi sakallı çenesinden geriye doğru küçülüyormuş gibi görünen bir kafası vardı. “Bir süreliğine buradan gitsek nasıl olur? Çocuklarımızı alıp batıya gitsek? Büyük Nehir’in en batıdaki koluna kadar mesela?”</p>

  <p class="calibre1">Bu cesurca fikir üzerine bir süre sessizlik oldu. Herkes fikri kafasında ölçüp biçiyordu. Whye’in batı kolu neredeyse Orta-Dünya’da sayılırdı. Andy’ye göre yakın zamanda orada yeşil camdan bir saray belirmiş, daha da yakın bir zamanda ise ortadan kaybolmuştu. Tian tam cevap verecekti ki kasabadaki en büyük dükkânın sahibi Eben Took ayağa kalkarak onu rahatlattı. Sessizliğini mümkün olduğunca uzun süre korumak niyetindeydi. Her olasılık tartışıldıktan sonra onlara geride kalan tek seçeneği Sunacaktı.</p>

  <p class="calibre1">“Aklını mı kaçırdın?” diye sordu Eben. “Kurtlar gelip burada olmadığımızı görünce her yeri ateşe verirler; tüm çiftlikleri, mahsulleri, dükkânları, ağaçları… Geri dönüp hiçbir şeyimizi bulamazsak ne olacak?”</p>

  <p class="calibre1">“Hem ya peşimizden gelirlerse?” diye araya girdi Jorge Estrada. “Kurtlar bizi, biz daha ne olduğunu anlayamadan yakalar. Took’un dediği gibi her şeyimizi yakıp peşimize düşerler ve çocukları yine de alırlar!”</p>

  <p class="calibre1">Herkes onaylarcasına homurdandı. Kısa çizmelerin ahşap zemine vurulan topuklarının sesiyle uğultu arttı. Birkaç kişi, onu dinleyin, onu dinleyin! diye bağırdı.</p>

  <p class="calibre1">“Ayrıca,” dedi Neil Faraday. Kocaman, leş gibi olmuş sombrero ‘sunu göğsüne bastırarak ayağa kalktı. “Bütün çocuklarımızı kaçırmıyolar.” Sesindeki haydibeylermantıklıolalım tonu, Tian’ın dişlerini sıkmasına yol açtı. En çok çekindiği tutum buydu işte. Davet ettiği mantık yanlıştı.</p>

  <p class="calibre1">Daha genç, sakalsız Mannilerden biri küçümseme dolu bir kahkaha attı. “Doğru ya! İki çocuktan biri kurtuluyo! Aman ne güzel. Tanrı seni kutsasm!” Daha da konuşacaktı ama Henchick, genç adamın kolunu yamru yumru olmuş eliyle tutunca sustu. Bununla birlikte başını uysalca öne eğmedi. Gözlerinde öfke dolu bir bakış vardı. Dudakları incelmiş, birer çizgiye dönüşmüştü.</p>

  <p class="calibre1">“Bunun doğru bir şey olduğunu söylemiyom,” dedi Neil. Sombrera’sunu, Tian’ın başının dönmesine sebep olacak şekilde çevirmeye başlamıştı. “Ama gerçeklerle yüzleşmek zorundayız, diil mi? Öyle. Ve hepsini almıyolar. Benim kızım, Georgina, o da çok zeki ve…”</p>

  <p class="calibre1">“Ama oğlun George geri zekâlı bir dev,” dedi Ben Slightman. Slightman, Eisenhart’ın kâhyasıydı. Gözlüklerini çıkardı, camlarını bir mendille sildi ve tekrar taktı. “Gelirken onu Took’un dükkânının önünde gördüm. Basamaklarda oturuyolardı. O ve diğer boş beyinliler.”</p>

  <p class="calibre1">“Ama…”</p>

  <p class="calibre1">“Biliyom,” dedi Slightman. “Bu zor bir karar. Boş beyinli olmaları ölü olmalarından iyidir.” Duraksadı. “Yarısını götürmeleri de hepsini birden götürmelerinden iyidir.”</p>

  <p class="calibre1">Ben Slightman yerine otururken salonda, onu dinleyin ve teşekkürler derim sesleri duyuldu.</p>

  <p class="calibre1">&nbsp;“Her seferinde bize devam etmemize yetecek kadarını bırakıyolar, diil mi?” diye sordu çiftliği, Tian’ınkinin hemen batısında, Calla’nın sınırına yakın bir yerde olan bir çiftçi. İsmi Louis Haycox’tu ve acılı bir sesle konuşuyordu. Bıyığının altındaki dudakları, neşesiz bir gülümsemeyle kıvrılmıştı. “Çocuklarımızı öldürmeyeceğiz,” dedi Mannilere bakarak. “Tanrı sizi kutsasın beyler, ama iş can almaya geldiğinde bu işi sizin bile yapabileceğinizi sanmıyom. En azından hepinizin birden yapabileceğinden şüpheliyim. Pilimizi pırtımızı toplayıp batıya veya herhangi bir başka yöne de gidemeyiz çünkü çiftliklerimizi geride bırakmış oluruz. Her şeyimizi yakıp yıktıktan sonra peşimizden geleceklerdir. Çocuklarımıza ihtiyaçları var. Sebebini tanrılar bilir ama bu bir gerçek.</p>

  <p class="calibre1">“Söz dönüp dolaşıp hep aynı yere geliyo biz çiftçileriz, çoğumuz öyle. Ellerimiz toprakta güçlü, başka alanlarda zayıftır. Benim de iki çocuğum var. Dört yaşındalar ve onları çok seviyom. İkisinden birini kaybetme düşüncesi tüylerimi ürpertiyo. Ama yine de birini feda edebilirim. Diğerini kurtarmak için. Ve çiftliğimi.” Bunun üzerine onaylayan mırıltılar duyuldu. “Başka seçeneğimiz mi var? Ben bunu bilir, bunu söylerim: Kurtlar’ı öfkelendirmek çok büyük bir hata olacaktır. Tabi onlara karşı durabilseydik durum farklı olurdu. Mümkün olsaydı mücadele ederdim. Ama bana imkânsız görünüyo.”</p>

  <p class="calibre1">Tian kalbinin Haycox’un ağzından dökülen kelimelerle parça parça olduğunu hissetti. Adam tüm söyleyeceklerini mahvetmişti. Tanrılar ve İsa Adam!</p>

  <p class="calibre1">Wayne Overholser ayağa kalktı. Calla Bryn Sturgis’ın en başarılı çiftçisiydi ve bunu kanıtlayan kocaman bir de göbeği vardı. “Beni dinleyin, yalvarırım.”</p>

  <p class="calibre1">“Teşekkürler deriz,” diye mırıldandı salondakiler.</p>

  <p class="calibre1">“Size ne yapacağımızı söyleyeyim,” dedi etrafına bakarak. “Her zaman yaptığımızı yapacağız, başka bir şey diil. Kurtlarla savaşma konusunda konuşmayı hanginiz istiyo? Aranızda o kadar çılgın biri var mı? Hem neyle savaşacağız? Mızraklar, kayalar, birkaç yay ve arbaletlerle mi? Ya da şunun gibi üç dört paslı tüfekle mi?” diyerek Eisenhart’ın tüfeğini işaret etti.</p>

  <p class="calibre1">“Ateşlidemirimle dalga geçme, evlat,” dedi Eisenhart, ama yüzünde hüzünlü bir gülümseme vardı.</p>

  <p class="calibre1">“Gelip çocukları alacaklar,” dedi Overholser etrafına bakarak. “Bazılarını. Sonra bizi bir nesil boyunca, belki de daha uzun bir süre rahat bırakacaklar. Böyle gelmiş, böyle gidecek. Bana kalırsa bırakalım ne olacaksa olsun.”</p>

  <p class="calibre1">Bu sözlerin ardından itiraz edenlerin mırıltıları yükseldi. Overholser bu mırıltıların azalmasını bekledikten sonra konuşmaya devam etti.</p>

  <p class="calibre1">“Yirmi üç yıl ya da yirmi dört, fark etmiyo. Her ikisi de oldukça uzun bir süre. Barış dolu uzun bir dönem. Birkaç şeyi unutmuş olabilirsiniz, arkadaşlar. Birincisi, çocuklar da diğer mahsuller gibidir. Tanrı daima daha fazlasını gönderir. Bunun kulağa kalpsizce geldiğini Wiyom. Ama şimdiye kadar böyle yaşadık, bundan sonra da böyle yaşayacağız.”</p>

  <p class="calibre1">Tian basmakalıp cevapların dile getirilmesini beklemedi. Bu tür konuşmalar biraz daha sürerse adamları ikna etme şansı kalmayacaktı. Opopanaks tüyünü kaldırarak seslendi. “Beni dinleyin! Yalvarırım dinleyin!”</p>

  <p class="calibre1">“Teşekkürler deriz,” diye karşılık verdiler. Overholser, Tian’a güvensiz gözlerle bakıyordu.</p>

  <p class="calibre1">Ve bana öyle bakmakta haklısın, diye düşündü çiftçi. Çünkü bu korkakça saçmalıkları dinlemekten bıktım.</p>

  <p class="calibre1">“Wayne Overholser akıllı ve başarılı bir adam,” dedi Tian. “Ve bu yüzden onun fikirlerine karşı çıkmak hiç hoşuma gitmiyo. Bir diğer sebep de babam olacak yaşta olması.”</p>

  <p class="calibre1">“Eh ama baban değil,” dedi Garrett Strong’un emrinde çalışan tek işçi olan Rossi ter ve herkes güldü. Overholser bile gülümsemişti.</p>

  <p class="calibre1">“Evlat, bana karşı çıkmak hoşuna gitmiyosa yapma,” dedi Overholser. Gülümsemeye devam ediyordu ama sadece dudaklarıyla.</p>

  <p class="calibre1">“Mecburum,” dedi Tian. Sıraların önünde ileri geri yavaşça yürümeye başladı. Elindeki kızıl renkli opopanaks tüyü bir oraya bir buraya salınıyordu. Tian sadece zengin çiftçiyle konuşmadığı anlaşılsın, diye sesini yükseltti.</p>

  <p class="calibre1">“Mecburum çünkü sai Overholser babam olacak yaşta. Onun çocukları büyüdü, anlarsınız ya ve bildiğim kadarıyla iki taneydiler. Bir kız, bir oğlan.” Bir an duraksadıktan sonra öldürücü darbeyi indirdi. “İki yıl arayla doğmuşlar.” Bir başka deyişle ikisi de tekti. Kurtlar onlara dokunmayacaktı ama bu gerçeği yüksek sesle söylemesine gerek yoktu. Kalabalıktan mırıltılar yükseldi.</p>

  <p class="calibre1">Overholser’ın suratı bir anda kıpkırmızı oldu ve yüzünde tehlikeli bir ifade belirdi. “Bu saçmalık! Bunun benim ikizlerimin olup olmamasıyla bir ilgisi yok! O tüyü bana ver, Jaffords. Daha söyleyeceklerim var.”</p>

  <p class="calibre1">Ama çizmelerin topukları yere vurulmaya başlamıştı. Önce hafiftiler, sonra giderek şiddetlendiler. Overholser öfkeyle etrafına baktı. Yüzünün rengi neredeyse mora dönmüştü.</p>

  <p class="calibre1">“Konuşacağım!” diye bağırdı. “Yalvarırım, beni dinleyin!”</p>

  <p class="calibre1">Salondan, hayır, olmaz! Şimdi olmaz! Tüy Jaffords’da! Otur ve dinle! sesleri yükseldi. Overholser kasabanın en zengin ve en güçlüsüne karşı daima gizli bir kin beslendiğini geç de olsa öğreniyordu. Daha talihsiz ve daha az kurnaz olanlar, zengin ve güçlüler binekleri üzerinde önlerinden geçerken daima şapkalarını çıkarıp selam vermek zorundaydı. Zengin çiftçi, bir ahırın veya evin inşasında çalışması için yanında çalışan bir işçiyi gönderdiğinde karşılık olarak ona bir domuz veya inek göndermek zorundaydılar. Bununla birlikte Calla’nın daha fakir erkekleri şimdi intikam ahrcasına çizmelerini vahşice ahşap zemine vuruyordu.</p>

  <p class="calibre1">Böyle reddedilmeye alışkın olmayan Overholser bir kez daha denedi. “Tüyü bana ver, yalvarırım!”</p>

  <p class="calibre1">“Hayır,” dedi Tian. “İsterseniz sonra alabilirsiniz ama şimdi olmaz.”</p>

  <p class="calibre1">Bunun üzerine en küçük çiftçiler ve işçilerinden oluşan bir grup coşkuyla tezahürat yaptı. Manniler katılmamıştı. Birbirlerine öylesine sokulmuşlardı ki salonun ortasında lacivert bir mürekkep lekesine benziyorlardı. Konuşmaların gidişatının onları şaşırttığı belliydi. Bu arada Vaughn Eisenhart ve Diego Adams, Overholser’ın yanına gitti ve alçak sesle konuşmaya başladılar.</p>

  <p class="calibre1">Bir şansınız var, diye düşündü Tian. İyi değerlendirseniz yararınıza olur.</p>

  <p class="calibre1">&nbsp;Tüyü havaya kaldırdı ve herkes sustu.</p>

  <p class="calibre1">“Herkesin konuşmak için fırsatı olacak,” dedi. “Bana gelince, düşüncem şudur: bu şekilde devam edemeyiz. Kurtlar gelip çocuklarımızı götürürken boynumuzu büküp seyredemeyiz. Kurtlar…”</p>

  <p class="calibre1">“Ama geri getiriyolar,” dedi Farren Posella adında bir işçi çekingence.</p>

  <p class="calibre1">“Geri getirdikleri birer kabuktan ibaret!” diye haykırdı Tian. Birkaç kişi, onu dinleyin, diye bağırdı ama sayıları azdı. Bu kadarı yetmezdi.</p>

  <p class="calibre1">Tian sesini tekrar alçaktı. Adamlara nutuk çekmek istemiyordu. Overholser bunu denemiş ama hiçbir şey elde edememişti. Bin dönüm arazi, insana her zaman avantaj sağlamıyordu.</p>

  <p class="calibre1">“Kabukları getiriyolar. Peki biz? Bu bize ne yapıyo? Bazılarınız ‘hiçbir şey’ diyebilir, Kurtlar’n Calla Bryn Sturgis’de nadir görülen bir deprem veya fırtına gibi hayatın bir parçası olduğunu iddia edebilir. Ama bu doğru diil. Kurtlar en fazla altı nesildir geliyo. Ama Calla bin yıldan fazla bir süredir burada.”</p>

  <p class="calibre1">Uğursuz bakışlı, zayıf, yaşlı Manni yerinden hafifçe doğruldu. “Doğru söylüyo, ahali. Kurtlar’ı bırakın, Gök Gürültüsü‘ndeki karanlık gelmeden önce burada çiftçiler ve Manniler vardı.”</p>

  <p class="calibre1">Salondakiler ona şaşkınca baktı. Bu bakışlarla tatmin olmuş görünen yaşlı Manni başını sallayarak tekrar yerine oturdu.</p>

  <p class="calibre1">“Yani zamanın muazzam seyrinde Kurtlar yeni bir şey sayılır,” dedi Tian. “Son yüz yirmi veya yüz kırk yılda belki altı kez geldiler. Artık geçen zamanı da kesin olarak bilemiyoz. Zaman da yumuşuyo.”</p>

  <p class="calibre1">Alçak mırıltılar oldu. Birkaç kişi başını sallayarak onayladı.</p>

  <p class="calibre1">“Kurtlar’ın her nesil bir kez geldiğini biliyoz,” diye devam etti Tian. Muhaliflerin Overholser, Eisenhart ve Adams etrafında biriktiğinin farkındaydı. Ben Slightman’ın onlarla birlikte olup olmadığını bilmiyordu. Muhtemelen öyleydi. Tian bir melek gibi konuşsa da bu adamları kendi tarafına çekemeyeceğini biliyordu. Eh, belki onlar olmadan da yapabilirdi. Geri kalanını ikna edebilirse bir şansı vardı. “Her nesil geliyolar ve kaç çocuğu götürüyolar? Üç düzine mi? Dört mü?</p>

  <p class="calibre1">“Sai Overholser’m Kurtlar’ın bu gelişinde tehlike altında çocukları yok ama benim var. Hem de iki çift ikizim var. Heddon ve Hedda, Lyman ve Lia. Dördünü de çok seviyom ama bir ay sonra iki tanesini benden alıp götürecekler. Geri döndüklerindeyse deforme olmuş olacaklar. İnsanı insan yapan özellikler onlardan alınmış olacak.”</p>

  <p class="calibre1">Dinleyin, dinleyin onu! sesleri, salonu bir iç çekiş gibi sardı.</p>

  <p class="calibre1">“Kaçınızın tüyü bitmemiş ikizleri var?” diye sordu Tian. “Ellerinizi kaldırın!”</p>

  <p class="calibre1">Altı adam elini kaldırdı. Sonra sekiz oldular. Ardından bir düzine. Tian ne zaman artık bittiğini düşünse bir başka el daha isteksizce yükseliyordu. Sonunda yirmi iki kişi saydı ama elbette orada bulunmayanlar da vardı. Sayının çokluğunun Overholser’ı huzursuz ettiğini görebiliyordu. Diego Adams da elini kaldıranlar arasındaydı. Adamın Slightman, Eisenhart ve Overholser’dan biraz uzaklaşmış olduğunu görmek Tian’ı memnun etti. Mannilerden üçü de el kaldırmıştı. Jorge Estrada. Louis Haycox. Adamların neredeyse hepsini tanıyordu. Tanımadıkları sadece küçük çiftliklerde karın tokluğuna veya çok düşük ücretlerle çalışan gelip geçici işçilerdi.</p>

  <p class="calibre1">“Çocuklarımızı aldıkları her seferde ruhlarımızdan ve kalplerimizden bir parçayı da götürüyolar,” dedi Tian.</p>

  <p class="calibre1">“Ah, haydi ama yapma,” dedi Eisenhart. “Bu durumu biraz…”</p>

  <p class="calibre1">“Kapa çeneni,” dedi bir ses. İçeri sonradan giren, alnında yara izi olan adamdı. Sesindeki öfke ve küçümseme, Eisenhart’ı şok edecek kadar yoğundu. “Tüy onda. Bırak da söyleyeceklerini bitirsin.”</p>

  <p class="calibre1">Eisenhart sesin sahibini görmek için hızla döndü ve görünce hiçbir şey söylemedi. Bu, Tian’ı şaşırtmamıştı.</p>

  <p class="calibre1">“Teşekkür ederim, Peder,” dedi Tian. “Sözlerimin sonuna geldim sayılır. Sürekli ağaçları düşünüyom. Güçlü bir ağacın yapraklarını koparttığınız takdirde yine de yaşamaya devam eder. Kabuğundan parçalar koparırsınız ama yerine yenisi gelir. Ağacın gövdesinden bir parça kesip alabilirsiniz, yine ölmez. Ama gövdeden parçaları tekrar tekrar alırsanız gün gelir, en güçlü ağaç bile ölür. Çiftliğimde bunun gerçekleştiğini görmüştüm, çok çirkin bir olaydı. Ağaç içten çürüyo. Bunu yapraklarından, dallarının uçlarından anlayabiliyosunuz. Kurtlar’ın kasabamıza yaptığı da bu. Calla’mızı içten içe çürütüyolar.”</p>

  <p class="calibre1">“Dinleyin onu!” diye bağırdı komşu çiftliğin sahibi Freddy Rosario. “Onu çok iyi dinleyin!” Freddy’nin de ikizleri vardı. Ama hâlâ sütten kesilmemişlerdi, bu yüzden muhtemelen güvendeydiler.</p>

  <p class="calibre1">Tian sözlerine devam etti. “Onlara karşı koyup savaşırsak tüm Calla’yı yakıp yıkacaklarını ve hepimizi öldüreceklerini söylüyosunuz.”</p>

  <p class="calibre1">“Evet,” dedi Overholser. “Dediğim bu. Ve tek söyleyen de ben değilim.” Çevresinden onaylayan homurtular yükseldi.</p>

  <p class="calibre1">“Ama boynumuzu büküp çocuklarımızı götürmelerine razı olduğumuz her seferde Kurtlar bizim için tüm tarlalardan ve hayvanlardan değerli olan bir şeyi, kasabamızın ruhundan bir parçayı alıp götürüyolar!” Tian şimdi olduğu yerde durmuş, tüyü havaya kaldırarak sesini yükseltmişti. “Karşı koyup savaşmazsak sonunda zaten öleceğiz! Ben, Luke’un oğlu Tian Jaffords böyle diyom! Savaşmazsak biz de deforme olacağız!”</p>

  <p class="calibre1">Dinleyin onu! haykırışları, çizme gürültülerine karıştı. Hatta tek tük alkışlar bile duyuldu.</p>

  <p class="calibre1">Bir başka hayvan çiftliği sahibi olan George Telford, Eisenhart ve Overholser’a kısaca bir şeyler fısıldadı. İki adam dinleyip başını salladı. Telford ayağa kalktı. Kır saçlı, bronz tenli, yakışıklı bir adamdı.</p>

  <p class="calibre1">“Söyleyeceklerin bitti mi, evlat?” diye sordu nazikçe. Öğle uykusuna yatıracağı çocuğa yeterince oynayıp oynamadığını sorar gibiydi.</p>

  <p class="calibre1">“Evet, sanırım,” dedi Tian. Birdenbire tüm coşkusu sönmüştü. Telford, Eisenhart ölçeğinde bir çiftçi değildi ama konuşurken son derece etkileyici olabilirdi. Tian tartışmayı kaybedeceği hissine kapıldı.</p>

  <p class="calibre1">“O halde tüyü alabilir miyim?”</p>

  <p class="calibre1">Tian vermemeyi düşündü ama ne faydası olacaktı? Elinden geleni yapmıştı. Hiç olmazsa denemişti. Belki de Zalia ile çocukları alıp batıya, Orta-Dünya’ya doğru gitmeleri daha iyiydi. Andy’ye göre Kurtlar’ın gelmesine bir ay vardı. Otuz günde epey yol kat edebilirlerdi.</p>

  <p class="calibre1">Tüyü uzattı.</p>

  <p class="calibre1">“Genç sai Jaffords’un duygularını elbette anlıyoz ve cesaretini takdir ediyoz,” dedi George Telford. Tüyü göğsüne kaldırmış, tam kalbinin üzerine koymuştu. Bakışları, salondaki adamlarla göz teması (dostça göz teması) kurabilmek için sıraları tarıyordu. “Ama götürülen çocukları düşündüğümüz kadar, geride kalan çocukları da düşünmeliyiz. Aslında, ikiz, üçüz veya sai Jaffords’un oğlu Aaron gibi tek olanları hiç ayırmadan, tüm çocukları birden korumalıyız.”</p>

  <p class="calibre1">Telford, Tian’a döndü.</p>

  <p class="calibre1">“Kurtlar annelerini vurup büyükbabalarını ışıklı çubuklarıyla ateşe verince çocuklarına ne diyeceksin? O çığlıkların etkilerini silmek için ne söyleyeceksin? Yanık cesetlerin kokularını tatlılaştırmak için ne yapacaksın? Çocuklarına ruhumuzu kurtardığını mı söyleyeceksin? Onlara şu ağaç masalını mı anlatacaksın?”</p>

  <p class="calibre1">Tian’a cevaplama fırsatı vererek bir süre duraksadı ama Tian’ın verecek bir cevabı yoktu. Onları neredeyse ikna ediyordu… ama Telford’u hesaba katmamıştı. Tatlı dilli herif, büyük gri atlar üzerinde gelecek Kurtlar için endişelenmesine gerek olmayacak kadar da yaşlıydı.</p>

  <p class="calibre1">Telford, Tian’ın bu sessizliğini zaten bekliyormuş gibi başını salladı ve tekrar salona döndü. “Kurtlar ateş saçan çok güçlü silahlarla, ışıklı çubuklarla, tabancalarla ve o uçan toplarla saldıracak. İsimleri neydi o uçan…”</p>

  <p class="calibre1">“Yakantoplar,” diye seslendi biri.</p>

  <p class="calibre1">“Kapıp kaçırma topları,” dedi bir başkası.</p>

  <p class="calibre1">“Sinsitoplar!” dedi bir üçüncüsü.</p>

  <p class="calibre1">Telford gülümseyerek başını sallıyordu. Çalışkan öğrencileri olan bir öğretmene benziyordu. “Her ne iseler, hedeflerini arayarak havada uçuyolar ve hedeflerine kilitlendiklerinde jilet kadar keskin, dönen bıçaklarını çıkarıyolar. Beş saniye içinde bir adamın derisini baştan ayağa yüzebiliyolar. Geride bir kan denizi ve kıllardan başka bir şey kalmıyo. Bu söylediklerimden şüphe etmeyin, dostlar. Ben bunların gerçekleştiğini gördüm.”</p>

  <p class="calibre1">“Dinleyin onu, iyi dinleyinf diye bağırdı sıralardaki adamlar. Gözleri korkuyla irileşmişti.</p>

  <p class="calibre1">“Kurtlar, çok korkunç yaratıklar,” diye devam etti Telford bir kamp hikâyesinden diğerine ustalıkla geçerek. “İnsana benziyolar ama insan diiller. Daha iri ve çok korkunçlar. Gök Gürültüsü‘ndekiler ise daha da beter. Duyduğuma göre ortadakiler Vampir’miş. Belki de kuş veya hayvan başlı insanlar, ölümsüz canavarlar vardır. Kızıl Göz Savaşçıları.”</p>

  <p class="calibre1">Tekrar mırıltılar duyuldu. Göz’ü duyunca Tian’ın bile tüyleri ürpermişti.</p>

  <p class="calibre1">“Kurtlar’ı gözlerimle gördüm, diğerlerini anlattılar,” dedi Telford. “Anlatılanların hepsine inanmasam da çoğuna inanıyom. Ama şimdi Gök Gürültüsü‘nü ve oradakileri bir kenara bırakalım ve dikkatimizi Kurtlar’a odaklayalım. Asıl ve en önemli sorunumuz, Kurtlar. Bunun başlıca sebebiyse baştan ayağa silahlı olmaları!” Başını iki yana sallarken yüzünde soğuk bir gülümseme vardı. “Ne yapacağız? Belki sopalarla dürterek onları o büyük atlarının üzerinden düşürebiliriz, sai Jaffords. Ne dersin?”</p>

  <p class="calibre1">Alaylı kahkahalar yükseldi.</p>

  <p class="calibre1">“Onlarla savaşabilecek silahlara sahip diiliz,” dedi Telford. Sesi resmi bir ton kazanmıştı. En önemli gerçeğin altını çiziyordu. “Silahımız olsa bile biz savaşçı diiliz. Biz çiftçi, işçi…”</p>

  <p class="calibre1">“Kes bu boş lafları, Telford. Kendinden utanmalısın.”</p>

  <p class="calibre1">Buz gibi ses ve söyledikleri tüm salonda şaşkınlık uyandırdı. Herkes kimin konuştuğunu görmek için arkasına döndü. Sonradan gelen beyaz saçlı, siyah paltolu, beyaz çember yakalı adam onlara dilediklerini vermek istercesine yerinden kalktı. Alnındaki haç şeklindeki yara izi, gaz lambalarının aydınlığında parlıyordu.</p>

  <p class="calibre1">İhtiyar.</p>

  <p class="calibre1">Telford kendini hızla toparladı ama konuştuğunda, Tian hâlâ şoktaymış gibi göründüğünü düşündü. “Bağışlayın, Peder Callahan ama tüy şu an bende…”</p>

  <p class="calibre1">“Korkakça söylevinin de o kâfir tüyün de cehenneme kadar yolu var,” dedi Peder Callahan. Sıraların arasındaki boşlukta ilerledi. Adımları, mafsal iltihabı yüzünden yavaştı. Ne ak sakallı Manni, ne de Tian’ın büyükbabası kadar yaşlıydı. (Büyükbaba, sadece oranın değil, güneydeki Calla Lockwood’un da en yaşlısı olduğunu iddia ederdi.) Yine de bir şekilde ikisinden de daha yaşlıymış gibi görünüyordu. Zamanın kendisi kadar yaşlı. Belki bunun bir sebebi, yara izinin altından bakan o tuhaf bakışlı gözleriydi. Zalia yara izinin yaşlı adamın kendi eseri olduğunu iddia ederdi. Belki de sesiydi insanda çok yaşlı olduğu hissini uyandıran. O tuhaf İsa Adam kilisesini inşa edip Calla’nın nüfusunun yarısını kendi inanç sistemini kabul etmeye ikna edecek kadar uzun süredir orada yaşıyordu ama bir yabancı bile Peder Callahan’ın oralı olmadığını anlardı. Farklılığı genizden gelen düz konuşmasından ve “sokak ağzı” dediği acayip kelimelerden kaynaklanıyordu. Mannilerin sürekli sözünü ettiği diğer dünyalardan birinden geldiği kesindi, ama geldiği yerden hiç bahsetmezdi. Calla Bryn Sturgis artık yeni evi olmuştu. Öyle otoriter bir havası vardı ki tüy elinde olsun olmasın konuşmasına kimse itiraz edemezdi.</p>

  <p class="calibre1">Tian’ın büyükbabasından gençti belki, ama Peder Callahan, yine de İhtiyar’dı.</p>

  <p class="calibre1">&nbsp;</p>

  <p class="calibre1"><b class="calibre5">4</b></p>

  <p class="calibre1">&nbsp;</p>

  <p class="calibre1">Şimdi de Calla Bryn Sturgis’in erkeklerini süzüyor, George Telford’a hiç bakmıyordu. Telford’un tüyü tutan eli aşağı sarkmıştı. Ön sıralardan birine otururken tüy hâlâ elindeydi.</p>

  <p class="calibre1">Callahan söze argo terimlerinden biriyle başladı.</p>

  <p class="calibre1">“Hepiniz tırsmışsınız.”</p>

  <p class="calibre1">Kalabalığı bir süre daha sessizce süzdü. Adamların çoğu, bu bakışlara karşılık veremedi. Bir süre sonra Eisenhart ve Adams bile başlarını eğip yere baktılar. Overholser başını dik tuttu ama İhtiyar’ın sert bakışları altında iyice sinmiş görünüyordu.</p>

  <p class="calibre1">“Tırsıyorsunuz,” dedi siyah giysili, beyaz çember yakalı adam hecelerin üzerine basa basa. Küçük bir altın haç, yakasının alt kısmında ışıldıyordu. Alnındaki diğer haç, (Zalia’nın bir günahın kefareti olarak kendi tırnağıyla yaptığına inandığı iz) gaz lambalarının ışığı altında bir dövme gibi parlıyordu.</p>

  <p class="calibre1">“Bu genç adam cemaatimden biri değil ama haklı ve bence hepiniz bunun farkındasınız. Yüreğinizin derinliklerinde hissediyorsunuz, söylediklerinin doğru olduğunu biliyorsunuz. Siz bile, Bay Overholser. Ve siz, George Telford.”</p>

  <p class="calibre1">“Benim bir şey bildiğim yok,” dedi Telford, ama sesi cılızdı ve az önceki etkileyiciliğinden yoksundu.</p>

  <p class="calibre1">“Yalanlarınız gözlerinizi kör eder, annem olsa size böyle derdi.” Callahan, Telford’a öyle soğuk bir gülümsemeyle baktı ki Tian, o bakışların hedefi olmamasına rağmen ürperdi. Sonra Callahan, ona döndü. “Çok iyi anlattın, evlat. Daha önce bu kadar iyi bir açıklama duymamıştım. Teşekkürler derim, sai.”</p>

  <p class="calibre1">Tian elini güçsüzce kaldırdı ve yüzünde zayıf bir gülümseme belirdi. Kendini aptalca bir festival temsilinde son anda olağanüstü bir kahraman tarafından kurtarılan bir karakter gibi hissediyordu.</p>

  <p class="calibre1">“Korkaklığı biraz bilirim, anlarsınız ya,” dedi Callahan sıralarda oturmakta olan adamlara dönerek. Eski bir yanık yüzünden şekilsizleşip çarpılmış sağ elini kaldırdı ve hipnotize olmuş gibi baktı, sonra tekrar indirdi. “Kişisel bazı deneyimlerimin olduğunu söyleyebiliriz. Korkakça bir kararın ardından bir diğer korkakça kararın geldiğini ve bunun, dönülmeyecek kadar geç olana dek böyle devam etmeye mahkûm olduğunu bilirim. Bay Telford, Bay Jaffords’un bahsettiği ağacın bir masaldan ibaret olmadığını hepimiz biliyoruz. Calla büyük bir tehlikeyie karşı karşıya. Ruhlarınız ciddi bir tehdit altında.”</p>

  <p class="calibre1">“Sevgili Meryem,” dedi salonun sol tarafından biri. “Tanrı seninle. Rahmindeki meyve…”</p>

  <p class="calibre1">“Kes şunu,” diye tersledi Callahan. “Hevesini pazar gününe sakla.” Derinliklerinde mavi kıvılcımların oynaştığı mavi gözleri salondakilere döndü. “Meryem Ana’yı, İsa Adam’ı ve Tanrı‘yı bu gecelik unutun. Kurtlar’ın ışıklı çubuklarını ve sokanböceklerini de öyle. Savaşmahsınız. Siz Calla’nın erkeklerisiniz, değil mi? O halde erkek gibi davranın. Zalim efendisinin çizmelerini yalayıp sırtüstü yatan köpekler gibi değil!”</p>

  <p class="calibre1">Overholser bu sözler üzerine kızardı ve ayağa kalkacak oldu. Diego Adams, onu kolundan yakalayarak kulağına bir şeyler fısıldadı. Overholser bir an aynı pozisyonda kaldıktan sonra tekrar yerine oturdu. Adams ayağa kalktı.</p>

  <p class="calibre1">“Söylediklerin kulağa güzel geliyo, padrone,” dedi. “Cesurca geliyo. Ama yine de önemli birkaç soru var. Birini Haycox sormuştu. Çiftçiler, silahlı savaşçılarla nasıl baş edebilir?”</p>

  <p class="calibre1">“Kendimize savaşçılar kiralayarak,” dedi Callahan.</p>

  <p class="calibre1">Salonu şaşkın bir sessizlik sardı. Sanki İhtiyar başka bir dilde konuşmuştu. Sonunda Diego Adams ihtiyatla konuştu. “Anlamadım.”</p>

  <p class="calibre1">&nbsp;</p>

  <p class="calibre1">“Elbette anlamadın,” dedi İhtiyar. “Bu yüzden dinle ve bilgelik kazan, Çiftçi Adams ve diğer herkes. Dinleyin ve öğrenin. Kuzeybatımızda, Işının Yolu’nun altında, buraya altı günlük mesafede üç silahşor ve bir de ‘çırak’ ar” Adamların yüzlerindeki hayreti görünce gülümsedi. Sonra Slightman’a döndü. “Çırağın yaşı senin oğlana yakın, Ben; ama şimdiden bir yılan gibi hızlı ve bir akrep gibi ölümcül. Diğerleri ondan çok daha hızlı ve ölümcül. Tüm bunları, onları gören Andy’den öğrendim. Usta savaşçılar mı istiyorsunuz? İşte fırsat ayağınıza kadar geldi. Bu iş için biçilmiş kaftan olduklarına bahse girerim.”</p>

  <p class="calibre1">Overholser bu kez ayağa fırladı. Yüzü ateşler içinde yanıyormuş gibi kıpkırmızıydı. Koca göbeği titriyordu. “Kim uydurdu bu masalı?” diye sordu. “Böyle adamlar vardıysa bile Gilead’ın yok olmasıyla birlikte ortadan kalktı. Ve Gilead bin yıl önce toza toprağa karıştı.”</p>

  <p class="calibre1">Ne onaylayan mırıltılar oldu, ne de itiraz eden. Salonda çıt çıkmıyordu. Herkes bir tek sözcükle büyülenmiş gibiydi: silahşorlar.</p>

  <p class="calibre1">“Yanılıyorsun,” dedi Callahan. “Ama bu konuda tartışmamıza gerek yok. Gidip kendi gözlerimizle görebiliriz. Küçük bir grup yeterli olur sanırım. Jaffords… ben… ya sen, Overholser? Sen de gelmek ister misin?”</p>

  <p class="calibre1">“Silahşorlaryok!” diye kükredi Overholser.</p>

  <p class="calibre1">Arkasında oturan Jorge Estrada ayağa kalktı. “Peder Callahan, Tannsizi kutsasın…”</p>

  <p class="calibre1">“…seni de Jorge.”</p>

  <p class="calibre1">“…ama silahşorlar gerçekten var olsa bile üç kişi kırk, hatta belki altmış kişi karşısında ne yapabilir? Bu altmış kişi normal insanlar da değil, üstelik. Kurtlar.”</p>

  <p class="calibre1">“Dinleyin onu! Doğru söylüyo,” dedi Eben Took.</p>

  <p class="calibre1">“Hem niye bizim için savaşsınlar?” diye devam etti Estrada. “Onlara sıcak birkaç öğünden başka ne sunabiliriz? Ve kim akşam yemeği için canından olmak ister?”</p>

  <p class="calibre1">“Dinleyin onu, dinleyinP’ diye aynı anda bağırdı Telford, Overholser ve Eisenhart. Diğerleri çizmelerinin topuklarını yere vuruyordu.</p>

  <p class="calibre1">İhtiyar gürültünün kesilmesini bekledikten sonra, “Papaz konutunda kitaplarım var,” dedi. “Yarım düzine.”</p>

  <p class="calibre1">Bunu çoğu biliyordu ama kitapların bahsi (onca kâğıt!) yine de salonda şaşkın bir iç çekişe yol açtı.</p>

  <p class="calibre1">Stephen King</p>

  <p class="calibre1">“İçlerinden birine göre silahşorların ödül alması yasakmış. Çünkü Arthur Eld’in soyundan geliyorlarmış.”</p>

  <p class="calibre1">“Eld! Eld!” diye fısıldadı Manniler ve içlerinden bazıları ellerini yumruk yaptıktan sonra işaret ve serçe parmaklarını açarak havaya kaldırdı. Mahvedin onları boğalar, diye düşündü İhtiyar. Bastır Teksas. Kahkahasını bastırdı ama dudakları bir gülümsemeyle kıvrılmıştı.</p>

  <p class="calibre1">“İyilik yapan gezgin savaşçılar mı?” dedi Telford alayla. “Böyle masallar için biraz yaşlı diil misiniz, Peder?”</p>

  <p class="calibre1">“Savaşçı değil,” dedi Callahan sabırla. “Silahşorlar.”</p>

  <p class="calibre1">“Üç adam Kurtlar’la nasıl baş edebilir, Peder?” diye sordu Tian kendini tutamadan.</p>

  <p class="calibre1">Aslında, Andy’ye göre silahşorlardan biri kadındı ama Callahan sulan daha da bulandırmaya gerek görmüyordu (bir parçası bunu yapmayı çok istese de). “Bu onların dinh’ine sorulması gereken bir soru, Tian. Soracağız. Sadece yemek için savaşmayacaklar, biliyorsunuz. Hayır, kesinlikle.”</p>

  <p class="calibre1">“O halde ne için?” diye sordu Bucky Javier.</p>

  <p class="calibre1">Callahan kilisesinin döşemelerinin altında yatan şeyi isteyeceklerini düşünüyordu. Ve bu iyiydi, zira döşemenin altında yatan şey uyanmıştı. Bir zamanlar, bir başka dünyadaki Jerusalem’s Lot kentinden kaçmış olan İhtiyar, ondan kurtulmak istiyordu. Bir an önce kurtulmazsa o şey onu öldürecekti.</p>

  <p class="calibre1">Ka, Calla Bryn Sturgis’e gelmişti. Bir rüzgâr gibi gelmişti.</p>

  <p class="calibre1">“Zamanı geldiğinde öğreneceğiz, Bay Javier,” dedi Callahan. “Zaman her cevabı verir.”</p>

  <p class="calibre1">Bu arada Toplantı Salonu’nu fısıltılar sarmıştı. Umut ve korku yüklü bir esinti gibi sıraların arasında dolaşıyordu.</p>

  <p class="calibre1">Silahşorlar.</p>

  <p class="calibre1">Batıda silahşorlar var. Orta-Dünya’dan geliyorlar.</p>

  <p class="calibre1">Ve Tanrı yardımcıları olsun, bunlar doğruydu. Arthur Eld’in son ölümcül evlatları Işının Yolu’nda Calla Bryn Sturgis’e doğru ilerliyordu. Ka bir rüzgâr gibi geliyordu.</p>

  <p class="calibre1">“Zaman, erkek olma zamanıdır,” dedi Peder Callahan. Yara izinin altında kalan gözleri alev alevdi. Bununla birlikte sesi yumuşaktı. “Karşı koyma zamanıdır, beyler. Güçlü ve dürüst olma zamanıdır.”</p>

  <p class="calibre1">&nbsp;</p>

  <p class="calibre1">&nbsp;</p>
</body>
</html>
