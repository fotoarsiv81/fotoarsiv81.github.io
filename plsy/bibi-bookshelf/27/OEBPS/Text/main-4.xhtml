<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
  <h1 class="calibre5"><a id="bookmark0" class="calibre9"></a><span class="calibre6">Bölüm 9</span></h1>

  <p class="calibre3"> Yolun ortasındaki ağaca çıkmış Kia Sportage'ın sağında solunda, önünde arkasında kimse yoktu. İşe, bizim kovalamacamızla ilgisi olmayan bir yayanın karışmamış olmasına sevindim. Duracak yer bulmak için biraz daha yavaşladım. Otomobilimle Kia'nın yanından ağır ağır geçtim, adının nasıl yazılacağına karar veremeyip tabelasını iki üç kere değiştiren meyhanenin biraz gerisine park ettim. Bir kaza sonrası ikinci bir kaza ihtimalinin yüksek olduğunu bilen birisi gibi ağır hareketlerle çıktım dışarı. Durumu önce uzaktan değerlendirdim.</p>

  <p class="calibre3">Hayır, Kia Sportage'ın öyle çok hasar görmüşe benzemeyen kaportasının altından filmlerdeki gibi dumanlar çıkmıyordu. On tamponu kanatları açık bir "V" harfine dönüşmüştü, o kadar. Ağaçta da bir hasar görmedim. On metre aşağıda yeni açıldığını fark ettiğim işkembecinin önünde bir hareket yoktu ama yanındaki kaporta tamircisinden çıkan bir adam o tarafa doğru yürüyordu. Daha erken olduğu için belki, meyhanenin dışardan görülmesin diye ince tahta çubuklarla kapatılmış verandasında demlenen kimse yoktu. İçerdekiler biraz sonra çıkarlardı.</p>

  <p class="calibre3">Ağır ağır Kia'ya doğru ilerledim. Siyah camları, içerisinde neler olduğunu göstermiyordu. Kapısı açılmadı ama. Bunun iyiye işaret olup olmadığını bilmiyordum. Şoför kapısının yanına gelip cama iyiye yaklaştım. Burnumu dayadım. Patlayan 'airbag'in beyaz torbasının arkasında şaşkın şaşkın oturuyordu yükselen değer Serdar Kara. Kapüşonu sıyrılmıştı biraz. Elleri direksiyondaydı hâlâ. Ön cama bu kadar yaklaşmaması gerektiğini düşündüğü ağacın gövdesine bakıyor gibiydi. İçinde bulunduğu hale şok hali denip denemeyeceğinden emin olamadım.</p>

  <p class="calibre3">Arkamda sesler duyunca döndüm. Meyhaneden aşçı önlüklü birisi çıktı arkasında kendisinden daha genç, aynı kılık, ta birile-riyle. Yukarıdan gelen iki otomobil yavaşladılar ağaca tırmanmaya niyetli Kia'yı görünce. Elimi salladım devam etmeleri için. Durup işe karışmaya mecbur olmadıklarına sevindiler bence. Biz bize kaldık.</p>

  <p class="calibre3">Sonra Kia Sportage'ın kapısını açtım. Ağır, kendine güvenen, ne yaptığını bilen biri gibi.</p>

  <p class="calibre3">Serdar Kaya bana baktı. Gözlerinde korku vardı. Kim olursam olayım öyle bakacaktı.</p>

  <p class="calibre3">"İyi misin?" dedim.</p>

  <p class="calibre3">Başını salladı.</p>

  <p class="calibre3">"İn aşağı da bir bakalım," dedim.</p>

  <p class="calibre3">Emniyet kemerini açmak için iki elini birden sağ tarafına götürdü. Hemen açamadı ama. Tokasıyla biraz itiş kakış yaşadı kemerinin. Bekledim.</p>

  <p class="calibre3">Meyhanenin aşçısı yanıma yaklaştı. İki günlük beyaz sakalları vardı. Bıyığının ortası fazla sigara içmekten sararmıştı. Yanımıza erişen kaportacının iş elbisesi çamaşır makinesinden bu sabah çıkmış gibi tertemizdi. Krizin etkisi dedim kendi kendime.</p>

  <p class="calibre3">"Var mı bir şey, yara mara?" dedi.</p>

  <p class="calibre3">Başımı yok galiba anlamında havaya kaldırdım. Bekledi yine de durumun ne olduğunu kendi gözleriyle görmek için. Bacağını dışarı doğru uzatmaya çalışan Serdar Kara'ya elimi uzattım. Kia'nın direksiyonunu terk etmek için hareketlendi. Sonra durdu, elini kontak anahtarına götürdü. Motoru susturdu. Bize doğru döndü.</p>

  <p class="calibre3">“Yavaş, aman yavaş," dedi meyhanenin aşçısı kafasını olanı biteni görmek için yandan uzatarak.</p>

  <p class="calibre3">Yanımızdan bir otomobil daha geçti. İçindeki iki delikanlı gülüyorlardı ağaçla yakın ilişkideki Kia'ya bakarken.</p>

  <p class="calibre3">"Hıyara bak” dedi birisi. "Ciple ağaca tırmanmış." Kaportacı gençlerin otomobilinin lastiğine doğru bir tekme savurdu, delikanlılar hızlandılar. Tekme yerini bulmamıştı halbuki.</p>

  <p class="calibre3">Serdar Kara indi. İki ayağının üstünde dengelenmeye çalıştı önce. Kolunu tuttum destek için. Elini başına götürdü sonra. “İyi misin? İyi misin?" dedi meyhanenin aşçısı. "Var mı bir şey sağında solunda?"</p>

  <p class="calibre3">"Yok," dedi Serdar Kara. "Galiba yok."</p>

  <p class="calibre3">“Gel şöyle içeri alalım seni," dedi adam eliyle bıyığını sıvazlayarak. "Bir yudum su iç. Kendine gel."</p>

  <p class="calibre3">Serdar Kara, Kia Sportage'a döndü yüzünde kendisinden çok araca açıyormuş gibi bir ifadeyle.</p>

  <p class="calibre3">"Serra Abla ağzıma sıçacak şimdi..." dedi. "Çok bir şey yok," dedi kaportacı. Alıcı gözle bakıyordu Kia Sportage'a. "Halledilir. Çok tutmaz." Kolundan tutuyordum hâlâ Serdar Kara'nın. Aşçının eliyle gösterdiği yöne doğru çektim hafifçe. "Gel," dedim.</p>

  <p class="calibre3">Kendi iradesini ağacın gövdesine bırakmış gibi yürüdü yanım sıra. Sabah giydiklerini değiştirmişti. Gri, sade bir eşofmanı vardı. Kia Sportage'ı terk ettikten sonra kapüşonunu indirmişti yeniden.</p>

  <p class="calibre3">Meyhaneden içeri girdik. Aşçı bizi mutfak kapısına yakın bir masaya sürükledi. İçerde kimse yoktu. Sandalyeler masalara yatırılıp kapatılmıştı. Mutfakta çalıştıkları anlaşılan üç delikanlı kapının dibinde bize bakıyorlardı. "Araba ne olacak?" dedi Serdar Kara.</p>

  <p class="calibre3">"Çektiririm ben onu şimdi kenara," dedi aşçı. "Merak etme Sen. Anahtar?"</p>

  <p class="calibre3">Elini dilenciler gibi uzattı. Serdar Kara kafasıyla dışarıdaki otomobili işaret etti.</p>

  <p class="calibre3">Aşçı kapıdan bakan çocuklara bağırdı. "Şurdan bir bardak su getirin. Soğuk olsun. Çabuk."Kapıda duranların en genci ortadan kayboldu. Masaya Oturduk. Serdar Kara kollarını masaya dayadı, başını ellerinin içine aldı.</p>

  <p class="calibre3">Aşçı bana baktı, Normaldir, bir şey yok anlamında başım, salladım.</p>

  <p class="calibre3">"Alkol var mı?" dedi aşçı. Biraz bana biraz şarkıcıya bakıyordu. Serdar Kara duydu. Başını salladı. İkimize de bakmıyordu “Yok.”</p>

  <p class="calibre3">"İyi," dedi aşçı kılıklı adam. "Polis geldiğinde takar bu alkol işine... "</p>

  <p class="calibre3">"Polis yok, polis yok..." dedi Serdar Kara. "Polise gerek yok."</p>

  <p class="calibre3">"Tutanak olmadan para ödemez sigortacılar," dedi aşçı. "Tutanak şart."</p>

  <p class="calibre3">"Serra Abla'na 'önüne bir kedi çıktı, ezmemek için çevirdi direksiyonu' derim ben," dedim.</p>

  <p class="calibre3">Polislere olayı anlatma zevkini kaçırdığı için hayıflanır bir sesle konuştu aşçı.</p>

  <p class="calibre3">"Zengin galiba bu Serra Abla dediğiniz..." dedi. Kendi kendine konuşmuştu, cevap beklemiyordu aslında. O yüzden de veren olmadı.</p>

  <p class="calibre3">Mutfak kapısında bizi seyrederken göreve koşulan genç, elinde bir bardak suyla yanaştı masamıza. Serdar Kara'ya uzattı. Suyu kime getirdiğini görünce yüzü aydınlandı. Kapıya dönüp bağırdı.</p>

  <p class="calibre3">"Serdar lan bu! Serdar Kara! Vallaha Serdar Kara!"</p>

  <p class="calibre3">Aşçı bana baktı.</p>

  <p class="calibre3">"Serdar kim?" dedi. "Nasıl yani Serdar Kara?"</p>

  <p class="calibre3">Suyu getiren çocuk ustasının cehaletine şaşırmadı.</p>

  <p class="calibre3">"Hani usta..." dedi. Sonra kollarını garip bir biçimde sallamaya başladı. Bir adım geriye sıçrayıp çömeldi, kalktı, kafasını üç kere geriye doğru atıp, "Na na naam..." diye bir bitirişle sona erdirdi gösterisini.</p>

  <p class="calibre3">"Haa, şu Serdar..." dedi aşçı. "Bunların işi gücü dalga," dedi bana dönüp.</p>

  <p class="calibre3">Serdar Kara bir yudum aldığı bardağı masaya koydu. Hafif gülümsüyordu.</p>

  <p class="calibre3">"Sindik anlaşılıyor polis molis yok niye..." dedi kendi kendine <span class="calibre13"> </span>aşçı.<span class="calibre13">           </span></p>

  <p class="calibre3">Bir sigara içebilsem iyi olurdu ama derin bir nefes aldım sigara yerine. Aşçıya döndüm.</p>

  <p class="calibre3">"Baba," dedim. "Sağol ilgine. Şuradan ellerinle bir kahve yapsa-na bana. Makbule geçerdi. Orta. Ne kıyak olur. Biraz da başımızı dinleriz. Ha!"</p>

  <p class="calibre3">Yüzüme şimdiye kadar göstermediği bir ilgiyle baktı. Ne gör-düyse hafif bir gülümseme yerleşti dudağına. "Emrin olur..." dedi alçak bir sesle.</p>

  <p class="calibre3">Mutfağın kapısına doğru yürüdü. Sonra bağırdı hâlâ bizi seyreden çıraklarına.</p>

  <p class="calibre3">"Dağılın lan, işinizin başına. Maymun mu oynuyor burada." Serdar Kara'ya döndüm. "İyi misin?" dedim.</p>

  <p class="calibre3">"Sağ olun," dedi alçak bir sesle.</p>

  <p class="calibre3">"Koftiymiş seninkiler," dedim.</p>

  <p class="calibre3">Sanki hiç hatırlamak istemiyormuş gibi başını salladı iki yana. Ağzını buruşturdu. Yüzüme baktı.</p>

  <p class="calibre3">“Ben de bir bok sandıydım herifleri," dedi kendisinin bile bu yaptığına kızdığını belli etmeye niyetli bir gülümsemeyle. "Kızmadınız ya? Yani çok kızmadınız ya?" Dudağımı büzdüm ben de.</p>

  <p class="calibre3">"Hayır," dedim. "Ama şimdi konuşacağız biraz. Yalan söylersen o zaman kızarım."</p>

  <p class="calibre3">Yüzüme baktı. Nedense içi rahatlamış gibiydi. Galiba anlıyordum neden rahatladığını.</p>

  <p class="calibre3">"Serra Abla'nın fikriydi," dedi. "Benim değil."</p>

  <p class="calibre3">"Dert etme," dedim. "İlk kez karşılaşmıyorum öyle tiplerle. Ama beni neden başından..." Uygun bir fiil bulmak için duraladım. "...savmak istediğini Serra Abla'n bilmiyor sanıyorum, öyle değil mi?"</p>

  <p class="calibre3">Başını iki yana salladı şiddetle.</p>

  <p class="calibre3">"Salak bir paparazzi peşimde dedim," dedi. "Şu salak kızın davasına."</p>

  <p class="calibre3">Salla oğlum Remzi Ünal dedim içimden. Tutmazsa tutmaz.</p>

  <p class="calibre3">"Nazan güzel kız," dedim. "Salak da değil bence. Eğer ‘derin dokunuşun' fazla derine gitmediyse... "</p>

  <p class="calibre3">Şimdiye kadar hep olmuştur. Konuştuğum birilerini şaşırtır söylediğim bir şey. Alabildiğine şaşırtır. Ben bile şaşırırım bu kadar şaşırmalarına. Neymişim lan ben derim kendi kendime. Üstüme püskürtülen şaşkınlık tükürüklerini temizlediğim bile olmuştur pantolonumdan.</p>

  <p class="calibre3">Bu kez tam tersi oldu.</p>

  <p class="calibre3">Yükselen değer şarkıcı Serdar Kara, dünyanın en doğal şeyini söylemişim gibi baktı yüzüme ağzında çarpık bir gülümsemeyle. İşaretparmağıyla su bardağını tabanından yukarıya doğru sıvazladı.</p>

  <p class="calibre3">"Sen nereden biliyorsun derin dokunuşu falan?" dedi. Hitap şeklindeki değişikliğe aldırmadım.</p>

  <p class="calibre3">"Bazı şeyleri bilirim," dedim.</p>

  <p class="calibre3">"Bir şarkının sözlerini herkes bilebilir," dedi. "Senden korkmam için başka şeyler biliyor olman gerekir."</p>

  <p class="calibre3">Demek ki hafiften kendine gelmiş bizimki dedim içimden. İtiş kakış istiyorsa itiş kakış alırdı.</p>

  <p class="calibre3">"Otoparkta olanlar hafif korktuğunu gösteriyor," dedim. "Sonra kaçman falan... "</p>

  <p class="calibre3">"Kaçmamalıydım," dedi. "Sen korkulacak bir adama benzemiyorsun. Korkulacak birkaç adam gördüm zamanında. Senin gibi değillerdi."</p>

  <p class="calibre3">Buraya kadardı ön sevişme. Biraz ciddileşmeliydik.</p>

  <p class="calibre3">"Korkutan ya da korkutulanlardan hiçbiri öldürülmedi ama, değil mi?" dedim.</p>

  <p class="calibre3">Cevap vermek için ağzını açtı. Sonra kapadı. Suyu getiren çocuk elinde bir fincanla masaya geldi. Fincanı hiçbir şey söylemeden önüme koydu. İçerde kızaran patateslerin yağı tutuşmuş gibi hızla çekildi.</p>

  <p class="calibre3">Ben kahvemden, Serdar Kara suyundan birer yudum aldık. Kahve iyiydi, hem de çok. Köpüğü kıvamındaydı. Sigara. Bıraktığıma ilk kez üzüldüm.</p>

  <p class="calibre3">Serdar Kara suyundan bir yudum daha aldı. Sonra gözlerini gözlerime dikti. Ağzını sildi eliyle.</p>

  <p class="calibre3">"Ne istiyorsun benden?" dedi. "Daha önemlisi kimsin?"</p>

  <p class="calibre3">Ne istediğimi tam olarak bilmiyordum. Kim olduğum ise cam silicisi kadından yeni terk edilmiş damat adayına kadar gidiyordu. Kimlik bunalımımı karşımdaki genç şarkıcıyla tartışmanın pek işe yaramayacağına karar verdim. Doğruyu söyleyeyim dedim içimden.</p>

  <p class="calibre3">"Özel detektifim ben," dedim. "Nazan'ın annesi tuttu beni. Adım Remzi Ünal. Biraz konuşalım istiyorum. O kadar."</p>

  <p class="calibre3">Mesleğimi açıkladığımda konuştuğum insanlardan aldığım tepki onkolojiyle ilgilenen doktorların aldığı tepkiye benzer herhalde diye düşünürüm öteden beri. İyi ki ben değilim hastası der gibi gelir insanlar fikrimce. Gitsin başkalarıyla uğraşsın. Benimle uğraşmadığı sürece problem yok. Orada bitmez ama. Aramı iyi tutmalıyım diye de düşünürler. Günün birinde işim düşebilir. Kızdırmayayım. İnsanlık hali işte. Serdar Kara burada da şaşırttı beni.</p>

  <p class="calibre3">"Adamı kim öldürdü bulasın diye mi tuttu seni yalnızca?" dedi.</p>

  <p class="calibre3">'Geçerken onu da bulursam şikâyetçi olmayacak," dedim. "Başka bir şey değil yani?" dedi.</p>

  <p class="calibre3">"Daha ne olsun..." dedim."Sor o zaman," dedi.</p>

  <p class="calibre3">Kahvemden bir yudum daha aldım. Hoşuma gitmedi. Kahve değil, kahve hâlâ iyiydi. Serdar Kara'nın tavrında hoşuma gitmeyen bir şeyler vardı. İnsanlar onkoloji uzmanlarına günde kaç sigara içtiklerini böyle kolaylıkla açıklamaya hazır olmazlardı.</p>

  <p class="calibre3">"Kızı nasıl tanıdın?" dedim. Bir yerden başlamak gerekliydi.</p>

  <p class="calibre3">Başlayamadım.</p>

  <p class="calibre3">"Ne önemi var?" dedi Serdar Kara. "Genç bir kız, bir şarkıcıyla nasıl tanışır?"</p>

  <p class="calibre3">"Ne bileyim?" dedim.</p>

  <p class="calibre3">"Tanıştık işte," dedi. "Bir şekilde. Sıradaki soru."</p>

  <p class="calibre3">"Ne kadar ileri gittiniz?" dedim.</p>

  <p class="calibre3">"Kızın annesi bile sormadı bu soruyu bana," dedi Serdar "Sana neden cevap vereyim?"</p>

  <p class="calibre3">Doğruydu bu. Ama verdiği bilgiyi not ettim.</p>

  <p class="calibre3">"O zaman gönderdiğin imzalı resmini niye yırttı sence?" dedim.</p>

  <p class="calibre3">"Ne bileyim," dedi. "O yaştaki kızların neye üzüleceği belli olmaz."</p>

  <p class="calibre3">Ona da peki dedim içimden.</p>

  <p class="calibre3">En kıyak sorumu sona sakladım. Bir başka şey sordum. "Bugün Kemal Çakır'la sonradan bir daha görüştün mü?" dedim.</p>

  <p class="calibre3">"Bu soruyu polis sorsa bile cevap vermeme hakkım var değil mi?" dedi. "Hani şu Avrupa Birliği yasaları falan."</p>

  <p class="calibre3">"Polislerin o yasalara harfi harfine uyacağına fazla güvenmeme-lisin," dedim.</p>

  <p class="calibre3">"Şansımı denerim," dedi Serdar Kara.</p>

  <p class="calibre3">"Gazetelerde çıkarsa?" dedim.</p>

  <p class="calibre3">"Reklamın iyisi kötüsü olmaz," dedi.</p>

  <p class="calibre3">Bu konuyu reklamcı arkadaşımla konuşmasını tavsiye edebilirdim ona ama çenemi tuttum. Erkendi ama en kıyak sorumu sormaktan başka çarem kalmamıştı.</p>

  <p class="calibre3">"Neden?" dedim.</p>

  <p class="calibre3">"Ne neden?" dedi.</p>

  <p class="calibre3">"Araba yıkayıcılarını neden saldın üstüme?" dedim.</p>

  <p class="calibre3">"Başka bir şey isteyeceksin diye korktum," dedi Serdar. Hiç de korkacak bir şey olmadığını nihayet anlamış gibi gülümsedi. Suyundan bir yudum daha içti. Ağzını silmedi bu kez.</p>

  <p class="calibre3">Senden ne isteyebilirim ki demedim ama diyor gibi baktım. Pek bir işe yaramadı.</p>

  <p class="calibre3">"Bir bira olsaydı," dedi sonra.</p>

  <p class="calibre3">"Senden ne isteyebilirim ki?" dedim. İşe yararsa diye.</p>

  <p class="calibre3">"Herkes herkesten neler istiyor," dedi. "Hele bizim camiada. Belli olmaz."</p>

  <p class="calibre3">Şansımı bir kez daha denedim.</p>

  <p class="calibre3">"Senden her bir şey isteyenin üstüne adam mı salıyorsun?" dedim.</p>

  <p class="calibre3">"Sıkıldım bu konuşmadan," dedi Serdar Kara. Boynunu biraz dikleştirmişti. "Sana cevap vermek zorunda olduğumu sanmıyorum hiç. Daha olmazsa polis falan çağırırım."</p>

  <p class="calibre3">Öyle oynayacaksak oynayalım dedim içimden. Kahvemden bir yudum daha almaya niyetlendim. Dibinde çok az kalmıştı fincanın. O da soğumuş olmalıydı. Vazgeçtim. Ortalığı ısındırmalıy-dım biraz şimdi kahve yerine.</p>

  <p class="calibre3">"Tamam," dedim. "Polis çağır. Trafik polisi bile istemeyen birisi için ilginç ama geçelim. Çağır. Seni dinledikten sonra bana da dönüp bir soran olur elbette. Nedir mesele diye."</p>

  <p class="calibre3">Devam edeyim diye gözlerimin içine baktı.</p>

  <p class="calibre3">"Neler anlatabileceğimi tahmin edebiliyor musun?" dedim.</p>

  <p class="calibre3">Cevap vermedi. Sessizliğinin ne anlama geldiğini bilemediğim için başladığımı bitirmekten başka çarem yoktu.</p>

  <p class="calibre3">"İyi dinle," dedim. "Bir iki yeri hatalı olabilir ama polislerin ilgisini çekeceğinden eminim. Kız sana hayrandı. Dediğin gibi, bir şekilde tanıştınız. İşler ilerledi. Kıza tecavüz ettin ya da kandırdın, kendi isteğiyle oldu. Orası önemli değil. Aklı başına gelince, mecburen annesine söyledi. O da Kemal Çakır'a. Adam seni bulup işi temizle dedi. Senin işine gelmedi bu. Konuştuklarınızı kimse duymasın diye, galerinin dışında, araba alıyormuş gibi konuştunuz. O sırada camları siyah bir arabada işi başka bir şekilde halledebileceğine uyandın. Adamı bir şekilde kandırdın. Sonra yeniden geldin galeriye. Arabanın içine oturdunuz. Müşteri satıcı gibi biraz gezdiniz. İşin peşini bırakmayacağına emin olunca herifi Akmerkez'in önünde hallettin. Camlar siyah. Kimse görmedi. Sonra çıkıp girdin içeri, öteki kapıdan bir taksi, vınnn... Nasıl?"</p>

  <p class="calibre3">Serdar Kara sanki olan bitenin anlattığım şekilde gerçekleşip gerçekleşmediğini hatırlamak istiyormuşçasına kaşlarını çattı. Su bardağını eline aldı. İçinde su kalıp kalmadığını inceledi. Kalmamıştı. Bardağı yerine koydu.</p>

  <p class="calibre3">"Palavranın Allah’ı olduğunu biliyorsun değil mi bu söylediklerinin," dedi.</p>

  <p class="calibre3">"Belki palavradır, belki değildir," dedim. "Ben fikrimi söylerim, doğru olup olmadığına polisler bakar artık. Allah bilir ne kadar sürer bu. Orasını bilemem."</p>

  <p class="calibre3">Karar versin diye gözlerine baktım doğrudan.</p>

  <p class="calibre3">"Bakarsın gerçekten iyi bir reklam olur bu, bildiğim işler değil bu işler," diye ekledim. "Detektifliğe soyunmak isteyen paparazzi çok."</p>

  <p class="calibre3">Hâlâ karar vermemişti. Bir kere daha dürtüklemeliydim.</p>

  <p class="calibre3">"Bundan böyle hiçbir reklama çıkamamak da var işin ucunda," dedim.</p>

  <p class="calibre3">Son söylediğim çalıştı galiba. Yüzünde hafif bir gerilme oldu. Geriye doğru yaslandı, iki kolunu iki yandan arkasına götürüp esnetti. Düzeldiğinde iki yanına kaçamak iki bakış atıp bana doğru eğildi masada.</p>

  <p class="calibre3">"Birisine anlattığım bir şeye kızdı kız," dedi. "Kime ne anlattın diye sorma, gerçekten söyleyemem. O kadar da değil."</p>

  <p class="calibre3">"Kızın hakkında mı?" dedim.</p>

  <p class="calibre3">"Hayır," dedi. "Ben gırgır olsun diye anlatmıştım, iş ciddileşmiş sonradan. Galiba arada kaldı Nazan. Çok sıkıldı canı. Senin yüzünden filan diye epey çıkıştı bana. Kötü bir niyetimin olmadığını anlatamadım."</p>

  <p class="calibre3">"Bu anlattığın şeyin adamın öldürülmesiyle bir ilgisi yoktur umarım," dedim. "Bak bunu ciddi söylüyorum."</p>

  <p class="calibre3">"Hiçbir fikrim yok," dedi Serdar. Hızlı hızlı konuşuyordu. "İşin içine öldürme falan girince tadı kaçıyor. Ne bileyim, gerçekten polis falan tatsız olur bu sıra. Yeni albüm filan. Reklamın da bir sınırı var. Senden de o yüzden çekindim. Polis olmadığını anlamıştım telefonda ama dediğin gibi polisten kötüsü de var."</p>

  <p class="calibre3">Böyle bir şey söylediğimi hatırlamıyordum ama sesimi çıkarmadım. Tava gelmişken başka ne koparabilirim diye hızla üşündüm.</p>

  <p class="calibre3">“Arabayı beğenmedin mi yoksa paran mı çıkışmadı?" dedim bula bula.</p>

  <p class="calibre3">"Araba kıyak," dedi Serdar Kara konunun buraya gelmesine rahatlamış gibi bir tavırla. "Araba kıyak ya, bende öyle bir makine alacak para ne gezer? Gerçi belki bir kolaylık yapar diye düşünmüştüm adamcağız, indirim mindirim, o da yattı belli ki."</p>

  <p class="calibre3">Aklıma başka bir şey gelmiyordu soracak şu anda. Telefonu cevap veriyordu nasılsa.</p>

  <p class="calibre3">"Tamam," dedim. "Ne yapacaksın Serra Abla'nın arabasını? Dediğim gibi, istiyorsan ben de konuşurum gerekiyorsa."</p>

  <p class="calibre3">"Yok, ben hallederim," dedi şarkıcı Serdar Kara. "Ağzından girip burnundan çıkarım bir şekilde. Şu sıralar fazla kızamaz bana."</p>

  <p class="calibre3">Yapabileceğim son şeyi yapmayı akıl ettim. Bir tür test mahiyetinde.</p>

  <p class="calibre3">"Telefonun yanında mı?" dedim.</p>

  <p class="calibre3">Elini eşofmanının cebine atarken başını salladı. Etrafımdaki insanlarda sık görmediğim bir telefon çıkardı. Bana uzattı. “Yok," dedim. "Yaz numaramı."</p>

  <p class="calibre3">Parmağını telefonun tuş takımının üstünde hızla gezdirdi. Adımı nasıl kaydettiğini okuyamadım. Sonra kafasını kaldırıp beklentiyle baktı bana. Araç telefonu numaramı tane tane söyledim. Söylediğimden hızla kaydetti. Bitince bir iki tuş numarası daha yaptı,"Cep telefonum yok," dedim. “Anlamıştım," dedi.</p>

  <p class="calibre3">"Belki ararsın," dedim. "Belki ararım," dedi ayağa kalkarken. "Bakalım makine ne âlemde?"</p>

  <p class="calibre3">“Yardım ister misin?" dedim oturduğum yerden. "Hayır," dedi. "Hallederim. Eve gideyim önce bir."</p>

  <p class="calibre3">Ayakta durduğu yerden etrafına baktı. İkimizden başta kimsenin olmadığı, sandalyeleri ters çevirilip masaya yapıştırılmış meyhane salonunda ne aradığını sorar gibi. Dört duvar ve tavanda hızla dolaştı gözleri, dönüp benim yüzümde durdu. Nasıl bir ifade vereceğimi bilemedim suratıma. Serdar Kara da zaten gördüğünü beğenmemiş gibi büzdü dudaklarını. Sonra hafif yaylanan adımlarla meyhaneden çıktı gitti. Ne arkasına ne mutfağa açılan kapının dibinde yeniden birikenlere gözünün ucuyla bile bakmadan. Alışkındı seyredilmeye.</p>

  <p class="calibre3">Ayakta çıkışını izledim. Masaya oturdum sonra yeniden. Ne öğrendim ben şimdi bu oğlandan diye düşünmedim. Düşünecek olsam durumun parlak olmadığı açıktı. Düşünecek daha esaslı bir meselem olduğunun farkına yeni varmıştım oysa.</p>

  <p class="calibre3">Serdar Kara eve gidecekti önce. Ben nereye gidecektim? Gidecek yerim yoktu.</p>

  <p class="calibre3">Tamam, iki evim birden vardı teoride. Boş evin içinde canlı olan bir tek şey telefondu. Telefonun başına bağdaş kurup çalsın diye beklemeyeceğim açıktı. Onun dışında musluk suyu içmeye razı olsam bile avuçlarımı kullanmam gerekecekti. Bir tek volta atmaya yarardı o ev.</p>

  <p class="calibre3">İkinci evi düşünmek bile istemiyordum. İçine girmeyi basarsam bile volta atacak tek boş metresi olmayan bir ev. Baştan aşağı hayal kırıklığı dolu bir ev. İyi kötü bir geçmişin paketlenip istiflendiği, açılacak her kutunun potansiyel bir acıyla dolu olduğu bir ev. Kendime bir buçuk porsiyon Adana ısmarlamaya kalksam hangi kebapçıya telefon edeceğimi bilmediğim bir ev. Lanet olsun, çalışan telefonu bile olmayan bir ev.</p>

  <p class="calibre3">Saatime baktım.</p>

  <p class="calibre3">Mesleki açıdan da parlak durumda değilsin Remzi Ünal dedim kendi kendime. Demin ertelediğim sorunun ön tarafa gelmesine izin verdim. Ne öğrendin şu salak şarkıcıdan son bir saatte? Herhangi bir derde derman olacak, seni bundan sonraki Waypoint'e doğru havalandıracak ne öğrendin? Sıfıra sıfır elde var sıfır.</p>

  <p class="calibre3">Şuradan otomobiline atla Remzi Ünal dedim içimden. Havaalanının otoparkında uzun süreli parka ayrılmış yerlerden birine yerleştir. Türklere vize istemeyen ülkelerin listesini sor bilet satan kıza. Seç aralarından birini. Çek git. Veleaddalin amin.</p>

  <p class="calibre3">Şahane bir tabela göründü gözlerimin önünde, "İŞ DEĞİŞİKLİĞİ NEDENİYLE KAPALIYIZ!"</p>

  <h1 id="sigil_toc_id_5" class="calibre5"><a id="bookmark1" class="calibre9"></a><span class="calibre6">Bölüm 10</span></h1>

  <p class="calibre3">Meyhanenin dışında nemli İstanbul akşamüstü havası yeniden çarptı suratıma. Şarkıcı Serdar Kara'nın Kia Sportage'ı kaportacının önüne çekilmişti. Sahibi yoktu ortalıkta. Makinenin etrafında yağlı iş kılıklarıyla bir iki genç dolaşıyordu. Bana bakan olmadı.</p>

  <p class="calibre3">Otomobilimin direksiyonuna geçtim. Pencereleri açtım. Motoru çalıştırdım. Hayır, havaalanına gitmeye niyetim yoktu. Kebapçı bana gelemiyorsa ben kebapçıya giderdim. Gerisi Allah kerimdi. Bir kapı kapanırsa öteki kapıya abanırdın. Sol motor durursa sağ motorla da gidebilirdim gideceğim yere. Toparlanmıştım.</p>

  <p class="calibre3">Ezme salatası ve şalgam suyunun düşüncesi bile heyecanlandırmıştı beni. Laf aramızda, kimi eski dostları medeni hayatımın gelgitleri arasında ihmal ettiğimin farkındaydım. Beslenme alışkanlıklarımın haklı eleştirmeni Yıldız Turanlı, salt eleştiriyle kalmayıp eyleme de geçmekte sakınca görmediği için aramız açılmıştı. Bakalım beni affedecekler miydi?</p>

  <p class="calibre3">Barışma törenini nerde yapacağımı hızla düşündüm. Eski günlerdeki gibi bir yer gerekliydi bana. Yemeğimi tek başıma yiyebileceğim bir yer. Şatafattan uzak.</p>

  <p class="calibre3">Otomobilimi hareketlendirdim. Akşamın bir türlü gelmeyen esintisini emektarla birlikte kendimiz yarattık. Hedefimin dışında hiçbir şey düşünmemeye gayret ederek yokuş yukarı, Etiler'e doğru, sol kolum pencereden sarkmış, ilerledim. Muhatap olduğum trafik salaklıklarına hiç sinirlenmedim.</p>

  <p class="calibre3">Zeytinoğlu Caddesi'nin ortalarına doğru gündüz çevredeki esnafa, akşam yemek yapmaya erinmiş ev kadınlarına Adana dolaylarını aratmayan lezzetler sunduğunu iddia eden kebapçıdan içeri girdiğimde moralim bayağı düzelmişti. Bak, kebapçının morali bozuktu ama. Bahçe niyetine şenlendirmeye çalıştığı apartman girişindeki dört masanın yalnızca birinde genç bir çift oturuyordu. Önlerine bakıyor, konuşmuyorlardı, genç yanlarından geçerken kızın cep telefonu çaldı.</p>

  <p class="calibre3">Nüfus idaresinin hademeliğinden emekli olduktan sonra yeme içme işine geçmişe benzeyen kebapçı beni heyecanla karşıladı. Bahçede ama sessiz çifte uzak bir masayı gösterdi. Reddettim. Aradığım içerideydi. Başında, bıyıkları hayli gelişmiş ustanın oturduğu uzun ocakbaşı tezgâhını da reddettim. Ustanın alnında bulgurdan büyük ter damlaları vardı. Aradığımı bulunca önündeki masaya oturdum. Kısaca sipariş verdim: Bir buçuk Adana, ezme, şalgam suyu ve televizyonun uzaktan kumandası.</p>

  <p class="calibre3">Önce şalgam suyu ve uzaktan kumanda geldi önüme. Kapının yanındaki duvara monte edilmiş olan televizyon ruhani dünyayla fazla içli dışlı olan bir kanala ayarlıydı. Kumandayı elime alıp ne var ne yok bir gözden geçirdim. Ciddi haber kanallarını atladım. Onlar ülke siyasetinin gelişmeleri üzerine ciddi ciddi konuşan adamları gösteriyordu. Şalgam suyunu bardağıma döküp kocaman bir yudum aldım. İki damlası masanın örtüsüne inip iki koca kandamlası gibi kapladı ortalığı.</p>

  <p class="calibre3">Saatime baktım. Kanallar arasında dolaşmaya devam ettim. Haber öncesi reklamları yayınlayanları not ettim. Daha hangisini seyredeceğimi tam olarak tespit edemeden ezme salatam geldi. Üst üste üççatal aldım ezmeden. Acısı gırtlağımdaki şalgamın acısıyla birleşti.</p>

  <p class="calibre3">Sonra yeniden habere hazırlanan kanallar arasında dolaştım. Beklediğim haberi verme olasılığı en güçlü olanı seçtim. Tuhaf yarışmalarından birinin tanıtımını veriyordu. Kebapçının sahibi yanımdan geçerken yüzüme baktı. Seçimimi onaylamıyor gibi baktı. Ya da ben öyle anladım.</p>

  <p class="calibre3">"Bir haber bekliyorum da..." dedim. Gülümsedi iş, güç gerektirdiği için. Omzunu silkti benden iki adım uzaklaşınca.</p>

  <p class="calibre3">Bu kanalda kalmaya kararlıydım. Haberlerden sonra yayınlanacak dizinin tanıtımını da izledim. Birtakım sert erkekler, söyledikleriyle birtakım genç kadınları ağlattılar. Birkaç tokat atıldı karşılıklı. 4x4lerde, ciddi suratlarla cep telefonlarıyla konuşuldu. Villaların bahçelerinde koşuşturuldu. Bir iki tabanca ateşlendi.</p>

  <p class="calibre3">Mahalle arasındaki küçük kebapçının sahibi elinde tabaklarla bahçeye gidip gelirken bir televizyona, bir bana baktı yeniden. Yeniden omzunu silkti. Artık ben de ona bakmadım.</p>

  <p class="calibre3">Reklamların son faslına dayanabilmek için ezme salatama yumuldum.</p>

  <p class="calibre3">Sonra CSI taklidi yerli bir dizinin tanıtımlarına geçildi. Laboratuvarlarda önlüklü ve eldivenli uzmanlar olay yerinde buldukları kıl ve tüyleri incelediler. Bir mermi çekirdeğinin iyice dibine girdik, bir başkasıyla karşılaştırdık üzerindeki çizgileri. Sorgu odasında kötü kadınlar, kötü erkekler çaresizlik içinde itiraf ettiler cinayetlerini. Gelişmiş bir mikroskobun üzerinden zafer edasıyla çekilen görevlinin başarısını, dolu bir çatal ezme salatası ve büyük bir yudum şalgam suyuyla kutladım.</p>

  <p class="calibre3">Bir buçuk Adanam tam haberler başladığı sıra geldi önüme.</p>

  <p class="calibre3">Önce Yunanistan'daki en son yaz yangınından birkaç görüntü geldi. Tıpkı Türklere benzeyen birtakım insanlar, tıpkı Türk polislerine benzeyen birtakım polisler eşliğinde evlerden, otellerden tahliye edildiler. Uçaklar yanan ormanların üzerine su döktü. Antik Yunanlılardan kalma sütunların arka planlarında yoğun duman vardı. Kebabımdan ilk çatalı almak için yangın haberinin bitmesini bekledim.</p>

  <p class="calibre3">Ardından Irak'ta patlayan yeni bazı bombaların açtığı çukurlar geldi ekrana. Onun ardından peş peşe günün trafik kazalarında darmadağın olmuş araçlar.</p>

  <p class="calibre3">Bu gidişle kebabım soğuyacak dedim içimden. Arkama dönüp kebapçıdan bir şişe şalgam suyu daha istedim.</p>

  <p class="calibre3">Et tam istediğim kıvamda pişmişti. Yanına koydukları ince pideler sevdiğim cinstendi. Dünyanın felaketlerine yarım kulak üzülüp yemeğime yumuldum.</p>

  <p class="calibre3">Özlemişim.</p>

  <p class="calibre3">Gözümün kenarı televizyonda, ruhum tabağımda kebabımın birinci yarısını bitirdiğimde gördüm gündüz ki 4x4'ün çevresinde dolaşan bir sürü genç adamı. Sırtlarında "Olay Yeri İnceleme" yazan yelekleri, arka planda Akmerkez vardı. Uzaktan kumandaya sarılıp sesini açtım televizyonun. Telaş sırasında çatalım yere düştü. Eğilip almayı haberin sonuna bıraktım.</p>

  <p class="calibre3">Dinledim.</p>

  <p class="calibre3">...Direksiyonun başında bulunmuştu cesedi otomobil alım satımıyla uğraşan Kemal Çakırın. Tam ensesinden 6.35'lik bir tabancadan çıkan tek kurşunla öldürülmüştü. Siyah camlardan içerisinin görülmediğini, yoğun trafik gürültüsünden kimsenin patlama sesini algılamadığını düşünüyordu polis. Olayın bir alacak verecek meselesinden meydana geldiği ihtimali üzerine çok yönlü bir soruşturma yürütülüyordu...</p>

  <p class="calibre3">Kemal Çakır'ın bedenini zor sığdırdıkları bir ceset torbasını ambulansa koydu görevliler bir sonraki planda. Ambulans sirenlerini çalarak hareketlendi. Sonra kamera yeniden Akmerkez'e döndü. İnsanlar yürüyor. Sakin sakin. Sanki hiçbir şey olmamış.</p>

  <p class="calibre3">Bu kadar.</p>

  <p class="calibre3">Bir sonraki haberde ekranda patlamış su borularından caddeye gürül gürül akan suları seyrettik. Çocuklar suyun içinde koşuştular, yaşlı bir teyze öfkeyle bir şeyler söyledi kameraya. Dinlemedim.</p>

  <p class="calibre3">Baktım, yeni bir çatal gelmiş tabağımın yanına.</p>

  <p class="calibre3">Bu kadar dedim kendi kendime. Meşhur detektif Remzi Ünal, üstünde uğraştığı vakayla ilgili yetkililerden bilgi aldı.</p>

  <p class="calibre3">Sonra kebabıma, ezme salatama ve şalgam suyuma döndüm.</p>

  <p class="calibre3">Epey sonra arkama yaslandım.</p>

  <p class="calibre3">Artık bakmadığım televizyonda bir iki parlak transfer haberini kaçırmışımdır herhalde. Masamın üstü boşalttığım tabaklarla doluydu. Kebapçının kahve önerisini reddettim.</p>

  <p class="calibre3">Bütün dünya çoktandır ihmal ettiğim türden bir akşam yemeğinin üstüne yakacağım sigarayı bekliyor gibiydi. Yakışırdı ama sigara düşüncesini kolaylıkla sildim aklımdan. Hesabı istedim.</p>

  <p class="calibre3">Hesabı ödemek kolaydı. Sonrası zordu.</p>

  <p class="calibre3">Yıldız Turanlı beğensin beğenmesin, bunca senedir sürüklediğim mesleğimde her zaman bir sonraki adımımın ne olacağım iyi kötü bilirdim. Konuştuğum her kişi, ister doğru, ister yalan söylesin, farkında olarak ya da olmayarak bir sonraki hamlemin ne olacağını söylerdi bana. Bir düğüm ötekine uzanırdı. Bir kapı ötekine açılırdı. Her hamle karşı hamleyi doğururdu.</p>

  <p class="calibre3">Şimdi nereye gidecektim?</p>

  <p class="calibre3">Bilmiyordum.</p>

  <p class="calibre3">Ya yanlış soruları sormuştum hep ya da doğru soruları yeterince güçlü soramamıştım. İkisi de aynı kapıya çıkardı. Çıkmıştı. Önümde gidecek bir yol göremiyordum.</p>

  <p class="calibre3">Yıldız Turanlı başarmıştı belki de. Bu işi bırakmam için yaptığı onca baskı, içimde bir yerlere yer etmişti. Kişisel olarak beni zerrece ilgilendirmeyen birilerinin kimi zaman isteyerek, kimi zaman farkında olmadan yaptıkları şeylerin peşinde koşmanın ne bana, ne dünyaya faydası vardı. Ortalığa çıkardığım her pislikten sonra kendimin de kirlendiğini göstermeyi başarmıştı belki Yıldız Turanlı. Ödülüm her seferinde dudaklarımdaki çarpık olduğunu çok sonraları fark ettiğim gülümsemeye eklenen bir sigaradan başka bir şey olmuyordu. Onu da bırakmıştım, Allah kahretsin.</p>

  <p class="calibre3">Dünya iyiye doğru gitmiyordu, bunu biliyordum ama her seferinde bir kez daha kanıtlanmasından ne çıkarım vardı?</p>

  <p class="calibre3">İnsanların hayatını değiştirmekten hoşlanmıyordum, tamam, ama her seferinde sanki inadına gibi değiştirmekten başka ne geçiyordu elime?</p>

  <p class="calibre3">Adalet umurumda değildi. Ne hâkim ne savcıydım, bunun far-kındaydım. Ama bir hâkime ihtiyaç duyulduğunun apaçık belli olduğu onlarca durumda, ben oynamıyorum demek insanların duyduğu yükü azaltacağına çoğaltıyordu belki de.</p>

  <p class="calibre3">Kebapçı önüme ikiye katlanmış bir kâğıt parçası koydu küçük teneke bir tabağın içinde.</p>

  <p class="calibre3">Dünya üzerinde o kadar çok kirli pencere camı ve o camı temizlemeye can atan o kadar çok adam var ki, yükseklerden düşme tehlikesi bile çok para etmiyor dedim kendi kendime.</p>

  <p class="calibre3">Bıraktığım iki sarı yeni Türk lirası banknotun üstünü getirmesini beklemeden kalktım masadan. Dışarıda oturan çift de çekip gitmişti. Benden iyi durumdadırlar umarım dedim içimden.</p>

  <p class="calibre3">Saatime baktım. Akşamki çalışmayı çoktan kaçırmıştım. Kaçır-masam bile reklamcı arkadaşımı bir kez daha görmek istemiyordum. Bir sürü soru soracaktı. Sorular neyse de, verecek cevabım yoktu.</p>

  <p class="calibre3">Eve gitmek istemiyordum. Salona, koridora, odalara yığılmış kolilerin, denklerin, kutuların arasında ruhumu daha çok kaybedeceğimi biliyordum.</p>

  <p class="calibre3">Sinemaya gidemezdim. Yenilgiyi peşinen ve tartışmasız kabul etmek anlamına gelirdi bu. Kendi hayatım bu kadar erdeyken, başkalarının hayatını niye seyredecektim? Başkalarının hayatını seyretmenin daha eğlenceli bir yolu geldi aklıma daha sonra. Bir tür ceza gibi kendi kendime.</p>

  <p class="calibre3">Sitenin beş apartmanının tam ortasındaki otoparka ağır ağır sürdüm otomobilimi. Dün akşam yaptığım gibi. Kaç yıldır her akşam yaptığım gibi. Ama bu kez eve en yakın boşluğu değil, blok'un girişine giden yaya yolunu, yolun sonundaki giriş kapısını en iyi görebilecek bir konum hedefliyordum. O yüzden hem iyi görebileceğim hem de belediyenin şahane ihmali sonucu otoparkın en karanlık bölgesi haline gelmiş olan sokak lambası direğinin dibinde bir yer buldum. Ertesi sabah işe giderken zaman kaybetmek istemeyen biri gibi önce ileri, son geri gelerek otomobilimin burnunu manzaraya çevirdim.</p>

  <p class="calibre3">Her akşam yaptığım gibi otomobilimden çıkıp kapılan kilitlemedim ama. Işıkları söndürdüm yalnızca. Direksiyonun arkasında oturmaya devam ettim.</p>

  <p class="calibre3">Dünya üzerinde bir özel detektifin, bir apartmana girip çıkacak olanları otomobil içinde gözetlemesi için en uygun yeri arayacak olsaydınız, şu anda bulunduğumdan daha iyi bir konum bulamazdınız. Bu sitenin sakinleri için kendi evlerindeki televizyon sehpası kadar tanıdık bir şeydi otomobilim. Üzerinde uzun süredir kimsenin el sürmediği toz dahil. Hiç kimse yadırgamazdı.</p>

  <p class="calibre3">Kıçımı sağa sola kımıldatarak iyice yerleştim koltuğuma. Geriye yaslandım. Önümdeki sahne kocaman ve çok gerçekti. Biraz karanlıktı ama sanat yönetmenine teşekkür borçluydum bunun için. Tam karşımdaki sokak lambası, altında oturduğumun aksine yanıyordu. C Blok'tan çıkan birisinin yüzünü görebilecektim. Giren birisinin kim olduğunu kestirebilmem benim ferasetime kalmıştı.</p>

  <p class="calibre3">İyi ki sigarayı bırakmışım dedim kendi kendime. Ne kadar tanıdık olursa olsun, otomobilimin ön tarafından her nefeste bir ışık parlaması karşı evlerde pencerenin önünde oturan birilerinin dikkatini çekebilirdi. Askerlikle şöyle ya da böyle ilgili olan her Türk erkeği bilirdi gece eğitimlerindeki sigara yasağını. Elinizle perdelemek kâr etmezdi.</p>

  <p class="calibre3">Geriye nefes almak kalıyordu.</p>

  <p class="calibre3">Ben de onu yaptım uzun bir bekleyişe hazırlanarak.</p>

  <p class="calibre3">Oturduğum yerde kolay olmuyordu kuşkusuz derin nefes almak. Yine de denedim. Elimde kalan tek şey olan hararam ikiye katlanmış olduğuna bakmadan zorladım en diplere kadar hava girsin diye. Sonra ağır ağır verdim burnumdan.</p>

  <p class="calibre3">Epeydir sigara içmeyen birisinin ilk nefesinde duyduğu hislere benzer hisler duydum her seferinde olduğu gibi. Başım hafif döndü. Havanın neminden sanki, bir tülün arkasındaymış gibi bulanık görünen her şeyin hatları keskinleşti. Damağımın içinde çoktandır duymadığım bir serinlik algıladım</p>

  <p class="calibre3">Sonra yeniden.</p>

  <p class="calibre3">Yapacak başka işim yoktu nasıl olsa. Yapacak başka bir işi olmadığı zamanlarda soluk alıp vermek iyiydi. Öyle yapmaya devam ettim.</p>

  <p class="calibre3">Yokuşun yukarısından gelen bir otomobil farını algılar algılamaz mümkün olduğunca hareketsiz kalmaya özen gösterdim. İstanbul'un yollarının epey ceremesini çekmiş, benimkinden de yaşlı bir otomobilin hırıltılarını duydum. Otopark boşluğuna gelince iyice yavaşladı. Sonra sol çaprazımdaki Opel Astra'nın yanındaki boşluğa yerleşti önce burnunu sokarak. Siluetinden eski apartmanımın yöneticisi emekli albayın Willys'i olduğunu anladım. Bütün kış kızının evinin garajında yatan cipi, yaz olunca üstünü tümüyle açıp kullanıyordu. Koltuğuma iyice gömülüp, uzun uzun pedallarla direksiyonu birbirine bağlayan kilidi kurmasını bekledim. Yakalanırsam sohbetinden kurtulmak zordu.</p>

  <p class="calibre3">Emekli albay yönetici, cipini güvenliğe alınca gözleri otoparkı çevreleyen apartmanların ışıkları yanan pencerelerinde, ağır ağır önümden geçti. Yürüyüş yoluna eriştiğinde, aniden dönüp son bir kez baktı cipine. Sonra apartman girişinin gölgelerinde kayboldu.</p>

  <p class="calibre3">Soluk alıp vermeye geri döndüm.</p>

  <p class="calibre3">Tam arkamdaki apartmandan bir yerlerden koro halinde kahkahalar geldi. Ardından alkışlar. Sonra bir sessizlik oldu.</p>

  <p class="calibre3">Üst katımda fazla açtığı müzik seti yüzünden sayısız kere aşağıdan sopayla uyardığım delikanlı, elindeki basketbol topuyla dripling yaparak çıktı apartmandan. Topu yere her vuruşunda dört taraftaki binalardan yankılandı ses. Soldaki iki apartmanın arasındaki yaya yolundan aşağıdaki sahaya indi topu biteviye yere vurarak.</p>

  <p class="calibre3">Sonra bir sessizlik daha.</p>

  <p class="calibre3">Fırsatı değerlendirerek nefes alıp vermeye devam ettim. Oksijenin gövdemin ortasından kenarlarına, kollarıma, bacaklarıma eriştiğini hissediyordum artık neredeyse. Hoşuma gitti bu his. Devam ettim.</p>

  <p class="calibre3">Sonra bir otomobil daha geldi. İçinden bir kadın ve erkek tartışarak çıktılar, tartışarak yürüdüler apartmanlarına. Mesele kadının annesinin adama davranışlarıydı galiba. Adama iyi şanslar diledim içimden.</p>

  <p class="calibre3">Böyle ne kadar bekleyeceğimi bilemiyordum. Neyi beklediğimi de bilemiyordum açıkçası. Yaptığım işte beklemenin yeri epeyce önemlidir, onu biliyordum sadece. Yapacak başka anlamlı bir şey bulamadığım için bekliyordum, onu da biliyordum.</p>

  <p class="calibre3">Evde olsam banyo yapardım. Islak ıslak otururdum televizyonun karşısına ve kim bilir kaç milyonuncu defa artık bir klima almamın şart olduğunu geçirirdim kafamdan. Yıldız Turanlı'yla yeni eve bir klima almaya karar vermiş gibiydik. İyi geleceğini düşünüyordum.</p>

  <p class="calibre3">Evde olsam kocaman bir kupada, koyu bir kahve içerdim. Yanma bir sigara eklerdim. Yok, yanma bir sigara eklemezdim artık. Evde sigara içmemenin nasıl bir şey olduğunu daha denemediğimi düşündüm. Sigara kokmayan bir evi hiç bilmiyordum.</p>

  <p class="calibre3">Belediyenin çöp kamyonu düşüncelerimi böldü. Yokuşun yukarısından paldır küldür indi. İki yanında ayakta araca tutunarak gelen adamlar bağırarak konuşuyorlardı. Biraz gayret etsem anlayacaktım ne dediklerini. Çöp bidonunun yanma yanaşmaları, yukarıdan inmelerinden zor oldu. Bidonu yakalayıp arkadaki dev çöp kutusuna döken mekanizmanın gürültüsü adamların gürültüsünü bastırdı. Hafif bir beklemiş kavun kabuğu kokusu yayıldı etrafa. Çöp arabasının gürültüsü, kendisi ortadan kaybolduktan çok sonra bile gelmeye devam etti. Sonra sessizleşti ortalık yeniden.</p>

  <p class="calibre3">Saatime baktım.</p>

  <p class="calibre3">Kollarımı birleştirdim. Dikkatimi önümdeki manzaranın içinde tek bir şeye vermek yerine, baktığım sahnenin tümünü algılamaya çalışıyordum şimdi. Kocaman, çok geniş açıdan bir manzaranın tümünü sessizce izlemeye çalıştım. İçinde kim bilir kaç insanla dört yanımı kaplayan apartmanlar, yorgun bir günün ardından dinlenmeye terk edilmiş gibi sessizce yan yana duran otomobiller, aşağıya yolladığı ışık huzmelerinin ardında belli belirsiz seçilen sokak lambası direği, apartmanların önündeki küçük bahçeleri otopark alanından ayıran lükstrümler, sık sık önünden gölgeler geçen aydınlık pencereler, pepsini birden görüyordum. Hepsini birden algılıyordum. En ufak bir kıpırtıyı kaçırmazdım. Kaçırmaz mıydım? Az daha kaçırıyordum.Aydınlık pencerelerden ikisi fazlaydı. Aydınlık olmaması gereken ikisi. Benim evin pencereleri.</p>

  <h1 id="sigil_toc_id_6" class="calibre5"><a id="bookmark2" class="calibre9"></a><span class="calibre6">Bölüm 11</span></h1>

  <p class="calibre3">Karıştırdım herhalde diye bütün dikkatimle o tarafa bir kez daha baktım. Karıştırmamıştım. Eve geç saatlerde her gelişimde, içerde beni bekleyen birisi olmamasına karşın, kim bilir hangi içgüdüyle baktığım ve her seferinde diğer pencerelerin arasında iki kara delik gibi duran salon pencerelerim aydınlıktı. Işıkları yanıyordu evin resmen.</p>

  <p class="calibre3">Akşamüstü evden çıkarken açık mı bıraktım diye düşündüm önce. Hayır. Açık bırakmadığımdan emindim. İkinci gelişimde de.</p>

  <p class="calibre3">Ne zaman yandı bunlar diye düşündüm sonra şimşek hızıyla. Şimdi fark ettiysem biraz önce yanmış olmalıydı. Sotaya ilk yattığımda ışıkların kapalı olduğundan emindim.</p>

  <p class="calibre3">Emin miydim?</p>

  <p class="calibre3">Emindim.</p>

  <p class="calibre3">Bir an sonra daha çok şaşırdım. Kim olsa şaşırırdı. Kim olsa "Hassiktir!" derdi Hülya Çakır'a sinyal vermek için açık bıraktığım pencerenin önünde bir kadın silueti gördüğünde. Belli belirsiz, kimin olduğu anlaşılmayan bir siluet.</p>

  <p class="calibre3">Ben de normal, sıradan bir adamım.</p>

  <p class="calibre3">"Hassiktir!" dedim.</p>

  <p class="calibre3">Siluet pencerenin önünden çekildi sonra. Sanki beni duymuş gibi.</p>

  <p class="calibre3">Aklıma bir ihtimal geldi. Güzel bir ihtimal. İnsanın olmayacağını az çok kestirmesine karşın, olsa ne güzel olur diyeceği cinsten bir ihtimal.</p>

  <p class="calibre3">Otomobilimden çıktım. Kapıları kilitledim. Yanımda ağız kokusuna karşı bir şey olmadığı için yerindim hafiften. Kim bilir kaç kez yaptığım gibi, işten eve dönen normal bir adam edasıyla apartmanın girişine doğru yürüdüm. Gözlerim pencerelerdeydi.</p>

  <p class="calibre3">Siluet yoktu görünürde bu kez.</p>

  <p class="calibre3">Apartmanın giriş kapısı açıktı. Yaklaşırken cebimde dokunduğum anahtar destesini çıkarmadan geçtim. Otomatiğe bastım. Birinci kattaki kapının arkasından çocuk ağlaması geliyordu. Merdivene saldırdım. Çok ağır olmayan ama kontrollü adımlarla tırmandım. Nefesim iyiydi. Bu sabaha göre çok çok iyi miydi, onu kestiremiyordum.</p>

  <p class="calibre3">Akşamımı pırıl pırıl aydınlatacak birisiyle karşılaşırsam ne diyeceğimi hiç düşünmeden çıkmaya devam ettim merdivenleri. Söyleyecek bir şey bulurdum nasıl olsa. İnsan içinden eni söylemeliydi.</p>

  <p class="calibre3">Benim kata gelince yavaşladım. Zili çalma düşüncesini sav kafamdan. Elimin tersiyle dudaklarımı sıvazladım. Sarımsak kokusuna karşı şu an yapabileceğim hiçbir şey yoktu. Anahtarları çıkardım. Kilide soktum. Merdiven otomatiğinin ışığı tam o sırada söndü. Anahtarı çevirip girdim içeri. Kapıyı arkamdan kapamadan dondum kaldım. Mecburen. Bir şey yolunda değildi. Değişmişti daha doğrusu ben aşağıdan yukarıya çıkana kadar.</p>

  <p class="calibre3">Işıklar sönmüştü. Bu söndürülmüş demekti. Yani birisi tarafından söndürülmüş, bir fani aşağıda beni görmüş, yukarı gelmekte olduğumu sanan birisi tarafından söndürülmüş. Yani yukarı çıkmamdan çok hoşlanmayan biri tarafından. Bir tabancam olsa çeker miydim şu anda diye düşündüm.</p>

  <p class="calibre3">Çekmezdim herhalde dedim hızla kendime. İşime bakmalıyım. Boşalttığım evimin girişine baktım ben de. Kapının ardındaki holde tavana asılı duran çıplak ampul duruyordu. Salona açılan kapı açık olduğu için girişten pencerelere kadar boş olduğunu görebiliyordum. Boş ve karanlık.</p>

  <p class="calibre3">Koridorun solundaki banyo, ucundaki yatak ve misafir odalarının kapıları kapalıydı. Altlarından ışık sızmıyordu. Önceliği salona vermek makul göründü bana.</p>

  <p class="calibre3">Herhangi bir şey yapmadan önce bir an tuttum kendimi Yanlış görüp görmediğimi bir kez daha düşündüm. Hayır aşağıdayken salonun pencereleri aydınlıktı. Hayır, pencerenin ardında bir kadın silueti görmüştüm.</p>

  <p class="calibre3">İyi ihtimal ortadan kalktığına göre, kötü ihtimalin daha kötüleşmemesini sağlamam gerekir dedim kendi kendime. Elimi uzatıp holün lambasını yaktım. Çıplak ampulden insanın gözünü acıtacak bir ışık yayıldı. Yerde gölgemi şimdiye kadar görmediğim keskin hatlarla çizilmiş olarak gördüm.</p>

  <p class="calibre3">"Kim var orada?" diye bağırdım. "Kim var salonda? Geliyorum bak!"</p>

  <p class="calibre3">Sesim boş evin içinde hafifçe yankılandı. Cevap gelir mi diye bekledim. Gelmedi. İçimden üçe kadar sayıp salona kafamı uzattım. Açık kapının pervazının hemen yanındaki elektrik düğmesine elimi uzatıp yaktım.</p>

  <p class="calibre3">Salon boştu.</p>

  <p class="calibre3">Kararsızlık yaşamadım. Bu kez içeri doğru bir adım atıp, kapıyı arkamdan gelecek olanları engellemek ister gibi hızla kapadım. Çığlık falan duyulmadı. Yine de döndüm. Duvarla kapının arkasında oluşan küçük üçgen açılınca, yüzünü duvara vererek büzülmüş bir kadın gördüm yalnızca. Elleriyle yüzünü kapamıştı. Başı hafif öne eğikti. Saçlarını tanıdım ama. Zincirli küpelerini de.</p>

  <p class="calibre3">Önce ben gevşedim davetsiz misafirimin kim olduğunu görünce. İki adım geriye çekildim. İki elimi iki yana açtım hafifçe. Yüzümde bir gülümseme vardı sanıyorum. Sanki.</p>

  <p class="calibre3">"Evime hoş geldiniz," dedim. "Her ne kadar ev demeye bin şahit istese de."</p>

  <p class="calibre3">Yavaş yavaş, neredeyse iki taksitte döndü davetsiz misafirim. Eliyle önce bluzunun aşağılara inmeye eğilimli sol askısını sonra saçını düzeltti. Soluğunu kontrol etmeye çalıştı. Başardı da.</p>

  <p class="calibre3">Bir adım daha geriye çekildim. Kapıyla duvar arasındaki şaşmış-lığını ortadan kaldırmalıyım dedim kendi kendime. Beni izledi salonun ortasına doğru. Yüz yüze ama mecburen ayaktaydık şimdi. Elinde A 4 boyutlarında yassı bir çanta vardı. Parlak siyah deri. Üzerinde küçük küçük bir dolu pırıltı."Polis çağırmayın lütfen," dedi maktul Kemal Çakır'ın sekreteri Selma Karaca. Ellerini önce önünde birleştirdi, sonra ikisini de arkasına aldı. Mosmor dudaklarını büzüştürdü sonra.</p>

  <p class="calibre3">"Hiç niyetim yok," dedim. "Polislerle içli dışlı olmayı sevmem. Bir hırsızı değil ama bir kapkaççıyı yakalayıp salmıştım bir seferinde. "</p>

  <p class="calibre3">Kopya çekerken yakalanmış lise bir öğrencisi gibi çarpık çarpık sırıttı Selma Karaca. Dudakları uzadı sanki. Sonra nerede olduğunu, ne yaparken yakalandığını hatırlamış gibi, gözlerini önüne indirdi.</p>

  <p class="calibre3">“Teşekkür ederim," dedi volümünü üç derece düşürdüğü bir sesle.</p>

  <p class="calibre3">“Ama bazı şeyleri merak etmiyorum anlamına gelmez bu," dedim.</p>

  <p class="calibre3">Biliyorum demek ister gibi başını salladı iki kez. Hâlâ yere bakıyordu.</p>

  <p class="calibre3">Artık sırasıydı. İlk şoku atlatmıştık. Evin girişme doğru hızla yürüyüp dış kapıyı kapadım. Merdiven karanlıktı. Salona geri döndüm. Sırtını duvara dayamıştı Selma Karaca. Karşıdaki boş duvara bakıyordu.</p>

  <p class="calibre3">“Sana ikram edecek bir şeyim yok," dedim ilk cümlelerimden farklı bir sesle. "Sen istiyorsan bir sigara yakabilirsin."</p>

  <p class="calibre3">Küçük bir gülümseme geldi geçti dudaklarından bu kez. Çantasını taşıyan elini kaldırdı. Öteki eliyle dikkatle açtı, biraz karıştırdı. Önce paketini buldu. Sonra çakmağını. Sigarasını yaktı. Çakmağı çantasına yerleştirip fermuarını çekti. Bütün dertleri sona ermiş gibi bir "ohh" çekti ilk nefesini salarken, özenmedim değil doğrusu.</p>

  <p class="calibre3">Biraz daha kendine gelsin, söyleyeceklerini düzenlesin asında diye sırtımı döndüm, ikisi de açık pencerelerin soldakine doğru yürüdüm. Dışarıdan sıcak, nem, nefret, yürümeyen trafik, ambulans sirenleri, para, parasızlık, kan, bulut yenilgi yağıyordu içeriye. Ne çok sigara içtim bu noktada diye' düşündüm. Yazın, kışın.</p>

  <p class="calibre3">Sonra geri döndüm.</p>

  <p class="calibre3">Bir şeyler oluyordu.</p>

  <p class="calibre3">Çantasını yere bıraktıktan sonra doğrulan Selma Karaca’nın yüzünde yepyeni bir ifade vardı. Bana doğru televizyon filmlerinde defalarca gördüğüm cinsten bir adım attı. Sigarasını parmaklarının iyice ucunda tutuyordu. Dans pistini duman etmeye kararlı birisi nasıl yürürse öyle yürüyordu. Bilinçli adımlarla.</p>

  <p class="calibre3">Seçilmiş adımlarla. Bu kez sağ omzunun askısı aşağıya inmeye niyetlenmiş gibiydi. Müdahale etmedi.</p>

  <p class="calibre3">Bir adım daha attı. İçindeki sigara dumanını burnundan aşağıya doğru üfledi. Bir kısmı da aralık dudaklarının arasından çıktı.</p>

  <p class="calibre3">Bak sen şu işe dedim içimden. Askı izin çıktığını bilir gibi attı kendini omuzdan aşağı.</p>

  <p class="calibre3">Yüzümde muzır bir gülümseme var mı yok mu bilmiyordum. Yaşı bana göre pek genç olmasa olurdu herhalde. Onun yaşındaki kızlar bir iki kere öpmüştü beni. Yanaktan. Bunu yaparken gözlerinden de yaşlar damlıyor olurdu, ayrı hikâye.</p>

  <p class="calibre3">Selma Karaca daha da yaklaştı.</p>

  <p class="calibre3">İki elini iki yandan, boynum hizasında, kafamın arkasına doğru hareketlendirdi. Sigara tutan sağ elini biraz daha dışardan dolaştırdı, parmaklarının hareketinden pencereden dışarı fırlattığını anladım. Gözlerime bakıyordu. Ben de onun gözlerine bakıyordum. Alt kattaki taksi şoförü balkonda mangal yapıyorsa etlerin üzerine düşer izmarit inşallah diye geçirdim içimden.</p>

  <p class="calibre3">İzin verdim.</p>

  <p class="calibre3">İki elini boynumun arkasında birleştirdi Selma Karaca. Vücudunu benimkine yasladı bunu yapmak için. Burnuma epeydir duymadığım cinsten bir parfüm kokusu geldi.</p>

  <p class="calibre3">Bakalım ne olacak dedim kendi kendime.</p>

  <p class="calibre3">Selma Karaca ayak parmaklarının üzerinde yükselmeye çalıştı iki eli boynumun arkasında. Yüzünün alt yarısı yüzüme doğru hareketlendi. Ağırca ama. Sanki benim tepkimi bekliyordu her hamlesine. Tepki vermedim.</p>

  <p class="calibre3">Gözlerini gözlerime dikmişti şimdi. Dudağı dudağımın tam karşısında, dişlerinin arasından nefes alıp veriyordu sanla. Sigarayla karışık nane kokusu algıladım. İki elim iki yanına sarkık bekledim.</p>

  <p class="calibre3">Korktuğum gibi öpmeye niyetlenmedi beni. Elleri boynumdan omuzlarıma, koltuk altlarımın hemen yanından belime doğru indi. Boynu ellerinin hareketlerine koordineliymiş gibi iki yana doğru eğildi, büküldü. Bekledim ama aynı hareketin benzerini kalçalarıyla yapmadı. Elleri belimden aşağı tırmanmadı.</p>

  <p class="calibre3">Dur bakalım ne olacak dedim kendi kendime bir kere daha.</p>

  <p class="calibre3">Bu sefer yarım adım geriye çekildi sol omzunu hafifçe ama ustaca hareketlendirerek. Aramızdaki mesafe açılınca sol askı da kendini işlevsizliğe terk etti. Mor bluzu şimdi yalnızca göğüslerinin desteğine dayanarak duruyordu bedeninde. Azıcık aşağı çeksem altında ne var ne yok sergileyecekti. Sonra ne olurdu hiç kimse bilemezdi.</p>

  <p class="calibre3">Hiçbir şey olmadı.</p>

  <p class="calibre3">Selma Karaca aniden iki adım daha geri çekildi. Elleriyle yüzünü kapadı. Sonra arkasını döndü. Yarım bir hıçkırık çıktı galiba dudaklarından bluzunun askılarını yukarı çekerken. Yere hızla çömelip çantasını aldı. Koşar gibi ama koşmayan adımlarla salonun kapısına doğru ilerledi. Annesinden azar işitip odasına kapanmaya giden bir yeni yetmeninkine dönüşmüştü adımları. Kapıdan kayboldu. Sağa, dairenin ana caddesi işlevini üstlenen koridora doğru dönmüştü. İki saniye sonra W kapının sert bir şekilde kapandığını duydum.</p>

  <p class="calibre3">Tuvalet kapısı dedim kendi kendime.</p>

  <p class="calibre3">Birkaç dakika vermek gerekir dedim sonra. Yıldız Turanlı'nın yeni eve yeni klozet kapağı kuralını sevinçle hatırladım. Aynanın önünde aşağı yukarı yürüyeceğine, oturması daha iyidir diye düşündüm. Delice fikirler otururken daha zor gelir. Bir dizi yeni delice fikri hiç çekesim yoktu.</p>

  <p class="calibre3">Beklerken kimse taciz etmeden dışarı bakayım dedim kendi kendime. Boş eve her gelişimde yeniden veda ettiğim manzarama, otoparka, boşluğun etrafındaki apartmanlara bütün otomobilleri aydınlatmayı bir türlü başaramayan sokak lambalarına, perdeli pencerelere, perdesiz pencerelere, ışıksız pencerelere baktım. Uzaktan görünen Akmerkez'e baktım.</p>

  <p class="calibre3">Hatırladım.</p>

  <p class="calibre3">Bir sürü şeyi hatırladım. Hatırlamak istemedim sonra. Hatırlamak istesem de hatırlayamazdım zaten. Alnımda rahatsız edici düşüncelerin tetiklediği ter parçaları birikmeye henüz başlamıştı ki terk edilmiş evimin salonunda tek başına küskün duran telefonum çaldı.</p>

  <p class="calibre3">İkinci kez çalmasına izin veremezdim. Eğilip ayağımın altındaki cihazı kaldırdım. Sudoku dergisi üç karış ileride duruyordu.</p>

  <p class="calibre3">"Efendim," dedim kaldırdığım cihazın altındaki halının kirli sarısının üstündeki mat siyah cismin ne olduğunu anlamaya çalışarak.</p>

  <p class="calibre3">"Nasılsın?" dedi Yıldız Turanlı.</p>

  <p class="calibre3">Sevinmem gerekirdi biliyorum. Havalara uçmam gerekirdi. Öyle olmadı oysa. Demin beni bluzunun askıları ha düştü ha düşecek bir kızın on beş santim dibinde gördü hissine kapıldım sanki. Üstelik kız tuvaletteydi şu an.</p>

  <p class="calibre3">"İyiyim," dedim. "Hayırdır?"</p>

  <p class="calibre3">"İçim rahat etmedi," dedi Yıldız Turanlı. "Ne yapıyor, her şey yolunda mı diye bir arayayım dedim. Araban cevap vermedi."</p>

  <p class="calibre3">Kulağım tuvaletin kapısının açılırken çıkaracağı sesteydi "İyiyim, iyiyim," dedim. "Merak edilecek bir şey yok. Olur böyle şeyler." "Emin misin?" dedi.</p>

  <p class="calibre3">Sesim hiç cesaret verici değildi, biliyordum.</p>

  <p class="calibre3">"Eminim," dedim. Sonra sustum.</p>

  <p class="calibre3">"Tamam o zaman," dedi. "Bir yoklayayım demiştim. Görüşürüz."</p>

  <p class="calibre3">Cevap vermeden ahizeyi cihazın üzerine yerleştirdim. İçim cız etti ama. Dayan Remzi Ünal dedim kendi kendime. İş üzerindesin.</p>

  <p class="calibre3">Eğildim. Yerdeki küçük plastik kaplı silikon bozmasını aldım, fazla incelemeden cebime yerleştirdim. Vaktim azdı. Geri döndüm hızla. Kapı açılma sesi gelmemişti. Selma Karaca'ya toparlanması için yeterince zaman verdiğimi düşünerek salondan çıktım, tuvaletin kapısına doğru ilerledim. Kapıyı vurdum.</p>

  <p class="calibre3">Ses gelmedi içerden.</p>

  <p class="calibre3">Normaldi. Bir kez daha vurdum. Biraz daha sert, biraz daha sabırsızlık taşıyan bir havada. Yine ses gelmedi.</p>

  <p class="calibre3">"Selma," dedim. "Bu akşam yaptığın hiçbir şeye kızmadım ama yavaş yavaş kızacağım açmazsan."</p>

  <p class="calibre3">İçerden bir hıçkırık duydum. Çok derin bir hıçkırık değildi ama sahibinin en azından ağlamaya niyeti olduğunu gösteriyordu, hakiki ya da yalandan.</p>

  <p class="calibre3">"Tamam," dedim. "Kızmayacağım. Kes ağlamayı ve çık."</p>

  <p class="calibre3">İçerden gelen ağlama efekti iki yarım hıçkırık parçasından sonra kesildi. Tamam dedim içimden ve saymaya başladım.</p>

  <p class="calibre3">Sekize geldiğimde içerden su şıpırtıları geldi, on ikide kesildi, on altıda kapı ağır ağır açıldı. Selma Karacamın ıslak yüzünü gördüm. Boyalar biraz karışmıştı. Askılar yerli yerindeydi. Çantası elindeydi.</p>

  <p class="calibre3">“Havlu yok," dedi gözlerinin altını bir kez daha silerken. Yüzünü mesleğe yeni başlayan postmodern bir ressamın işine benzetmekten başka bir şeye yaramadı bu.</p>

  <p class="calibre3">"Bir sürü şey yok," dedim."Özür dilerim," dedi Selma Karaca. "Her şey için."“Dert etme," dedim. "Ama yeni bir numara çekmeden biraz konuşmamız gerek. Numara yok, tamam mı? Biraz konuşalım. Yeter o bana."</p>

  <p class="calibre3">"Yok," dedi Selma Karaca. "Çok utanıyorum ama. Sana yapabileceğim bir şeymiş gibi. Ne kadar aptalım."</p>

  <p class="calibre3">"Herkes bir şeyler dener ara sıra," dedim. "Çok daha fena şeyler deneyenleri de gördüm."</p>

  <p class="calibre3">"Ne yaptınız?" dedi cidden merak ediyormuşçasına bir sesle. "Onları?"</p>

  <p class="calibre3">"Affettim," dedim.</p>

  <p class="calibre3">"Hep affeder misiniz?"</p>

  <p class="calibre3">"Hayır," dedim. "Hayır. Yalnızca cezalandırmaya gücümün yetmeyeceğini anladığım zamanlar affederim. Bu da çok sık olur, laf aramızda."</p>

  <p class="calibre3">Kafasını salladı. Kendisine mi bana mı bilemedim.</p>

  <p class="calibre3">"İyi misin?" dedim.</p>

  <p class="calibre3">"Evet," dedi. Kendine güveni biraz gelmiş gibiydi. "İyiyim ben, teşekkür ederim."</p>

  <p class="calibre3">"Tamam o zaman," dedim. "İstersen çıkalım, doğru dürüst oturup kendimize gelebileceğimiz bir yere gidelim. Biraz konuşmaya ihtiyacımız var. İkimizin de..." "Tamam, gidelim," dedi daha lafımı bitirmeme izin vermeden.</p>

  <p class="calibre3">Kendisini birdenbire on yaş küçük gösteren bir şey yaptı sonra. Burnunu çekti. Sonra elinin tersiyle sildi ağzının üstünü. Hızla bomboş salondan çıkmak için geriye döndü.</p>

  <p class="calibre3">O kadar küçülmesine izin veremezdim. Arkasından konuştum.</p>

  <p class="calibre3">"Buraya almak için geldiğin şeyi almadan mı gideceksin?"</p>

  <p class="calibre3">Attığı adımı tamamladı ve durdu. Yeniden banyoya koşacak diye bir hisse kapıldım. Oysa geri döndü Selma Karaca. Yüzünün ayarı kaçmış gibiydi. Hafif sarı, hafif kül rengi, hafif pembe.</p>

  <p class="calibre3">"Hani affetmek?" dedi dudaklarını çok az hareket ettirerek.</p>

  <p class="calibre3">"Affettim bile," dedim. "Affetmek başka, neyin neden yapıldığını bilmeyi istemek başka. Eğer seni rahatlatacaksa, bu akşam olan ya da konuşulan hiçbir şey başkalarına söylenmeyecek."</p>

  <p class="calibre3">Dudakları yine çok az hareket etti konuşurken. Bir vantrilok gibi</p>

  <p class="calibre3">"Gerçekten mi?" dedi.</p>

  <p class="calibre3">“Evet," dedim.</p>

  <p class="calibre3">"Çok tuhaf bir adamsınız," dedi Selma Karaca, "Size çok benzeyen bir ağabeyim vardı."</p>

  <p class="calibre3">"Ne oldu," dedim, "ağabeyine?"</p>

  <p class="calibre3">Böyle çok zor bir soruya ne cevap vereceğini bilemiyormuş gjbi yüzünü buruşturdu.</p>

  <p class="calibre3">"Hiç," dedi devamında ne söyleyeceğini düşünerek. "Hâlâ ortalıkta. Keyfi yerinde galiba. Ama uzun zamandır görmüyorum." "Ben de çok severim lafı değiştirmeyi ama..." dedim. "Şu anda hiç faydası yok. Ne almaya geldiysen terk edilmiş evime alda öyle gidelim."</p>

  <p class="calibre3">Sanki bütün dertlerini arkada bırakmış gibi gülümsedi. “Tahmin edin o zaman ne almaya geldiğimi," dedi. "Detektif sizsiniz. Tahmin edin."</p>

  <p class="calibre3">"Mesleğimi nereden biliyorsun?" dedim. "Kim söyledi? Resmen tanıştırılmadık."</p>

  <p class="calibre3">“Kimsenin bir şey söylemesine gerek mi var?" dedi Selma Karaca. "Paçanızdan akıyor detektiflik. Yalan mı?"</p>

  <p class="calibre3">Bu yoruma ne cevap versem bilemedim. Bıraktım havada kalsın. Rotadan ayrılmamaya çalıştım. Rotaya benzer bir şey varsa ortada eğer.</p>

  <p class="calibre3">“Evet?" dedim. "Ne almaya geldiysen al da gidelim buradan. Oturalım bir yere. Belim ağrımaya başladı ayakta durmaktan."</p>

  <p class="calibre3">“Nasıl anladığınızı söylemediniz ama," dedi Selma Karaca. “Nasıl anladınız?"</p>

  <p class="calibre3">"Buraya bir şey saklamaya niye gelesin?" dedim. "Daha dahiyane milyonlarca yer var dışarıda. Kolay erişilebilecek. Başta birinin evine izinsiz girmeye değmez. Ama insan bıraktığı şeyi almaya mecbursa... "</p>

  <p class="calibre3">Selma Karaca, işte şimdi şiştin der gibi bir hareket yapaktı neredeyse. Yarıda bıraktı.</p>

  <p class="calibre3">"Yani ben mi bir şey bıraktım evinize?" dedi. "Bu mahalleye ilk gelişim bu, ister inanın, ister inanmayın."</p>

  <p class="calibre3">Küçük bir gülümseme de benim dudaklarıma oturdu şimdi</p>

  <p class="calibre3">"Sen bıraktın bir şey demedim," dedim. "Hülya Abla'n rica etti, onun bıraktığını almaya geldin."</p>

  <p class="calibre3">Yüzündeki gülümseme hazırlığı en azından bir ay kadar ertelendi sanki, gözleri buna eşlik etti, kaşları kocaman çatıldı.</p>

  <p class="calibre3">"Nereden..." dedi, "...nereden anladınız?" Detektiflik meselesi hakkında hava atmaya niyetlenmedim.</p>

  <p class="calibre3">"Eğer nereden anladığımı söylersem bedelini ödemeni de isteyebilirim senden," dedim.</p>

  <p class="calibre3">Kafasını iki yana salladı Selma Karaca.</p>

  <p class="calibre3">"Tamam," dedi. "Özür dilerim sizden. Demin... dediklerim için. Detektiflik falan..."</p>

  <p class="calibre3">"Dert etme," dedim. "Alışığım. Kendim bile emin olamam zaman zaman detektif olduğuma."</p>

  <p class="calibre3">Şimdi ne yapacağım ben hadi söyle bari der gibi etrafına baktı Selma Karaca. Benim terk edilmiş halının enini boyunu gözden geçirdi. Köşelerini. Gözlerinin belirgin bir yeri işaret etmemesine çalışıyordu. Tamam dedim içimden, oynayalım istersen oyununu.</p>

  <p class="calibre3">"Şansımı deniyorum," dedim. "Halının benden tarafının kenarını bir gözden geçir. Zeminle arasının gevşek olduğu yerleri kurcala esas."</p>

  <p class="calibre3">Salonun kapısına doğru gerileyip halının üstünden çekildim ve nereyi araması gerektiğini gösterdim parmağımla göstermeden. Selma Karaca önümde yere çöktü. Emekleyerek halının kenarı boyunca ilerledi. Yerçekiminin yardımıyla, demin yerimde başka bir özel detektif olsaydı görebileceklerinin hemen tümünü gördüm. Yanılmamışım, başka bir şey yoktu bluzun altında.</p>

  <p class="calibre3">Selma Karaca çantayı tutan elini halının kenarına yerleştirdi. Öteki eliyle bluzunun yerçekimiyle sarkan yakasını tutup göğsüne bastırdı. Kafasını kaldırdı. Utanan gözlerle bana baktı. Ben de utandım açıkçası. Geri döndüm. Pencereye doğru yürüdüm.</p>

  <p class="calibre3">Komşu emlakçının astığı bez pankartın yanından dışarıya baktım. Sonra döndüm. Görmemem gereken şeyleri göremeyecek kadar uzaktaydım şimdi. Selma Karaca boştaki elini sürterek duvarın dibindeki aralıktan halının altına soktu elini. Sağa sola hareketlendirdi. Bir şeye dokunmuş gibi durdu sonra. Biraz dikildi, bana baktı. Yüzü çok zor bir matematik işlemini doğru yapmış bir ortaokul öğrencisi kadar ciddiydi. ?Alayım mı?" dedi. “Al," dedim.</p>

  <p class="calibre3">Elini halının altından geri çekti, parmaklarının ucunda bir zarfla.</p>

  <p class="calibre3">Önünüze çıkan ilk kırtasiyeciye 'bir zarf ver' dediğinizde size uzatacağı sıradan beyaz bir zarftı hâlâ. İnce uzun. Kapağı yapıştırılmıştı. Önünde arkasınada herhangi bir yazı yazılmamıştı ben görmeyeli. Yalnız biraz kırışmış gibi duruyordu elden ele geze geze.</p>

  <p class="calibre3">Ayağa kalktı Selma Karaca. Gereksiz bir hareketti ama bluzunun eteklerini çekiştirdi. Sonra iki elinin arasında tuttu zarfı. Ellerini biraz yukarı kaldırmıştı, tıpkı yüzüne tül tutan bir dansöz gibi. O yüzden dudaklarını göremiyordum. Ama gözlerinin içi gülüyor gibiydi. ?Elimi uzattım.</p>

  <p class="calibre3">Avucumun içine bırakıverdi zarfı.</p>

  <p class="calibre3">Sonra sordu, sanki zarfı bana vermesinin karşılığını alması mutlaka gerekli imiş gibi.</p>

  <p class="calibre3">“Hülya Abla'mı nerden bildiniz? Bedelini ödedim bakın." ?Evin anahtarını yukarıdaki emlakçıdan alma potansiyeli olan tek tanıdığım o," dedim. “Pekala," dedi Selma Karaca. "Zarf'Elimdeki zarfı havada salladım.</p>

  <p class="calibre3">Bugün olanlarla ilgili ortalığı karıştırmaya yarayacak bir Şeyi daha önce verdiler bana," dedim. "Diğeri ise bu."</p>

  <p class="calibre3">"Hah?" "Başka ne var ki evde?" dedim. Dudağını büktü.</p>

  <p class="calibre3">"Bu kadar mı?" dedi. Eğilip yerden çantasını aldı. "Ne bu kadar?" dedim.</p>

  <p class="calibre3">"Detektiflik," dedi. "Hani bilirler ama... İpuçlarından. Karmaşık ipuçlarından." "Bu kadar," dedim.</p>

  <p class="calibre3">"O zaman herkes detektif olabilir," dedi. "Elbette," dedim.</p>

  <p class="calibre3">Şimdi ne olacak demeye çalışır gibi yüzüme baktı. Elimdeki zarfı ortasından ikiye katladım, pantolonumun ön cebine soktum.</p>

  <p class="calibre3">"Teklifim geçerli," dedim Selma Karaca'ya. "Çıkıp gidelim buradan, bir yere oturalım ve konuşalım."</p>

  <p class="calibre3">"Daha konuşacak ne var?" dedi kız. Omuzları çökmüş gibiydi hafif.</p>

  <p class="calibre3">Sırtına hafif hafif dokunarak salonun kapısına doğru yönlendirdim. İtiraz etmedi. Öteki elimle kapıyı açtım. Bir yandan da konuştum.</p>

  <p class="calibre3">"Epeyi var," dedim.</p>

  <p class="calibre3">Elimi geriye uzatıp salonun ışığını söndürdüm.</p>

  <p class="calibre3">Sorularımı art arda bir çırpıda sıralayabilirdim. Ama bunu yapmadım. İyi bir kahveye, sigarasız da olsa, benim de ihtiyacım vardı. Sonra insanın aklına daha iyi sorular gelirdi belki oturunca.</p>

  <p class="calibre3">İkimiz de girişteki hole gelince evin kapısını açtım. Selma Karaca dışarı çıktı. Bir an merdivenlerden koşarak inip ortalıktan kaybolmayı tasarlıyor gibi bir hisse kapıldım. Yerinden kımıldamadı oysa.</p>

  <p class="calibre3">Merdiven otomatiğine bastım önce. Yıldız Turanlı'nın beni son zamanlarda mecbur ettiği gibi anahtarla üç tur çevirip kilitlemedim eski evimin kapısını. Çektim sadece. Kapandığım haber veren sesi duydum. Elimle merdivenleri gösterdim kıza.</p>

  <p class="calibre3">Ağır ağır inmeye başladık. Selma Karaca düşünceli gibiydi Sesimi çıkarmadım. Oturacak bir yer bulana kadar düşüncelerini iyice toparlaması, ilerde yapması gereken seçimlere benden yana altyapı hazırlaması işime geliyordu. Laf aramızda, belki de biraz düşünce toparlamasından yararlanabilirdim, ayrı mesele.</p>

  <p class="calibre3">Sessizdi apartmanın içi. Birçok kez inerken olduğu gibi. Bu son inişim mi acaba diye düşündüm. Hayattı bu, belli olmaz. İnerdin, çıkardın. Yenik inerdin, yenmiş çıkardın. Yalnız çıkardın, biriyle inerdin.</p>

  <p class="calibre3">Apartmanın giriş kapısına varmadan sağdaki posta kutularından, onlardan sonra çerçeveli duyuru panolarından geçerdiniz. Gayri-ihtiyarî baktım üzerinde artık adım yazmayan posta kutusuna. Boştu. Elimi demir kapıya attım. Açtım, dışarı çıktık.</p>

  <p class="calibre3">O anda sezdim bir tuhaflık olduğunu.</p>

  <p class="calibre3">Benim eski apartmanımda büyük demir kapıdan çıktıktan sonra, otomobiliniz varsa otoparka, yoksa yukarıdaki otobüs durağına ulaşmak için sağa dönerdiniz. Sola dönmeniz anlamsız olurdu. Orada bunca yıl oturduğum halde nereye gittiğini merak etmediğim daracık bir patika vardı. Patikaya yüz vermeyip sağa döndüğünüzde solunuzda eğimli arazinin yükseklik farklarını altetmek için yapılmış yüksek bir istinat duvarının dibinden yürürdünüz. Bütün yüzeyi sarmaşıklarla kaplanmış. Sonbaharın geldiğini küçük yürüyüş yolundaki sarı yapraklardan anlardınız.</p>

  <p class="calibre3">Sarmaşıkların dibinde zaman zaman içi çöp dolu küçük bir alışveriş poşeti olurdu. Köpekler yağmalarlardı uzun süre kalırsa. Görürsem tekmelerdim.</p>

  <p class="calibre3">Soldaki duvarın dibinde dört ayaklı bir köpek yerine, iki ayaklı bir köpek gördüm. Yeşilliklere sırtını vermişti. Beyoğlu’nda dolaşan yetişkin tinercilere benziyordu kılığı. Sakalı, hevesle kesilmemiş yeni yetme sakalı gibiydi, seyrek, kıvrık. Rengini çoktan unutmuş tişörtünün genişlemiş yakalıdan görünen boynu kirliydi.</p>

  <p class="calibre3">Bütün bunları dert etmezdim etmesine ama elinde evirip çevirdiği sustalı ciddiye alınması gereken türdendi.</p>
</body>
</html>
