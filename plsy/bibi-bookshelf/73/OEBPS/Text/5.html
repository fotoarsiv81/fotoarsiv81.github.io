<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr" xmlns:xml="http://www.w3.org/XML/1998/namespace">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h2 style="text-align: center;">DÖRDÜNCÜ BÖLÜM</h2>

  <p>Otel odasının telefonu çalıyordu. Sinan Öktem yerinden kımıldayamadı. Öylesine bir çöküntü içindeydi ki, hareket edecek gücü kalmamıştı. Dalgın bakışları çalan telefona odaklandı. Zihni uyulmuştu. "Allah kahretsin!" diye homurdandı. Mutlaka siyasi hasımları arıyordu. Akşam üzeri yapılacak toplantıya iştirak etmeden önce uğradığı bozgun ve telâşın şiddetini ölçmek istiyorlardı. Belki de bu konuda nasıl davranacağı hususunda kendisine talimat vereceklerdi.</p>

  <p>Güçlükle yerinden kalktı. Merakı ağır basmıştı. En azından düşmanının kim olduğunu bilmek istiyordu. Henüz beyninde şekillenmiş bir cevap yoktu ama yapabileceği fazla bir şey de yoktu zaten. Kabul etmek zorundaydı; hasımları daha başlamadan politik hayatını bitirmişlerdi. Bu şartlar altında siyasete girmesi mümkün değildi. Aile yaşamı bu kadar bozuk olan bir lideri millet tutmazdı. O kaset bir tehdit aracıydı ve basına intikal ederse hayatı yalnız politika açısından değil, tümüyle kararırdı.</p>

  <p>Yatağın baş ucundaki komodinin üzerinde duran telefona uzandı ve ahizeyi kaldırarak titrek bir sesle "Alo," dedi. Hattın öbür ucundan hemen cevap gelmedi. Sinirlerine hâkim olmaya çalışan Sinan, bir kere daha, "Buyurun efendim," diye mırıldandı. Sonra kulağına yansıyan sesi tanıyınca ürperdi.</p>

  <p>Ses Melda'ya aitti.</p>

  <p>"Lütfen kapatma ve beni dinle. Çok kızgın olduğunu ve benden nefret ettiğini biliyorum ama bir hükme varmadan önce beni de bir kere dinlemelisin. Senden tek ricam var. Bir katili bile ipe göndermeden önce son isteğini sorarlar. Hatalı olduğumu biliyorum ama beni de oyuna getirdiler. Vereceğin karar ne olursa olsun, beni bir kerecik dinlemelisin; istersen sonra hakaret et, döv, söv ama lütfen dinle önce. Ben de oyuna getirildim. Tıpkı senin gibi. Şimdi ikimiz de bu berbat durumdan kurtulmanın bir çaresini bulmak zorundayız."</p>

  <p>Sinan afallayıp kalmıştı.</p>

  <p>Melda'nın kendisini arayacağını hiç düşünmemişti. Birkaç saniye ne diyeceğini bilemeden öylece kaldı. Sonra kırgınlığını belli eden bir ses tonuyla mırıldandı.</p>

  <p>"Ne diyeceksin?"</p>

  <p>"Bunu telefonda konuşamayız. Çok sakıncalı. Buluşup görüşmemiz lazım." Kızgınlığını engelleyemeyen Sinan homurdandı. "Yoksa yeni bir tuzak mı hazırlıyorsun?"</p>

  <p>"Yapma Sinan! Anla lütfen. Kötü niyetli olsam seni tekrar arar mıydım? İkimiz de çok zor durumdayız. Beni kabul etmen için sana yalvarıyorum."</p>

  <p>Profesör kısa bir tereddüt geçirdi. Hemen karar veremedi. İçini bir ürküntü kaplamıştı ama Melda'nın sesi bu sefer çok samimiydi. Hem artık ne fark ederdi ki? Olan olmuştu bir kere. En kötüsü ise, genç kadının sesini duyduğu anda yüreğinin derinliklerinde önleyemediği bir acının depreşmesi idi.</p>

  <p>"Neredesin şimdi?" diye sordu.</p>

  <p>"Otelin lobisinden arıyorum."</p>

  <p>"Pekâlâ. Yukarı gel."</p>

  <p>Oda numarasını veren Sinan telefonu kapattı. Şaşkın bir şekilde ellerini ceplerine sokup odanın içinde kararsız adımlarla turlamaya başladı. Ne yapacağını, Melda'ya nasıl davranacağını kestiremiyordu. Bir gerçeği kabul etmek zorundaydı; iffetsiz de olsa hâlâ genç kadına karşı ilgi duyuyor ve onu beyninden silip atamıyordu.</p>

  <p>Bir iki dakika sonra kapısı vuruldu. Derin bir nefes alan Sinan kapıya koşup kanadı araladı. Melda karşısındaydı. Ürkek ve çekingen bir şekilde bakıştılar. İkisi de ne diyeceklerini bilemeden birbirlerini süzdüler önce. Nihayet Sinan, "Geç içeri," diyebildi.</p>

  <p>Genç kadın nefes ncfeseydi ve gözlerinde belirgin bir korku ifadesi vardı. Odanın içine doğru birkaç adım atan Melda, "Sakın konuşma, önce beni dinle. Sonra vereceğin her karara hazırım. Boynum kıldan ince," diye fısıldadı.</p>

  <p>Sinan isteğe uyup sustu. Gözlerini genç kadından ayıramıyordu. Onu asıl şaşırtan ve dehşete düşüren şey, genç kadını karşısında görünce dünyasının sarsıldığını, tüm yaptıklarını affa hazır olduğunu fark etmesiydi.</p>

  <p>Yine her zamanki gibi şık ve çekiciydi Melda. Yalnız bu kez yeşil gözlerinde derin bir keder vardı ve tir tir titriyordu. Oturmamış ayakta durmayı tercih etmişti genç kadın.</p>

  <p>"Evet, sana bir tuzak kuruldu ve ben bunun baş oyuncusu oldum. Çok pişmanırş. Engellemeye çalıştım ama beceremedim, zira beni de tehdit ettiler."</p>

  <p>"Seni kim tehdit etti?"</p>

  <p>"Dur. Acele etme. Her şeyi en başından anlatacağım. Sonra soracağın her soruyu bildiğim kadarıyla cevaplamaya çalışacağım." Sinan sustu.</p>

  <p>Gayet gergin olan Melda nereden başlayacağını bilemeden, utanç içinde camın kenarına gidip durdu. Aslında beyninde bu anın provasını çok yapmış, konuya nereden gireceğini çok düşünmüştü. Ama sevdiği adamı karşısında görünce paniğe kapılmış gibi söyleyeceklerini bir araya getiremiyordu. Sonunda güçlükle fısıldadı.</p>

  <p>"Her şeyden önce bilmeni istediğim bir nokta var. İnanıp inanmamakta serbestsin ama ben sana gerçekten âşık oldum. Hayatım boyunca yaptığım ilk ciddi itiraf bu. Aksi halde buraya asla uğramazdım. Bu yaşıma kadar beni ciddi anlamda etkileyen tek erkek sen oldun."</p>

  <p>Sinan bu itirafa pek inanmadığını ihsas etmek için ağzını açacağı sırada Melda parmağını kaldırıp mırıldandı.</p>

  <p>"Sus lütfen! Tek kelime konuşma. Sabret ve dinle. Sonra istediğini söylemekte serbestsin."</p>

  <p>Gözleri dolmuştu genç kadının. Her an ağlamaya hazırdı. Titreyerek devam etti. "Her şey avukat Mahmut Önder'in beni yemeğe davet etmesiyle başladı. Bu ismi hatırlıyor musun?"</p>

  <p>Sinan, evet hatırlıyorum, dercesine başını salladı.</p>

  <p>"Bir zamanlar onunla yakın arkadaşlık ettim, bir buçuk sene kadar. Hatalı bir tercihti ama bunu saklamayacağım. Birlikte olduk. Sonra onu terk ettim ve uzun süre görüşmedik. Bana bu rezil teklifi o getirdi. Büyük para vaat etti. Yaptığım büyük hataydı ama şu sıralar paraya ihtiyacım vardı ve teklifine hayır diyemedim."</p>

  <p>Sinan kendini tutamadı ve isyan etti.</p>

  <p>"Aklım almıyor bir türlü. Böyle bir isteği nasıl kabul edebilirsin, bu yaptığına ne denir, biliyor musun?"</p>

  <p>"Dur! Acele etme ve beni hemen suçlama. Sonuna kadar dinle. Bana yemeğe geldiğin ilk akşamı hatırlıyor musun? Aslında seni o gece tuzağa düşürecektim. Tüm düzen hazırlanmıştı. Ama yapamadım. Sebebini de öğrenmek ister misin?"</p>

  <p>Sinan, evet anlamında başını salladı.</p>

  <p>Melda bitkin bir şekilde devam etti. "Daha o gece bu işi yapamayacağımı anladım. Sen çok farklı biriydin. Temiz, duygusal ve yüreği iyilik dolu bir insan... Hislerimi tahlil edemiyordum ama galiba fazlasıyla etkilenmiştim senden ve bu beni çok şaşırtmıştı. Epey bocaladım o akşam. Bana gelen telefonu da hatırlarsın herhalde. Sana bir kız arkadaşım aradı demiştim, oysa arayan Mahmut'tu ve işlerin yolunda gidip gitmediğini soruyordu. Bir an kendimden tiksindim, bu alçakça planı uygulayamayacağımı anladım. Ama ortada ciddi bir sorun vardı; dururhu sana nasıl açıklayacaktım. Seni evime niçin çağırdığımı anlatırsam her şey o anda kopacaktı, benden nefret edecek ve bir daha yüzüme bakmayacaktın. Öylece kararsız kalakalmıştım ortada. Sana Mahmut'u tanıyıp tanımadığını sordum. Tanıyor olsaydın tüm riskleri göze alıp belki de durumu açıklayacaktım. Ama tanımadığını söylediğin gibi, onun sevgilim olmasından şüphelendin. Kısa bir muhakeme yaptım, kanımca şansım yoktu ve aramızda başlayan şeyin sürebilme imkânı da hemen hemen sıfırdı. Tek çare olarak senden gitmeni istedim. Başka bir alternatif göremiyordum. O kötülüğü sana yapamazdım."</p>

  <p>Melda derin bir nefes aldı ve bir an sustu.</p>

  <p>Sinan, "Ama sonunda yaptın," diye homurdandı.</p>

  <p>"Doğru haklısın. Mecbur kaldım."</p>

  <p>"Sebebi para mı?"</p>

  <p>"Kesinlikle değil. Tehdit.. Mahmut Önder beni tehdit etti."</p>

  <p>"Nasıl?"</p>

  <p>"Yüzüme kezzap döktüreceği veya adamlarından birinin yüzüme jilet attıracağını söyledi üstüne basa basa... "</p>

  <p>Sinan irkilmişti. Duraklayarak genç kadını süzdü. "İnandın mı ona?"</p>

  <p>"Evet, inandım. Onu yeterince tanımıyorsun. O artık karanlık dünyaların adajtıı, mafyanın avukatı... Söylediği şeyi yaptırabileceği bir yığın adamı var. Hatta o adamlardan biri benim hemen yanı basımdaydı."</p>

  <p>Sinan bir kere daha hayretle genç kadına baktı.</p>

  <p>"Yanı başında mı?",</p>

  <p>"Elbette, ne sandın? Sana şoförüm diye tanıttığım Cahit aslında Mahmut'un yanıma kattığı sabıkalının tekiydi. İstanbul'da kullandığım araba da Mahmut'undu. Bebek'te seni tuzağa düşürdüğümüz evin her türlü masrafını da o ödemişti."</p>

  <p>Sinan'ın midesi bulanıyordu. Dehşete kapılmış olarak dinliyordu genç kadını. "İnanamıyorum..." diye fısıldadı. "İnanmam mümkün değil. Bunca rezalete nasıl karıştın sen?" Melda gözleri sulanmasına rağmen dikleşti. "Şimdi sana her şeyi bütün açıklığıyla anlatıyorum, sonra karar senin. Yalnız şu kadarına inan ki, bu söylediklerimin hepsi gerçektir. Artık beni kesseler sana yalan söylemeyeceğim. Haklısın, önce para sonra da korku yüzünden bu işe kalkıştım. Paradan çoktan vazgeçmiştim ama ben genç ve güzel bir kadınım, daha önümde uzun bir hayat var. Kabul et ki, ömrümün sonuna kadar kezzapla mahvedilmiş bir yüzle dolaşamazdım. Biliyorum, senin de umutlarını, ideallerini ve muhtemelen gelecekteki siyasi hayatını mahvettim. Çok üzgünüm..."</p>

  <p>Sinan ne diyeceğini şaşırmış gibi bir süre boş gözlerle genç kadını süzdü. "Peki buraya neden geldin?" diye sordu.</p>

  <p>"Öncelikle pişmanlığımı söylemeye geldim. Farkındayım, duyduğum nedamet hissi seni düştüğün bu zor durumdan kurtarmaya yetmez. Ama belki sana yardımcı olabilirim."</p>

  <p>"Yardımcı mı? Nasıl?"</p>

  <p>"Sana bu alçakça oyunu kimin oynadığını merak etmiyor musun?"</p>

  <p>"En azından artık ikisini biliyorum." Melda zoraki şekilde gülümsedi.</p>

  <p>"Beni ve Mahmut'u kast ediyorsun, değil mi? Ben de Mahmut da sadece piyonuz; anlamıyor musun? Bu planın arkasında çok daha farklı kişiler var."</p>

  <p>Sinan hiçbir fikri yokmuş gibi mırıldandı.</p>

  <p>"Öyle mi? Kim meselâ?"</p>

  <p>"Herhangi bir tahminde bulunamıyor musun?"</p>

  <p>"Yo... Bana kim bu düşmanlığı yapabilir ki?"</p>

  <p>Melda inanmaz bakışlarla hocanın yüzüne baktı.</p>

  <p>"Bu kadar saf ve temiz olmana hayret ediyorum Sinan. Tabii ki liderlik koltuğuna oturmanı istemeyen kişiler. Menfaat ve gelecekleri zedelenen, itibar yitirecek, gözden düşecek olan insanlar."</p>

  <p>Sinan renk vermeden, "Sol partilerin liderlerini mi kast ediyorsun?" diye söylendi. "Değil mi ya? Senin ortaya çıkışından en fazla zarar görecek kişiler onlar değil mi?" Sinan bozuntuya vermeden ısrar etti.</p>

  <p>"Bu bir ittifak. Şekli henüz belirlenmemiş olmakla beraber bu birleşmeyi onlar istedi. Yani bunun anlamı her üçünün de gönül rızasıyla liderliği bana terk etme hususunda fikir birliğine varmış olmaları. Hal böyleyken neden benim kuyumu kazmaya kalkışmış olsunlar ki? Bugünkü toplantının sebebi je bu zaten. Prensiplerde mutabakata varamazsak bu proje zaten başarısızlığa mahkum olur. Henüz ortada kesinleşmiş bir durum da yok."</p>

  <p>Melda dayanamadı.</p>

  <p>"Gerçekten inanılır gibi değil. Ben politikadan hiç anlamam ama bir çocuk bile dönen dalavereleri görse, sana oyun oynandığını çıkarabilir. Hiç düşünmüyor musun?"</p>

  <p>"Neyi?"</p>

  <p>Genç kadın sinirli bir şekilde homurdandı.</p>

  <p>"Düştükleri zor durumu. Musa Süren birleşme fikrini ortaya atınca kamu vicdanında müthiş bir itibar gördü bu fikir. Bütün sol seçmenler fikre denize düşenin yılana sarılması gibi tek kurtuluşun bu olduğuna inandılar. Halkın desteklediği bir fikre karşı çıkmak siyasi intihar olur ve o partinin seçimlerde silinip gitmesine yol açardı. Kesinlikle projeye karşı çıkamazlardı. Ajtrıca sol partilerin birleşmesi hepsinin menfaatine olacak, güçleneceklerdi bu şekilde. Fakat halkın yeni ve birleştirici bir lider istemesi noktasında kızılca kıyamet koptu. Bu aslında hiçbirinin kabul edemeyeceği bir husustu. Liderlikten fçragat etmeye hiçbirinin niyeti yoktu. Üstüne üstlük basına yaptığın bir açıklamada, ilk seçimlerde mevcut iktidarı devirebilmek için yalnız sol partilerle değil, demokratik ve laik sağ partilerle bile ittifaka açık olduğunu beyan ettin. Bu şimdiye kadar bizde alışılmışın dışında bir tutumdu. Bütün parti liderlerini korkuttun, görmüyor musun yalnız sol da değil, sağ partilerde dahi kaynaşmalar başladı. Herkes şaşkın; bu davetinle uyanan bazı siyasetten uzaklaşmış eski başkanlar bile umutlanarak yeniden siyasete dönme gayretine girdiler. Başka bir deyişle sen millet için bir umut ama başkanlar için potansiyel bir tehlikesin."</p>

  <p>"Çok ilginç. Devam et, lütfen."</p>

  <p>"İşte, o zaman sol parti liderlerinden biri seni yok etmeye karar verdi."</p>

  <p>"Ve bu planı uyguladı, öyle mi?"</p>

  <p>"Evet."</p>

  <p>Bir iki saniye düşünen Sinan mırıldandı.</p>

  <p>"Durumu bu kadar net açıkladığına göre daha başka şeyler de biliyor olmasın."</p>

  <p>"Yani bu planı kimin tezgâhladığını soruyorsun, değil mi?"</p>

  <p>"Aynen öyle."</p>

  <p>Melda başını önüne eğerek üzgün bir şekilde konuştu.</p>

  <p>"Ne yazık ki henüz bilmiyorum."</p>

  <p>"Henüz mü dedin? Yani öğrenme şansın var mı?"</p>

  <p>Kısa bir tereddüt geçiren genç kadın üzüntüyle hoşlandığı adama baktı.</p>

  <p>"Bilmiyorum," diye fısıldadı. "Ama seninle görüşmek istememin bir nedeni de bu. En azından, istemeyerek de olsa, sana yaptığım kötülüğü bir nebze olsun affettirmek istiyorum. Bazı şeylerin telafi edilemeyeceğinin farkındayım ama belki sana bu oyunu oynayan kişinin kim olduğunu öğrenebilirim."</p>

  <p>"Nasıl?"</p>

  <p>"Sorma bunu. Fakat söz veriyorum alnıma yapışan bu lekeyi temizlemeye çalışacağım. Eğer sana bir yararı olacaksa o ismi senin için öğreneceğim."</p>

  <p>"Şu Avukat Mahmut Önder vasıtasıyla mı?"</p>

  <p>"Lütfen kurcalama."</p>

  <p>Sinan bakışlarını o hârika yeşil gözlere dikti. "Niçin yapacaksın bunu? Vicdan azabından mı?"</p>

  <p>Melda'nın o zamana kadar tuttuğu gözyaşları birden sessiz damlalar halinde yanaklarına kayıverdi. Duru, temiz ve saf gözyaşlarıydı bunlar. Sinan o anda genç kadının bu sefer herhangi bir dolap çevirmediğini anladı.</p>

  <p>Melda inler gibi konuştu.</p>

  <p>"Seni ikna etmem çok zor Sinan. İnan bana, yıllar önce henüz toy bir genç kızken yaşadığım ve şimdi tamamen unutulmuş bir anıyı hariç tutarsam, ilk defa bir itirafta bulunacağım. İnanıp inanmamak sana kalmış ama seni gerçekten seviyorum."</p>

  <p>Utanmış gibi başını önüne eğmişti genç kadın.</p>

  <p>Sinan da allak bullak olmuştu.</p>

  <p>Hislerini tahlilde zorlanıyordu. Bu itiraf karşısında nasıl bir cevap vereceğini kestiremedi. Mantığı ile duygulan mücadele halindeydi. Aklı selimiyle hareket ederse kesinlikle ondan uzak durmalıydı. Değer hükümleri devreye girdiğinde, Melda'yı hafif, iffetsiz, para için her türlü ahlaksızlığı yapacak tıynette bir insan olarak görüyordu. Diğer yandan, yaptığına pişman olmuş, özür dilemeye gelmiş, hatasını telafi etmek için her türlü gayreti göstermeye hazır bir kadın vardı karşısında ve kendisini sevdiğini söylüyordu. Sinan onun samimi olduğuna inanmıştı. Duygularına yenik düşerek içinden geldiği gibi yaklaştı ve onun ellerini tuttu.</p>

  <p>"Tamam," diye fısıldadı. "Sana inanıyorum. Belki senden nefret etmem, yüzünü bile görmek istememem gerekirdi ama bunca olanlara rağmen ben de seni hâlâ seviyorum Melda. Lakin artık çok geç, ipler koptu ve yapabileceğimiz bir şey yok."</p>

  <p>"Dur!" diye inledi genç kadın. "Acele hüküm verme."</p>

  <p>"Acele mi? Sen neden bahsediyorsun Melda. İki üç saat sonra toplantıya katılacağım. Bu şartlar altında onlara ne söyleyebilirim ki? Teklifi.kabul ettiğimi mi? Bütün hayatım bir anda mahvolur. Sadece siyasi hayatım değil, mesleki kariyerim de biter. İnsanların yüzüne bakamam. Bu tam bir rezalet. Beni çok hassas bir noktadan vurdular."</p>

  <p>"Paniğe kapılmana gerek yok. Dün bütün bir gece bunu düşündüm ben de."</p>

  <p>"E? Ne yapabilirim ki?"</p>

  <p>"Bugünkü toplantıda sana yapılacak resmi teklifi düşüneceğini, ailenle istişare edeceğini bunun için de biraz zamana ihtiyacın olduğunu söylersin."</p>

  <p>Sinan hazin bir şekilde gülümsedi.</p>

  <p>"Bu neyi değiştirir ki?</p>

  <p>"Sen dediğimi yap, on günlük bir mehil iste."</p>

  <p>"Ne yararı olacak Melda? O sürenin sonunda ne diyebilirim ki?"</p>

  <p>'Lütfen... Lütfen sen söylediğimi yap. Bir çözüm bulaca ğım."</p>

  <p>Sinan inanmaz bakışlarla genç kadına baktı. Aynı anda cesaretlenen Melda da ileriye atılmış ve titreyerek kollarım profesörün boynuna dolamıştı. Sevgisi, üzüntüsü, nedameti sanki birbirine karışmış gibiydi.</p>

  <p>Hür Solcu Parti merkez binasındaki toplantı salonuna en geç Sinan gelmişti. Solun en güçlü partisi toplantıya ev sahipliği yapıyordu. Şu farkla ki, bu toplantıya partinin onursal başkanı Musa Süren de katılmıştı, ne de olsa bu projenin fikir babası oydu ve dışardan bir lider seçimi de onun fikriydi.</p>

  <p>Sinan biraz da geç kalmış olmanın telaşıyla salona girdi. Hür Solcu Parti BaşkanAFahir Ozan, profesörü bir araba göndererek otelinden aldırmıştı. Sinan'ın geç kalmasının bir nedeni de son ana kadar Melda ile yaptığı taktik görüşmesinin uzamasıydı. Oysa Sinan yenilgiyi kabul edip, düşünmek için süre istemeden, daha ilk toplantıda teklifi reddetmeye meyilliydi. Ama Melda diretmiş, yaptığı hatayı düzelteceğinden eminmiş gibi, onu son dakikada mehil isteme konusunda ikna etmeyi başarmıştı. Sinan bir hayli bocalamıştı doğal olarak. Ankara'ya geldiğinden beri olaylar öylesine hızlı cereyan etmeye başlamıştı ki, meseleleri enine boyuna düşünüp tartma şansı bile olmamıştı. Otel odasına girdiği anda tüm dünyasını karartan bir tehditle karşılaşmışken, sevdiği kadın karşısına çıkarak onu mücadeleye teşvik etmişti. Aslına bakılırsa, Melda'nın ileri sürdüğü, komplodan üç parti liderinden birinin sorumlu olduğu konusunda onunla hemfikirdi, ama önemli olan bu âdi tuzağı kimin tertiplediğini bulup çıkarmaktı. Sinan'ın kendi olanaklarıyla bunu ortaya çıkarması kesinlikle mümkün değildi. Melda'ya da ne'kadar güvenebileceğini bilemiyordu. Genç kadının pişmanlığı her halinden belliydi ama acaba elinden ne gelebilirdi? Düşünmek için on gün süre bile istese, bu kadar kısa zamanda Melda neyi ortaya çıkarabilirdi? Bunun sorumlusunu ortaya çıkarsalar bile bu neyi değiştirirdi? Sinan'ı mahvedecek kaset ellerindeydi. Melda intikam peşinde koşuyordu, ama başarıya ulaşsa bile çoktan dönüşü olmayan bir yola girmişlerdi. Sinan için en makul çözüm mağlubiyeti kabul edip siyaset sahnesinden çekilmek olduğu halde, Melda'ya söz verdiği için süre isteme yolunu seçecekti. Büyük bir karamsarlık içindeydi, hiçbir kurtuluş yolu olduğuna inanmıyordu, ama madem ki bir şans denemesi yapacaklardı, on gün bekleyebilirdi.</p>

  <p>Yüzüne yapay bir tebessüm iliştirerek salona girdi. Salondakiler ciddi bir saygı göstergesiyle profesör içeri girince ayağa kalkmış, elini sıkmaya başlamışlardı.</p>

  <p>Sinan biraz şaşırmıştı da. Gerçi üniversite camiasında da mahiyeti aynı olmasa bile toplantılara ve kalabalık önünde konuşmaya alışıktı. Kendisine ilk yaklaşan ilerleyen yaşına rağmen Musa Süren olmuştu. Hararetle yanına yaklaşıp elini sıkmış, omzunu okşayarak teklifi kabul edeceğine inanarak peşinen teşekkür etmişti.</p>

  <p>Sinan içinin ürperdiğini hissetti.</p>

  <p>Kendisine gösterilen teveccühten etkilenmişti. Bu rezil tuzağa düşmemiş olsaydı, şu an gerçekten kendini ittifaka hazır sol partilerin lideri gibi hissedebilirdi. Galiba siyasetin en hoş yanı buydu; başta seçmenler olmak üzere siyasi kadroların insanı destekleyip bir kurtarıcı muamelesi yapması müthiş onur verici bir şeydi. Erişemeyeceğine inandığı halde bir an kendini karizmatik bir lider koltuğuna oturmuş gibi hissetti. Çevresindeki bu ünlü kişiler, yılların deneyimine sahip liderler ve partilerin ileri gelenleri, kendisine bir ilâhmış gibi yaklaşıyorlardı.</p>

  <p>Afallamıştı, ama bozuntuya vermedi ve elinden geldiğince hiçbir şeyden haberi yokmuş gibi davranarak salondakilerin ellerini sıkmaya devam etti.</p>

  <p>Sinan, parti başkanlarıyla el sıkışırken tüm gayretine rağmen biraz zorlanmış, renk vermemeye gayret etmesine rağmen, o üç kişiden birinin kendisine bu oyunu oynadığından emin olduğundan biraz soğuk davranmıştı. Yanına ilk yaklaşan Başkan Fahir Ozan olmuştu; adam mutlu görünüyordu. Yüzünde içten, rahat ve cana yakın bir tebessüm vardı. Hararetle elini sıktı. Sizi aramızda görmekten çok mutluyuz, gibi birkaç kelime fısıldadı. Sinan Başkanı karşısında görünce birden öyle heyecanlanmıştı ki, hazırlıklı olduğunu sandığı halde tam algılayamadı söylediklerini, ancak mealen çıkarabildi. Yanında partisini temsilen iki üç kişi daha vardı. Onlarla da tanışıp merhabalaştı.</p>

  <p>Sırada Hulusi Göçer ve ekibi vardı. Sinan sıradan bir vatandaş olarak Hulusi Göçer'i de tanıyordu; sempati duyduğu politikacılardan biri değildi, ama elinden geldiğince hissiyatını belli etmemeye çalıştı. Üç aşağı beş yukarı başkanların ilk nezaket cümleleri aynı mahiyetteydi, tanışmaktan memnuniyet duyduklarını ifade ediyorlardı. Hulusi Göçer iyi eğitim görmüş bir Anadolu çocuğuydu, yüz hatları biraz kabaydı ama gözlerinde zekâ pırıltıları vardı. Elini sıkarken, saygısını belli etmek için Sinan'ın elini avuçlarının içine almıştı.</p>

  <p>Son olarak da Sosyal Kitle Partisi'nin Başkan'ı Nuri Karaçam ve ekibi karşısına dikildi. Sinan, Melda'nın söylediklerini hatırlayarak irkildi. Genç kadın az önce otel odasında, o rezil komplonun sahim konusunda tahminlerini açıklarken bir gerekçe göstermemekle beraber, özellikle Nuri Karaçam'a dikkat etmesini söylemişti nedense. Sinan sebebini bilmemekle beraber, Melda'nın özellikle bu başkandan kuşkulandığını düşünerek dikkatle yaklaştı adama.</p>

  <p>Nuri Karaçam havalı ve yakışıklı bir adamdı. Uzun boylu, zarif ve inceydi. Batılıların diplomat dedikleri tarife uyan bir tipti. Yüz hatlarına bakıp aklından geçenleri okumak mümkün değildi. Üstelik kibar ve nazikti de. Sinan'ın elini ölçülü bir şekilde sıkmış, ne aşırı bir memnuniyet göstermiş ne de olumsuz bir tavır sergilemişti.</p>

  <p>Profesör bir an kuşkuya kapıldı.</p>

  <p>Acaba kendisini tuzağa düşüren kişi o olabilir miydi? Melda haklı mıydı? Emin olamazdı henüz, ama Nuri Karaçam'a mesafeli yaklaşması gerektiğini anlamıştı. El sıkışırlarken adamın yüzündeki gülümseme ona biraz yapay gelmişti. Sanki senin çanına ot tıktık, sen artık siyaset sahnesinden şilindin mi diyordu? Neden sonra böyle bir hükme varmak için henüz erken olduğunu, muhtemelen adamın bu görüntüsünün doğal hali olabileceğini idrak etti. Sırf tavırlarına bakıp karar vermek çok abesti.</p>

  <p>Tanışma faslı bitince hemen müzakerelere başlamak için salondaki büyük oval masanın etrafına oturdular. Masanın bir ucuna proje sahibi Musa Süren yerleşmiş, diğer ucuna da Prof. Sinan Öktem oturtulmuştu.</p>

  <p>Sinan belli etmemeye çalışıyordu ama masanın üzerine koyduğu elleri daha şimdiden hafifçe titremeye başlamıştı. Bu toplantıya artık siyasi hayatının başlangıcını teşkil edecek bir görüşme olarak değil, kararan yaşamını kurtaracak dönüm noktası olarak bakıyordu.</p>

  <p>İlk sözü yaşlı Musa Süren aldı ve yaptığı kısa konuşmada; solun içinde bulunduğu açmazlarla çekişmelerin sona ermesi ve başarıya ulaşıp yeniden iktidara gelebilmesi için, en azından şeklen birleşmelerinin ve halkın desteğini alacak bir lider etrafında toplanmalarının kaçınılmaz olduğunu özetledi. Sonra da söz konusu liderliğe Prof. Sinan Öktem'in seçilmesi hususunda partilerin ittifaka vardığını söyledi.</p>

  <p>Konuşmasını bitirdiğinde bütün gözler Sinan'a çevrilmişti.</p>

  <p>Sureta her şey halledilmiş ve iş Sinan'ın teklifi kabul etmesine kalmış gibi görünüyordu. Ama o, gerçekte durumun hiç de öyle olmadığını çok iyi biliyordu.</p>

  <p>Sinan ensesinden akan soğuk bir ter damlasının kuyruk sokumuna kadar kaydığını hissetti.</p>

  <p>Bir an söze nasıl başlayacağını kestiremedi. Kararsız çehresinde oluşan soğuk bir tebessümle etrafına baktı. En azından şeklen de olsa, şahsına gösterilen itimat için bir teşekkür konuşması yapması gerekiyordu. Şimdi bütün başlar kendisine dönmüştü. Birkaç saniye geçti. Herkes ağzından çıkacak kelimeleri merakla bekliyordu. Türk solunun gelecekti büyük lideri ilk konuşmasını yapacaktı.</p>

  <p>Sinan önce Musa Sürcn'den başlayarak bütün parti liderlerine birer birer baktı. Başkanlardan en azından birinin yüzünde alaylı, içten pazarlıklı bir ifade yakalamayı umarak bekledi. Hepsi dikkat kesilmişti ama Sinan bulacağını umduau o küçümseyen ifadeyi yakalayamamıştı ne yazık ki. Hepsi masum ve anlayışlı görünüyordu. Gerginliği son haddine varmıştı. Usulca ayağa kalktı.</p>

  <p>Masadakiler biraz yadırgayarak ona baktılar.</p>

  <p>Sinan sadece, "Teşekkür ederim," diye fısıldadı. "Sizden tek ricam düşünmek için bana on günlük bir mehil vermeniz. Bu sürenin sonunda kararımı bildireceğim. Biraz düşünmem lazım. Umarım bu isteğimi anlayışla karşılarsınız."</p>

  <p>Salonda garip bir sessizlik oldu.</p>

  <p>Kimse böyle bir şey beklemiyordu. Parti başkanları şaşırmış gibi birbirlerine baktılar. Sinan mahzun bir edayla masada oturanlara başıyla bir selâm verdi ve geri dönüp salonu terk etti.</p>

  <p>Otel odasında onu bekleyen Melda, Sinan içeriye girer girmez meraklı gözlerini onun yüzüne dikmişti. Durgun ve düşünceliydi profesör. Genç kadın onun sessiz kaldığını görünce dayanamayıp sordu.</p>

  <p>"Anlatsana ne oldu? Neden susuyorsun? Beklenmedik bir şey mi yaşadın?"</p>

  <p>"Hayır," diye mırıldandı Sinan. "Senin istediğini yaptım."</p>

  <p>"Yani cevap vermek için onlardan mehil istedin."</p>

  <p>"Evet."</p>

  <p>"Güzel... Tabii onlar da kabul ettiler, değil mi?"</p>

  <p>"Bilmiyorum. Karşılık vermelerini beklemedim ama sanırım kabul etmişlerdir."</p>

  <p>Genç kadın bir süre durgun ve üzüntülü duran adamı süzdü. Hocanın yıkılmışlığı her halinden belli oluyordu. Önce sesini çıkarmadı Melda, sonra yavaş yavaş yanına yaklaşıp koluna girdi ve oturması için onu koltuğa doğru sürükledi "Dinlen biraz," diye mırıldandı. "Anlıyorum, sarsılmışsın Berbat bir gün geçirdin. Haklısın da... Tam bir kâbus... Tüm hayallerin bugün bir anda çöküverdi. Ama lütfen ümitsizliğe kapılma. Mutlaka bir çözüm bulacağız."</p>

  <p>"Çözüm mü?" diye fısıldadı Sinan. "Gerçekten buna inanıyor musun?" Yüzünde istihza dolu bir gülümseme vardı.</p>

  <p>"Tabii inanıyorum. Aksi halde süre talep etmeni ister miydim?"</p>

  <p>"Yapma Melda, olan oldu artık. Senin pişmanlığın neyi değiştirecek ki?"</p>

  <p>"Beni yabana atma. Bizimde elimizde de bir koz var." Sinan bakışlarını karşısında ayakta duran genç kadına çevirerek sordu. "Ne kozu?"</p>

  <p>"Mahmut Önder." Sinan gözlerini kısıp tekrar kıza baktı. "Ne geçiyor aklından?" diye mırıldandı. "Biz bu pis tuzağı kimin kurduğunu bilmiyoruz ama o biliyor."</p>

  <p>"E, ne olacak yani?"</p>

  <p>"Onu konuşturup ağzından bu işi kimin yaptığını öğrenme şansımız var demektir." Sinan omuz silkti. "Gerçekçi ol Melda, artık çok geç."</p>

  <p>"Nedenmiş o?"</p>

  <p>"Kim olduğunu öğrensek bile ne fark edecek? Ellerinde o görüntüler olduğu sürece hiçbir şansımız yok demektir."</p>

  <p>"O kadar bedbin olma. Bunu öğrenirsek kurtulma şansımız artacaktır. En azından bizim de onu tehdit etme fırsatımız doğacak. Seni devre dışı bırakmaya çalıştığına göre onun gözü liderlik koltuğunda demektir. Sana bu kadar alçakça bir komplo kurduğu öğrenilirse, bir parti başkanının milletin önünde ne kadar zor bir duruma düşeceğini tahmin edemiyor musun? Seninkine benzer bir duruma düşecek, belki daha da beterine."</p>

  <p>Sinan yine umutsuzca mırıldandı.</p>

  <p>"İyi de bunu nasıl ispatlayacağız? Önümüzde sadece on gün var."</p>

  <p>Melda'nın yüreği bir an cız etti. Başlattığı mücadelenin en püf noktası burasıydı; on gün bu planı aydınlığa çıkarmak için çok yetersiz bir süreydi, ama başka çareleri de yoktu. Sevdiği adamın omuzları çökmüş, umutsuz halini görünce içi isyanla doldu.</p>

  <p>"Lütfen bırakma kendini, biraz daha azimli ol. Ümitsizlik sana hiçbir şey kazandırmaz. Sonuna kadar mücadele etmek zorundayız," diye sesini yükseltti. Diğer yandan da Sinan'a hak veriyordu, üzüntüsü henüz çok yeniydi. Büyük ümitlerle geldiği Ankara'da hem bir tuzağa düşürüldüğünü hem de sevdiği kadının ihanetini öğrenmiş, büyük bir yıkıma uğramıştı. Sevdiği kadın şimdi de karşısına çıkmış masumiyet iddiasında bulunuyor, onu mücadeleye zorluyordu. Sinan'ın yerinde kim olsa yıkılırdı; daha da beteri, kendisine kin ve nefret kusar, hatta şiddete bile başvururdu. Sinan onu gerçekten sevdiğini düşündü.AOnunki salt cinsel bir heyecan değildi; hangi erkek bu yaşananlardan sonra hayatını karartan bir kadına karşı bu denli anlayışla davranırdı.</p>

  <p>Melda, erkeğin yanına gidip kucağına oturdu, kollarını boynuna doladı. Gözleçi şefkat, muhabbet ve inançla ışıldarken mırıldandı.</p>

  <p>"Sen gerçekten mükemmel bir insansın Sinan. Seninle bu şartlar altında karşılaştığımız için çok üzgünüm. Bu bize kaderin acı bir cilvesi ama el ele verirsek bu badireyi anlatacağımıza yürekten inanıyorum. Ben hâlâ ümitliyim. Mutlaka bir çıkış yolu bulacağız, bulmak zorundayız."</p>

  <p>Sinan yine acı acı gülümsedi. "Boşuna ümitlenme."</p>

  <p>"Dur bakalım, o kadar kolay pes etmek yok. Şimdi söyle bana, bugün toplantıda bütün başkanları gördün, hangisinden şüphelendin?"</p>

  <p>Sinan olumsuzca başını salladı.</p>

  <p>"Hiç birinden. Hepsi bana anlayışla yaklaşıp samimi bir ilgi gösterdiler."</p>

  <p>"Bunun anlamı içlerinden birinin rolünü başarıyla oynadığıdır. Bana sorarsan bu işin başında Nuri Karaçam var."</p>

  <p>Profesör irkilerek genç kadına sordu.</p>

  <p>"Neden özellikle ondan şüpheleniyorsun?"</p>

  <p>Melda bir gece evvelki kokteyle avukat Mahmut'la gitmesini Sinan'ın yanlış yorumlayacağını düşünerek o geceden bahsetmemeyi daha uygun buldu.</p>

  <p>"Bilmiyorum, kesin bir fikrim yok. Kadınsal bir içgüdü diyebilirsin. O adamdan hiç hoşlanmam ben."</p>

  <p>"Onunla tanışmışlığın var mı?"</p>

  <p>Melda bir kez daha yalana baş vurduğu için üzgündü. Bataktan çıkayım, derken yalanlarla büsbütün batağa saplandığının farkındaydı ama bir kere daha yanlış anlaşılmak istemiyordu.</p>

  <p>"Hayır," diye fısıldadı. "Tanışmışlığım yok ama Ankara küçük bir şehirdir, iki adımda bir ünlü biriyle karşılaşırsın. Bir iki defa büyük mağazalarda alışveriş sırasında karşılaşmıştım, hepsi o kadar."</p>

  <p>Sinan olumsuzca dudaklarını sarkıttı.</p>

  <p>"Bence zararsız birine benziyordu," dedi.</p>

  <p>"Ya diğerleri?"</p>

  <p>"Kimseyi zan altında bırakacak hâlim yok. Ne bileyim..."</p>

  <p>Melda hadisenin üzerine gitmekten vazgeçmiyordu. "Hiç birinin şüpheleneceğin bir davranışı olmadı mı?" diye sordu.</p>

  <p>"Üzgünüm ama hayır."</p>

  <p>"Allah kahretsin. Ben kafama koydum, ben bu işi halledeceğim, sonuna kadar gideceğim. Başka yolu yok. Bir halt işledim, bunu temizlemek de bana düşüyor."</p>

  <p>Sinan bir kere daha isteksizce gülümsedi.</p>

  <p>"Boş ver. Kısmet böyleymiş, ne yapalım? En iyisi unut gitsin. Önümüzdeki hafta onlara bu teklifi kabul edemeyeceğimi bildirim."</p>

  <p>"Olmaz!" diye gürledi Melda. "Teslim olmayacağız, asla!"</p>

  <p>Sinan birden yüzünün bu kadar yakınındaki dudakları seyretmeye daha fazla tahammül edemeyeceğini anlayarak uzanıp genç kadını öpmeye başladı. Melda da önce ona aynı coşkuyla karşılık verdi ama ilk önce toparlanan da o oldu.</p>

  <p>Dudaklarını çekerek, "Dur!" diye fısıldadı. "Kendimi kirli hissediyorum. Kötü bir kadın gibi. Bulaştığım bu pisliği temizlemedikçe sana daha fazla yaklaşmayacağım. Sadece on gün. Lütfen, anlayışlı ol."</p>

  <p>Saat on dokuz sularında Mahmut cep telefonuna gelen mesajın sinyalini duydu. Mesaj Melda'dan geliyordu. Merakla gönderilen mesaja bir göz attı. O akşam görüşüp görüşemeyeccklerini soruyordu genç kadın.</p>

  <p>Avukatın yüzünde düşünceli bir ifade oluştu.</p>

  <p>Melda'dan neden böyle bir istek gelmişti? Yeniden para kokusu mu almaya başladı acaba, diye geçirdi aklından. Ona göre Melda paraya çok düşkün bir kadındı, nitekim kısa bir süre evvel de esaslı bi<span class="t3">A</span>. meblağ koparmıştı kendisinden. Bu parayı kolay kolay hak edemeyeceğini bilecek kadar da zekiydi. Kim bilir, belki de yeniden siyasete döneceğinin ve bu kez esaslı mevkilere yükseleceğinin kokusunu alınca, eski ilişkilerini yeniden canlandırmayı aklından geçirmiş olabilirdi.</p>

  <p>Acaba? diye homurdandı. Emin olamadı.</p>

  <p>Görüşme isteğinin bir nedeni olmalıydı. Yoksa Başkan mıydı? Arkasına yaslanıp bir iki saniye düşündü. Başkan da kadını aramış olabilirdi. Evvelki geceyi anımsadı. Başkanın ilk tanışma ânında Melda'ya daha fazla ilgi göstereceğini sanmıştı, ama muhtemelen eski kurt kalabalık arasında dikkat çekmemek için fazla ilgilenir gibi davranmamıştı. Belki de bugün Melda'yı aramış, kadın da kuşkulanmıştı.</p>

  <p>Şimdi anlarız deyip, Melda'nın numarasını tuşladı.</p>

  <p>"Merhaba, hayatım. Mesajını aldım şimdi. Hayrola ne var, bir şey mi oldu?"</p>

  <p>"Yo... Bu akşam canım sıkılıyordu. Belki çıkıp bir kadeh bir şey içeriz, diye düşünmüştüm. Müsait misin?"</p>

  <p>Başka bir zaman olsa Mahmut, bu isteğe atlardı; fakat nedense bu akşam genç kadının kendisini aramasının altında bir bit yeniği varmış gibi geliyordu ona. Hemen peki demedi, birkaç saniye düşündü. Neden olmasındı, en azından Melda'nın bir zoru varsa, bunu öğrenirdi.</p>

  <p>"Tabii olabilir, sevinirim," dedi.</p>

  <p>Buluşacakları yeri kararlaştırıp telefonu kapadılar ama Mahmut rahatlamamıştı. Daha birkaç gün evvel kadının kendisine karşı tavrını; bir daha senin yüzünü görmek istemiyorum, demesini hatırladı. Onu kokteyle götürmek için ağzıyla kuş tutmuştu adeta. Bu ani değişimin, beklenmedik görüşme isteğinin mutlaka bir sebebi olmalıydı.</p>

  <p>Koltuğunda birkaç saniye daha tereddütle oturdu. Sonra emin olmak, aklına takılan ihtimalin gerçek olup olmadığını öğrenmek için Başkanı aradı.</p>

  <p>Başkan karşısındaydı.</p>

  <p>Saygılı bir sesle, "İyi akşamlar Başkanım," dedi. "İyi akşamlar Mahmut; hayrola?"</p>

  <p>"Önemli bir şey değil, Sayın Başkanım. Sadece öğrenmek istemiştim, acaba Melda Hanım'ı aradınız mı?"</p>

  <p>Başkan'ın keyifle sırıttığını görür gibi oldu.</p>

  <p>"Henüz değil. Şu sıralar çok meşgulüm, hiç vaktim yok. Niyetim hafta başı kendisine telefon etmek."</p>

  <p>Mahmut bir an düşündü; demek henüz aralarında bir iletişim kurulmamıştı. İçinden tahminimde yanılmamışım, diye geçirdi. Sorun Melda'nın aldığı para kokuşuydu, anlaşılan genç kadın yine kendisine yaklaşmak istiyordu. Para ve şöhret... Her kadının tav olduğu iki unsur... Önce keyiflendi Mahmut; bu akşamki buluşmanın yatakta biteceği içine doğar gibi oldu. İtiraf etmeliydi ki, uzun bir aradan sonra Melda ile sık görüşmeye başlayalı, kadına duyduğu arzu gittikçe şiddetleniyordu. Geçmişteki sevişmelerini hatırladı. Hayatına Melda'dan sonra da bir sürü kadın girip çıkmıştı ama onu asla unutamamıştı. Birden içini bir sıkıntı bastı. Hafta başı devreye Başkan girecekti ve kendisi adama artık Melda ile ilişkisi kalmadığını söylemişti. Mahmut çok kritik bir dönem yaşadığını düşünüyor, yanlış bir adım atmak istemiyordu. Geleceği kesinlikle Başkana bağlıydı. Yapacağı olumsuz bir şey ya da adamı kızdıracak yanlış bir adım, bütün planlarının yatması anlamına gelirdi. Geçmişte yaşayıp, noktaladığı bir ilişkinin yeniden alevlenmesi uğruna bu riske giremezdi. Lanet olsun, diye geçirdi içinden. Başkandan hiç hoşlanmazdı ama menfaatleri şu an ona yakın ve sadık olmayı gerektiriyordu. Melda ile yeniden ilişkiye girmek büyük bir zamanlama hatası olurdu ama kadına duyduğu arzuyu frenleyemiyordu. Son bir kaçamak yapmaya karar verdi. Hem Başkandan gelecek teklif genç kadının kabul edeceği ne malumdu?</p>

  <p>Kararlı bir şekilde telefona uzandı, evini aradı. Karşısına kızı Sema çıkmıştı. Ona bir müvckkiliyle yemeğe çıkacağını ve geç geleceğini söyledi. Babasının akşam yemeğine gelip gelmemesi hiç umurunda değildi kızın; muhtemelen şu anda televizyon kanallarından birinde abuk subuk bir film izlemekle meşguldü. "Tamam baba," diye mırıldandı.</p>

  <p>Melda, avukata Sinan'ın yanından telefon etmişti. Kaygıyla güzel kadını seyrederek konuşmayı dinleyen profesör, "Aklından ne geçiyor?" diye sordu. Onun bu buluşmadan rahatsız olduğunu düşünen Melda, telefonu kapatınca Sinan'ın oturduğu koltuğa yaklaşıp yere, adamın dizlerinin dibine çöküp, ellerini kavradı. Bir süre gözlerinin içine bakarak anlayış bekler gibi süzdü onu.</p>

  <p>"Lütfen Sinan, bana güven ve bekle. Başka çaremiz yok. Mahmut'u konuşturmak zorundayım. İşin içyüzünü bilen tek kişi o. Başka kime müracaat edebiliriz. Çok az zamanımız var. İmkânım olsa, şu anda seni kesinlikle yalnız bırakmak istemezdim. Ama öncelikle üstümüze çalınan bu lekeden kurtulmak istiyorum. Beni anlayışla karşıla."</p>

  <p>Gözleri hafifçe nemlenmişti genç kadının.</p>

  <p>Sinan, "Üzgünüm ama fazla umursamıyorum, diye fısıldadı. "Kısmet böyleymiş. Senin üzülmeni de istemiyorum artık. Pişman olduğunu görüyorum, bu işe tehditle bulaştığını da anladım. Bence meselenin üzerine daha fazla gitmenin bir anlamı yok. Vazgeç bu sevdadan. Seni tanıdım ve bu benim hayata yeniden bağlanmamı sağladı. Bana bu kadarı da yeter. Pek çok kişinin tahmin ettiği gibi benim siyasi bir hırsım yok. Teklifi aldığım zaman sadece kaçınamayacağım bir görev telâkki etmiştim ama görüyorum ki, siyaset bana göre değil. Belki de bu hayata hiç girmemek benim için daha hayırlı olacak."</p>

  <p>"Hepsi bu kadar mı? Başka bir diyeceğin yok mu?"</p>

  <p>Sinan'ın gözleri ışıldadı. "Öğrenmek istediğin sana karşı hissettiklerimse... evet, seni hâlâ seviyorum. Yaşadığım şok bile duygularımı değiştirmedi."</p>

  <p>"Tamam," diye fısıldadı genç kadın. "Benim de bilmek istediğim buydu. Şimdi uslu uslu bekle beni ve hiçbir şey yapma. Ben yenilgiyi asla kabul edemeyen, haksızlığa tahammülü olmayan bir insanım. Bir hata yaptım ama içimi kemiren bu utançla yaşayamam. Sana döneceğim."</p>

  <p>Sinan'ın karşılık vermesine mahal bırakmadan dudaklarına bir öpücük konduran Melda ok gibi yerinden fırladı ve odadan dışarı çıktı. Sinan otel odasında yalnızlığıyla baş başa kalmıştı.</p>

  <p>Günü o denli beklenmedik sarsıntılarla geçirmişti ki, Sinan, sabah kahvaltısından beri ağzına bir lokma yemek koymadığını sonra fark etti. Midesi kazınıyordu. Saatine bir göz attı, akşamın sekiz buçuğuna yaklaşıyordu. Önce televizyonu açıp haberlerdeki yorumu almak istedi. Acaba kendisi palas pandıras toplantıyı terk ettikten sonra, basına hangi başkan ne mealde bir açıklama yapjTiıştı? Bir tahmin yürütemedi; Musa Süren aktif politikadan uzaklaştığı için projenin fikir babası olsa da, onun medyaya herhangi bir demeç vereceğini sanmıyordu. Toplantıya Hür Solcu Parti ev sahipliği yaptığına göre muhtemelen sözü Fahir Ozan'a bırakmış olmalıydılar. Sinan omuz silkti; ne söyleyecekleri üç aşağı beş yukarı belliydi. Zaten aslına bakılırsa ne diyeceklerini de pek önemsemiyordu. Siyasete atılma sevdası bu sabah noktalanmıştı, bütün geçmişini ve geleceğini riske atan bu şantaja karşı gelemezdi. Seçmen inandığı kişileri, her şeyden önce dürüst, namuslu bir aile babası olarak görmek isterdi. Bu dünyanın her yerinde geçerliydi. Batılı propagandacılar bile, liderlerini her şeyden önce toplumca sevilen ve sayılan bir ailesi reisi olarak tanıtmaya çalışırlardı. Hazin bir gülümseme yerleşti yüzüne. Melda'nın gayretleri boşunaydı. Tek başına neyi çözebilirdi ki? Hatta kendisine bu komployu kuranları öğrense bile, ne değişecekti ki?</p>

  <p>Yerinden kalkıp karnını doyurmak için odadan çıkmak üzereyken telefon çaldı. Arayan Rezzan'dı. Biraz sitemkâr bir sesle, "Neden bu saate kadar aramadın, toplantının sonucunu televizyonlardan mı öğrenmeliydim?" diyordu.</p>

  <p>Sinan içini çekerek, "Kusura bakma hayatım. Bugün çok şey oldu, bazı olumsuz gelişmeler yani," diye mırıldandı.</p>

  <p>Rezzan merakla sordu.</p>

  <p>"Ne gibi?"</p>

  <p>Sinan karısına hak vermişti, en azından onu hatırlayıp bir takım bahaneler bulmalıydı, bu saate kadar aramamakla düşüncesizlik etmişti. Üzüntüden o kadar dalgındı ki, uygun bir sebep bile bulamadı birden. Sonra aklına gelen gerçekçi sebebi söyledi.</p>

  <p>"Parti başkanları bana karşı örtülü bir muhalefet sürdürüyorlar, kısacası beni solun lideri olarak kabul etmek niyetinde değiller."</p>

  <p>"Buna hiç şaşmadım," diye mırıldanmıştı karısı. "Hangisi itiraz ediyor?"</p>

  <p>Sinan bir an ne cevap vereceğini kestiremedi, sonra "Bana kalırsa üçü de," dedi. "Ama en belirgin muhalefeti Nuri Karaçam gösterdi."</p>

  <p>Profesör neden onun ismini verdiğini bilmiyordu. Belki de Melda'nın etkisinde kalmıştı. "Televizyonda on günlük bir mehil istediğin söylendi. Düşünccekmişsin, doğru mu?"</p>

  <p>"Evet."</p>

  <p>"Neyi değiştirecek bu?"</p>

  <p>"Bilmiyorum," diye mırıldandı Sinan. "Sinirlendim, gerildim... Bildiğin gibi üç partinin sekreterleri beni buraya, olumlu cevap vermem, teklifi resmen kabul etmem için çağırmışlardı ama burada başkanların tutumunun farklı olduğunu sezinledim. Şimdi daha iyi anladım, politika benim harcım değil sanırım."</p>

  <p>"Bunu idrak için biraz geç kalmadın mı? Sana kaç kere söyledim. Sen bu işin adamı değilsin."</p>

  <p>"Haklısın Rezzan."</p>

  <p>"Peki basınla konuşmaktan neden kaçındın?"</p>

  <p>"Bu durumda onlara nasıl bir açıklama yapabilirdim ki?"</p>

  <p>Rezzan bir an duraklamıştı. "Ne zaman döneceksin, yarın mı?"</p>

  <p>Sinan bu kez bir ana yutkunup sustu, sonra "Henüz bilmiyorum," diye karşılık verdi.</p>

  <p>"Neden? Orada daha fazla oyalanman için sebep kaldı mı?</p>

  <p>Sinan'ı ter basmıştı. Alışık olmadığı için yalan söylemekte zorlanıyordu.</p>

  <p>"Musa Süren aramızda kalmak üzere benimle özel bir görüşme yapmak istediğini söyledi. Özellikle basından ve solcu başkanlardan uzak bir yerde kendisiyle görüşeceğim."</p>

  <p>"Ne zaman?"</p>

  <p>"Bilmiyorum. Belki yarın arar."</p>

  <p>Rezzan isteksizce, "Pekâlâ," dedi. "Beni aramayı unutma."</p>

  <p>Telefon konuşması soğuk bir şekilde bitmişti. Sinan reseptörü yerine koyarken vicdanında ağır bir yük hissediyordu. Ayaklarını sürüye sürüye odadan çıktı..</p>

  <p>Otelin restoranı pek kalabalık sayılmazdı. Sinan boş bulduğu bir masaya oturdu' Etrafıyla ilgilenemeyecek kadar dalgındı. Garsonun önüne bıraktığı mönüyü incelerken birden kulağına tanıdık gelen bir sesle irkildi.</p>

  <p>"Afiyet olsun, Hocam. Nasılsınız?" diyordu biri.</p>

  <p>Başını kaldırıp baktı. Hemen yanı başında gazeteci Oğuz Arkan duruyordu. Yılların deneyimli köşe yazarı, yüzünde içten bir tebessümle ona bakıyordu. Sinan gazeteciyi takdir eder, yazılarını keyifle okurdu. Musa Süren'in projesi hayat bulmaya başlarken Ankara'dan kalkıp kendisiyle görüşmek için İstanbul'a gelen ilk gazeteciydi o. Fakültedeki odasında ciddi, seviyeli bir röportaj yapmışlardı.</p>

  <p>Sinan ayağa kalkıp elini uzattı. Oğuz Arkan'ı gördüğüne memnun olmuştu. Gerçi hiçbir gazeteciyle görüşecek hali yoktu o sırada, ama yalnızlıktan sıkıldığını, üstü örtülü de olsa içini dökecek birine ihtiyaç duyduğunu hissediyordu.</p>

  <p>"Ne güzel bir rastlantı," diye mırıldanmıştı gazeteci. "Sizi gördüğüme sevindim."</p>

  <p>"Ben de Oğuz Bey. Oturmaz mısınız?"</p>

  <p>"Umarım rahatsız etmiyorumdur."</p>

  <p>"Estağfurullah."</p>

  <p>Sipariş ettikleri yemekler gelinceye kadar havadan sudan konuşan gazeteci, sonunda mesleği gereği nazik konulara girdi.</p>

  <p>"Basına açıklanmadı ama bugünkü tarihi toplantıda sanırım olağandışı bazı gelişmeler oldu, değil mi Hocam?"</p>

  <p>"Ne gibi?"</p>

  <p>Gazeteci tebessüm etti.</p>

  <p>"Fahir Ozan'ın medyaya yaptığı konuşmada nihai kararınızı açıklamak için on günlük bir mehil istediğiniz söylendi, doğru mu?"</p>

  <p>"Evet, doğrudur."</p>

  <p>"Bu da bazı şeylerin ters gittiği ya da partiler tarafından bazı şartların ileri sürüldüğü anlamına gelmez mi?</p>

  <p>Sinan başını salladı kararsız bir şekilde.</p>

  <p>"Pek öyle sayılmaz. Kimse bir şart ileri sürmedi."</p>

  <p>"Ama siz yine de nihai kararınızı vermek için mehil istediniz. Düşünmeniz gerektiğini ileri sürmüşsünüz. Bu bana biraz manidar geldi. Oysa sizinle İstanbul'da yaptığım görüşmede kararlı ve istekli görünüyordunuz. Sizi düşünmeye sevk eden nedir?"</p>

  <p>Sinan sıkılmış gibi, "Bir sürü sebep sıralayabilirim," diye mırıldandı. "Fakültedeki emeklilik süremin yakınlaşmış olması, ailemin siyasi hayata yönelmemden duyduğu rahatsızlık ve böyle bir liderliği omuzlamak için yeterli olup olmadığım hususundaki ciddi endişelerim. Bunlar yetmez mi sizce?"</p>

  <p>Oğuz Arkan birden ciddileşti. Dikkatle Profesörü süzdü. Sonra ağır ağır ve kelimelerin üzerine basa basa konuştu.</p>

  <p>"Hepsi ciddi birer sebep Hocam. Ama kanımca sizi mehil istemeye sevk eden asıl neden bunların hiçbiri değil. Zira bu proje ortaya atıldığı anda ileri sürdüğünüz bu hususların hepsi mevcuttu. Sizin gibi basiretli, dirayetli bir profesör ileri sürdüğünüz bahaneleri çok evvelinden düşünmüş olmalıydı. Beni bağışlayın ama bugün sizi fikrinizden caydırmaya veya yeniden düşünmeye sevk eden çok önemli bir olay yaşanmış olmalı. İleri sürdüğünüz nedenler bana pek tatminkâr gelmedi. Fikrimi açıkça ifade ettiğim için kusuruma bakmayın."/p&gt;</p>

  <p>Sinan önce kızardı, bu denli akıllı bir yorum karşısında söyleyecek pek bir şey yoktu. Birkaç saniye durakladı. Vakit kazanmak istercesine önündeki biftekten bir lokma keserek ağzına attı. Güçlükle yuttu. Onun sessiz kaldığını gören Oğuz Arkan devam etti.</p>

  <p>"Birileri sizi kızdırmış olmalı. Politika böyledir Hocam. Yüksek menfaatler söz konusu olduğunda insanlar çok acımasızca çıkarları peşinde koşarlar. Eminim, sizi liderlik koltuğunda görmek istemeyen rakipleriniz vardır. Proje fikir olarak çok güzeldi, hatta solun yeniden dirilmesi ve güçlenmesi için belki de son çareydi, ama anladığım kadarıyla bu fırsatı da kaçırıyoruz."</p>

  <p>Sinan bir şey diyerrçedi.</p>

  <p>Kısa bir sessizlik oldu. Oğuz Arkan fısıldar gibi konuştu.</p>

  <p>"On gün sonra vereceğiniz cevap olumsuz olacak, değil mi Hocam?"</p>

  <p>Profesör dili dolanarak, "Sanırım, öyle," dedi.</p>

  <p>"Yazık, çok yazık... Önemli bir fırsat yitirilmiş oluyor ama buna şaştım diyemem. Hatta bu sonucu beklediğimi söyleyebilirim. Liderlerin hiçbiri koltuğundan sizin lehinize feragate yanaşmamıştır. Hatta yanaşmış olsalardı, ben bunun arkasında bir Bizans oyunu olduğunu düşünecektim."</p>

  <p>Sinan tekrar elinde olmadan kızarmıştı.</p>

  <p>"Bizans oyunu derken neyi kast ediyorsunuz?" diye sordu.</p>

  <p>"Sizi yıpratmak için hazırlanacak akıl almaz komploları... Tertemiz bir geçmişi bile lekelemek için neler icat edilir, bilemezsiniz. Bu gizli ve için için sürdürülen bir savaştır. Adı politikadır ama içi cerahat, kötülük ve pislik doludur. Berbat bir uğraşı..."</p>

  <p>Sinan biraz da şaşkınlıkla gazeteciyi süzüyordu.</p>

  <p>"Nasıl böyle bir hükme vardınız?"</p>

  <p>"Tecrübeyle. Kırk yıllık gazeteciyim. Buna benzer ne hadiselere şahit oldum. Çok iyi niyetlisiniz ama bu dünyanın dışından birisiniz. Sizi içlerine almak istemezler; duruluğunuz ve temizliğiniz onlar için tehlikedir. Yanlış yorumlamayın, oyunun kuralı bu. Şayet bu çarkın içine girecekseniz, kurallara riayet edip, uyuni göstereceksiniz. O zaman alırlar sizi içlerine, aksi halde bir yolunu bulup harcarlar."</p>

  <p>Sinan titreyerek sordu. "Harcarlar mı? Nasıl?"</p>

  <p>Oğuz Arkan, profesörün yüzündeki endişeyi okur gibiydi. İlk defa bir an durup endişeyle hocayı süzdü.</p>

  <p>"Yoksa size de bir oyun mu oynadılar? Toplantıya girer girmez karar için mehil istemenizin sebebi bu mu?" diye sordu.</p>

  <p>Sinan hemen itiraza kalkıştı.</p>

  <p>"Yok canım, bunu da nereden çıkardınız?" diye mırıldandı, fakat yüzündeki şaşkınlığı pek gizleyememişti. Senelerin gazetecisi durumu kavradığı halde anlamazmış gibi davrandı.</p>

  <p>"Hep böyledir; sivrilen, topluma yararı dokunacak insanları siyaset arenasına sokmamaya çalışırlar. İstihbaratları çok güçlüdür; adayın geçmişini didik didik tararlar. Geçmişte yaşanmış ufacık bir olayı, yüz kızartıcı bir suçmuşçasına büyüterek istismara kalkışırlar."</p>

  <p>Sinan bunalmaya başlamıştı eni konu. "Benim geçmişimde böyle bir şey yok," diye söylendi, ama renkten renge girdiğini hissediyordu. Gazeteci hiç bozuntuya vermeden devam etti.</p>

  <p>"Yoksa da onlar yaratırlar, Hocam."</p>

  <p>"Çok kötümsersiniz."</p>

  <p>"Doğru, haklısınız. Bu meslek beni kötümser yaptı. Zira en güvenilen insanların yaşamlarını biraz kurcalayınca altından bir sürü pislik çıktığına şahit oldum. Güvenim duygum ciddi anlamda hasar gördü."</p>

  <p>"Ama böyle bir genelleme yapmak çok sakıncalı. İfadenizle tüm politikacıları suçlar gibisiniz, yanılıyor muyum?"</p>

  <p>"Bağışlayın, bu benim şahsi kanım. Kim bilir belki de yanılıyorumdur."</p>

  <p>Oğuz Arkan konuşmasına nokta koymuş gibi birden susmuş, başını önüne eğerek yemeğini yemeye başlamıştı. Bunca yıllık deneyimli gazetecinin politikacılar hakkındaki düşünceleri Sinan'ı oldukça şaşırtmıştı. Ne diyeceğini kestiremedi. Karşısındaki adam, son anda mehil istediği için, kendi geçmişinde de gizli ve utanılacak bir olay olduğuna inanıyormuş gibi davranıyordu. Aslında haklı sayılırdı, onun günahı pek eski değildi ama toplum indinde kolay kolay müsamaha ile karşılanacak bir şey de değildi. Düpedüz tuzağa düşürülmüştü, ama bu hiçbir şeyi değiştirmeyecekti. Sinan'ın içi birden isyan duygularıyla kabardı; birilerinin çıkıp bu hayasız oyuna dur demesi gerekmez miydi? Bir siyasinin kurduğu bu tuzak, şimdi bütün politikacıların suçlanmasına neden oluyordu. Bu ne aklın ne de vicdanın kabul edeceği bir sonuçtu. Kızgınlığı birden onu patavatsız bir davranışa sürükledi. Sinirli bir ses tonuyla, "Oğuz Bey, î<span class="t3">A</span>lahmut Önder adlı bir avukat tanır mısınız?" diye sordu.</p>

  <p>Gazeteci bakışlarını yeniden Sinan'a çevirdi. Ağzındaki lokmayı yutuncaya kadar cevap vermedi. Gözlerinde garip bir parıltı belirmişti. t</p>

  <p>"Şahsen tanımam, ama bütün Ankara'nın tanıdığı ünlü bir avukattır."</p>

  <p>"Ünü mesleğindeki başarıdan mı kaynaklanır?"</p>

  <p>"Buna cevap vermek biraz zor. Babası da ünlü bir avukattı ama dürüst biriydi. Ne yazık ki Mahmut Önder için aynı şeyleri söyleyemeyeceğim."</p>

  <p>"Nasıl yani?"</p>

  <p>"Bir sürü karanlık davayı başarıyla sonuçlandırdığı söyleniyor. Mafya'nın avukatı diye rivayetler dolaşıyor. Bir zamanlar siyasete de bulaşmıştı. Yanılmıyorsam iki dönem milletvekilliği de yaptı."</p>

  <p>Sinan afallamıştı.</p>

  <p>"Milletvekilliği mi?"</p>

  <p>"Evet."</p>

  <p>"Hangi partiden?"</p>

  <p>Oğuz Arkan birkaç saniye düşündü.</p>

  <p>"'Şayet hafızam beni yanıltmıyorsa, Hür Solcu Parti'den. Ama galiba sonra başka bir partiye geçmişti, pek emin değilim."</p>

  <p>"Hangi partiye?"</p>

  <p>"Üzgünüm ama hatırlamıyorum. Neden sordunuz?"</p>

  <p>Biraz ileri gittiğini hisseden Sinan toparlanmaya çalıştı. Avukat hakkında sual sormaması gerektiğini hatırlamıştı, ama geç kalmış, kelimeler ağzından dökülmüştü bir kere.</p>

  <p>"Önemli değil," diye mırıldandıysa da, gazetecinin gözlerindeki kuşku tohumlarını gördü. Paniğe kapılmış gibi Oğuz Arkan'dan müsaade istedi, yorgun olduğunu söyleyerek palas pandıras masadan kalktı.</p>

  <p>Tecrübeli gazeteci bir süre profesörün arkasından dalgın bakışlarla baktı. Avukat Mahmut Önder hakkında sorduğu soruları yadırgamıştı; onun gibi kötü şöhretli, hakkında çeşitli dedikodular yapılan biriyle Hocanın ne ilgisi olabilirdi? Bir yanda adı çeşitli şaibelere karışmış Ankara Baro'suna kayıtlı bir avukat, diğer yanda solun son ümidi tertemiz, İstanbullu bir profesör... İlgi çekiciydi. En ilginç yanı ise, Sinan Bcy'in bu soruyu kendisi gibi kırk yıllık kurt bir gazeteciye sormasıydı. Yemeğini yerken kaşları çatıldı. Yoksa Sinan Öktem bu soruyu kasten ve belirli bir amaçla mı sormuştu? Üstü örtülü de olsa bir şey mi ima etmeye çalışıyordu? Birden kalkıp gitmesi de anlamlı değil miydi?</p>

  <p>Belki yanılıyorum, hayal gücüm masum bir soruyla, profesörün teklifi reddetmesi arasında bir bağlantı kurmaya çalışıyor, diye düşündü. Ama yine de, Avukat Mahmut Önder hakkında biraz daha kapsamlı bilgi edinmeye karar verdi. Gazetecilik önsezileri sansasyonel bir olay yakaladığını söylüyordu.</p>

  <p>Melda avukatla buluşmak üzere yola çıktığında, hâlâ nasıl bir taktik uygulayacağı hakkında bir planı yoktu. Bu konularda kendini yetersiz hissediyordu; aslına bakılırsa bayağı zor bir işe kalkışmıştı. Mahmut yabana atılmayacak kadar uyanık, cin gibi bir adamdı. Zekice davranmazsa ağzını aradığını, art niyetli olduğunu hemen anlardı, çok dikkatli davranmalıydı. Boyunu aşan bir işe kalkışmıştı, ama ne olursa olsun sonuna kadar gitmeye kararlıydı. Net ve açık olan iki nokta vardı. Liderlerden biri, siyasi endişeleri nedeniyle avukatı kullanıyordu. Önemli olan bu liderin kimliğine ulaşmaktı. İkincisi nokta ise Mahmut'un bundan ne gibi bir çıkar beklentisi içine olduğuydu.</p>

  <p>Aslında bunu az buçuk tahmin edebiliyordu. Söz konusu lider, bu işi gerçekleştirmesi karşılığında ona siyasi bir makam vaat etmiş olmalıydı. Mahmut'un yeniden siyasi hayata dönmek istediği her halinden belliydi. Politika insanın kanına giren bir virüs gibiydi, bundan kolay kolay kurtulmak mümkün olmuyordu.</p>

  <p>Arabasını sürerken son derece azimliydi; başka çaresi yoktu, en azından sevdiği adama bu oyunu oynayan liderin adını öğrenecekti. O lanet şantajı önleyebilir miydi bilmiyordu henüz, ama elinden geleni yapmak zorundaydı.</p>

  <p>Arabasını buluşacakları restoranın az ilerisinde park etti. Saatine baktı, Mahmut gelmiş olmalıydı. İçeriye girince yanılmadığını anladı, koyu renk elbisesi içinde avukat sakin bir köşede gelişini bekliyordu. Önünde bir bardak viski vardı. İyi, diye geçirdi içinden genç kadın; kendisini beklerken içmeye başlaması hayra alâmetti, heyecanlandığını, bu akşamki sürpriz buluşmadan bir şeyler beklediğini gösteriyordu bu. Mahmut pek çok erkek gibi iyi içtiğini, alkole mukavemetinin fazla olduğunu sanırdı; oysa direnme gücü en fazla üç kadehti, ondan sonra gevşer, pelteleşir, çok daha önce çözülen dili, üçüncü kadehten sonra kesinlikle sır saklayamazdı.</p>

  <p>Melda şuh bir edayla salınarak adamın yanına gitti. Sinan otel odasında kendisinden haber beklerken vaktini nefret ettiği bu adama ayırması çok asap bozucu bir şeydi ama ne yazık ki başka çaresi de yoktu. Mahmut nasıl yaklaşacağını kestiremezken, o uzanmış yanağına umut vaat eden bir öpücük kondurmuş, dudaklarını adamın teninde normalden biraz daha fazla tutmuştu. Mahmut'un pek saf olmadığını biliyordu elbette. Araya giren bunca zaman ve son yaşadıklarından sonra aşırı ilgili görünmek avukatın uyanmasına, en azından kuşkulanmasına neden olabilirdi. Temkinli ve dikkatli olmalıydı. Önce adamın cart yeşil renkli kravatına ve aynı renkteki cep mendiline bakarak sözde beğenisini ifade etti.</p>

  <p>"Çok şıksın bu gece. Hep benim sevdiğim renkleri tercih etmişsin, özellikle mi seçtin?"</p>

  <p>Aslında Mahmut sabah evden çıkarken, Melda ile buluşacağını nereden bilebilirdi ki? Ayrıca eski metresinin yeşil renkten hoşlandığını da doğrusu hiç hatırlamıyordu, ama bozuntuya vermedi. Gülümsemekle yetindi. Meraktan yanıp tutuşuyordu.</p>

  <p>Eski sevgilisinin ağzını aramak için hemen sordu: "Hangi derede kurt öldü de, eski âşığını hatırladın, söyle bakalım."</p>

  <p>Melda böyle bir soruya muhatap olacağını çok önceden tahmin etmişti. Baygın baygın avukata baktı.</p>

  <p>"Bilmem... Şu son sıralarda sık görüşünce, birden seni özlediğimi hissettim. Sakın inkâra kalka, bir zamanlar çok güzel günlerimiz olmuştu, değil mi?"</p>

  <p>"Doğru," diye mırıldandı Mahmut.</p>

  <p>Nasıl unutabilirdi ki? Hayatı boyunca rastladığı en güzel kadındı o. Her sevişmelerinde kendisini zevkin doruklarına taşımıştı. Mahmut'un dar düşünce kalıplarına göre o düpedüz bir fahişeydi. Evli bir erkekle süreli ilişkiye giren bir kadını başka şekilde tanımlayamazdı. Gerçi pahalı bir fahişeydi ve onunla yaşamanın ağır maddi koşulları vardı. Viskisinden bir yudum daha alırken yine geçmişe takıldı aklı. Bir buçuk yıl süren ilişkilerini kendisi noktalamıştı. Melda'nın isteklerinden bunalmıştı ama daha sonra pişman olan da kendisiydi. Kısa zamanda pişman olmuş, onsuz yapamayacağını, ne isterse vermeye hazır olduğunu pek çok kez söylemişti Melda'ya ama kadın geri dönmemişti. Yanılmamışım, diye düşündü; Melda yeniden para ve istikbal kokusu almıştı, yoksa bu dönüşü kesinlikle yapmazdı. Bir süre genç kadının nefis yeşil gözlerinin içine baktı.</p>

  <p>Sonra zihninden atamadığı sorunun cevabını almak için, "Niyetin nedir?" diye mırıldandı.</p>

  <p>"Niyetim mi? Güzel bir yemek yemek ve seninle sohbet etmek. Özlediğimi söyledim ya, yetmez mi?"</p>

  <p>"Yetmez."</p>

  <p>"Ne demek istiyorsun?"</p>

  <p>Melda aslında adamın aklından geçenleri ve ne istediğini pekâlâ anlıyordu. "Ne istediğimi bal gibi biliyorsun," dedi Mahmut.</p>

  <p>Arkasına yaslanan genç kadın onu baygın bakışlarla süzdü. Bakışları geçmişten gelen bir küskünlük, sitem doluydu sanki.</p>

  <p>"Biliyorum tabii. Ama dur bakalım, o kadar acele etmeye hakkın yok. Unutma, beni sen terk ettin. Yüzüstü bıraktın. Güzelim ilişkimizi noktaladın. Şimdi hiçbir şey olmamış gibi bıraktığımız yerden devam edemeyiz. Köprülerin altından çok su aktı."</p>

  <p>"Biliyorum da, şiıfıdi amactn nedir? Buraya beni neden çağırdın?"</p>

  <p>"Dedim ya, her şeye rağmen seni özledim. Eski günlerin anısına birlikte yemek yiyemez miyiz yani?"</p>

  <p>"Tabii ki yeriz. Ayrıca biliyorsun, ben de seni çok özledim. Daha sonraları seni terk ettiğim için çok pişman oldum. Her zaman her yerde seni aradım."</p>

  <p>"Başka kadınların koynunda da, değil mi?"</p>

  <p>Bu sorunun karşısındaki adamın gururunu okşayacağını biliyordu. Nitekim Mahmut hafifçe sırıttı.</p>

  <p>"Ben erkeğim," dedi. "Arada sırada çapkınlık yapmam normal değil mi? Ama bak, itiraf ediyorum, sende bulduğum haz ve mutluluğu hiçbir kadın veremedi bana. Ayrıca herhalde senin hayatına da başkaları girmiştir. Bana sitem edemezsin."</p>

  <p>"Yanılıyorsun Mahmut. Belki ufak tefek flört teşebbüslerim oldu ama ben de senin gibisini bulamadım."</p>

  <p>Genç kadın kıvırdığı bu yalandan sonra sözlerinin etkisini ölçmek ister gibi kaçamak bir bakış attı adama. O an hiçbir şey avukatın umurunda değildi, gözleri Melda'nın ipek bluzunun yakasından görünen iri göğüslerindeydi. İçini ihtiras alevinin yakıcı sıcaklığı kaplamıştı.</p>

  <p>"Seni istiyorum," diye homurdandı.</p>

  <p>Melda'nın dudaklarında alaycı bir tebessüm oluştu.</p>

  <p>"Mümkündür ama benim de bazı şartlarım olacak."</p>

  <p>"Söyle, ne gibi?"</p>

  <p>"Bir daha beraber olursak, terk edilmek istemiyorum."</p>

  <p>"Artık bunu istesem de yapamam Melda, anlamıyor musun?"</p>

  <p>"Birlikteliğimiz sonsuza kadar sürmeli." Avukat irkildi birden.</p>

  <p>"Yoksa benden evlilik mi istiyorsun? Bak, bunu yapamayacağımı..."</p>

  <p>"Hayır!" diye sözünü kesti genç kadın. "Evlilik şart değil. Bunu yapamayacağını evvelki tecrübemizden biliyorum. Ama..."</p>

  <p>"Söyle, istediğin nedir?"</p>

  <p>Melda yüzünde muzip bir ifadeyle adamı süzdü. Dudakları alayla kıvrılmıştı. Sesini kısıp yaklaştı avukata.</p>

  <p>"Önce güzel bir yemek ve rakı istiyorum," dedi..</p>

  <p>Restorandan çıkışta Melda'nın arabasını kullandılar. Mahmut eni konu sarhoş olmuştu. Melda, kendisini beklerken içtiği viskinin üzerine dört kadeh rakı içirmişti adama. Bu miktar avukatın ağzının çözülmesi için yeterliydi zaten. Daha şimdiden sırnaşmaya, arabada genç kadına sarılmaya, saçlarından boynundan öpmeye başlamıştı bile. Melda sabırla katlanmaya çalışıyor, hatta bu basit davranışlardan şikayetçi değilmiş gibi, arada sırada gülümsemeyi beceriyordu. Mahmut'un dili peltekleşmiş, bazı kelimeleri bulmakta zorlanmaya başlamıştı. Yemekte Melda'yı Yenimahalle'deki garsoniyerine götürmek için epey dil dökmüş, yalvarmıştı. Zaten genç kadının beklediği de buydu, baş başa kalınca ağzından istediğini söküp alacaktı. Melda önce nazlanır gibi yapmış, sonra onun aşırı ısrarına dayanamamış ayaklarına yatmıştı.</p>

  <p>O garsoniyeri bilirdi. İlk tanıştığı sıralarda da bir iki kere gitmişler, sonra Melda birlikte yaşayacaklarsa daha iyi yerde, daha lüks bir daire tutması için ısrar etmişti. Sanki tarih tekerrür ediyor, geçmişi bir kere daha yaşıyorlarmış gibi bir hisse kapıldı. Bundan nefret ediyordu, avukatın daha ileri gitmesine kesinlikle izin vermeyecekti. Hatta bir ara yaptığının çok anlamsız olduğunu düşündü; değip değmeyeceğini bilmiyordu. Sinan onun için umutsuz bir vakaydı; o muhterem adamla hiçbir geleceği olmayacaktı. Melda sanki masumiyetini kanıtlamak, kendini temize çıkarmak için savaşıyor gibiydi.</p>

  <p>Mahmut güç bela daireye çıkıp kapının kilidini zorlanarak açtı.</p>

  <p>İçeri havasızdı, sigara ve içki kokusu duvarlara sinmişti adeta. Genç kadın önce gidip pencereleri açtı. İçerdeki ağır havaya tahammül etmek zordu. Anlaşılan Mahmut uzun zamandır buraya kimş(pyi getirmemişti. Kış gününün soğuk havası doldu odaya. Avukat abuk subuk kelimeleri ağzının içinde geveleyerek Melda'yı yatak odasına götürme gayretindeydi.</p>

  <p>Genç kadın hâlâ karşı koymuyordu.</p>

  <p>Yatak odasına girince üstün körü toplanmış olan yatağa tiksintiyle baktı. Kim bilir bu yatakta en son hangi kadınla yatmıştı Mahmut? Midesi bulanır gibi oldu ama biraz daha dayanmak zorundaydı. Mahmut bluzunun düğmelerini çözmeye kalkışınca kibarca durdurdu onu.</p>

  <p>"Önce şartlarımı kabul etmelisin," diye mırıldandı.</p>

  <p>Mahmut peltek peltek, "Tamam, hayatım tamam. Ne dilersen kabulüm. Anlaştık mı?" diye söylendi.</p>

  <p>"Hayır, daha değil."</p>

  <p>Adam boynundaki kravatı çözüp atmaya çalışırken, "Hadi bakalım, sırala şu isteklerini. Müstakil bir ev mi istiyorsun? Ya da son model bir araba mı? Neymiş bu istekler?" diye homurdanıyordu.</p>

  <p>"Hiçbiri değil. O söylediklerine sahibim zaten." Mahmut bön bön baktı genç kadına.</p>

  <p>"E, ne istiyorsun peki? Yine bankada adına yüklü bir hesap açmamı mı?"</p>

  <p>"O da değil."</p>

  <p>"Ne peki?"</p>

  <p>Melda zorlanarak kollarını avukatın boynuna doladı. Adamın soluğundaki leş gibi rakı kokusu genzine doluyordu. Kendini zorlamasa kusabilirdi.</p>

  <p>"İtibarlı bir hayat istiyorum," dedi nihayet.</p>

  <p>"Ne? Anlamadım... Nasıl yani?"</p>

  <p>Mahmut gerçek bir şaşkınlıkla aval aval kadına bakıyordu.</p>

  <p>Önce Melda'dan hiç ses çıkmadı. Genç kadının ısrarlı bakışlarının üzerinden ayrılmadığını hissedince homurdandı.</p>

  <p>"Ne anlama geliyor bu? Benimle yaşamanın itibarı yok mu yani?" Melda olumsuzca başını salladı.</p>

  <p>"Eğer bu genç yaşımda hayatımı birine adayacaksam, ben onun daha yüksek mevkilerde, sözü geçen, herkesin hürmet ettiği, saygın biri olmasını isterim. En azından onun adı mafya avukatına çıkmış biri olmasını istemem."</p>

  <p>Tüm sarhoşluğuna rağmen Mahmut birden öfkeyle yüzünün kızarmasını önleyemedi. "Sen beni küçümsüyor musun?"</p>

  <p>"Biraz Mahmut. Daha doğrusu, yaptığın işleri sana yakıştıramıyorum. Ben hayatımı vakfedeceğim erkekle gurur duymak isterim. Sen artık karanlık dünyaların namlı adamısın."</p>

  <p>Avukatın tepesi atar gibi olmuştu.</p>

  <p>"Öyle mi sanıyorsun?" diye kükredi birden.</p>

  <p>"Sanmıyorum, eminim. En son yaptığın işlerden birine beni de bulaştırdın, unuttun mu? Adi bir şantaja alet ettin beni. Bu bana göre bir hayat değil. Tahammül edemem, sevdiğin kadını yüzüne kezzap atmak veya jiletle doğramakla tehdit ettin. Yalan mı?"</p>

  <p>Mahmut bir an duraladı.</p>

  <p>"Bu tehditlere gerçekten inandın mı sevgilim?"</p>

  <p>"inandım tabii."</p>

  <p>Avukat önce derin bir iç çekti, sonra leş gibi alkol kokan nefesini salıverdi. "Güzelsin ama çok safsın Melda," diye mırıldandı.</p>

  <p>"Saf mıyım?"</p>

  <p>"Safsın ya? Seni hiç incitir miydim, bu güzelliği hiç bozar mıydım, sanıyorsun. Doğru, seni kullandım ama çok hayırlı, bana büyük bir gelecek vaat eden bir iş için yaptım onu."</p>

  <p>Genç kadın inanmazmış gibi dudak kıvırdı.</p>

  <p>"Sana inanmıyorum."</p>

  <p>"Çocukluk etme. Bu sefer çok yükseleceğim. Hem de inanamayacağın kadar. Bu hayattan hoşlandığımı mı sanıyorsun? Neler olacağını bilsen dudakların uçuklar."</p>

  <p>"Ne olacaksın ki? Mafya lideri mi?"</p>

  <p>Hiddetten köpüren Mahmut birden kollarını uzatıp genç kadını iki omzundan kavradı. "İlk seçimlerde yeniden siyasi hayata döneceğim."</p>

  <p>Melda ilgilenmiyo{'muş gibi, "Umarım, doğru söylüyorsundur. Bu hayatından bin defa evlâdır," dedi.</p>

  <p>"Hem o kadar da değil... Bakan olacağım." Melda bu defa alay eder gibi gülümsedi.</p>

  <p>"Yapma Mahmut, çocuk mu kandırıyorsun sen? Kim seni bakan yapar?"</p>

  <p>"Evet... Muhtemelen adalet bakanı olacağım."</p>

  <p>"Hem de adalet bakanı ha? Saçmalıyorsun!"</p>

  <p>"Yoksa inanmıyor musun?"</p>

  <p>Genç kadın omuzlarını silkti.</p>

  <p>"Doğrusu inanmayı çok isterdim ama bu mümkün değil." Bu kez Mahmut bilgiç bilgiç güldü.</p>

  <p>"O şantajı Prof. Sinan Öktem'c neden yaptığımızı sanıyorsun?"</p>

  <p>"Ne bileyim ben? Belki mafyanın bir oyunudur."</p>

  <p>"Saçmalama."</p>

  <p>"Neden peki?"</p>

  <p>"Hâlâ anlamıyor musun? Çalıştır kafanı biraz. O adamın varlığı işimize gelmiyordu, onu halkın gözünde lekelemezsek herif solda beklenen ittifakı gerçekleştirecek, çanımıza ot tıkayacaktı. Onun bu ani yükselişini durdurmak zorundaydık."</p>

  <p>"Biz derken kast ettiğin de kim?"</p>

  <p>Melda soruyu sorduğu anda âdeta nefesi kesilmişti. Alacağı cevap muhtemelen gerçek suçluyu ortaya çıkaracaktı. Elinde olmadan titredi.</p>

  <p>"Sosyal Aydınlatma Partisi'nin lideri Hulusi Göçer tabii."</p>

  <p>"Hulusi Göçer mi? Bu planın arkasında o mu vardı?"</p>

  <p>"Ha şunu bileydin. Fikir onundu."</p>

  <p>Genç kadın taş kesilmişti birden. Derin soluklar alarak nefesini ayarlamaya çalıştı. İstediği neticeyi almıştı ama hâlâ aklını kurcalayan bazı bilinmeyenler vardı.</p>

  <p>"Atıyorsun," diye mırıldandı.</p>

  <p>"Neden atacakmışım?"</p>

  <p>"Bana biraz saçma geldi."</p>

  <p>"Neden?"</p>

  <p>"Bir an söylediğinin doğru olduğunu kabul etmiş olayım; bu planla Prof. Öktem'in liderliğinin engellendiğini varsayalım. Sonra ne olacak, sol ittifak kendine lider olarak Hulusi Göçcr'i mi seçecek? Sen buna inanıyor musun? Sana bakanlık teklif eden o mu?"</p>

  <p>Mahmut kaşlarını çatarak homurdandı: "Evet, o."</p>

  <p>"Yapma Mahmut! Buna inanacak kadar saf olamazsın. Siyasette bir takım dolapların döndüğü herkesin malumu, ne kadarı doğrudur bilemem ama bu anlattığın inanılacak bir hikâye değil."</p>

  <p>Avukat sinsi sinsi sırıttı.</p>

  <p>"Sen Hulusi Göçer'in ne hinoğluhin ve acımasız olduğunu bilemezsin. Onu iyi tanırım, kafasına bir şeyi takmışsa, istediğini kesinlikle elde eder. Mutlaka esaslı bir gerekçesi vardır."</p>

  <p>Melda artık istediğini öğrendiğinden emindi. Mahmut alkol nedeniyle iyice gevşemiş ve çenesi düşmüştü. Yalan söylemiyordu. Onun içkiden kızarmış gözlerinin içine baktı. Hiç tereddüdü kalmadı. Bu komployu tezgâhlayan Hulusi Göçcr'di. Belli ki avukatı da bakanlık vaat ederek şantaja âlet etmişti. Birden Mahmut'un durakladığını, yüzünde huzursuz bir ifade belirdiğini gördü. Adam alkolden gevşemiş beyniyle durumu muhakeme etmeye çalışıyordu. Ellerini genç kadının üzerinden çekmiş düşünmeye başlamıştı.</p>

  <p>"Dur bir dakika!" diye mırıldandı.</p>

  <p>"Ne var?"</p>

  <p>"Bu öğrendiğini zinhar ağzından kaçırayım deme. Yoksa hepimizin sonu olur."</p>

  <p>"Ne demek bu?"</p>

  <p>Mahmut yaptığı hatanın farkına varmış gibiydi. Hafifçe yerinde sallandı. İçinden küfürler ediyordu.</p>

  <p>"Sarhoş oldum galiba," diye söylendi.</p>

  <p>Bu sırrı kesinlikle açıklamaması gerekirdi. Yüzü asıldı. Kendine kızmaya başlamıştı; kadınlara olan zaafı her zaman başına dert olmuştu. Eski heyecanları depreşmiş, Melda'ya bir kere daha sahip ortak için yanıp tutuşmaya başlamıştı, ama eski defterleri karıştırmanın hiçbir anlamı yoktu. Üstelik bu kadını arzulasa bile Hulusi Göçer'le tanışmasına rıza göstermişti.</p>

  <p>"Lanet olsun!" diye homurdandı yeniden.</p>

  <p>Artık kozlar Melda'danın elindeydi.</p>

  <p>"İşte, yine başladın. Tehdit ediyorsun beni. Sen hiç değişmeyeceksin."</p>

  <p>Genç kadın koltuğun üzerine bıraktığı mantosunu almak için uzandı.</p>

  <p>Avukat kükredi. "Nereye?"</p>

  <p>"Nereye olacak, evime tabii."</p>

  <p>"Beni bu halde bırakıp gidemezsin."</p>

  <p>"Sen bir zavallısın Mahmut! Daha ne umuyorsun ki?"</p>

  <p>Hızını alamayan avukat bağırdı.</p>

  <p>"Sen de orospusun."</p>

  <p>Son kelime Melda'nın kulaklarında çarlarken bütün vücudu elektrik çarpmış gibi sarsıldı. Mahmut'un haklı olduğu tek husus buydu galiba, ne yaparsa yapsın, erkekler hep aynı kanaati taşıyacaklardı. Hatta çok beğendiği, mevcut şartlar altında kendisine anlayış gösteren Sinan Öktem de buna dahildi. Onunla birlikteliği devam etse bile, aralarında bir tartışma olduğunda, muhtemelen Sinan da sinirlenip, o çirkin kelimeyi kullanmaktan çekinmeyecekti. Kim bilir...</p>

  <p>Kapıyı vurup avukatın garsoniyerini terk etti.</p>

  <p>Dışarıda hava buz gibiydi. Arabasına binerken ağlamak istiyordu, gururu zedelenmişti ama dudaklarında hüzünlü de olsa bir tebessüm vardı. Arabayı gazlayıp uzaklaşırken bir elini göğsüne götürüp sutyeninin içinden minicik bir ses alma cihazı çıkardı. Garsoniyere girdikleri andan itibaren Mahmut Önder'in tüm ağzından çıkanları cihaza kaydetmişti. Artık Hulusi Göçer'in elinde, Sinan Öktem'le sevişmelerinin görüntüleri varsa, onun elinde de parti başkanının sonunu açıklayacak net itiraflar vardı. Bundan sonrası sert ve kırıcı bir pazarlığa kalmıştı artık.</p>

  <p>Sinan otel odasında ağır ağır soyundu, pijamalarını giydi, daldığı karanlık düşüncelerden sıyrılamadan yatağına girdi. Yapacağı pek bir şey yoktu artık. Melda gittikten sonra saatlerce uzun uzun düşünüp en sağlıklı kararı almaya çalışmış ve bir sonuca da varmıştı. Yapacağı tek şey yarın erkenden İstanbul'a dönmek ve istediği on günlük mehili beklemeden, Ankara'dan uygun biAdille kendisini bu görevden affetmelerini istemekti. Siyasi hayat açıklık, şeffaflık ve dürüstlük temelleri üzerine kurulmalıydı. Oysa daha işin başında özel hayatı geniş halk kitlelerinin affedemeyeceği bir kara lekeyle bulanmıştı. Türk seçmeninin bu konuda çok titiz olduğunu bilirdi; şimdi veya çok sonra o kasetin ortaya çıkması, tüm itibarının zedelenmesine hatta yok olmasına yeter de artardı bile. Sinan bunu göze alamayacağını çok iyi biliyordu. Gerçi üzüntüden gözünü uyku tutmuyordu, ama yapılacak en iyi şey ışığı söndürüp uyumaya çalışmaktı. Zaten bu saatten sonra Melda'in dönmesinden umudunu kesmişti. Tam baş ucundaki lambayı söndürmek için kolunu uzattığında kapısının vurulduğunu işitti.</p>

  <p>Bir an irkildi.</p>

  <p>Melda dönmüş olabilir miydi? Hızla yataktan fırlayıp kapıya koştu. Kanadı araladığında karşısında genç kadını gördü.</p>

  <p>"Geleceğinden ümidi kesmiştim artık," diye fısıldadı.</p>

  <p>Melda sessizce içeri süzülmüştü bile. Sinan odanın tüm ışıklarını yaktı. Genç kadının yüzünde anlam veremediği bir durgunluk vardı.</p>

  <p>"Ne oldu Melda?" diye sordu.</p>

  <p>"Öğrendim."</p>

  <p>"Neyi?"</p>

  <p>"Bu alçakça oyunu kimin tezgâhladığını."</p>

  <p>Bir an sapsarı kesilen Sinan olduğu yerde kalakaldı. Neden sonra titrek ve ürkek bir sesle sorabildi.</p>

  <p>"Kimmiş?"</p>

  <p>"Hulusi Göçer."</p>

  <p>Kaşları çatıldı profesörün.</p>

  <p>"Emin misin?"</p>

  <p>"Kesinlikle."</p>

  <p>"Bunu nasıl öğrendin?"</p>

  <p>"Mahmut'u konuşturdum."</p>

  <p>"Nasıl?"</p>

  <p>Melda yüzünü ekşiterek başını iki yana sallamıştı.</p>

  <p>"Lütfen şimdi bunu sorma. Sana öğrendiğimi söylüyorum. Bana inan."</p>

  <p>Sinan birkaç dakika Melda'nın söylediklerini değerlendirmeye çalıştı. İyimser olmaya gayret etti ama sonuçta bu bilginin kendisine bir yararı olmayacağını anlamakta gecikmedi.</p>

  <p>"Göstcdiğin çabalar için teşekkür ederim ama ne yazık ki bunun bana bir faydası olmayacak. Edindiğin bu bilgi bir şeyi değiştirmeyecek."</p>

  <p>Melda hışımla sevdiği adama baktı.</p>

  <p>"Ne demek o?"</p>

  <p>"O kaset ellerinde olduğu sürece siyasi hayatım pamuk ipliğine bağlı Melda, anlaşana. Yapabileceğimiz bir şey yok."</p>

  <p>"Hayır, var. Şimdi bizim de elimizde onları tehdit edecek, maskelerini düşürecek bir itiraf kaseti var."</p>

  <p>Sinan duraklayarak genç kadına baktı bir daha. "Görüntülü mü yine?" diye sordu.</p>

  <p>Sevdiği adamın neyi ima ettiğini anlayan Melda hafifçe kızardı.</p>

  <p>"Bu seferki sadece sözlü ama onların süngülerini düşürmeye yeter. Kaset ortaya çıkarsa Hulusi Göçer'in de hayatı söner."</p>

  <p>Kısa bir tereddüt daha yaşayan Sinan mırıldandı.</p>

  <p>"Dinleyebilir miyim?"</p>

  <p>"Hayır."</p>

  <p>"Neden?"</p>

  <p>Genç kadının gözleri yaşarmıştı. Birkaç saniye durakladı.</p>

  <p>"Dinlemeni istemiyorum. Banttaki konuşmalar çirkin, küçültücü ve hakaret içeriyor. Sana söyledim, bunu sadece seni sebep olduğum bir tuzaktan kurtarmak için yapıyorum. Artık gerçekleri konuşalım; birbirimizi daha fazla oyalamanın anlamı yok. İkimiz de birbirimizi seviyoruz ama ne bugün ne de bundan sonra birlikte yaşama imkânımızın olmayacağını biliyorum. Sen evli bir adamsın, siyasete devam edersen, hayatına ikinci bir kadının giremeyeceğini çok iyi biliyorum. Bu nedenle çekiliyorum, ama her ne pahasına olursa olsun, sana bulaştırdığım pisliği temizlemek istiyorum."</p>

  <p>Sinan yaklaşıp onu kılarının arasına aldı.</p>

  <p>"Ben de şunu bilmeni istiyorum Melda," diye fısıldadı. "Bu gece kesin kararımı verdim. Siyasete girmeyeceğim. Sanırım benimki gelip geçici bir hevesti. Milletime üniversitede, asıl ait olduğum yerde hizmete devam etmek çok daha akılcı bir yol. Galiba gerçeği biraz geç kavradım, siyaset bana göre biliş değil. Sana olan duygularıma gelince, sürekli tekrarladığım gibi seni sevdim, sana karşı bir kırgınlık duymuyorum. Kim bilir, belki yıllar önce karşılaşsaydık durum çok farklı olurdu, fakat artık çok geç."</p>

  <p>İçini hafif bir hüzün dalgası kaplayan genç kadın sevdiği adamın kolları arasında, "Biliyorum," diye fısıldadı. "Yine de bu milletin senin gibi birine fazlasıyla ihtiyacı olduğunu düşünüyorum. Her zaman bir ekonomi profesörü bulabilirler ama senin niteliklerine sahip bir parti başkanı bulamazlar."</p>

  <p>"Fazla abartma. Bu millet zor günlerinde sinesinden her zaman bir kurtarıcı çıkarmıştır, bundan sonra da çıkaracaktır."</p>

  <p>"Peki ne yapmamı istiyorsun? Bu mücadeleyi orta yerinde bırakayım mı yani?"</p>

  <p>"En iyisi bu olur. Pisliklerden uzak durmaya bak. Geçmişinde hatalar yapmış olsan bile sen çok daha iyi bir hayata ve mutlu olmaya layıksın. Çevreni terk et, yeni bir hayat kurmaya çalış."</p>

  <p>"Son sözün bu mu?"</p>

  <p>"Evet. En isabetli kararı verdiğime de inanıyorum."</p>

  <p>Melda ısrar etmedi. Sinan'ın kollarının arasından sıyrılırken üzüntüsünü belli etmemeye çalışarak, "Belki de sen haklısın," diye mırıldandı. Genç kadın içinden çıkamadığı duygularla boğuşuyordu.</p>

  <p>"Son bir şey daha..." diye fısıldadı Sinan. Melda'ın yüzüne çevrilen gözlerinin derinliklerine bakarak devam etti. "İyi niyetin ve yaptıkların için sana müteşekkirim; seni hiç unutmayacağımı bilmeni istiyorum."</p>

  <p>Bunun bir veda konuşması olduğunu gayet iyi anlamıştı Melda. Sesini çıkarmadan uzanıp Sinan'ın yanağına bir öpücük kondurdu, sonra hızla kapıya yöneldi. Zayıf bir olasılıkla da olsa, Sinan'ın arkasından koşup odadan çıkmasını engellemesini, arzuyla sarılmasını bekledi ama profesör yerinden kımıldamadı.</p>

  <p>Melda bir daha dönüp bakmadı; kapıyı usulca açıp dışarıya çıktı.</p>

  <p>Melda arabasına atlayıp evine giderken hâlâ titriyordu. Farklı şeyler düşünmüş, daha değişik bir son hayal etmişti. Az evvel gerçek diye Sinan'a fısıldadığı kelimeler hakikatte iç dünyasını yansıtmıyordu. Bu adama inanılmaz derecede âşık olmuştu. Bu devirde, böylesine iyi niyetli, dürüst ve kişilikli bir insan bulmak gerçekten zordu ama Sinan'ın haklı olduğu bir nokta vardı.</p>

  <p>Salt dürüstlük ve iyi niyet siyaset için yeterli değildi. Politikanın acımasız düzeni, bir parti başkanından bundan çok daha başka vasıflar istiyordu.</p>

  <p>Onu çok özleyecekti. Bir daha göremeyeceğini de biliyordu artık. Çok kısa süren birkaç karşılaşma sırasında ona nasıl bu kadar alıştığına, onu nasıl böylesine benimsediğine ve bu denli aklından çıkaramadığına şaşıyordu. Aşk böyle bir şeydi işte; insanın hiç ummadığı hiç beklemediği bir anda ruhunu tutsak alıyordu. Bunca deneyimden sonra, birisi yeniden âşık olacağını söylese, gülüp geçerdi ama olmuştu işte.</p>

  <p>Arabasını sürerken birden bundan sonra neler olabileceğini düşünmeye başladı. Mahmut eninde sonunda uyanacak, bu geceki davranışının altında bir bit yeniği olduğunu sezecekti. Onu hafife almak hiç akıl kârı değildi, Mahmut'un tehlikeli biri olduğunu kabul etmek zorundaydı.</p>

  <p>Omuzlarını silkti.</p>

  <p>Sinan artık bu mücadeleden çekildiğine göre katlanacağı bir sorun kalmıyordu. Başka bir deyişle onun açısından konu kapanmış sayılırdı. Bir an düşündü; ya kendi açısından durum neydi?</p>

  <p>Aldatılmış, oyuna getirilmiş miydi?</p>

  <p>Buna evet diyemezdi. Mahmut'un ilk teklifini düşündü yeniden. Aslında kendisinden istediği yüz kızartıcı bir işti ama hiç çekinmeden kabul eden de kendisi değil miydi? Şimdi hayıflanmanın ne anlamı vardı? Üstelik bunu iyi bir para karşılığında yapmıştı. Kısacası avukatın yüzüne şamar gibi vurduğu ithamı anımsadı birden. Mahmut haklıydı, bunun adına düpedüz fahişelik denirdi, hatta daha da beteri... Başka suçlara da alet olmuştu. Tehdit, şantaj ve muhterem bir insanın geleceğini karartmak.</p>

  <p>İçi ürperdi.</p>

  <p>Evine yaklaşırken kendine lanetler okuyordu. Ne olmayacak işlere bulaşmıştı. Sonra hiddeti gerginliğe dönüştü. Bu sonucu bir türlü kabullenemiyordu. En azından kendisi için bir şeyler yapmalıydı. Evet, diye inledi. Şayet bu eşkıya şebekesi karşıdan pasif kalıp sinerse asla kendini affetmeyecekti.</p>

  <p>Bir şeyler yapması gerekiyordu.</p>

  <p>Omuzlarında ağır bir yük hissetti. Bu ezilmişlik ve horlanmışhğa bir son vermeliydi. Aksi halde, her hatırladığında bu ağırlığın altında ezilecek ve ruhu kararacaktı.</p>

  <p>Ne yapabilirim, diye düşündü. Ama henüz aklına bir çözüm gelmiyordu..</p>

  <p>Ertesi sabah kekremsi, berbat bir ağız tadıyla uyandı Mahmut. Başı zonkluyordu. Gece içkiyi fazla kaçırmış, dili damağına yapışmıştı. Bir an hangi yatakta olduğunu bile hatırlayamayınca, başını çevirip yanında uyuyan kadına baktı. Karısı Dürdane'yi görünce yüzü asıldı elinde olmadan. Kadın garip sesler çıkararak yanı başında horul horul uyuyordu. Dün gece garsoniyerinde yaşadıklarını hatırladı birden ve huzursuzca üstündeki yorganı atıp ayağa fırladı.</p>

  <p>"Ne bok yedim ben?" diye geçirdi içinden. Aşırı alkol önce arzularını kabartmış, sonra da saçmalayarak ağzından olmayacak sözler kaçırmasına sebep olmuştu. Yaptığının büyük bir hata olduğunu şimdi daha iyi kavrıyordu.</p>

  <p>Kabarmış saçlarını eliyle bastırarak banyoya gitti önce. Yüzünü soğuk suyla yıkayıp ağzını çalkalayarak damağının kuruluğunu giderdi. Sabahın oldukça erken bir saatiydi; ne Dürdanc, ne de kızı Sema bu saatte kalkmazlardı. Mutfağa gidip kendine acı bir Türk kahvesi yapmayı düşündü; başının ağrısına ve akşamdan kalma haline iyi gelirdi. Cezveyi ocağın üstüne koyarken bir yandan da ayık kafayla, dün gece Melda ile aralarında geçen konuşmaları anımsamaya çalıştı.</p>

  <p>Fahişe, diye homurdanarak titredi tekrar. Dün gece kanına girmiş, yaltaklanmış, yakınlaşma numaralarına kalkışmış, ağzını aramıştı düpedüz. Kendine çok kızdı; yuh olsun bana da, diye söylendi. Bir çocuk gibi ona kanmış, çevirdiği nnmarayı yutmuştu.</p>

  <p>Pişirdiği kahveyi yudumlarken bir yandan da durum muhakemesi yapmaya çalışıyordu. Acaba Melda'nın amacı neydi? Neden perde arkasındaki kişiyi öğrenmeye kalkışmıştı? Aslında siyasete ya da siyasi entrikalara meraklı biri değildi o kadın. Acaba öğrendiğinden herhangi bir menfaat sağlama gayretkeşliğine kalkışır mıydı? Bu düşünce bile avukatı titretmeye yetti. Böyle bir eylem kendisinin gelecekteki siyasi hayatını tehlikeye atacağı gibi, Melda'nın da hayatının sonu olabilirdi.</p>

  <p>Kahvesinden ikinci yudumu alırken, abartıyor muyum acaba, diye, tereddüde düştü. Melda bir fahişe olabilirdi ama dün gece ağzından kaçan bilgiyi umuma veya basına sızdıracak ve bundan maddi menfaat sağlamaya kalkışacak tıynette bir kadın değildi. O her zaman kendisine saygılı, ölçülü ve kibar davranılmasını isterdi ama dün gece kendisi bunu yine becerememiş, çabuk parlamış, kaba ve kırıcı olmuştu.</p>

  <p>Sakin olmalıyım, diye telkinde bulundu kendi kendine. Gerekirse yine Melda'nın gönlünü alır, özür diler, ağır tahrik altında kaldığı için o anda öyle bir yalan uydurduğunu söyler, meseleyi saptırmaya çalışırdı. Melda'nın inanmaması için de bir sebep göremiyordu. Zira gerçek kolay kolay inanılacak gibi değildi.</p>

  <p>Bir süre sonra yine aklı karışır gibi oldu. Sakın bu karı, istanbul'daki o maceradan sonra Hocayla hissi bir gönül rabıtasına girmiş olmasın, diye düşündü. Bu ihtimal hepsinden berbattı. İhtimaller çoğaldıkça Mahmut'un keyfi kaçıyordu, ama tanıdığı Melda bu tür platonik ilişkilerden çok uzak bir insandı; aklı fikri maddi çıkarlarındaydı onun. Bu olasılık sadece komik bir varsayım olabilirdi.</p>

  <p>Keşke bu işe Melda'yı hiç bulaştırmasaydım, diye hayıflandı. Üstelik tonla da para ödemişti. Belki de ayarlayacağı sıradan bir kadın da bu iş'i yapabilir, profesörü baştan çıkarabilirdi. Kendisi de bu kadar para ödemek zorunda kalmazdı. Bu işi, Melda'ya ödediğinin onda birine takla atarak yapacak bir yığın kadın tanıyordu. Fakat sonra biraz daha derin düşününce yaptığının isabetli olduğuna kanaat getirdi. Melda gibisini hiçbir yerde bulamazdı, o kaliteli bir kadındı ve girdiği her toplulukta erkeklerin başını döndürmeyi başarırdı.</p>

  <p>İçinden sunturlu bir küfür savurdu.</p>

  <p>Şimdi kadının başına Hulusi Göçer de musallat olmuştu. Başkanın bu yönünü hiç bilmiyordu. Adam Ankara'da hiç açığı görülmemiş, dürüst bir aile babası olarak tanınıyor, mazbut bir yaşantısı olduğu söyleniyordu. Demek it oğlu it saman altından su yürütmeyi bilen cinstenmiş diye, homurdandı. Sonra da ne halt edeceğini düşünmeye başladı.</p>

  <p>Başkan, Melda'yı arzuluyor ve kendisinden açıkça aracılık yapmasını istiyordu. Kanı yeniden beynine sıçradı. Herif bana kavat muamelesi yapıyor, diye söylendi. Namussuz zeki herifti; karşısındaki avukatın siyaset sahnesinde görünme, o arenada dans etme sevdasından hiç vazgeçmeyeceğini iyi anlamıştı. Zaten ailece bu hastalığa duçar olmuşlardı, büyükbabası Demokrat Parti'den, babası da CHP'den milletvekili seçilmişti. Siyaset onların da ruhuna işlemişti, ama ikisi de dürüst ve namuslu kişilerdi; inandıkları siyasi akideler dışında meslek yaşamlarına hiç gölge düşmemişti.</p>

  <p>Mahmut kahve fincanını masanın üzerine bırakırken, bir de bana bak, diye söylendi içinden. Kendisi her naneyi yemeğe müsait bir yaradılıştaydı. Milletvekilliği sırasında bir yığın yolsuzluğa karışmış, nüfuz istismarı yapmış, seçimlerde bir daha kazanamayınca asıl mesleği olan avukatlıkta da mafya avukatı diye namı çıkmıştı. Şimdi de bakanlık hayaliyle yanıp tutuşuyordu. Allah kahretsin, diye homurdandı. Dün gece bir çuval inciri berbat etmiş, ağzından büyük bir sır kaçırmıştı.</p>

  <p>Hulusi Göçer'i yeterince tanırdı, bir şeyi kafasına koydu mu onu yapmadan durulmayan, sonuna kadar kovalayan bir tipti. Adam Melda'ya göz koymuştu bir kere, onu elde etmeden durulup rahatlayacağını hiç sanmıyordu. Sonunda, canı cehenneme, diye söylendi. O kendisinden isteneni yapmış, kadını Başkanla tanıştırmıştı. Bundan sonrası Başkana aitti; bir de Melda'yı koynuna sokacak hali yoktu ya.</p>

  <p>Birden rahatlar gibi oldu.</p>

  <p>Gücü yetiyorsa, karıyı tavlardı. Dudakları kıvrıldı, tebessüm etmeyi bile başardı. Başkan bu kez sert bir kayaya çarptığının farkında değildi. Melda'nın hiç de sandığı gibi kolay yutulur bir lokma olmadığını yakında anlardı.</p>

  <p>Hemen hemen aynı saatlerde Melda da yatağında gözlerini açıyordu. Rahat uyuyamamış, bütün gece yatağın içinde dönüp durmuştu. Onun da başında hafif bir ağrı vardı. Dirseklerine dayanıp kendini biraz yukarı çekti, kuştüyü yastıklardan birini sırtına yerleştirdi.</p>

  <p>Daha fazla uyuyamayacağını anlamıştı. Düşüncelere dalmaktan kendini alamıyordu, Şu son bir ay içinde başımdan geçenleri tatlı bir rüya olarak değerlendirmeliyim, diye geçirdi içinden. Sinan haklıydı; bu kesinlikle sonu olmayacak anlamsız bir serüvendi. Kendini daha fazla hırpalamaya, acı çekeceği kesin olan bir maceraya atılmaya kalkışması tek kelimeyle abesti. Evet, Sinan'dan hoşlanmış hatta âşık da olmuştu ona ama aklın yolu tekti ve o yaşa gelmiş insanlar olarak en isabetli karan almışlardı.</p>

  <p>Ayrıca avantür diye değerlendirdiği bu ilişkinin vahim sonuçlan da olabilirdi kendisi için. Eğer Sinan olayın üzerine gitse ve bazı riskleri göze alarak sol cephenin liderliğini üzerine almaya kalkışsa, o görüntüler sadece bir tehdit unsuru olarak kalmayacak, bazıları tarafından mutlaka basına da sızdırılacaktı.Yalnız basına sızdırılmakla kalmayıp internete, cep telefonlarına kadar ulaşacaktı.</p>

  <p>Birden içi ürpererek titredi ve yorganına sarıldı. Hayat ne garip tesadüflerle doluydu! Mahmut'un teklifini kabul ederken başına böyle bir şey geleceğini nereden bilebilirdi ki? Bir süre Sinan'ı unutmakta zorlanacak, zaman zaman onu özleyecekti. Keşke onunla hiç tanışmasaydım, diye söylendi. Neyse ki hayat tecrübesi çok daha fazla olan Sinan, kendini zorlayarak da olsa, yaşına ve tecrübesine uyan, en doğru seçimi yapmayı bilmişti.</p>

  <p>Hâlâ yorgun ve uykuluydu ama bu ruh haleti içinde daha fazla uyuyamayacağını anlayarak ani bir kararla yorganı üzerinden atıp yataktan fırladı. Doğru duşun altına gidip sıcak suyu açtı. Banyodan sonra bornozuna sarılıp mutfağa geçti. Bir bardak portakal suyu sıktı. Meyve suyunu yudumlayarak yeniden banyoya döndü; ıslak saçlarını makineyle kurutmaya başladı. Her şeyi beyninden silip atmak istiyordu. Bu gibi durumlarda bir haftalık kısa bir seyahat yapmak, yeni değişik yerler görmek, hatta değişik insanlarla tanışmak bazı şeyleri unutmak için en iyi ilaçtı.</p>

  <p>Önce kuaförüne gitmeye karar verdi. Bu arada düşünecek, gerekirse seyahat acentelerinden birine uğrayıp uygun bir yer seçecekti. İyi bir kayakçıydı ama dört beş senedir kaymıyordu. İlk aklına gelen yer Bursa oldu, fakat bu mevsim Uludağ çok kalabalık olurdu. Sonra Romanya veya İsviçre'yi düşündü. Özellikle de İsviçre'yi. Ne de olsa maddi bir sorunu yoktu. Sonunda İsviçre'de karar kıldı.</p>

  <p>Giyinmeye başladığında saat ona geliyordu. Birden telefonu çalmaya başladı. Bir an şaşırdı; genellikle sabahın bu saatinde onu pek arayan olmazdı. Telefona giderken aklına gelen ihtimalle yüzünü buruşturdu. Arayan muhtemelen Mahmut olmalıydı. Aklınca yine bin bir dereden su getirecek, bahanelerle dün gece için özür dilemeye çalışacaktı. Telefonu açmamayı da düşündü, ama son anda vazgeçti. Belki de Sinan'dı arayan. Giderayak son bir kere daha sesini duymak, veda etmek isteyebilirdi. Yeterince kibar ve anlayışlı bir adamdı profesör. Hatta muhakkak odur, diye kanaat getirdi. Aralarında geçen ilişkiden sonra bu ilişkiyi otel odasındaki o tatsız veda sahnesiyle noktalayacak biri değildi o.</p>

  <p>Reseptörü kaldırıp yumuşak bir sesle "Alo," dedi.</p>

  <p>Doğrusu aldığı tüm kararlara rağmen heyecanlanmıştı biraz. Fakat kulağına yansıyan yabancı erkek sesini duyunca irkildi.</p>

  <p>"Günaydın Melda Hanım. Böyle erken bir saatte aradığım için sizi rahatsız etmediğimi umarım."</p>

  <p>Sesin sahibini çıkaramamıştı genç kadın. "Kiminle görüşüyorum?" diye sordu.</p>

  <p>"Affedersiniz. Öyle ya size kendimi tanıtmadım. Ben Hulusi Göçer." Melda birden şaşırdı. Bu telefonu hiç beklemiyordu.</p>

  <p>Yalnız şaşırmakla kalmamış, tüm benliğini hafif bir ürperti dalgası kaplamıştı. Sabahın bu saatinde Başkan kendisini hangi sebeple arıyor olabilirdi?</p>

  <p>Tabii ilk aklına gelen nokta, dün gece Mahmut'la aralarındaki konuşma oldu. Mahmut kesinlikle öğrendiklerini kimseye söylememesini tembih etmişti.</p>

  <p>Ürpertisi daha da arttı. Öğrendiğini sakın kimseye söyleme, diyen Mahmut, yoksa durumu hemen Başkana iletmiş miydi? Bu densizliğinin kendisi için de bir bedeli olacağını tahmin ederdi. Avukat, aptal değildi. Mahmut'u hemen ihtimal dışı bıraktı. O halde?</p>

  <p>Sabahın köründe bu adam kendisini neden arardı ki? Bir süre cevap veremeden olduğu yere çakıldı kaldı.</p>

  <p>"Melda Hanım?"</p>

  <p>"Evet?"</p>

  <p>"Böyle erken bir saatte aramam sizi şaşırttı galiba." Genç kadın hâlâ toparlanmaya çalışıyordu.</p>

  <p>"Buyurun sizi dinliyorum Sayın Başkan. Doğrusu birden sesinizi duyunca şaşırdığımı itiraf edebilirim."</p>

  <p>"Haklısınız. Karşılaştığımız geceyi hatırlıyorsunuz, değil mi? O gece güzelliğinizle beni büyülemiştiniz. Geceye renk katmış, tüm davetlilerin başını döndürmüştünüz. Güzelliğiniz sanki semadan inmiş bir nurdu."</p>

  <p>Nereye varmak istiyor bu adam, diye düşündü Melda. Sabah sabah yaptığı bu korriplimanın bir amacı olmalıydı. Bir yandan kafasını çalıştırmaya devam ederken güçlükle mırıldandı.</p>

  <p>"İltifat ediyorsunuz."</p>

  <p>"O geceden beri sizi bfraz daha yakından tanımak, kalabalıkta sürdüremediğimiz sohbetimize baş başa devam etmek istiyorum. Ne yazık ki sizi arama imkânını ancak şimdi bulabildim.</p>

  <p>Acaba bu gece sizinle birlikte yemek yiyebilir miyiz? Bundan büyük bir haz duyacağımı bilmenizi isterim."</p>

  <p>Genç kadın bir kere daha irkildi.</p>

  <p>Hiç beklemediği bir teklifti bu. Aklının ucundan bile geçmemişti. Başkanla yemek yemek?... Ne anlamı olabilirdi bu davetin? Adam kendisiyle flört etmeye mi kalkışıyordu yoksa? O geceyi anımsamaya çalıştı; sohbetinden zevk aldığını söylemesi koca bir yalandı, zira o gece kendisiyle, yanılmıyorsa, çok az görüşmüştü. Sadece bir iki dakika. Gerçi kendisine çevrilmiş bakışlarında hayvani parıltılar yakalamıştı ama bu pek fazla bir şey ifade etmezdi, zira o gece herkes kendisine öyle bakıyordu. Çok şık ve çekiciydi çünkü.</p>

  <p>"Beni şaşırtıyorsunuz," diye fısıldayabildi ancak.</p>

  <p>"Bundan nasıl bir anlam çıkarmalıyım? Davetimi kabul ettiğinizi düşünebilir miyim?"</p>

  <p>Melda hızla düşünmeye devam etti. Bu teklif hiç hoşuna gitmemişti. Bir tuzak kokusu alır gibi olmuştu. Tam dün geceki olayın ardından Hulusi Göçer'in yemek daveti çok manidardı. Kendini tutamayarak sordu:</p>

  <p>"Telefonumu nereden öğrendiniz?"</p>

  <p>"Bizim mevkiimizdeki insanlar için bir numarayı öğrenmenin çok basit olduğunu tahmin edemiyor musunuz?"</p>

  <p>"Ama numaram rehbere kayıtlı değildir. 115 de bunu gizli tutar."</p>

  <p>Kulağına Başkanın gülme sesi geldi.</p>

  <p>"Endişelenmeyin. Numaranızı bana Mahmut verdi."</p>

  <p>"Avukat Mahmut Önder mi?"</p>

  <p>"Evet o.</p>

  <p>"Fakat..."</p>

  <p>"Merak etmeyin. Bu telefondan Mahmut'un haberi var. Bir zamanlar yakın arkadaş olduğunuzu ondan öğrendim. Ama bildiğim kadarıyla bu beraberliği noktalamışsınız artık."</p>

  <p>"Yani?"</p>

  <p>"Yani Mahmut sizinle görüşmemde bir sakınca olmadığını söylemişti."</p>

  <p>Melda birden ruhunun karardığını hisseder gibi oldu. İçinden, reziller, diye geçirdi. Ne olduğunu sanıyordu bu herif, sıradan bir fahişe mi? Yani bir telefonla koşa koşa o yemeğe gideceğini, sonra da herifin kollarına atılacağını mı?"</p>

  <p>Hırsından titredi bir an.</p>

  <p>Ölse o rezil, ahlâksız herifle yemeğe çıkmazdı. Kısa bir muhakeme yaptı. Zaten bu davette tehlike kokusu sezinlemişti. Gerçi kimse Mahmut'un dün geceki itiraflarını banda aldığını bilmiyordu ama yine de bu insanlar tahmininden ve umumun tanıdığından çok daha tehlikeli kişilerdi. İktidar uğruna her türlü kötülüğü göze almış bir parti başkanıyla bir mafya avukatı birleşirse yapamayacakları şey yoktu. Onların indinde kendisi para karşılığında her şeyi yapabilecek, sıradan bir fahişeydi. Ve o kadın şimdi çok önemli bir bilgiye sahipti; hazırladıkları komplonun hemen hemen tek şahidiydi. Hayatının hiç önemi yoktu, rahatlıkla kendisini harcayabilirlerdi.</p>

  <p>Yine cevap vermekte geciktiğini fark etti.</p>

  <p>Hulusi Göçer bu arada sorusunu tekrarlamıştı.</p>

  <p>"Evet, ne karar verdiniz? Teklifimi kabul ediyor musunuz?"</p>

  <p>Hayır, diyemezdi. Aksi halde pis bir akıbetle karşılaşması kaçınılmaz olurdu. Yaşatmazlardı kendisini. Ama o yemeğe asla gidemezdi de. Akıllı davranmaya çalıştı.</p>

  <p>"Neden olmasın, Sayın Başkan," diye fısıldadı.</p>

  <p>Ama çıkan sesini tanımakta kendisi bile zorlanmıştı.</p>

  <p>"Güzel. Teşekkür ederim. Saat dokuz sizin için uygun mu?"</p>

  <p>"Olabilir."</p>

  <p>"Harika. Özel bir araba gönderip sizi evinizden aldırırun."</p>

  <p>"Buna hiç gerek yok, efendim. Nereye gideceğiz? Ben oraya gelebilirim."</p>

  <p>"O, lütfen biraz anlayışlı olun. Bizim gibi insanların dışarıda, umumi yerlerde sizin güzelliğinize sahip bir kadınla baş başa yemek yemesi hemen 'dedikodu konusu olur. Gazeteciler, televizyon muhabirleri, şu paparazzi denen insafsız yaratıklar gecemizi mahvedebilirler. Ertesi gün manşetlere ya da ekranlara yansırız. En iyisi bir dostumun bize tahsis edeceği boş bir evde, baş başa hoşça vakit geçirmek diye düşünmüştüm. Şimdi bana adresinizi verirseniz sevinirim."</p>

  <p>Başka çaresi yoktu. Melda adresini verdi. Bir yandan da, alçak herif, diye düşünüyordu.</p>

  <p>Artık bu davetin bir tuzak olduğundan kesinlikle emindi. O araba kapısına gelecek kendisini alacak ve mutlaka sonunun hazırlandığı bir yere götürülecekti. Bu işte kesinlikle Mahmut'un da parmağı vardı. Tüyleri diken diken olmuştu birden.</p>

  <p>"Teşekkür ederim," diyen Hulusi Göçer birden telefonu kapatmıştı.</p>

  <p>Reseptörü yerine koyan Melda bir iki dakika ufak konsolun önünden ayrılamadı. Çok az vakti kalmıştı. Hemen bu memleketi terk etmeliyim, diye düşündü. Artık kayak yapmaya ve Sinan'ı unutmak için karlı bir tatil beldesine değil, uzunca bir süre gözlerden uzak olacağı bir yere kaçmak zorundaydı. Lanet olsun, diye homurdandı içinden. Uzun zaman önce hayatından hiçbir iz bırakmadan çıkmış olan Mahmut'la yeniden görüşmeye başladığı ve onun Sinan Öktem ile ilgili teklifini kabul ettiği için kendine ve aklına gelen her şeye lanetler okuyordu. Sakin ve huzurlu hayatı bir çırpıda cehenneme dönmüştü. Kaçmak, uzaklara gitmek, Ankara'dan bir an evvel uzaklaşmak tek gayesiydi şimdi. Mahmut, karanlık insanlarla yoğun ilişki içindeydi; ne de olsa o, mafya belâlılarını mahkemede savunan, koruyan biriydi. O camiadan bir sürü insanla içli dışlıydı ve o lanet herif menfaati söz konusu olunca kimseyi dinlemez, rahatlıkla harcardı kendisini. Hatta Hulusi Göçer'in ettiği bu telefonun arkasında bile onun parmağı olabilirdi. Muhtemelen dün gece sarhoşken ağzından kaçan konuşmayı Başkana anlatmak zorunda kalmıştı ve birden serseri mayın haline gelen kendisini ortadan kaldırmaya karar vermişlerdi. Artık hiç kuşkusu kalmamıştı; bu gece dokuzda almaya gelecek olan araba, kendisini bir yemek davetine değil, ölüme götürecekti.</p>

  <p>Kesin bir tuzaktı bu.</p>

  <p>Parti başkanı yalan söylüyordu. Çılgın gibi yatak odasına koştu. Hemen çok gerekli birkaç parça eşyasını toparlayıp uzaklaşmalıydı buradan. Önce bankaya uğrayıp külliyetli miktar para da çekmeliydi. Nakte ihtiyacı olabilirdi, izini kaybetmek isterken kredi kartlarını kullanması pek akıllıca olmazdı. Bu heriflerin dal budak salmış, her yere uzanan elleri vardı; sıkı bir araştırma yaparlarsa, kredi kartlarından izini sürebilirlerdi.</p>

  <p>Neredeyse paniğe kapılacaktı. Tam o sırada aklına daha da kötü bir ihtimal geldi. Yoksa adam sırf evde olup olmadığını anlamak için mi aramıştı? Parayla satın alınmış bir fedaiyi hemen şimdi evine gönderip işini bitirirler miydi? Korkudan titremeye başladı. Sonra biraz daha mantıklı düşünmeyi başardı. Öyle olsa Başkan kendini tanıtmaz, boşuna konuşmaz, telefonu açar açmaz ses vermeden kapatırdı. Bu denli paniğe kapılmasının anlamı yoktu. Yine de çabucak ufak bir bavul çıkarıp lüzumlu gördüğü eşyalarını toplamaya başladı. Berbere filan gitmekten çoktan vazgeçmişti. Şimdi aklındaki tek sorun nerede gizleneceğiydik.</p>

  <p>Yurt dışına kaçmak pek pratik bir çözüm değildi. Çıkış kayıtlarından hangi ülkeye uçtuğunu da öğrenebilirlerdi. Gerçi bir kere yurt dışına çıktıktan sonra oradan başka bir ülkeye geçmesi mümkündü ama o yine de memleket içinde kalmayı tercih etti. Mevsim itibariyle şu sıralar bütün Ege ve Akdeniz kıyıları tenha olurdu. Lüks bir otelde değil de, alelade, sıradan bir pansiyonda rahatlıkla konaklayabilirdi, hatta gerekirse değişik bir isim de kullanabilirdi. Pansiyon sahipleri bu ölü sezonda müşteri kaybetmemek için fazla titizlik yapmazlardı.</p>

  <p>Kararını verince biraz rahatlar gibi oldu.</p>

  <p>Ama huzursuzluğu tam olarak geçmemişti. Kendini evinde güvende hissetmediğinden bir an önce çıkıp uzaklaşmak istiyordu. Bavulunu aldı ve evden fırladı.</p>

  <p>Kendi arabasını da kullanmamaya kararlıydı. Güçlü insanların her yere ve her şeye erişme imkânları olurdu; arabasının plakası polisin aradığı listeye kaydedilirse en ufak bir rastlandı kaçtığı yerin tespitine yeterdi. Kamel rengi paltosunun kuşağını sıktı, hâlâ tam kuramamış saçlarını üstünkörü aynı renk beresinin altına toplayarak apartmanından dışarı çıktı. Yanına pek az eşya almış olduğu halde, ufak bavulu yine de ağırdı. Evinden çıkar çıkmaz önce etrafa bir göz attı; kendisini bekleyen herhangi bir yaya var mı, diye baktı. Karşı kaldırıma park eden arabalara göz attı. İçlerinde oturan bir kişi görse şüphelenecekti, ama ne arabaların içinde ne de sokağın başında veya sonunda kimse vardı. Biraz gevşer gibi oldu ve rahat bir nefes aldı. Sonra sokağın başına kadar gidip bir taksi çevirdi..</p>

  <p>Telefonu kapatan Hulusi Göçer ellerini ovuşturdu güleç bir çehreyle. Aslında bu kadınla ilişkiye girmek her bakımdan kârlıydı. Sonuçta o bir fahişeydi ve pek tabiidir ki teklifini reddedemezdi. Bir zamanlar Mahmut Önder gibi mendebur bir herife metreslik yapan bir kadının elbette kendisini geri çevirecek hali yoktu.</p>

  <p>Bir süre sırıtmaya devam etti.</p>

  <p>Onunla nefis bir gece geçireceğinden emindi. Çıplak görüntülerini gördüğü anda çarpılmıştı kadına. Fizik olarak mükemmel ve tek kelimeyle kusursuzdu. İskandinav güzellerine benziyordu. Kesinlikle Mahmut'a uygun bir tip değildi, adam onun yanında tam bir hödük gibi kalıyordu.</p>

  <p>Daha şimdiden heyecanlanmaya başlamıştı. Artık dayı oğlu Cahit Erendiz'e telefon edip isteğini iletebilirdi. Cahit sabah uykularını pek sevdiği için bazen cep telefonunu bu saatte kapalı tutardı; ama zil çalıyordu. Az sonra Cahit'in ahenkli sesini duydu.</p>

  <p>"Alo."</p>

  <p>"Günaydın, dayı oğlu."</p>

  <p>"Günaydın ağabey. Hayır ola, sen bu saatte pek aramazsın, tatsız bir şey mi var?"</p>

  <p>"Yok. Tam tersi, güzel bir haberim var."</p>

  <p>"Söyle de. biz de bilelim. Yoksa Türker sözünü ettiğin şu bursu mu kazandı?" Türker, Başkanın büyük oğluydu. Hulusi Göçer homurdandı.</p>

  <p>"Ne bursu be! Başlatma şimdi burstan. Onun için sabahın köründe arar mıyım seni?"</p>

  <p>"Hayırdır öyleyse, söyle de öğrenelim şu güzel haberi."</p>

  <p>"Hani sözünü ettiğim o kadın var ya, onu ayarladım. Kısacası bu gece senin evine ihtiyacım var. Gülizar daha dönmedi, değil mi?"</p>

  <p>Hattın öbür ucundaki dayısının oğlu yüzünü ekşitti.</p>

  <p>"Hayır, dönmedi. Ama..."</p>

  <p>"Aması ne kerata? Senin ev gayet uygundur."</p>

  <p>"Mesele o değil ağabey... İyi düşündün mü?"</p>

  <p>"Neyi iyi düşündüm mü?"</p>

  <p>"O kadını... Başına dert olmasın sonra.. Biliyorsun onu sorun yaratacak bir olayda kullandın. Kadın bir şeylerden şüphelenmesin sonra?"</p>

  <p>"Saçmalama Cahit. O işin arkasında benim olduğumu kimden öğrenecek?"</p>

  <p>"Kimden olacak, şu senin avukattan. Mahmut'tan..."</p>

  <p>"Ondan yana endişe etme. Eli mahkûm, köpek gibi bana yardım ve itaat edecektir. Gönlünü ferah tut. O zokayı yedi, şimdi bakanlık hayaliyle yaşıyor. Ne desem yerine getirir."</p>

  <p>Hattın öbür yanından Cahit Erendiz biraz kuşkulu mırıldandı.</p>

  <p>"Ağabey, bu avukata biraz fazla güvenmiyor musun sen?"</p>

  <p>"Onu iyi tanırım. Dizginlerini elinde tutmaya devam edersen sadık bir at gibidir. Yalnız iyi idare etmek gerekir. Fazla başı boş bırakmaya gelmez. Çalışkan ve beceriklidir de ama tek kusuru kendini zeki sanmasıdır."</p>

  <p>"Ağabey seçimlerde iktidara gelirsen, sahiden onu bakan yapacak mısın?" Hulusi Göçer bir kahkaha attı.</p>

  <p>"O kadar da uzun boylu değil canım. Hele bir milletvekili seçilsin, o zaman icabına bakarız."</p>

  <p>"Nasıl yani?"</p>

  <p>"Yahu, o bizim partiden istifaya zorlanmış şaibeli bir herif. Partide kimse onu sevmez. Aslına bakılırsa el altında onun gibi birinin bulunması yararlıdır da... Ben de günahım kadar sevmem adamı, ama şimdilik aramıza katılmasında yarar umuyorum."</p>

  <p>"Peki sonra ne olacak?"</p>

  <p>"Orası kolay, dert etme. Tabii ki, ona istediği bakanlığı verecek değilim. Zamanı gelince, bakan olmasının tasvip edilmediğini söyleyip suçu merkez karar organına yükleyerek sıyrılacağım işin içinden. Aslında partide sevilmediğini o da benim kadar bilir."</p>

  <p>"işte, ben de ondan çekmiyordum zaten. İstediği mevkie gelemeyince bir namussuzluk etmeye kalkışmasın?"</p>

  <p>"İlâhi Cahit! Düşünmediğimi mi sanıyorsun? Gerekirse ona gönlünü alacak bir şeyler sağlarım. Şimdi sen bunları boş ver de, evin anahtarını nasıl alacağım onu söyle."</p>

  <p>"Tamam ağabey. Ben öyleye doğru parti merkezine uğrar anahtarı sana bırakırım."</p>

  <p>"Oldu, anlaştık."</p>

  <p>Hulusi Göçer telefonu kapattı.</p>

  <p>Gözleri daha şimdiden yaşayacağı zevk dolu gecenin düşüncesiyle parlıyordu.</p>

  <p>Erken sayılacak bir saatte yazıhanesine gitmişti Mahmut Önder. Ne sekreteri ne de yanında çalıştırdığı avukatlar gelmişti henüz. Anahtarıyla kapıyı açıp doğru odasına gitti. Beyninde çöreklenen sıkıntıyı başından savmaya çalışıyor ama bir türlü rahatlayamıyor, dün gece ağzından kaçırdıkları için kendine kızmaya devam ediyordu.</p>

  <p>Koltuğuna oturup bir sigara yaktı.</p>

  <p>Acaba Melda inanmış mıydı söylediklerine? Zira atıyorsun, yalan söylüyorsun, diye bağırıp çağırmıştı. Belki de inanmamıştı. Ama ya inandıysa? Nasıl davranacağı hususunda bir türlü karara yaramıyordu. Uzun uzun düşündü.</p>

  <p>Tanıdığı kadarıyla Melda öğrendiğini fazla umursamazdı. Siyaset entrikaları Melda için hiç önemli değildi. Hatta gazetelerde politikayla ilgili yazıları bile okumayan bir tipti o. Birlikte yaşadıkları tarihte bir sohbet sırasında hayatı boyunca hiç oy kullanmadığını itiraf etmişti. Bu itirafa çok şaşırdığını hatırlıyordu Mahmut. Hem söz konusu komplonun arkasında Hulusi Göçer'in olması onu ilgilendirir miydi?</p>

  <p>Hiç sanmıyordu.</p>

  <p>Melda'nın asıl kızgınlığı kendisineydi. Hakaretlerine, ağzından çıkan küfürlere tahammül edememişti. Dün gece alkolün de etkisiyle ağır konuştuğunu kabul ediyordu; en iyisi gönlünü almak, suların bulanmasını engellemekti. Bir süre bu durumu muhafaza etmesi gerekiyordu, işin aslına bakılırsa daha ona ihtiyaçları vardı. İçinden Hulusi Göçer'e küfretti. Koca memlekette sanki başka kadın yokmuş gibi şimdi de kafayı Melda'ya takmıştı. O görüntüleri seyredince Melda'nın sıradan, basit bir fahişe olduğunu sanmıştı. Tüm kızgınlığına rağmen gayri ihtiyari kal|n dudakları gerildi, gülümsedi. Başkan Melda'yı hiç tanımıyordu; ne denli zor bir kadın olduğunu yakında anlardı. "Pis pezevenk!" diye homurdandı. Gel, deyince kadının hemen koşacağını, arzularına ram olacağını sanmıştı. Oysa kesinlikle,farkında değildi ama Melda istemedikçe önüne dünyaları sersen kimsenin koynuna girmezdi.</p>

  <p>En iyisi ona sevdiği çiçeklerden yapılmış, kocaman bir buket göndereyim, diye düşündü. Altına da özür dileyen, bağışlanmasını rica eden birkaç satır iliştirirdi. Melda zeki bir kadındı; biraz düşünürse Hulusi denen itin yaklaşımında kendisinin parmağı olduğunu tahminde hiç zorlanmazdı. Adamı reddederse, bu Mahmut açısından kötü bir puan da olabilirdi.</p>

  <p>Tanıdığı bir çiçekçi vardı. Hemen telefonunu bulup sarı kasımpatı ve sarı Hoover güllerinden ihtişamlı bir sepet hazırlayıp verdiği adrese gönderilmesini istedi. Çiçekçi, "Siz hiç merak etmeyin Mahmut Bey," dedi. "Ben istediğinizden de âlâ bir aranjman hazırlayıp gönderim."</p>

  <p>Mahmut rahat bir nefes aldı.</p>

  <p>Kadın denen yaratık garip bir mahlûktu, bazen en olmayacak bir kelimeden bir bardak suda fırtınalar yaratır, sonra en olmayacak bir jestle süngüleri indirirdi. Melda'yı yeteri kadar tanıdığını sanıyordu.</p>

  <p>Prof. Sinan Öktem taksiden inince ağır ağır Esenboğa Havaalanı'nın iç hatlar terminalinden içeriye girdi. Durgun, düşünceli ve hüzünlüydü. Uçağının kalkmasına kırk dakika kadar vardı. Biletinin kontrolünü yaptırıp yer numarası aldıktan sonra oturacak bir yer aradı kendine. O sabah terminal fazla kalabalık sayılmazdı. Kendini yorgun hissediyordu. Birkaç gazete alıp boş bulduğu bir yere oturdu. Sayfaları açıp şöyle üstünkörü bir göz attı ama kendini verip haberleri okuyamıyordu. Sonunda gazeteleri katlayıp yanına bıraktı.</p>

  <p>İsabetli bir karar verdiğine inanıyordu. Politikaya bulaşmak gerçekten da ona göre bir iş değildi. Karısı Rezzan en başından beri bu fikri desteklememişti ama onu kösteklememişti de. Şimdi İstanbul'a içi rahat olarak dönüyordu. Verdiği karara herhalde en sevinen kişi Rezzan olacaktı. Dalgın bakışlarını geniş camlara çevirip inip kalkan uçakları seyre daldı. Şu hayat ne tuhaf, diye düşündü. Birden Beyazıt'taki Sahaflar Çarşısı'nda Melda'yı ilk gördüğü anı anımsadı. Görür görmez çarpılmıştı. İskandinav güzellerini hatırlatan çok çekici ve hoş bir kadındı. İlerleyen yaşıma rağmen kadın konusunda tecrübeli bir adam olmadığımı kabul etmeliyim, diye geçirdi içinden. O karşılaşmanın bir rastlantı olmayıp, tasarlanmış bir tuzağın parçası olduğunu anlayamamıştı.</p>

  <p>Hiç şüphesi yoktu ki, siyasete soyunma projesinin ilerde hafızasında kalacak en önemli anısı Melda olacaktı. Bunu sadece şanssızlık olarak değerlendirecek, fakat hiç unutamayacaktı. Herhalde duygularını aşk diye değerlendirmek biraz anlamsızdı. Artık âşık olacak yaşta değildi. Gerçi bazıları aşkın yaşı olmadığını söylerlerdi, ama onun yaşındaki erkekler bu duygusal geçişi biraz daha farklı algılamak, belki gençlik yıllarından kalma bir özlem ya da bir daha asla yaşanamayacak fırsatları kaçırmış olmanın hüznü olarak değerlendirmek zorundaydı.</p>

  <p>Onun yanında gençliğini hatırlamış, eski gücüne yeniden kavuştuğunu sanmış, canlı ve dipdiri varlığından bir şeyler kapmıştı. Anlayışlı, sevecen ve hoş görülüydü. Onunlayken hayatının ritim ve temposu değişmiş, üzerindeki durgunluk gitmiş, hayatiyet ve canlılık kazanmıştı. Bunun doğal sonucu olarak da onu arzulamıştı.</p>

  <p>Lakin verdiği kararın isabetine inanıyordu.</p>

  <p>Siyasetten vazgeçse de Melda ile yeni bir hayat kuramazdı. Onun yaşındaki erkeklerin sorumluluk duygusu böyle bir beraberliğe cevaz vermezdi. Hiç kuşkusuz aynı yaş kategorisindeki pek çok erkek bunun tam tersini yapıyor, hayatlarının sonbaharında genç kadınlarla gönüllerinin istediği hayatı yaşamaya kalkışıyorlardı. Sinan da mutlu olmadığını kabul ediyordu ama mutsuzluğunun tek nedeni de Rezzan değildi.</p>

  <p>Yine de Melda'dan düç| geceki gibi bir veda sahnesiyle ayrılmak istemezdi. En azından son bir kere telefon edip başına açtığı tüm dertlere rağmen teşekkür etmesi gerektiğine inanıyordu.</p>

  <p>Telefonunu cebinden çıkardı. Avucunun içinde sıkıca kavradı ama kendinde Melda'yı arayacak cesareti bulamadı. Böylesi daha iyiydi. Kendine yeterince güvenemiyordu. Belki de genç kadının yeni bir ısrarı veya gözyaşları her şeyi berbat edebilir, aldığı tüm kararlara rağmen zayıflık gösterip yenik düşebilirdi. Onun otel odasından, üzgün, perişan fakat bunu belli etmemeye çalışarak çıkışı tekrar gözlerinin önünde canlandı.</p>

  <p>Parmakları son bir kere daha telefonun tuşlarına gitti. Fakat iradesi baskın çıktı, telefonu hemen cebine attı. O arada uçağa ilk çağrı yapılmıştı.</p>

  <p>Sinan ayağa kalktı, çökük ve mahzun merdivenlere doğru yöneldi.</p>

  <p>Akşam dokuza beş kala, lacivert renkli Opel, Melda'ının apartman kapısı önünde durdu. İçinden inen adam telaşlı adımlarla yürüyerek kapıdaki apartman sakinlerinin adlarını gösteren ışıklı levhanın altında durdu ve genç kadının adını aradı. Bulunca da zile bastı. Kapı otomatiğinin sesini bekledi. Beklediği madeni gıcırtıyı duyamayinca, acaba yanlış bir düğmeye mi bastım, diye kuşkuya düşüp bir daha denedi. Bu defa doğru zile bastığından hiç kuşkusu yoktu.</p>

  <p>Fakat kapı yine açılmamıştı.</p>

  <p>Söz konusu daire hesaba göre üçüncü katta olmalıydı. Adam kaldırıma inerek başını kaldırıp üçüncü kata baktı. O katta iki daire vardı; birinin ışığı yanmasına karşın diğeri zifiri karanlıktı. Başkan Hulusi Göçer'in, Melda'yı evinden almak için gönderdiği adam tereddüde düşmüştü. Adres, sokak, kapı numarası ve kartvizitteki isim tutuyordu; kısacası yanlışlık yoktu ama kapı açılmıyordu.</p>

  <p>Bir an ne yapacağına karar veremedi. Durumu iyice araştırmadan Başkanı arayamazdı. Acaba geç mi kaldım, diye düşündü. Ama aldığı emirde bir yanlışlık yoktu; kadını tam dokuzda evinden alması emredilmişti. Saatine bir daha baktı. Dokuza üç vardı.</p>

  <p>Apartmanın zillerinde bir arıza olabilir miydi? Bu defa kapıcının ziline basarak şansını denedi. Az sonra otomatik yandı, antre aydınlandı. Alt kat merdivenlerinden sakalı uzamış, zayıf, çelimsiz bir adam tırmanarak kapıda bekleyen adama baktı merakla. 272</p>

  <p>Dış kapıyı açarken de sordu: "Kimi aramıştınız?"</p>

  <p>"Melda Hanımı. Evde yok mu acaba?"</p>

  <p>Kapıcı siyah giyimli adamı bir süre süzdükten sonra mırıldandı. "Dairesini biliyor musunuz?"</p>

  <p>Adam kendisine verilen adrese bir daha baktıktan sonra, "Altı numaralı daire, değil mi?" diye sordu.</p>

  <p>Kapıcı Salih, Melda'yı mazbut, iyi huylu, sevecen bir insan olarak tanırdı. Ayrıca kat sakinleri arasında kendisiyle yüz göz olmadan en fazla ilgilenen ve içtenlik gösteren, fazla iş istemeyen, herhangi bir isteği olduğunda da her zaman cebine para sıkıştıran biriydi. Onu sever ve sayardı. Bunca zamandır da evine pek az erkeğin geldiğini iyi bilirdi. Salih adamı bir kere daha süzdükten sonra, "Gelin sizi dairesine çıkarayım," dedi.</p>

  <p>Merdivenleri tırmandılar.</p>

  <p>Gelen adam kapının önünde duran kocaman çiçek sepetini görünce irkildi. Sah(h de şaşırmıştı. Birden hatırlayarak, "Çiçek getiren çocuk da onu bulamamış, bana haber vermişti. Çiçeği siz mi göndermiştiniz?" diye sordu.</p>

  <p>Hulusi Göçer'in gönderdiği adam başını olumsuzca sallarken sepetin yanına iliştirilmiş kartvizite göz attı. Yanında kapıcı olmasa tamamını okuyacaktı ama onun yanında buna cesaret edemedi. Yine de Mahmut'un adını ve okunakla bir yazıyla kaleme alınmış özrü yarım yamalak da olsa okumayı becerdi.</p>

  <p>Kapıcı biraz şaşkın başını kaşırken homurdandı.</p>

  <p>"Allah Allah!"</p>

  <p>"Ne var ki?"</p>

  <p>"Melda Hanım'ı bu sabah evden çıkarken benim pencereden görmüştüm. Çiçekçi de öğle sularında gelmişti. Demek o saatten beri eve dönmemiş. Dönse çiçekleri içeri alırdı."</p>

  <p>Adam tekrar sordu. "Sabahleyin kaçta evden çıkmıştı, hatırlıyor musun?"</p>

  <p>"Bilmem.. Saat onon buçuktu galiba. Şehir dışına çıkmadıysa bu saate kadar çoktan dönmüş olurdu."</p>

  <p>"Şehir dışına mı?"</p>

  <p>"Evet. Geçenlerde de onon beş günlüğüne İstanbul'a gitmişti. Ama o zaman bana haber vermişti, oysa bu sefer hiçbir şey söylemedi."</p>

  <p>Adam kuşkuyla, "Şehir dışına çıkmış olabilir mi?" diye homurdandı.</p>

  <p>"Bilemem ama elinde bir bavul vardı. Belki de gitmiştir."</p>

  <p>Hulusi Göçer'in adamı başka tek kelime etmeden hızla merdivenlerden aşağıya indi. Durumu Başkana rapor etmeliydi. Arabanın içine girince hemen telefona sarıldı..</p>

  <p>Hulusi Göçer, dayı oğlunun evinde keyiften dört köşe, Melda'nın gelmesini bekliyordu. Şimdilik her şey yolundaydı. Yemek odasında daha ziyade soğuk şeylerden hazırlanmış bir mönü ve şarap vardı. Yemek bahaneydi zaten.</p>

  <p>Sık sık saatine bakıyordu. Buraya gelmeleri en fazla on beş dakika alırdı ve saat dokuzu beş geçiyordu şimdi. En geç on dakika sonra burada olmalıydılar.</p>

  <p>Salondaki altın varaklı aynada kendini süzerken dudaklarında keyifli bir tebessüm oluştu. Fazla genç sayılmam ama hâlâ havalı ve formdayım, diye geçirdi içinden. Tek sorunu yaşı ilerledikçe büyüyen göbeğiydi. Boş ver, o kadarı da olur, diye, homurdandı. Akranlarının bir kısmı göbeklerini dert etmekten çoktan vazgeçmişlerdi. Çoğu cinsel iktidardan bile yoksundu artık.</p>

  <p>Melda'yı düşünmek şehevî arzularını kırbaçlıyordu. Fahişe de olsa, kadının sosyetik ve kültürlü olduğunu bildiğinden, gelir gelmez hemen arzularını tatmine kalkışamayacağından, ortamı yumuşatmak, kadını havaya sokmak için, dayı oğlunun kasetçalarına romantik bir bant yerleştirdi. Mantovani'nin kırklarda, ellilerde moda olan müziği yayılıyordu salona şimdi. Artık her şey hazır sayılırdı.</p>

  <p>Tam da o sırada, cep telefonu çalmaya başladı. Kim bu münasebetsiz diye düşündü bir an. Kesinlikle rahatsız edilmek istemiyordu bu gece. Hele o muhteşem âfetin tam geleceği sırada. Bir parti başkanının kimseye görünmeden ortadan kaybolması, felekten bir gece çalması oldukça zordu. Etrafında her zaman devletin kendisini korumak için tuttuğu koruma polisleri, onlara ilaveten partisinin fedaileri bulunurdu. Nitekim bu gece hepsini atlatmak için bin bir bahane yaratmıştı. Ünlü olmanın en büyük sakıncalarından biri de buydu, insan özel yaşamına zaman ayıramazdı.</p>

  <p>Telefonu açıp homurdandı.</p>

  <p>"Efendim?"</p>

  <p>"Beyefendi beni gönderdiğiniz adreste kimse yok. Kapı duvar. Melda Hanım sabah evden çıkmış ve bu saate kadar da dönmemiş."</p>

  <p>Hulusi Göçer dona kalmıştı.</p>

  <p>"Ne dedin? Evde yok mu?"</p>

  <p>"Aynen öyle efendim."</p>

  <p>"Sakın yanlış bir adrese gitmiş olmayasın?"</p>

  <p>"İmkansız beyefendji. Adresi buldum, hatta apartmanın kapıcısıyla görüştüm. Bu sabah elinde bir bavulla evi terk ettiğini söyledi bana. Ayrıca öğle sularında kapının önüne bırakılmış büyük bir çiçek vardı."</p>

  <p>"Çiçek mi?"</p>

  <p>"Evet, efendim. Avukat Mahmut adında biri tarafından gönderilmiş. Sepetin üzerine iliştirilmiş bir de kartvizit gördüm. Dün geceki tatsızlıktan dolayı özür dilerim, beni bağışla filan mealinde bir şeyler karalamıştı çiçeği gönderen zat."</p>

  <p>Başkan neredeyse sinirinden çatlayacaktı.</p>

  <p>Uğradığı şoku kaldıramayacak kadar gerilmişti. Bütün hayalleri bir anda sona erdiği için küfrediyordu içinden. Böyle bir olasılığı hiç düşünmemişti. Telefonu kapattı. Sonra yüksek sesle bağırdı.</p>

  <p>"Ne olacak, fahişe işte... Atlattı beni." .</p>

  <p>Fakat ilk şaşkınlığı geçince sinsi sinsi düşünmeye başladı. Acaba neden önce davetini kabul etmiş de sonra birden fikrini değiştirerek .gelmekten vazgeçmişti? Korkmuş muydu yoksa? Fakat korkması için bir sebep yoktu ki? Ayrıca hangi kadın kendinde onun davetini reddedecek cesareti bulabilirdi ki? O Ankara'nın çok önemli bir şahsiyetiydi.</p>

  <p>Ardından aklına gelen ihtimal midesini bulandırmaya başladı.</p>

  <p>Şu kapının önündeki çiçek, diye homurdandı. Demek dün gece Mahmut ile aralarında tatsız bir münakaşa geçmişti. Acaba niçin tartışmışlar ve Mahmut kadına ne yapmış ya da ne söylemişti ki, bugün kendisini bağışlaması için çiçek yollamıştı. Mahmut aralarında artık bir ilişki kalmadığını söylüyordu, o halde bu kadar sık görüşmelerini nasıl izah edebilirdi? Birkaç gün evvel oteldeki resepsiyona birlikte gelmişlerdi. Dün geceyi de birlikte geçirmiş olmalıydılar ki, aralarında bir tartışma yaşanmıştı. Kadın milleti hiç değişmezdi, Mahmut'la kavga etmişlerse, ondan hıncını çıkarmak için bu gece rahatlıkla kendisinin kollarına atılabilirdi. Oysa kadın tam tersini yapmış, ortadan kaybolmuştu.</p>

  <p>Mahmut'a âşık olabilir miydi?</p>

  <p>Hayır, bu çok gülünç, diye mırıldandı. Onun gibi bir kadın Mahmut'la gerçek bir gönül bağlantısına giremezdi. Sonra aklına en olumsuz ihtimal geldi. Sakın, o sersem avukat, Profesör Sina Öktem'e kurulan komplodaki gerçek failin kimliğini çıtlatmış olmasındı?</p>

  <p>Birden bütün tüyleri diken diken oldu.</p>

  <p>O fahişe kesinlikle bunu bilmemeliydi..</p>

  <p>Bunu anlamanın tek yolu vardı. Hemen telefonuna sarıldı.</p>

  <p>Mahmut Önder'in nadiren evde olduğu gecelerden biriydi. Yemekten sonra televizyonun karşısına geçmiş, boş bakışlarla bir dizi filmi takip ediyormuş gibi ekrana bakarken aklı fikri Melda'daydı. Çiçeği gönderdikten sonra bir süre ondan telefon beklemiş, gelmeyince de evinden aramıştı. Ev telefonu cevap vermiyordu kadının. Cep telefonu ise kapalıydı. Önce, çiçeği aldıktan sonra telefon edeceğimi tahmin ettiği için cevap vermiyor, diye düşünmüştü. Cep telefonundan kendisini aradığını anlayabilirdi ama ev telefonunu niye açmıyordu acaba?</p>

  <p>Akşama kadar aramıştı Melda'yı. Sonunda henüz kızgınlığının geçmediğine hükmetmişti. Yarın, ondan sonraki gün şansımı bir daha denerim, diye düşünmüştü. Şu sıralar kadını kızdırmak işine gelmiyordu.</p>

  <p>Bir ara düşüncelerinden sıyrılıp etrafına bakındı.</p>

  <p>Karısı Dürdane de, kızları da dizinin heyecanına kaptırmışlardı kendilerini. Mahmut içinden, ne zevk alıyorlardı bu anlamsız dizilerden, diye geçirdi.</p>

  <p>İçtiği iki kadeh rakıdan ve akşam yemeğinin ağırlığından hafif bir rehavet kaplamıştı avukatı. Yavaş yavaş gözleri kapanır gibi olmuştu ki, birden ev telefonu çalmaya başladı. Genelde her zaman telefonlara koşan kızı Sema bu defa dizinin heyecanından olsa gerek rica eder gibi babasına bakmıştı. Mahmut ağır ağır yerinden kalkıp telefonun yanına gitti. Reseptörü kaldırıp mırıldandı.</p>

  <p>"Buyurun efendim."</p>

  <p>"Benim Mahmut. Hulusi."</p>

  <p>Avukatın birden mahmurluğu kaybolmuştu..</p>

  <p>Heyecanla, "Buyurun Sayın Başkanım," dedi.</p>

  <p>"Acele görüşmemiz lazım."</p>

  <p>"Hayrola efendim? Bir terslik mi var?"</p>

  <p>"Sanırım öyle. Ben dayımın oğlu Cahit'in evindeyim. Hemen buraya gelmeni istiyorum. Anlaşıldı mı?"</p>

  <p>"Tamam beyefendi. Hemen yola çıkıyorum."</p>

  <p>Hulusi Göçer sanki emreder gibi konuşmuştu. Telefonu kapatan Mahmut bir iki saniye olduğu yerde durdu. Daha şimdiden içinden yükselen bir duygu bu çağrının Melda ile ilgili olduğunu söylüyordu. İnşallah yanılıyorumdur, diye mırıldandı.</p>

  <p>Çağrıldığı evi biliyordu, arabasına atlayıp hızla oraya sürdü. Kapıyı pek hoşlanmadığı, çenesi sakallı, o züppe ev sahibi Cahit Erendiz'in açacağını sanmıştı ama karşısında Başkanı görünce, afalladı birden.</p>

  <p>"Hayırdır beyefendi, ne oldu?" diye fısıldadı. "Bu ani çağrınızın sebebi nedir?" Hulusi Göçer ters ters yüzüne bakarak, "Geç içeri," diye söylendi.</p>

  <p>Mahmut, koltuk uğruna, hiç sesini çıkarmadan süt dökmüş kedi gibi önüne bakarak ışıkların yandığı salona doğru yürüdü. Fakat yüreği çoktan bulgur savurmaya başlamıştı.</p>

  <p>Başkanın çok sinirli olduğu her halinden belliydi. Mahmut bir koltuğa çökerken, Hulusi odanın içinde gergin adımlarla bir aşağı bir yukarı dolaşıp duruyordu. Sonra tam avukatın oturduğu koltuğun önüne gelip kollarını göğsünde kavuşturdu.</p>

  <p>"Biliyor musun, bu gece Melda ile burada buluşacaktık," dedi.</p>

  <p>Boğazı kuruyan Mahmut yutkundu.</p>

  <p>Tahmini doğru çıkmıştı. Güçlükle fısıldadı.</p>

  <p>"Öyle mi?"</p>

  <p>"Evet, öyle. Sabahleyin kendisini arayıp randevu verdim. O da kabul etti."</p>

  <p>"Mükemmel."</p>

  <p>"Fakat gelmedi.."</p>

  <p>"Ya... Neden?"</p>

  <p>"Bunun cevabını senin vermeni bekliyorum."</p>

  <p>"Fakat... Ben nereden bilebilirim Sayın Başkanım. Onun zor bir kadın olduğunu sanırım size söylemiştim. Sağı solu pek belli olmaz demiştim."</p>

  <p>"Onu en son ne zaman gördün Mahmut."</p>

  <p>Mahmut dün gece yaşananları saklamayı, oteldeki son yemekten sonra bir daha buluşmadıklarını söylemeyi düşünüyordu ki, birden gönderdiği çiçeği hatırlayıp hemen vazgeçti. Başkanın Melda'yı almaya gittiğinde sepeti görmüş olabileceğini düşünerek doğruyu anlatmayı tercih etti.</p>

  <p>"Dün gece birlikte yemeğe çıkmıştık," diyebildi titrek bir sesle. "Hani artık buluşmuyordunuz, yalan mı söyledin bana?"</p>

  <p>"Hayır, efendim. Ama yemeğe çıkma teklifi ondan gelmişti. Reddetmek uygun olmaz, diye düşünmüştüm."</p>

  <p>"Demek öyle düşündün?"</p>

  <p>"Kesinlikle."</p>

  <p>"Peki, benim de onunla ilgilendiğimi kendisine çıtlattın mı?"</p>

  <p>"Hayır, efendim. Bu doğru olmazdı. O konuyu hiç açmadım."</p>

  <p>"Bana bak, Mahmut. Bana yalan söylüyormuşsun gibi geliyor. Bana tüm gerçeği anlat aksi halde senin için çok kötü olur."</p>

  <p>Mahmut oldu olası Hulusi Göçer'den nefret ederdi zaten. Politik geleceğinin pamuk ipliğine bağlı olduğu birden kafasına dank etti. Namussuz herif beni hem karanlık emellerine alet etti hem de şimdi karşıma geçmiş tehditler savuruyor, diye sinirlenerek birden yerinden fırladı.</p>

  <p>"Beni tehdit mi ediyoışun yani, Başkan?" diye bağırdı.</p>

  <p>Hulusi Göçer'in de sinirleri çok gergindi. O da asabi bir sesle karşılık verdi.</p>

  <p>"Nasıl istiyorsan öyle kabul et."</p>

  <p>Galiba artık ok yaydan(çıkmıştı, hem de sosyetik bir fahişe uğruna.</p>

  <p>"Canın cehenneme pezevenk!" diye gürledi. "Sen beni nasıl tehdit edebilirsin ulan? Elimde seni perişan edecek deliller var. Hem yalnız ben değil o karı da bunu biliyor. İsterse ikimizi de yakabilir. İkimiz de mahvoluruz."</p>

  <p>Bir süre ikisi de kavgacı horozlar gibi bakışıp birbirlerinin güçlerini kontrol ettiler. Ama ilk yelkenleri suya indiren Başkan oldu..</p>

  <p>Sesini ve hiddetini kontrole çalışarak, "Ah Mahmut ah, yaktın bizi..." diye fısıldadı.</p>

  <p>Sanki az evvel avukatın ağzından çıkan aşağılayıcı küfürleri duymamış gibi davranmayı becermişti. Oysa o anda Mahmut ve Melda ile ilgili kararı vermişti. Hiç istifini bozmadan devam etti.</p>

  <p>"Karı kaçmış. Şehri terk ettiğini söylüyorlar."</p>

  <p>Avukat da kendini toparlamaya çalışıyordu. Acaba hâlâ projelerini gerçekleştirme ihtimali var mıydı? Pes perdeden bir sesle mırıldandı.</p>

  <p>"Kaçtığını kimden duydunuz?"</p>

  <p>"Apartman kapıcısı bavullarla sabahleyin gittiğini görmüş. Kimse bilmiyor henüz."</p>

  <p>"Allah kahretsin!" diye homurdandı avukat.</p>

  <p>İkisi de sustular. Kararsız, ne yapacaklarını bilemeden öylece salonun ortasında taş kesilmiş gibi kalmışlardı.</p>

  <p>Neden sonra sinirlerine daha hâkim olan Başkan, "Dün gece onunla niye kavga ettin?" diye fısıldadı.</p>

  <p>Çiçeğin üzerine iliştirdiğim kartvizit, diye düşündü Mahmut. Yaptığı ikinci büyük hata olmuştu bu, ama karaladığı o notu Başkanın göreceğini nereden bilebilirdi ki?</p>

  <p>Son bir ümitle olayları değiştirerek nakletmeyi düşündü.</p>

  <p>"Melda tahmininizden de cin bir kadındır. Zekâsını galiba hafife aldık biz."</p>

  <p>Sanki aralarında o hiddet gösterisi geçmemiş gibi, yine sizli bizli konuşmaya başlamıştı Mahmut.</p>

  <p>Dalgın bir sesle, "Dün gece yemekte beni sorguya çekmeye başladı," diye homurdandı. "Prof. Sinan'a uygulanan komplo konusunda mı?"</p>

  <p>"Evet. Ağzımı arıyordu. Komplonun arkasındaki gerçek kişinin kim olduğunu öğrenmeye çalışıyordu."</p>

  <p>"Tabii ona bir şey söylemedin, değil mi?"</p>

  <p>"Beyefendi söyler miyim hiç? Tabii ki söylemedim. Ama dedim ya o zeki bir kadındır; ben konuyu kapatmaya çalıştıkça o ısrarla tahminler sıralıyordu. Özellikle de sizin üzerinizde duruyordu. Her ne kadar düşündüklerinin çok saçma ve komik olduğunu söyledimse de, bana pek inanmadı. Hatta bu yüzden sinirlenip ona biraz çıkıştım. Kavgalı ayrıldık, onunla ihtilafa düşmek işime gelmiyordu tabii. Bu yüzden de bu sabah gönlünü almak için o çiçeği yolladım."</p>

  <p>Başkan içinden, hıyar herif, aklınca beni oyalıyor, hâlâ yalan söylemeye devam ediyor, diye geçirirken, "Anlıyorum," diye başını salladı.</p>

  <p>Koltuklardan birine çöktü.</p>

  <p>Polis teşkilatında tanıdığı çok insan vardı, kadın kuş olup uçsa bile nereye gittiğini öğrenebilirdi. Öğrendikten sonra da gerisi kolaydı. Başını çevirip Mahmut'a gülümsedi. "Haklıymışsın Mahmut," dedi. "Bu kadın güzel olduğu kadar da zekiymiş. Galiba onu hafife aldık."</p>

  <p>Avukat da rahatlamış gibiydi.</p>

  <p>"Yine de konuşacağını, bize bir zararı dokunacağını sanmam. Zira sonunda kendisinin de okka altına gideceğini düşünecek kadar akıllıdır o."</p>

  <p>"Doğru," dedi Hulusi Göçer.</p>

  <p>Aradan on gün geçmişti. Yağmurlu bir İstanbul günü, karıkoca üniversiteden erken ayrılmışlar Gümüşsüyü'ndaki evlerine dönüyorlardı. Direksiyon başında Rezzan vardı. Yanı başında oturan Sinan durgun ve dalgın görünüyordu. Bir ara Rezzan kocasına dönüp sordu.</p>

  <p>"Unutmadın, değil mi?"</p>

  <p>"Neyi?"</p>

  <p>"Bu akşam Bora'nın yeni kız arkadaşıyla yemeğe geleceğini."</p>

  <p>"Unutmadım tabii. Unuttuğumu da nereden çıkardın?" Rezzan hafifçe içini çekti.</p>

  <p>"Sinan, ne kadar değiştiğinin farkında mısın? İsabetli bir kararla siyasete bulaşmayacağını ilân ettiğinden beri, sende inanılmaz bir durgunluk, hayata küskünlük başladı. Seni tanımasam, pişman olduğunu düşüneceğim hani. Nen var? Niye bu kadar suskunsun?"</p>

  <p>Sinan isteksizce, "Yok bir şeyim. Suskun filan da değilim ama..." diye mırıldandı. "Ama ne?"</p>

  <p>"Galiba yaşlandım Rezzan. Çabuk yoruluyorum. Mücadele gücüm de kalmadı gibi geliyor bana."</p>

  <p>"Çok normal değil mi? İkimiz de belirli bir yaşı aştık artık. Üstelik şu son dönemde başkanlık konusu seni moral olarak yıprattı. Uzun bir tatil yaparsan bir şeyin kalmaz."</p>

  <p>Sinan başını sallamakla yetindi.</p>

  <p>Ama tatilin kendisine pek yararı olmayacağını biliyordu. Konuyu değiştirmek istedi. "Bora ile konuştun mu?" diye sordu.</p>

  <p>"Hangi konuda?"</p>

  <p>"Şu yemeğe getireceği kız konusunda. Genellikle kız arkadaşlarını eve yemeğe getirip bizimle tanıştırmak gibi bir alışkanlığı yoktu. Yoksa bu sefer ciddi mi?"</p>

  <p>Rezzan'ın suratı asılmıştı.</p>

  <p>"Ağzını aradım. Galiba ciddi. Açıkça söylemedi ama evlenmeyi düşünüyor sanırım."</p>

  <p>"Henüz erken değil mi? Daha üniversiteyi bitirmesine bir buçuk yıl var."</p>

  <p>"Haklısın ama zamane gençleri bizim gibi değiller. Kafalarına koyduklarını hemen gerçekleştirmeye kalkışıyorlar. Geceleri çalışması onu cesaretlendirmiş olmalı."</p>

  <p>"İnşallah yanılıyorsundur. Evlilik için henüz çok erken. Önünde askerliği de var."</p>

  <p>"Doğru."</p>

  <p>"Kız çalışıyor muymuş bir yerde?"</p>

  <p>"Özel bir şirkette sekreterlik yapıyormuş."</p>

  <p>"Nasıl tanışmışlar, söyledi mi sana?"</p>

  <p>"Kısaca bahsetti. Bir gece bizim oğlanın çalıştığı bara gelmişler. Bora'dan sevdiği birkaç parçayı çalmasını filan rica etmiş, anlarsın işte.."</p>

  <p>"Tahmin edebiliyorum."</p>

  <p>Rezzan, "Her neyse bu gece anlarız, ak mı kara mı olduğunu," diye homurdandı. "Ne dersin, oğlan abayı yakmış mı?"</p>

  <p>"Öyle görünüyor. Benimle konuşurken bile gözleri ışıldıyordu."</p>

  <p>Sinan daha fazla soru sormayı bırakarak başını arabanın yan penceresine doğru çevirip sustu. Yüreğindeki sızı depreşmişti. Yarası henüz çok tazeydi. Melda'yı bir türlü unutamıyor, hayali gözlerinin önünden gitmiyordu. Aşk gerçekten harikulade bir şeydi ve gönlün ne zaman, kime takılacağı hiç belli olmuyordu. Düzgün ama tek düze bir hale gelmiş bunca yıllık evliliğinden sonra, günün birinde yeniden âşık olacağı hiç aklına gelir miydi? Birden, müstakbel gelin adayını hiç görmeden, oğlu şayet evlenmek isterse, kesinlikle itiraz etmemeye karar verdi.</p>

  <p>Eve gelinceye kadar bir daha hiç konuşmadılar. Sinan oturduğu koltuğa büzülmüş hayallere dalmıştı yine. Rezzan ise onun bu kadar konuştuğuna bile şaşmıştı.</p>

  <p>Eve girince Rezzan hemen üstünü değiştirip mutfağa daldı. Sinan da ona yardım etmek için arkasından gitti. Rezzan ana yemeği hazırlamaya çalışırken o da mezeler ve salatayla meşgul oldu. Sofrayı birlikte hazırladılar. İşleri tahmin ettiklerinden çabuk bitmişti. Rezzan mutfakta ufak tefek gözden kaçan şeyleri ayarlamakla meşgulken Sinan günlük gazeteleri alıp her zamanki koltuğuna oturdu.</p>

  <p>Aslında yaşadığı olayların etkisinden tam olarak sıyrıldığı söylenemezdi. Ankara'dan döndüğünden beri ne işine ne de günlük hayata uyum sağlayabiliyordu. On günden beri derslere giremiyor, doçentini sokuyordu. Bilimsel makaleleri okuyamıyor, idari işlerle de pek uğraşamıyor, öğrencileriyle görüşmemek için bahaneler yaratıyordu. Evde de durum pek farklı değildi. Devamlı düşünüyor, hayallere dalıp susuyordu. Neyse ki Rezzan bunu siyasetten çekilme kararına bağladığından pek üstüne gelmiyordu.</p>

  <p>Dalgın dalgın elindeki tirajı yüksek gazetenin sayfalarını çeviriyordu. Gözleri satırlar üzerinde hiçbir şey algılamadan dolaşıyordu. Birden üçüncü sayfadaki bir trafik kazası haberine takıldı. Ankara Kızılay Meydanı 'ndaki görünmez kaza diye bir başlık vardı. Sinan normalde bu tür kaza ve cinayet haberlerini hiç okumazdı. Ama ufak bir fotoğrafın yanındaki isim gözüne takılınca irkildi birden. Yazıda, "Dün gece freni boşalan bir kamyon Ankara Barosu avukatlarından Mahmut Önder'e çarparak ölümüne yol açtı, " diyordu. İsme ve resme bir daha baktı titreyerek.</p>

  <p>Bu, o şahıs olmalıydı.</p>

  <p>Kendisine haince tuzak kuran komplonun mimarlarından biri... Sadece isim benzerliği olamazdı. Haberi üst üste bir iki kere okudu.</p>

  <p>Damarlarındaki kanın çekildiğini hissediyordu.</p>

  <p>Bir tür ilahi adalet olmalıydı bu. Su testisi su yolunda kırılmıştı. Elinde olmadan, müstehak olmuş rezile, diye geçirdi içinden. Ama daha sonra bir tereddüde kapıldı. Acaba bu gerçekten bir kaza mıydı, yoksa yaşadığı hadisenin izlerini örtmek için tertiplenmiş bir cinayet mi?</p>

  <p>Aklı karıştı. Sonradan büyük bir pişmanlığa kapılmış olsa bile, kendisine bu tuzağın kuranlardan biri de Melda idi. O kızı da ortadan kaldırmaya kalmış olabilirler miydi? Haberi çılgın gibi bir daha okudu.</p>

  <p>Hayır, kaza kurbanı olarak sadece avukattan bahsediyordu gazete.</p>

  <p>Sonra hızla diğer gazeteleri açıp aynı haberi onlarda da aradı. Olay hemen hemen bütün gazetelere konu olmuştu.</p>

  <p>"...Gece saat on birde meydanda yaya olarak yürüyen avukatın alkollü olduğu ve tam o sırada freni patlayarak hız kazanan kamyonun altında kaldığı, şoförün alkol muayenesinden sonra tutuklanarak Ûezarete götürüldüğü... "</p>

  <p>Daha fazla devam edemedi Sinan. Gazeteler elinden kaydı. Karmaşık duygular içindeydi; hiç kimsenin ölümünden memnuniyet duyduğu olmamıştı bugüne kadar. Ama bu adam mikrobun tekiydi. Onunla hiç yüz yüze gelmemiş, onu hiç görmemiş, tanımamıştı. Lakin bu hissiyatını değiştirmiyor, ilâhi adaletin bir şekilde tecelli ettiğine inanıyordu. Tam o sırada salona giren karısının ikazıyla irkildi.</p>

  <p>"Yapma Sinan, şu gazeteleri topla yerden. Etrafı dağıtmanın sırası mı? Bora ile kız neredeyse gelirler. Bu kadar iş arasında bana bir de etrafı toplatma."</p>

  <p>Sinan hiç sesini çıkarmadan uzanıp yere düşen gazeteleri derleyip toplayarak köşedeki gazeteliğin içine tıktı. Hâlâ okuduğu haberin etkisinden kurtulmuş sayılmazdı; nedenini tam olarak kestiremiyordu ama içinde bir rahatlama hissediyordu. Hatta gülümsemeyi bile başardı..</p>

  <p>Oysa biraz dikkatli olsa veya alışkanlıklarını, bırakıp gazete sayfasının alt kısmında yer alan cinayet haberlerine de bir göz atsaydı, beyninden vurulmuşa dönecekti. Bodrum'da işlenen bir cinayetin haberi kanını dondurmaya yeterliydi.</p>

  <p>Haber aynen şöyleydi: "Dün Bodrum 'da öğle sularında, deniz kenarında balıkçılar tarafından hunharca öldürülmüş bir kadın cesedi bulundu. Jandarmanın yaptığı ilk tahkikatta kadının on iki yerinden bıçaklanarak öldürüldüğü tespit edildi. Cesedin çevredeki bir pansiyonda kalan Melda Karamanlı 'ya ait olduğu belirlendi. Tahkikat çeşitli yönlerden geliştirilerek devam etmekte, fail veya failler aranmaktadır. "</p>

  <p style="text-align: center;">SON</p>
</body>
</html>
