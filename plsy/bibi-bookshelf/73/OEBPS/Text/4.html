<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <h2 style="text-align: center;">ÜÇÜNCÜ BÖLÜM<br /></h2>

  <p>"Sen neler saçmalıyorsun Melda? Ne demek olmadı?"</p>

  <p>"Olmadı işte, beceremedim..."</p>

  <p>Ankara'da telefon hattının öbür ucunda Mahmut Önder saçını başını yolacak raddelere gelmişti.</p>

  <p>Kulaklarına inanamıyormuş gibi kükredi: "Olmayan nedir? Yani herifi yatağa atamadın mı?"</p>

  <p>"Atamadım. Yemekten sonra teşekkür edip gitti adam."</p>

  <p>"İnanmıyorum. Sakın o biçim filan olmasın, bu herif."</p>

  <p>"Sanmıyorum. Belki de benden hoşlanmadı, ne bileyim." Şaşkına dönen avukat bir an uğradığı hayal kırıklığıyla donakaldı. Planın tutmayacağını hiç ama hiç düşünmemişti. Melda'ya hayır diyecek bir erkeğin varlığını hayal bile edemiyordu. Bir an vücudunu buz gibi ter bastı. Parti başkanına her şeyin yolunda gittiğini, birkaç gün sonra Prof. Sinan Oktem'i mahvedecek ve siyasi hayata başlamadan her şeyi bitirecek DVD'yi teslim edeceğini söylemişti. Bu başarısızlık bakanlık hayallerinin sonu anlamına geliyordu. Ayrıca tonla masrafa da girmişti.</p>

  <p>"Olamaz!" diye inledi Mahmut.</p>

  <p>"Ben de şaşırdım, ama birlikte olmak istemedi benimle."</p>

  <p>"Neden, neden ama? Mutlaka bir sebebi olmalı." Yoksa iktidarsız filan mı?"</p>

  <p>Melda için de zordu bu telefon konuşması. Mahmut'un çileden çıkacağını, bozulacağını biliyordu, en önemlisi de onu ikna edip, inandırmaktı.</p>

  <p>"Belki de," diye fısıldadı.</p>

  <p>Avukat bu fikre sıcak bakmamıştı.</p>

  <p>"O halde neden davetini kabul edip, yemeğe geldi?"</p>

  <p>"Bilmiyorum. Belki sadece sohbet etmek istemişti."</p>

  <p>"Saçmalama. Hangi erkek seninle sadece sohbet için akşam yemeğine gelir?"</p>

  <p>"Kim bilir, belki öyleleri de vardır hayatta."</p>

  <p>"Melda, çıldırtma beni. Olmaz öyle şey. Bu işi mutlaka tamamlamalısın."</p>

  <p>"Üzgünüm ama imkanı yok artık. Başaramadığımı kabul ediyorum. Hem aldığım ücreti de sana iade edeceğim."</p>

  <p>Son cümle avukatın aklını daha da karıştırmıştı. İnanılacak gibi değildi, paraya tapan Melda'nın peşin aldığı ücreti geri vereceğini söylemesi çok tuhaftı. Melda ölse bu teklifi yapmazdı; üstelik kaç gündür bu işin peşindeydi.</p>

  <p>Henüz çözemediğim bir bit yeniği var bu işin içinde, diye düşündü. Dün gece Bebek'teki evde hiç beklemediği bir şeyler yaşanmış olmalıydı. Ama bunu telefonda anlaması mümkün değildi. Sertçe homurdandı.</p>

  <p>"Yarın ilk uçakla İstanbul'a geliyorum."</p>

  <p>"Hiç zahmet etme. Ben Ankara'ya döneyim daha iyi. Burada yapacağım bir şey kalmadı artık."</p>

  <p>"Öyle mi sanıyorsun? Sana verdiğim görevi bitirmek zorundasın."</p>

  <p>Mahmut'un sesi öylesine soğuk ve tehditkârdı ki, korku nedir bilmeyen Melda bir an iliklerine kadar titredi.</p>

  <p>Ertesi gün saat 11:00'de Mahmut, Bebek'teki çatı katının denize nazır odasında gergin bir şekilde oturuyordu. Cahit'le Melda da karşısındaydı. Cahit onu havaalanından almış doğru Bebek'e getirmişti. Melda kararlıydı ve bir gece önceden toparlanmaya başlamıştı. Tablolarını derleyip üstlerini örtmüş, Ankara'ya götürmeye hazır hale getirmişti. Bavulu da hazırdı. İstanbul'da kalmamaya evine dönmeye kararlıydı.</p>

  <p>Mahmut sinirli bir sesle, "Her şeyi en başından dinlemek istiyorum. Aksayan nedir? Neden başarısız oldunuz?" diye sordu.</p>

  <p>Cahit'in söyleyeceği bir şey yoktu, o elinden geleni yapmıştı. Konuşması için genç kadına baktı. Melda soru üzerine omuz silkti.</p>

  <p>"Dün gece telefonda söyledim ya, beceremedim. Adam beni istemedi."</p>

  <p>Mahmut'un gözlerinde korkunç bir ifade vardı.</p>

  <p>"Yalan söylemeyi bırak Melda," diye homurdandı. "Bana gerçeği anlat. Dün akşam burada ne oldu? Neden o adam son anda seninle yatmaktan vazgeçti?"</p>

  <p>Melda onurunun kırıldığını hissediyordu. Bu kendini bilmez adam ona bir fahişeymiş gibi muamele ediyordu. İçi isyanla doldu ama sonunda itirazdan, bağırıp çağırmaktan vazgeçti. Avukatın teklifini benimsediğine göre, planın içindeki rolünün de fahişelik olduğunu kabul etmek zorundaydı; bunun başka bir açıklaması yoktu. Yatağa girip hocayla sevişecek ve bütün bu mahrem anlar kayda alınacaktı. Bu görevi kabullenip üstlenen kadına başka ne sıfat yakıştırılabilirdi ki? İradesini zorlayıp sakinleşmeye çalıştı.</p>

  <p>"Ne bileyim ben? İstemedi işte!.. Sebebini bilmiyorum. Belki de profesör senin tahmininden daha namuslu biri."</p>

  <p>"Sen onu külahıma anlat. Öyle olsa dün gece ziyaretine gelir miydi? Hem herifin tuzağa düştüğünü, sana ilk görüşte sırılsıklam âşık olduğunu söyleyen sen değil misin?"</p>

  <p>Melda bozuntuya vermedi.</p>

  <p>Durum bu raddeye geldikten sonra gerçekleri Mahmut'a asla anlatamazdı, zaten anlatsa da hiçbir yararı olmayacağını biliyordu, Mahmut içinden geçenleri, duygularını anlayacak yapıda biri değildi.</p>

  <p>"Yanılmışım," dedi. "Benden hoşlandığım sanmıştım."</p>

  <p>Mahmut dik dik kadını süzdü.</p>

  <p>"Her şeyi, tüm yaptıklarını bilmek istiyorum."</p>

  <p>"Yahu bir yemekte ne yapılır ki? Şarabımızı içtik, işveli bir şekilde ona yaklaştım."</p>

  <p>"E?"</p>

  <p>"Sarılıp öptüm."</p>

  <p>"Sonra?"</p>

  <p>"Sonra ne olur? Adam istekliyse kadını yatağa sürükler."</p>

  <p>"Seninle sevişmeyi istemedi mi?"</p>

  <p>"İstemedi dedim ya!."</p>

  <p>"Ne yaptı peki?"</p>

  <p>"Kusura bakmayın, ben evliyim, dedi." Mahmut'un gözleri irileşmişti. "Evliyim mi dedi?"</p>

  <p>"Evet."</p>

  <p>"Vay hıyar vay! Ulan dünyada böyle erkekler var mı hâlâ? Senin gibi güzel bir karıyı reddetti, öyle mi?"</p>

  <p>"Aynen öyle."</p>

  <p>Melda'nın benliğindeki tiksinti köpürerek artıyordu. Bir zamanlar karşısındaki herife nasıl tahammül ettiğine şimdi şaşıyordu. Mahmut ise ilk şaşkınlığını üzerinden atınca gözlerini kısıp düşünmeye başladı. Bu meselede aklının almadığı bazı karanlık noktalar vardı. Aklının yatmadığı en önemli nokta, Prof. Öktem'in bu denli namusu mücessem olmasıydı. Şayet Melda ona profesyonelce yaklaşmışsa, adamın o güzelliğin etkisinden kurtulması söz konusu olamazdı, bunu kendi tecrübesiyle bilirdi. Melda'nın elinden hiçbir erkek kurtulamazdı. Adam bu başarıyı gösterdiyse, bir şeyden mi şüphelenmişti? Yabana atılacak bir fikir değildi bu; öyle ya, yeni bir hayatın eşiğindeydi hoca, sakın kendisine bir tuzak kurulduğunu hissetmiş olmasındı?</p>

  <p>Avukat ikisine birden bakıp homurdandı. "Ulan bu herif sakın bir şeyden pirelenmiş olmasın?" İlk cevap Cahit'ten geldi. "Ne gibi bir şeyden ağabey?"</p>

  <p>"Ne bileyim, kendisine bir komplo kurulduğundan filan."</p>

  <p>"Saçmalama Mahmut," diye homurdandı Melda. "Nasıl şüphelenebilir?"</p>

  <p>"Orası belli olmaz. Acaba herifi eve çağırmakla acele mi ettiniz?"</p>

  <p>Üçü de birbirini süzdü. Melda zihninden bu düşüncenin kendisi için bir çıkış yolu olup olamayacağını geçirdi.</p>

  <p>Sonra fısıldar gibi, "Belki de," dedi. "Ama bize acele edin diyen sendin. Ben de fırsatını bulur bulmaz adamı eve çağırdım. Böyle olacağını ne bileyim."</p>

  <p>Mahmut bir süre susup düşündü. Bu sorunu mutlaka halletmeliydi. Başka çaresi yoktu. Sonunda kelimelerin üzerine basa basa konuştu.</p>

  <p>"Bir daha deneyeceğiz."</p>

  <p>Genç kadın hemen itiraz etti.</p>

  <p>"Artık imkânsız. Bir daha gelmez buraya."</p>

  <p>Avukat kendinden emin bir şekilde konuştu.</p>

  <p>"Gelir. Gelecektir."</p>

  <p>Sapsarı kesilen Melda yutkunarak sordu. • "Nasıl?"</p>

  <p>"Bir yolunu bulacağız. Başka çaresi yok. O görüntüler çekilecek."</p>

  <p>"Hiç sanmıyorum. Hocayı biraz tanıdıysam gelmeyecektir."</p>

  <p>"Bu kadar emin olma."</p>

  <p>"Neye güveniyorsun Mahmut?"</p>

  <p>"Sana tabii," diye fısıldadı avukat.</p>

  <p>Melda'nın yanından düş kırıklığı ile ayrılan Sinan o gece uzun süre soğuk havaya aldırmadan, sokaklarda dolaştı durdu. Renkli ve canlı hayalleri sadece iki gün sürmüştü. Pek tabiidir ki düşlerini süsleyen hayaller arasında Melda ile sevişmek de vardı, ama onu asıl üzen, ruhunda sıkıntıya çare olarak gördüğü sevgiyi bulamamasıydı.</p>

  <p>Büyük bir gaf yaptığının farkındaydı; genç ve güzel kadının kendisini sevebileceğini hayal etmek aptalca bir düşünceydi. Melda'nın kendisinden hoşlandığını sezmişti fakat bu tomurcuklanan bir aşk olamazdı, nitekim olmamıştı da. Kadın yanlış anlaşıldığını anlayınca, kendini dizginlemiş ve sonunda başka birini sevdiğini itiraf etmişti. Neyse ki gerçekle erken yüz yüze geldim, diye düşündü. Melda'ya daha fazla bağlanması, onu vazgeçilmez bir saplantı haline getirmesi de mümkündü, zira bu konularda oldukça toydu, ilerlemiş yaşına rağmen yeterli tecrübesi yoktu. Yıkılmıştı kuşkusuz, ama ateş bacayı daha da fazla sarmadan, terk edilmenin tahrip edici etkisinden kurtulma şansına sahipti. Kabul etmeliydi ki, gururu incinmişti.</p>

  <p>Eve döndüğünde asık suratlı ve sinirliydi. Rezzan yatmamış onu beklemişti. Kocasına bakar bakmaz, "Hayrola, Ankara'da tatsız bir şey mi oldu, çok gerginsin," diye söylendi. Sinan apartmandan içeriye girinceye kadar uyduracak bir yalan tasarlamamıştı.</p>

  <p>"Sanırım Fahir Ozan benim bu görevi kabullenmeme karşı," diyebildi.</p>

  <p>"Buna hiç şaşmadım. Hepsi kurt gibi politikacı. Merak etme Hulusi Göçer'le, Nuri Karaçam da sana cephe alacaklardır. Şimdilik sesleri çıkmıyorsa, henüz durumun kesinleşmemesindendir."</p>

  <p>"Galiba haklısın," diye söylendi Sinan.</p>

  <p>"Anlatsana, neler konuştunuz Başkan Fahir Ozan'la."</p>

  <p>"Çok yorgunum Rezzan. Şimdi konuşacak halim yok. Yarın konuşuruz bu konuyu." Rezzan ısrar etmedi.</p>

  <p>Aslında memnun da olmuştu. Kocasının siyasete bulaşmasını kesinlikle istemiyordu. Sadece, "Aç mısın?" diye sordu.</p>

  <p>"Hayır, uçakta bir şeyler atıştırdım," dedi Sinan ve soyunmak üzere doğruca yatak odasına yürüdü. Bir an önce yatağa girmek ve düşüncelerine gömülmek istiyordu..</p>

  <p>Rumelikavağı'ndaki balık restoranlarından birindeydiler.</p>

  <p>Mevsimin kış, üstelik hafta arası bir gün olması nedeniyle restoran neredeyse boş sayılırdı. Mahmut özellikle uzak ve tenha bir yere gitmeyi tercih etmişti. Eşi dostu, tanıdıkları her şehirde bir hayli kalabalıktı ve şu sıralar eski sevgilisiyle birlikte görünmek istemiyordu. Aslında görünmek istememesinin en önemli nedeni de gerçekleştirmeyi kesinlikle kafasına koyduğu planın baş oyuncusu olan Melda ile bir tanıdığına rastlama endişesiydi.</p>

  <p>Melda ızgara lüferini didiklerken, asık bir yüzle, "Beni unut, ben bu işte yokum artık," diye homurdandı. Pişkin avukat sırıttı.</p>

  <p>"Hayır varsın ve sonuna kadar da olacaksın," dedi. "Niye laf anlamıyorsun Mahmut; adam beni istemedi yahu! Daha başka ne yapabilirim ki? İstemiyor işte, zorla koynuma alamam ya?"</p>

  <p>"Alacaksın güzelim. Başka çaren yok!" Genç kadın bu kez şaşırarak avukata baktı. "Ne demek istiyorsun<span class="t3">A</span> Zorla güzellik olmaz ki, adam beni istemiyorsa ne yapayım?"</p>

  <p>Mahmut hiç oralı olmadı, ama yüzündeki sırıtkan ifade birden kayboldu ve gözlerinde tehditkâr bir ifade belirdi.</p>

  <p>"Bu işi sonuna kadar sürdüreceksin, yoksa hayatın kayar. Henüz nedenini bilmiyorum ama bana yalan söylediğini düşünüyorum."</p>

  <p>"Saçmalıyorsun. Neden sana yalan söyleyecekmişim ki?"</p>

  <p>"Benim de henüz çözemediğim husus bu zaten. Yoksa herife âşık mı oldun?"</p>

  <p>Genç kadın bir an dehşete kapılmış gibi avukatın gözlerinin içine baktı.</p>

  <p>"Çıldırdın mı sen? Babam yaşındaki adama neden âşık olayım? Âşık olacak başka adam mı kalmadı?"</p>

  <p>"E, gönül bu belli olmaz. Seni iyi tanırım; benim bildiğim Melda, herif bana yüz vermedi, diye teklif ettiğim parayı geri çevirmez. Şayet bu paradan feragat ediyorsan altında esaslı bir bit yeniği olmalı."</p>

  <p>Melda elinde olmadan sarardı. Duygularını Mahmut'un anlaması olanaksızdı. Onun iddia ettiği gibi Sinan'a âşık değildi kuşkusuz, ama ona sempati duyuyor, hiç alışık olmadığı dürüstlüğünü takdirle karşılıyordu. Ayrıca bu denli alçakça bir komploya da ortak olmak istemiyordu. Birden sinirlenerek homurdandı.</p>

  <p>"Kullandığın kelimeleri hiç beğenmedim, ne demek istiyorsun sen, yani beni tehdit mi ediyorsun?"</p>

  <p>"Evet hayatım, aynen öyle. Tehdit ediyorum."</p>

  <p>Elindeki çatal bıçağı tabağın kenarına bırakan genç kadın inanmazmış gibi avukata baktı yeniden.</p>

  <p>"Sen ne dediğinin farkında değilsin. Kim oluyorsun da beni tehdide kalkışıyorsun? Kılıma bile dokunamazsın. Bu ne cüret?"</p>

  <p>"Tabii, ben kılına bile dokunmayacağım. Ama yanında şoförün olarak bulunan Cahit var ya, o sabıkalı biridir. Onu iki defa ipten döndürdüm. Her istediğimi sorgusuz sualsiz yerine getirir, hem de hiç düşünmeden."</p>

  <p>Melda ürperdi.</p>

  <p>"Yani beni öldürtecek misin?"</p>

  <p>Avukat tekrar sırıttı.</p>

  <p>"Yo, sana kıyamam. Ama Cahit rahatlıkla o güzel yüzüne kezzap döküverir veya kullanmakta çok usta olduğu jiletle doğrayabilir seni. Biliyor musun, iki sene evvel kendisine ihanet eden imam nikahlı karısının önce burnunu kesmiş sonra da boğarak öldürmüştü. Delil yetersizliği nedeniyle onu ben kurtarmıştım."</p>

  <p>Genç kadın donup kalmıştı. İnanmayan bakışlarla bakakaldı Mahmut'a.</p>

  <p>"İnanmıyor musun? İstersen kendisine sor. Bir boş vaktinde sana anlatsın."</p>

  <p>Yutkundu Melda. Bu blöf veya kurusıkı tehdit olamazdı. Kesinlikle Mahmut'un yalan söylemediğini anladı.</p>

  <p>Geriye yaslanıp, "Vay be!" diye homurdandı. "Sen ciddi görünüyorsun."</p>

  <p>"Evet, öyleyim. Beni anladığına da sevindim. Bilirsin ben açık sözlüyümdür; seni de çok takdir ederim. Hayatıma girmiş olan en güzel kadınsın. Sana kolaylıkla yapabileceğin bir iş teklif ettim, iyi de para ödeyeceğimi söyledim. İleri sürdüğün her şartı da kabul ettim. Aslında bu teklifi başka bir kadına (ja götürebilirdim, ama ısrarla seni tercih ettim. Çünkü yalnız güzel değil, çok da zekisin ve ben de bunu çok iyi bilirim. Sakın beni reddetmeye kalkışma, iyi düşün. Bu meselede ikimiz için de geri dönüş yok. Anlıyorsun, değil mi? O herif sahip olduğun nefis güzelliği bir anda kaybetmene değmez."</p>

  <p>Hiç de korkak bir kadın değildi Melda. Aslında kuru sıkı tehditlere pabuç bırakacak mizacı yoktu ama o an avukatın çok ciddi olduğunu anlamıştı. Mahmut'un planını bir daha düşündü; meselenin özünü göremeyecek kadar saf bir insan değildi, burada yalnız sıradan bir kişinin değil, memleketin mukadderatında rol alacak bir adamın mahvedilmesi söz konusuydu. Muhtemel bir başbakanın. Tüyleri ürperdi.</p>

  <p>Dahil edildiği plan aslında onun boyunu çok aşıyordu. Ta baştan bu teklifi kabul ettiği için şimdi çok pişmandı. Yeterince düşünmediğini, Mahmut'un önerdiği paranın cazibesine kapılarak balıklama daldığını itiraf etmek zorundaydı. Teklif her yönüyle pisti. Yine de son kez itiraz etmeye çabaladı.</p>

  <p>"Bu düpedüz şantaj Mahmut. Hem de çok önemli bir insana yapılacak alçakça bir saldırı. Er geç bu işin faillerini bulurlar, ben de okkanın altına giderim."</p>

  <p>"Saçmalıyorsun Melda! Ben de seni daha akıllı sanırdım. Sen bu görüntülerin, internet abonelerine veya cep telefonlarına mı gönderileceğini sanıyorsun? Kafanı çalıştır biraz."</p>

  <p>"Ya ne olacak?"</p>

  <p>"O filmi sadece Profesör Sinan Öktem görecek." Genç kadın bir an duraladı. "Sadece o mu dedin?"</p>

  <p>"Gayet tabii. Enayi miyim ben?"</p>

  <p>"Neden sadece o?"</p>

  <p>"Çünkü o görüntüleri görür görmez, rezil olacağını anlayacak ve daha siyasi hayata girmeden pilisini pırtısını toplayarak hayalleriyle birlikte Ankara'dan kaçacak. Üniversite onun nesine yetmiyor, bırak herkes kendi çöplüğünde kalsın."</p>

  <p>Melda kara kara düşünmeye başladı. İyice köşeye sıkışmıştı; bir yandan tehdit ediliyor ve korkutuluyor, diğer yandan da vicdanı yükleneceği sorumluluk altında eziliyordu. Tüm cesaretini toplayıp beynini kemiren soruyu avukata yöneltti nihayet.</p>

  <p>"Peki Mahmut, senin bu işteki çıkarın nedir?"</p>

  <p>Avukat sırttı yine.</p>

  <p>"İstikbal..." dedi sonunda keyifle.</p>

  <p>"Ne istikbali?"</p>

  <p>"O kadarını kurcalama Melda. Aklın ermez senin dönen dolaplara. Ama şu kadarını söyleyebilirim, yükseleceğim, hem de tahmin ve tasavvur edemeyeceğin kadar yukarılara tırmanacağım."</p>

  <p>"Yani yeniden politikaya mı gireceksin?"</p>

  <p>"Olabilir. Şimdi bana kararını bildireceksin. Sana teklif . ettiğim parayı mı tercih ediyorsun, yoksa bu şahane yüze atılmış altı yedi jilet yarasını mı?"</p>

  <p>Tüm iyi niyetine rağmen titredi genç kadın.</p>

  <p>Kabullenmekten başka hiç şansı yok gibiydi.</p>

  <p>Sessizliği çaresizliğindendi.</p>

  <p>Berbat bir gün geçiriyordu Sinan. Yorgun, isteksiz, yıkılmış ve ümitsizdi. Aslında meseleyi fazla büyüttüğünün de farkındaydı. Sonuçta hoşlandığı, güzel bir kadınla karşılaşmış, kısa bir süre hayallere kapılmış, tek düze giden hayatını değiştirecek bir fırsat yakaladığını, yaşamına pek tatmadığı bir canlılık ve hareket geleceğini sanmıştı. Uzun süre düşünmüştü de, acaba bu heyecanın altında artık âdeta unutulmaya yüz tutan cinsel kıpırdanışların etkisi mi vardı? Yoksa tümüyle yeniden âşık olma ihtiyacı mıydı? Tam bir sonuca varamamıştı; belki her ikisi de etkilemişti onu. Rezzan ile cinsel yaşamları biraz erken noktalanmıştı; Sinan hâlâ sıhhatli ve normal bir erkekti. Fiziksel olarak bu ihtiyacı duyması çok doğaldı ama kendini tamamen bilime adayan karısı, sanki her geçen sene kadınlığını biraz daha unutarak evliliğin bu yönünü ihmale başlamıştı. Çok önceleri Sinan kusuru kendinde aramıştı, ama aslında karısına her yaklaştığında Rezzan'ın isteksizliği karşısında ister istemez o da mesafeli davranmaya başlamıştı.</p>

  <p>Ama asıl sorun cinselliğin ötesinde, diye düşündü Sinan. Yaşlanmaya başlamanın verdiği bir bunalımdı bu; her geçen gün gençliğine duyduğu özlemin sonucuydu. Hayatına yeni bir kadının girmesini, kendisini gençlik günlerindeki gibi sevmesini istiyordu. Belki tabiat kurallarına tersti isteği, ama bu arzuyu içinden silkip atamıyordu bir türlü. Girdiği topluluklarda yanında genç ve güzel bir kadını, karım diye takdim etmeyi, herkesin gözlerini karısından ayıramamasını istiyordu. Melda'yı ilk gördüğü anda heyecanlanması, istediği nitelikte birini bulduğu yanılgısına kapılması da ondandı. Melda gerçekten de herkesin ilgisini çekecek, takdirini kazanacak biriydi. Güzelliği, cazibesi, alımlı havası, konuşması, davranışları tek kelimeyle kusursuzdu.</p>

  <p>Sabahtan beri gecenin etkisinden kurtulamamıştı. Melda'nın sözünü ettiği o avukat herhalde kendisinden çok daha genç olmalıydı. Belki daha yakışıklı ve kadına uygun biriydi. Neyse, diye geçirdi, içinden. Hiç olmazsa olay daha derinleşmeden noktalanmış ve Melda gerçeği itiraf ederek ilişkiyi başlamadan noktalamıştı. Ayrıca teselli bulması gereken bir nokta daha vardı; en azından öğrenmişti ki, bu haliyle bile genç ve istediği gibi bir kadının dikkat ve ilgisini çekebiliyordu hâlâ. Belki bu girişimi başarısız sonuçlanmıştı ama ilerdeki günlerin ne getireceği de bilinmezdi. Birden düşüncelerinden utandı. Bu uçarılık, çapkınlık sendromu da nereden çıkmıştı? Neler oluyordu? Acaba her erkek belirli bir yaşa gelince aynı bunalımı yaşıyor muydu? Yoksa bu kendisine özgü bir hal miydi? Elinde olmadan gülümsedi, bu tempo devam ederse halk arasında galat olmuş laf misali, kendisini de teneşir mi paklayacaktı?</p>

  <p>İşte tam aklından bunları geçirirken birden masanın üzerindeki telefonun çalmasıyla irkildi. Öylesine bir bunalım içindeydi ki canı kimseyle görüşmek istemiyordu. Telefonu açmadan evvel kolundaki saate göz attı, dört buçuktu. Fakültedeki arkadaşlarından biri aramıyorsa, mutlaka Rezzan olmalıydı. İsteksizce reseptörü kaldırdı.</p>

  <p>"Alo."</p>

  <p>Ses yoktu.</p>

  <p>"Buyrun, efendim" dedi.</p>

  <p>Hattın öbür ucundan birden ağlamaklı bir ses yükseldi. "Benim, Melda. Utanıyorum ve çok üzgünüm."</p>

  <p>Sesi inler gibi ve fısıltı halinde geliyordu, hatta Sinan rahatça duyamıyordu. Doğrusu böyle bir telefonu da hiç beklemiyordu. Bir an şaşkınlıktan ne diyeceğini bilemedi, daha doğrusu aklına söyleyecek bir şey gelmedi. Nihayet güçlükle, "Seni iyi duyamıyorum," diyebildi.</p>

  <p>"Duyamazsın tabii. Çünkü ağlıyorum.. Çok pişmanım.."</p>

  <p>Duraklayıp kaldı Sinan. Acaba ne demeliydi.</p>

  <p>"Ağlama. Akıttığın göz yaşlarına yazık değil mi? Ne yapalım, üzülme boşuna. Kader, keşke seninle on yıl evvel karşılaşsaydık."</p>

  <p>Hıçkırıklar devam ediyordu.</p>

  <p>"Ne kaderi? Kaderin ne ilgisi var bununla?"</p>

  <p>Prof. Öktem yerinde doğruldu. "Şey..." diye fısıldadı. "Hayatında başka bir erkek varmış. Ve bu son derece doğal. Geç kalmışım. Bu da kaderin bana oynadığı bir oyun işte."</p>

  <p>"Yalan söyledim. Benim hayatımda başka biri yok."</p>

  <p>"Ama... ama bana dedin ki..."</p>

  <p>"Biliyorum sana ne dediğimi. Elimde değildi.. Anlaşana, asıl kendi kaderime bozuldum ben. Galiba gerçeği kabullenemedim."</p>

  <p>"Hangi gerçeği?"</p>

  <p>"Galiba hâlâ anlamıyorsun Sinan. Ben..."</p>

  <p>"Evet, devam et."</p>

  <p>"Nasıl oldu bilmiyorum, hâlâ şaşkınım. Her şeyin bu kadar çabuk ve birden bire gelişeceğini hiç sanmıyordum, düşünemedim. Ben... seni seviyorum Sinan. Sana âşık oldum."</p>

  <p>Sinan bir an kroke olmuş boksör gibi hissetti kendini. Eli titremeye başladı; ne böyle bir telefonu ne de bu itirafı bekliyordu Kısa bir süre dili tutuldu.</p>

  <p>"Emin misin?" diyebildi nihayet.</p>

  <p>"Sen gittikten sonra sabaha kadar uyuyamadım. Devamlı ağladım. Hem yaptığım kabalık için kendimi affedemedim, hem de sonsuza kadar seni kaybettiğimi düşündüm."</p>

  <p>"Peki ama neden bana böyle bir yalan söyledin?"</p>

  <p>Melda'nın hıçkırıkları biraz kesilir gibi oldu.</p>

  <p>"Gerçeği bilmek istiyor musun? Seni kıskandım."</p>

  <p>"Kimden?"</p>

  <p>"Karından tabii. Sen evlisin. Bizim sonumuz olamaz. Kendimi iyi tanırım, bir erkeği seversem, ömür boyu ona bağlı kahrım. Sen tam benim hayallerimi süsleyen, bilinçsizce hayatım boyunca aradığım kişisin. Sıcak, müşfik, sokulgan ve anlayışlı. Tam beni çekip çevirecek, tatlı haşarılık ve şımarıklıklarımı sevgiyle kabullenecek, bana şefkatle yaklaşacak birisin. Dün geceyi düşün, o yemeğin sonunun nasıl geleceğini tahmin edemiyor musun? Sütün ruhumla seni istiyordum. Az kalsın her şeyi mahvedecek, altından kalkamayacağım ve ömrümün sonuna kadar acısını çekeceğim bir şeye kalkışacaktım."</p>

  <p>Sinan'ın çeneleri neredeyse kilitlenmişti.</p>

  <p>"O yalanı söylemekle daha iyi bir şey mi yaptığını sanıyorsun?" dedi. Duraklayan Melda heyecana kapılmış gibi sordu. "Beni bağışlayacak mısın?"</p>

  <p>"Çılgınım benim. Bağışlamak da ne demek? Sadece derin bir hayal kırıklığına uğramıştım. Kötü kaderim, demiştim. Ben de seni deliler gibi seviyorum."</p>

  <p>"Doğru mu söylüyorsun Sinan?"</p>

  <p>Prof. Öktem bir an toparlanarak etrafına bakındı. Çalışma odasında her zaman birileri olurdu; neyse ki şans eseri o anda kimse yoktu yanında. İçini çekip mırıldandı.</p>

  <p>"Bu konuyu telefonda konuşamayız. İlk fırsatta bir yerde buluşalım."</p>

  <p>"Akşam evime gel. Şoförümü yollayayım mı?"</p>

  <p>Yüreği hop etti Sinan'ın. Bunu çok isterdi ama imkânı yoktu, Rezzan'a söyleyebileceği bir gerekçe bulamazdı. Üstelik iki gece üst üste...</p>

  <p>"Yarın öğleden sonra olmaz mı?" diyebildi.</p>

  <p>"Tamam hayatım olur."</p>

  <p>"Boğaz'da bir yemek yeriz."</p>

  <p>"Hayır sokakta buluşmayalım, evime gelmeni istiyorum. Gözlerden uzak, baş başa oluruz."</p>

  <p>"Anlaştık, saat bir sularında sendeyim."</p>

  <p>"Seni seviyorum Sinan ve şimdi çok mutluyum."</p>

  <p>"Ben de," dedi Sinan ve telefonu kapattı. Heyecandan titriyordu.</p>

  <p>Bu telefon konuşmasını Bebek'teki evde Melda'nm karşısında dinleyen Mahmut, zevkten titreyerek dinledi. "Harikaydın," dedi. "Kim olsa inanırdı sana." Melda o sırada gözlerinde biriken yaşları silmekle meşguldü, ne var ki avukatın rol gereği akıttığını sandığı gözyaşları gerçeğin ta kendisiydi.</p>

  <p>Puslu, basık, iç karartan bir hava hâkimdi o gün Ankara'ya. Sol eğilimli üç partinin başkanları saat 15.30'da Hür Solcu Parti'nin Onursal Başkanı Musa Süren evinde buluşmayı kararlaştırmışlardı. Uzunca bir süredir basının gündeminde olan sol partilerin birleşmesi projesi, nihayet bugün biraz daha olgunlaşmış olarak müzakere edilecek ve bir karara bağlanacaktı. Buluşmadan haberoar olan kalabalık bir basın ordusu şimdiden Musa Süren'in evi önünde toplanmıştı bile. Genç gazeteciler, televizyon muhabirleri ve kameramanlar heyecan içinde kapı önünde birikmiş, ayazın altında bekleşiyorlardı.</p>

  <p>Onursal Başkan'm ilk konuğu, kendi partisinin lideri Fahir Ozan oldu. Yaşlı adamın en çekindiği kişi, ne yazık ki kendi partisinin lideriydi. Musa Süren, Fahir Ozan'ın sol partilerin birleşmesine itirazı olacağını hiç sanmıyordu da, iş başkanlığa gelince kızılca kıyametin kopacağından emindi. Daha önce parti içindeki emektar yandaşları vasıtasıyla yaptırdığı yoklamalar hep bu noktada kilitlenmişti. Sol partiler arasında en eski geçmişe, en çok seçmene ve en geniş parti teşkilatına sahip olan Fahir Ozan, liderliği kimseye kaptırmamaya kararlı gibi görünüyordu. Kısmen haklı olduğu da söylenebilirdi. Musa Süren çok düşünmüş, mevcut durumu düzeltmek, yıllardır birbirini kemiren hizipleşmeden kurtulabilmek ve aynı çatı altında toplanarak iktidara gidecek kadar güçlü bir muhalefetin temelini atabilmek için tek yolun bu olduğuna karar vermişti. Solun düze çıkmasının ancak, siyasetin batağında yıpranmamış, adı politikada fazla duyulmamış fakat geniş seçmen kitlelerinin güvenebileceği, taze ve enerjik bir beynin başa geçmesiyle mümkün olacağına inanmıştı. Aktif politika yaptığı sıralarda buna benzer bir şans ortaya çıktığında, en fazla itiraz bizzat kendisinden gelmişti; bugünkü hazin durum onun sonucuydu. Siyasette aşırı iktidar hırsının ne anlama geldiğini tecrübesiyle en iyi takdir edecek insanlardan biriydi artık. Çok düşünmüş ve teklifini ilk olarak güvendiği gazeteci Oğuz Arkan'a açıklarken, yeni kurulacak sol ittifakın liderinin de ancak Prof. Sinan Öktem olabileceğini beyan etmişti. Prof. Öktem siyaset için genç sayılırdı, ayrıca dürüst kişiliği, bilimsel otoritesi, memleketin sıkıntılarını tespit ve teşhis yeterliliği, herkes tarafından sevilen ve sayılan bir kişi olması, Musa Süren'in onu bu makama en uygun ve yeterli kişi görmesine neden olmuştu.</p>

  <p>Pek tabiidir ki, Fahir Ozan itiraz edecekti. Bu fırsatı kaçırmak istemezdi. Bütün sorun bu itirazı nereye kadar sürdüreceği noktasında düğümleniyordu. Daha önce kendisiyle kısa bir telefon görüşmesi yapmış ve düşüncesini açıklamıştı. O konuşmada Fahir Ozan prensipte sol partilerin birleşmesine itiraz etmemekle beraber, sıra liderlik konusuna geldiğinde, bu kararın isabeti konusunda lafı gevelemiş, doğrudan muhalefet etmemekle beraber, adayın bu alandaki deneyimsizliğinin ilerde sorunlar yaratacağını imaya çalışmıştı. Biraz haklıydı da, parti liderliği üniversite kürsüsünde ders vermeye benzemezdi ama ne var ki, geniş seçmen kitlelerine ulaşabilmek için siyaset arenasına mutlaka yeni bir yüz, yeni bir nefes ve halkın sempati duyduğu, inanıp güvendiği bir isim çıkarmak gerekiyordu. Başarıya mevcut kadrolarla erişmek olanaksız görünüyordu Musa Süren'e.</p>

  <p>Yaşlı politikacı konuğunu ayakta karşıladı.</p>

  <p>Fahir Ozan onu karşısında görünce hemen koşar adım yanına yaklaşmış, saygı ile elini sıkarak, rahatsız olmamasını ayağa kalkmamasını rica etmişti. Gerçekten de Musa Süren son zamanlarda oldukça hastaydı. Her geçen gün biraz daha çöküyordu.</p>

  <p>Süren, Fahir Ozan'in kurt bir politikacı olduğunu bilirdi; gösterdiği nezaket ve saygının altında makam hırsından sıyrılmayacak kadar inatçı ve katı tutumlu olduğunu da. Önerdiği teklif gittikçe çöken solun ayakta kalabilmesinin, en azından ne yapacağını, kime oy vereceğini bilemeyen kararsız seçmeleri kazanmanın da tek yoluydu. Geniş halk kitleleri mevcut siyasi kadrolardan bıkmış ve bezmişti; artık değişmelerinin kaçınılmaz olduğuna inanıyordu. Ne yazık ki sol camiada, güçlü, sözüne güvenilir, karizmatik lider yetişmiyordu. Musa Süren'in düşüncesine göre Prof. Öktem bu iş için biçilmiş kaftandı.</p>

  <p>Onursal Başkan, davete biraz erken icabetin altında, diğer liderler gelmeden Fahir Ozan'in söyleyeceği veya ileri süreceği bazı itirazlar olacağını varsayarak beklemeye başladı. Karşılıklı nezaket cümlelerinden sonra, Fahir Ozan'ın hemen konuya geçeceğini düşünüyordu. Ama hayrettir, parti başkanı henüz hiçbir şey söylememişti. Üstelik birleşme fikrinin kendi partisi içinde tartışılmadan basına duyurulmasından dolayı, onun kendisine biraz kırgın olduğunu da biliyordu Musa Süren. Sabırla bekledi. Ancak Fahir Ozan gayet rahat ve ilgisiz bir şekilde âfâki konularda konuşup duruyordu. Önce Onursal Başkan'ın sağlığı ve tedavisiyle ilgili sorular sorduktan sonra konuyu onun çok ilgi duyduğu operaya getirdi. Sanki ziyaretini sıradan göstermeye çalışıyordu.</p>

  <p>Musa Süren hafif bir tedirginlik hissetti. Uzun zamandan beri aktif siyasetin içinde değildi, partisinin mensupları zaman zaman ziyaretine gelir, akıl danışır, zorlandıkları zaman nasıl bir yol izleyecekleri konusunda fikrine müracaat ederlerdi, ama onlar kendisine yürekten bağlı olan siyasi kişilerdi. Önceleri kendisinin sağ koluymuş gibi hareket eden Fahir Ozan ise, başkanlığa seçildikten sonra kendini biraz geri çekmiş, o eski bağlılığını ve bulunduğu pozisyonu onun sayesinde elde etmiş olduğunu unutmuş gibi davranmaya başlamıştı. Musa Süren siyasette sadakatin gereğine inananlardandı. Bu nedenle başkanlık koltuğuna oturur oturmaz sergilediği tutumdan dolayı Fahir Ozan'a kırgın olmasına rağmen, yakın çevresine bile hissiyatını pek belli etmemeye özen göstermişti.</p>

  <p>Sonunda diğer parti liderleri gelinceye kadar Fahir Ozan'm konuya girmeyeceğini anladı. Henüz çözemediği husus, itirazın bizzat bağlı olduğu partiden gelip gelmeyeceğiydi şimdi. Eğer düşündüğü gibi olursa, Musa Süren oldukça zor duruma düşecekti. En azından, ileri sürdüğü çözüm kendi partisi içinde benimsenmediği için, diğer iki ufak partiden destek bulma ümidi eni konu zayıflayacak ve fikir inanılırlığını kaybedecekti.</p>

  <p>Onursal Başkan'in içine hüzün çöktü. Uzun zamandır bu fikri benimsemiş, detaylarını düşünmüş fakat gerçekleşmesi için uygun bir ortam beklemişti. Yaklaşan seçimler nedeniyle zihnindeki projenin tahakkuku için en müsait zamandı şimdi. İyi ve başarılı politikacı uzağı görebilen; siyasi gelişmeleri analiz niteliği yüksek; zamanında doğru tercihleri yapabilip karar veren insan olmalıydı. Ancak ne yazık ki soldaki üç partinin liderleri bu yetenekten yoksundular. Aralarındaki rekabet hem seçmenin bölünmesine yol açıyor hem de solun ne güçlü bir iktidar ne de kuvvetli bir muhalefet olmasını sağlayabiliyordu.</p>

  <p>Evin hizmetkârları yeni bir telaşla harekeflenmişlerdi.</p>

  <p>Musa Süren beklediği misafirlerinden birinin daha geldiğini anladı. Yerinden doğrulurken, son anda ondan bir itiraz bekler gibi, Fahir Ozan'a bir daha baktı. Ama o başını çevirmiş, yeni gelenin kim olduğunu anlamak için kapıya bakıyordu.</p>

  <p>İkinci gelen Sosyal Kitle Partisi'nin Başkanı Nuri Karaçam olmuştu. Aynı içten karşılama merasimi ona da uygulandı. Ne de olsa bir zamanlar hepsi aynı camiadan yetişmiş insanlardı.</p>

  <p>Yaklaşık beş dakika sonra da Sosyal Aydınlanma Partisi Başkanı Hulusi Göçer gelince, konuk kadrosu tamamlandı ve salonun kapısı kapatıldı.</p>

  <p>Musa Süren projenin sahibi olarak ilk defa resmi bir şekilde tasarladığı planı en ince detayına kadar eski mesai arkadaşlarına anlattı. Üç lider de hiç seslerini çıkarmadan yaşlı adamı dinlediler. İlk etapta partilerin hangi şartlar altında birleşeceğj ve bu birleşmenin yasal şartları müzakere edildi. Vardıkları netice olumluydu ve konunun hukuki geçerliliği her hir partinin hukukçuları tarafından incelenecekti. Aslında üç parti lideri de bu konuda fazla bir itirazda bulunmamışlardı. Musa Süren zaten ilk bölümün fazla ihtilaf doğurmayacağımı! aklın yolu bir olduğu için, yaklaşan tehlikeyi her üçünün de kabul ettiklerinin bilincindeydi. Bu birleşme sağlanmazsa Türk solu silinip gitmeye mahkumdu. Ama asıl sorunun ikinci etapta, yani başkanlık için önerdiği Prof. Sinan Öktem'in kişiliğinden kaynaklanacağını ve her üç liderin de kendisine itiraz edeceğini adı gibi biliyordu.</p>

  <p>Musa Süren yanılmıştı; hiç ummadığı bir sonuç çıktı ortaya. Bazı ufak tefek sakıncalar üzerinde durulmuş; profesörün siyasi tecrübesinin yetersizliği nedeniyle bazı çatlakların zuhur edebileceği tartışılmışsa da, neticede teklifi reddeden olmamıştı.</p>

  <p>Bu sonuca en fazla hayret eden Onursal Başkan olmuştu. Teklifinin en çetrefil v(e üzerinde en fazla tartışılacak konu olduğunu sanmıştı hep. En büyük itirazın kendi parti başkanından geleceğini düşünürken, Fahir Ozan hiç karşı koymamış, bizim için uygundur, cevabını vermişti. Hulusi Göçer ile Nuri Karaçam da onun karşı koyacağını umduklarından, bu rahatça kabullenme karşısında seslerini kısmak zorunda kalmışlar, bir iki ufak itirazdan sonra teklifi onaylamışlardı.</p>

  <p>Böylece Türk solunda yapıcı bir adımın ilk imzası atılıyordu.</p>

  <p>Herkes memnundu ve rahatlamıştı. Aşağıda bekleyen kalabalık medya ordusuna alınan kararı açıklama görevi de kendi aralarındaki anlaşma gereği, Fahir Ozan'a verilmişti.</p>

  <p>Aynı günün gecesi saat 22.30 sularında Avukat Mahmut Önder kendi kullandığı arabasıyla Kızılcahamam'a yaklaşırken cep telefonunun sesiyle irkildi. Kadranda beliren hiç aşina olmadığı numaraya baktı ve telefonu açıp, "Efendim?" diye mırıldandı.</p>

  <p>"Benim, Mahmut!"</p>

  <p>Sesi tanımıştı tabii. Yine Başkan arıyordu. Nedense her seferinde başka bir telefon kullanıyordu. Geçen sefer Başkana karşı mahcup olmuştu ama bu defa her şey yolunda gidiyordu, bu nedenle de muzaffer bir edayla karşılık verdi.</p>

  <p>"Buyurun Sayın Başkanım, ne emretmiştiniz?"</p>

  <p>Parti başkanından, sana verdiğim görevi ne zaman bitireceksin, sorusunu duymaya ve hemen ağzını tıkayacak karşılığı müjdelemeye hazırlanıyordu ki, Başkan sinirli bir şekilde homurdandı:</p>

  <p>"Bu akşam televizyon haberlerini izledin herhalde, değil mi?"</p>

  <p>"Ne yazık ki izleyemedim, efendim."</p>

  <p>"Öyle mi, haberleri kaçırmadığını sanırdım. Öyleyse ben sana söyleyeyim. Söz konusu sol ittifak bugün öğleden sonra yapıldı ve halka açıklandı. İttifakın başına da Prof. Oktem'in seçilmesi karara bağlandı. Bunun ne anlama geldiğini anlıyorsun, değil mi?"</p>

  <p>Avukat sinsi sinsi gülümsedi.</p>

  <p>"Çok iyi anlıyorum, Sayın Başkanım."</p>

  <p>"Süren bitiyor Mahmut, bunu bilmiş ol; benim vaadim de sürenin sonunda geçerliliğini kaybetmiş olacak."</p>

  <p>"Bundan hiç şüphem yok, efendim."</p>

  <p>Başkan onun yolda olduğunu telefona yansıyan seslerden anlamış olmalı ki, "Yolda mısın?" diye homurdandı.</p>

  <p>"Evet, efendim. İstanbul'dan dönüyorum."</p>

  <p>"Bizim işle mi ilgili?"</p>

  <p>Avukat gülümseyerek mırıldandı. "Gayet tabii, şu an ondan daha önemli bir işim olabilir mi?"</p>

  <p>"Peki netice? Sonuca ulaştın mı?"</p>

  <p>"İki güne kalmaz sizi bile şaşırtacak nefis bir koz geçecek elinize beyefendi, hiç şüpheniz olmasın."</p>

  <p>"Umarım, haklı çıkarsın."</p>

  <p>Başkan başka laf etmeden telefonu kapatmıştı.</p>

  <p>Mahmut telefonu cebine atıp arabasına biraz daha gaz verirken öfkeyle mırıldandı: "Ulan deyyus, ulan Allahsız kitapsız pezevenk, çok yakında benim ne olduğumu sen de anlayacaksın. Hele verdiğin sözü tutma, o zaman dünyanın kaç bucak olduğunu ben sana gösteririm."</p>

  <p>Avukatın arabası gecenin karanlığında yağ gibi kayıyordu.</p>

  <p>Sinan, Melda'nın kapısını çaldığında saat tam 13:00'tü. Kapıyı açmaya koşan genç kadının yüksek topuklu terliklerinin parkelerde çıkardığı sesler yansıdı kulağına. Kapı hızla ardına kadar açıldı. Melda'yı ilk defa böyle görüyordu. Makyajsız, ağlamış, gözleri kızarmış bir yüz ve üzerinde sabahlıkla... Ama bu halde bile nefes kesecek kadar güzeldi.</p>

  <p>İkisi de bir an tek kelime söylemeden bakıştılar. Sonra Melda çılgın gibi atılarak kollarını adamın boynuna doladı ve gözyaşlarını tutamadan yeniden ağlamaya başladı. Aynı boyda oldukları için yanağına süzülen damlalar Sinan'ın da yanağını ıslatıyordu. Pişmanlığın ve kaybettiğini yeniden bulmanın bundan daha içten belirtisi olamazdı. Profesörün kolları da genç kadının bedenine sarıldı, içten, duygu yüklü, özlem dolu bir arzuyla onu kendine çekti.</p>

  <p>Melda, daha onu içeri bile almadan kulağına, "Seni çok seviyorum, lütfen beni bağışladığını söyle," diye fısıldıyordu. Bir süre öylece sarmaş dolaş kaldılar. Bu kez ilk toparlanan Sinan olmuştu.</p>

  <p>"Benim, küçük yalancım," diye fısıldadı kulağına. "Eğer seni sevmesem ve bağışlamasam burada ne işim var?"</p>

  <p>"Sımsıkı sarıl bana. Öp beni. Bağışlandığımı, hatamı yüzüme vurmayacağını kanıtla."</p>

  <p>Hâlâ kapının eşiğinde duruyorlardı. Sinan genç kadının yüzünü ellerinin arasına aldı, gözlerinin içine baktı ve özlemle dudaklarından öpmeye başladı. Hiçbir kadını böyle, arzu ve sevginin iç içe geçtiği bir duyguyla öpmemişti. Yaptığı §ey sanki yıllardır unuttuğu, hafızasından silinip yok olmuş pir eylemdi; bütün vücudu heyecanla titriyordu.</p>

  <p>Neden sonra Melda onu içeri çekti, kapıyı kapattı, koluna girip büyük camlı salona doğru sürükledi. Sinan bu aşırı pişmanlığa hâlâ bir anlam veremiyordu, zira geniş kanepenin üzerine yan yana oturduklarında, genç kadın hâlâ ağlıyor, gözyaşlarının yanağına süzülmesini önleyemiyordu.</p>

  <p>"Yeter artık, ağlama," diye fısıldadı Sinan. "Âşık olunca hepimiz anlamsız davranışlarda bulunabilir, sonra da bundan nedamet duyarız. Ufak bir yalanı bu kadar büyütmeye değmez, hem görüyorsun işte, burada, yanı başındayım. Daha fazla üzülmeni istemiyorum."</p>

  <p>Sinan anlayış ve şefkatle o harika yeşil gözlerin içine bakıyordu. Şaşkındı; o nefis gözlerde nedense hâlâ keder vardı.</p>

  <p>"Biraz fazla uzatmıyor musun bu üzüntüyü? Baksana yanı başındayım. Seni ben de mecnunlar gibi sevmesem koşa koşa gelir miydim? Ufak bir<span class="t3">A</span>kadın kaprisiydi yaptığın, bir anlık bunalım; çaresizliğin yarattığı üzüntünün dışa vurumu... Bu kadar büyütmeye değer mi? İşte hemen pişman olup beni aradın. Çoktan unuttum bile.."</p>

  <p>Fakat Melda hâlâ huzursuzdu. Sinan genç kadının gönlünü almak için üsteledi: "Befki şaşıracaksın, ama bu ufak yalanın beni daha da mutlu ettiğini çekinmeden söyleyebilirim. Monoton hayatıma bir renk kattın, beni heyecanlandırdın, kısa sürede alışık olmadığım, farklı duygular tattım. Önce kahredici bir üzüntü yaşadım, sonra da mutluluktan uçtum. Bunlar benim alışık olduğum duygular değil, mazide, gençliğimde yaşamam gereken şeyler. Bu ufacık yalanla sen beni gençlik yıllarıma taşıdın, içimde hâlâ bazı duyguların ölmediğini kanıtladın."</p>

  <p>Bu sözlerin Melda'yı rahatlatacağını sanmıştı, ama tamamen aksi oldu, genç kadın daha şiddetli bir ağlama krizine kapılarak Sinan'ın boynuna sarıldı. Uzun uzun gözyaşı döktü, Fena halde şaşıran ve ne söyleyeceğini bilemeyen Sinan, onu sessizce okşayarak krizin geçmesini bekledi. Bu ufak yalanı önemsemediğini ifade ettiğini sanıyordu.</p>

  <p>Sinan'ın epeyce beklemesi gerekti. Once ağlaması ve hıçkırıkları kesildi genç kadının, sonra kedi yavrusu gibi Sinan'a daha da sokuldu.</p>

  <p>"Beni gerçekten seviyor musun?" diye fısıldadı çocuksu bir ses tonuyla. "Evet, hem de çok seviyorum."</p>

  <p>"Ne kadar çok?"</p>

  <p>Sorudaki çocuksu hava Sinan'ı güldürdü. Ona aynı tarzda cevap vermek için onun bedenini saran kollarını çözüp iki yana açarak, "İşte, bu kadar," diye mırıldandı.</p>

  <p>"Ben şaka yapmıyorum."</p>

  <p>"Ben de yapmıyorum hayatım."</p>

  <p>"Sevdiğini nasıl kanıtlayacaksın?"</p>

  <p>"Sen nasıl bir kanıt istersin?"</p>

  <p>Melda hüzünlü bir sesle, "Bilmiyorum," diye söylendi, "Sana bir kötülük yapsam bile, sevgin bu kötülüğü bağışlayacak kadar güçlü mü?"</p>

  <p>Sorudan bir şey anlamayan Sinan, genç kadının göğsüne yasladığı yüzünü elleriyle kavrayıp gözlerinin içine baktı.</p>

  <p>"Hiçbir şey anlamadım, ne demek bu şimdi?"</p>

  <p>"Hiç... Sadece bir soru. Sevginin derecesini anlamak istediğim için sorulmuş bir soru."</p>

  <p>"Ama garip bir soru. Kötülükten kastin nedir?"</p>

  <p>"Bilmiyorum... Mesela, seni daha önce söylediğim yalanla ölçülmeyecek kadar üzecek, kötü bir duruma düşürsem de, yine beni sevmeye devam eder misin?"</p>

  <p>Sinan gülümseyerek mırıldandı.</p>

  <p>"Melda, çocuk gibi konuştuğunun farkında mısın? Ne anlatmaya çalışıyorsun bana? Bu bir test mi, sevgi ve sadakatimi mi ölçmeye çalışıyorsun?"</p>

  <p>"Kim bilir, öyle de denebilir."</p>

  <p>"Yapma Melda, sen olgun bir kadınsın. Bu anlamsız soruların ne gereği var?"</p>

  <p>Genç kadın birden yüzünü Sinan'ın ellerinden sıyırarak geri çekildi, kanepenin öbür ucuna çekilip büzüldü. Kısa bir süre sessiz kaldı.</p>

  <p>Sonra düşünceli bir şekilde fısıldadı: "Benim için çok önemi var Sinan. Lütfen soruma cevap ver. Hakkımda çok kötü şeyler de işitseh yine de beni sevmeye devam edebilirmısın?</p>

  <p>Sinan ilk defa irkilerek hafif bir kuşkuya kapıldı. Melda, özür dileyen telefonundan beri içinden sıyrılamadığı garip bir ruh hali içindeydi. Devamlı ağlıyor, sanki ruhunu sıkan, onu bunaltan bir şeyin üzüntüsünü yaşıyordu. Belki de gerçekten henüz açıklayamadığı önemli bir derdi vardı. Nihayet, "Çekinme, söyle," diyebildi. "Bilmediğim, bana açıklamaktan sıkıldığın bir sorunun mu var?"</p>

  <p>Duraklayan Melda güçlükle, hatta çeneleri fıkırdayarak konuştu. "Olabilir?"</p>

  <p>"Anlat öyleyse.. Yoksa sen de evli misin?"</p>

  <p>"Hayır canım, ne münasebet..."</p>

  <p>"Nedir derdin öyleyse? Anlatır mısın?"</p>

  <p>Genç anlatamadı. Uzurç uzun yakışıklı profesörün gözlerinin içine baktı hiç sesini çıkarmadan. O an hayatının en zor kararını vermek üzereydi. Evet, hiç hesapta yokken Sinan'ın etkisinde kalmış, hayatında ilk defa mükemmel diyebileceği bir erkekle karşılaşmıştı ve kaderin kendisine böylesine bir oyun oynayacağını maalesef hiç hesaba katmamıştı. Ne denli berbat bir tehdit altında olduğunu ona asla söyleyemez, artık onu olacaklardan koruyamazdı. Mahmut Önder'in korkunç bir çevresi vardı ve tehdidi asla blöf değildi. Anlaşmaya riayet etmezse o namussuz yüzünü jiletle doğratabilirdi rahatlıkla.</p>

  <p>İçi ürpertiyle titredi.</p>

  <p>Sonra, "Boş ver," diye mırıldandı. "Seni anlamsızca üzdüm gerçekten. Unut bütün söylediklerimi. Şimdi tek istediğim bana sahip olman. Gel, yatak odasına geçelim. Sev, okşa beni. Seni içimde hissetmek istiyorum."</p>

  <p>Sinan yine şaşkınlıkla onu süzdü.</p>

  <p>"Emin misin?" diye fısıldadı.</p>

  <p>"Evet, tek istediğim bu."</p>

  <p>Melda, profesörü elinden tutmuş yatak odasına doğru sürüklemeye başlamıştı.</p>

  <p>Bitişik odadaki Cahit heyecandan yerinde duramıyordu. Yatak odasının kapısı açılıp iki sevgilinin içeri girdiklerini duyunca, kurulu düzeneğin arkasına geçerek gözünü vizöre dayadı. Az sonra şahit olacağı manzarayı düşündükçe ağzı sulanıyordu. Melda'nın kendisini hor gören davranışlarına fena halde bozuluyordu, Mahmut Önder'in hatırı olmasa ona yapacağını bilirdi, ama ne yazık ki eli kolu bağlıydı.</p>

  <p>Yine de içinde garip bir fırtına esiyordu; yapacağı iş biraz onuruna dokunuyor, kadının yatakta bir herifle sevişmesini seyrederken, bir yandan da kayda almak ona ağır geliyordu. İçinden, orospunun dölü, diye söylendi Melda'ya. Karı, tam bir fahişeydi, ahlâksız, rezilin tekiydi. Hiç utanıp arlanmadan, kameranın nasıl çalıştırılacağını, nelere dikkat etmesi gerektiğini, yüzü bile kızarmadan uzun uzun anlatmıştı kendisine. Ne beklenirdi böylesinden? Ama diğer yandan da içini bir sıcaklık kaplamış, o an yaklaştıkça tarifsiz bir heyecana kapılmıştı. Rezilin teki de olsa, doğrusu sapına kadar müthiş bir kadındı. Bugüne kadar hiç böyle birine rastlamamıştı. Profesör denen adamın da kadına neden abayı yaktığını şimdi gayet iyi anlıyordu.</p>

  <p>Âşıklar odayı girdikleri anda, nefesini tutup kamerayı, Melda'dan öğrendiği şekilde çalıştırdı. Kameradan hafif bir vınlama çıkıyordu ama yan odadakilerin bu sesi duymalarının mümkün olmadığını düşündü.</p>

  <p>Cahit daha şimdiden nefes nefese kalmıştı, terliyor, elleri titriyordu. Kadın soyunmaya başladığı zaman, boğazı düğümlenir gibi oldu. Adamı yatağın kenarına oturtmuş, tam karşısına geçerek sırtından sabahlığını çıkartmıştı önce. Sabahlığının altında sadece sutyeni ve daracık külotu vardı. Profesör de aptallaşmış, tıpkı kendisi gibi, kadına hayran hayran bakıyordu yalnızca. Cahit, âdeta yerinde duramıyordu. "Hadi ne duruyorsun ulan kart zampara, çeksenc karıyı yatağa," diye homurdandı. Ama adam ya çok beceriksizdi ya da çekingen. Gözlerini kadının diri ve körpe vücuduna çevirmiş, içi giderek seyrediyordu. Melda çırılçıplak soyununca adamı yatağa doğru itti ve o anda Cahit'in hiç beklemediği bir şey yaptı; yorganı üstüne doğru çekti.</p>

  <p>Cahit içinden bir küfür savurdu.</p>

  <p>Yorganı örteceğini hiç hesaba katmamıştı; bu ne biçim işti? Gerçi yataktaki hareketlerden iki insanın seviştikleri yine de belli oluyordu ama Cahit çok daha net ve çıplak görüntüler elde edeceğini düşünmüştü. En kötüsünü daha sonra fark etti, patronu Mahmut Önder'e asıl lazım olan profesörün net görüntüsüydü; oysa bu şıllık sanki kasten adamı yatağın kenarına sırtı dönük olarak oturtmuş, sonra da itip yatağa devirirken yüzünü kameradan gizlemeye kalkışmıştı. Kadının günahını almak istemiyordu ama bunu bilerek ve isteyerek yapmış gibi geliyordu ona. Yine de kendini görüntüye öylesine kaptırmıştı ki, fazla önemsemedi; nasıl olsa sevişme sırasında pozisyon değiştirecekler ve bir an gelecek adamın yüzü net olarak görünecekti. Tek yapabileceği beklemekti.</p>

  <p>Melda, sevdiği adamı objektife cephe veya profilden net olarak sokmamak için elinden geleni yapıyor, kâh başını, kâh bedenini kullanarak onu gizlemeye çalışıyordu. Yaşadığı zevk değil, kahır anlarıydı. Bir yandan altındaki adamın inisiyatifini kısıtlayıp sevişmeyi idare etmeye ve kısa kesmeye gayret ediyor, diğer yandan da, kamera başındaki salak herifin bir şey anlamaması için dua ediyordu. Cahit şüphelenip durumu Mahmut'a açıklarsa işi çok zordu. Bitişik odada kamera başındaki uğursuzu, kaç kere kendisine aç kurt gibi arzuyla bakarken yakalamıştı. Biraz yüz bulsa, cesaretlenecek, sululuk yapmaya kalkışacaktı. Neyse ki her seferinde soğuk ve ciddi bir tavırla onu aşağıladığını göstererek haddini bildirmiş, çizmeyi aşmasını engellemişti. Ona asla güvenemezdi,rezil yaratık fırsatını bulursa, rahatlıkla kendisini Mahmut'a gammazlayabilirdi.</p>

  <p>Genç kadın sevişme boyunca yeni bir ağlama krizine kapılmamak için kendini zor tuttu. Zaten buna ancak şeklen sevişme denirdi, zira içindeki korku, nedamet, endişe tüm isteğini yok etmiş, ruhundaki canlılık ve arzuyu silip süpürmüştü. Sinan'ın bir an önce boşalmasını ve bu cehennem azabının bitmesini diliyordu. İstediği de oldu; Sinan acemice, hayal ettiği zevke kesinlikle varamadan titreyerek boşalmıştı. İkisi de bekledikleri hazza kavuşamamanın şaşkınlığı içinde birbirlerine baktılar.</p>

  <p>Melda için en zor an gelip çatmıştı. Bütün sevişme boyunca Sinan'ın yüzünün objektife yansımaması için hep üstte kalmış ve zaman zaman erkeğin başka pozisyonlara geçme isteğini, anlaşılmaz mırıltılarla frenleyerek, mevcut pozisyondan çok haz alıyormuş gibi engellemeyi başarmıştı. Ancak şimdi üstünden kalkınca Sinan'ın yüzü tam kameranın karşısında kalacaktı. Birkaç saniye ne yapabileceğini düşündü. Acaba nasıl bir formül bulup, sevgilisinin yüzünü objektiften saklayabilirdi. O an aklına gelen son çareye başvurdu. Yüzüne sahte bir tebessüm yerleştirip Sinan'ın üstüne doğru eğildi. Şu anda kameranın sadece çıplak sırtını görüntülediğini biliyordu. Çekim sesli olmadığı için söyleyeceği sözler nasıl olsa kaydedilmeyccekti, yine de arka odadan Cahit'in duymaması için fısıldayarak konuştu.</p>

  <p>"Şimdi sana bir sürprizim var," dedi Sinan'a.</p>

  <p>Her şeye rağmen boşalmanın rahatlığı içindeki Sinan sordu.</p>

  <p>"Ne sürprizi?"</p>

  <p>"Şimdi yorganı başına çekip yüzünü örteceksin ve ben aç deyinceye kadar da açmayacaksın."</p>

  <p>"Ne yapacaksın?"</p>

  <p>"Sürpriz, söylemem.. "</p>

  <p>"Pekâlâ," diyen profesör yorganı başına çekti. . Melda derin bir nefes aldı. Sevgilisini kaç dakika bu vaziyette tutabileceğini bilmiyordu; ama munisçe boyun eğen Sinan, o aç deyinceye kadar yorganı yüzünden çekmezdi. Ayrıca yorulan adamcağızın derin derin soluduğunun da farkındaydı.</p>

  <p>Hızla yataktan fırladı.</p>

  <p>En tehlikeli an o andı. Sinan meraka kapılır yorganı yüzünden çekerse her şey mahvolur, yüzü kabak gibi ortaya çıkardı. Melda hızla yere attığı koyu vişne çürüğü sabahlığını alıp kameranın görüş alanından çıktı. Sonra yana kayıp hızla duvara yaklaşarak tablodaki, arkasında kamera objektifinin yer aldığı deliğin üzerine sabahlığını asarak görüntüyü perdeledi.</p>

  <p>O an yan odada, kendinden geçmişçesine Melda'nın çıplaklığını seyreden Cahit birden kamaranın karardığını ve görüntünün kaybolduğunu görünce, ne olduğunu anlamadı. Bütün suçu kameradaki teknik bir arızaya bağladı ve içinden küfretmeye başladı. Lanet cihaz tam bozulacak anı buldu, diye sinirlendi. Yapacağı bir şey yoktu, durumu kadına da bildiremezdi, birbiri ardına küfretmeye devam etti.</p>

  <p>Mahmut Önder masasının üzerindeki telefonu kaldırıp Meida'nın sesini duyunca sonunda beklediği müjdeyi alacağını sezdi.</p>

  <p>Bu kez tehditten uzak, alttan alan, neşeli bir sesle, "Oo, gönlümün sultanı, nihayet arayabildin. Tamam mı her şey? İstediğim hazır mı?" diye mırıldandı.</p>

  <p>"Tamam Mahmut. DVD yanımda."</p>

  <p>"Harika. Öyleyse atla ilk uçağa gel Ankara'ya."</p>

  <p>"Ankara'dayım zaten."</p>

  <p>Genç kadının sesi buz gibiydi. Avukat bunu hissedince, "Bir aksilik mi oldu?" diye sordu.</p>

  <p>"Hayır. Her şey istediğin gibi."</p>

  <p>"Mükemmel. DVD'yi görmek için can atıyorum."</p>

  <p>"Paramın diğer yarısı hazır mı?"</p>

  <p>"Gelir gelmez çekini yazarım."</p>

  <p>"Anlaştık. Yarım saat sonra yazıhanendeyim."</p>

  <p>Mahmut sevinçten yerinde duramıyordu. Koltuğundan kalkmış, odanın içinde bir ileri bir geri gidip gelirken, bir yandan da keyifle ellerini ovuşturmaya başlamıştı. Bu iş bitmiş sayılırdı artık, daha şimdiden bakanlık koltuğunu görür gibiydi. Adaylara milletvekilliği pahalıya patlardı; ilkinde de öyle olmuştu, ama bu seferki çok farklıydı çünkü yarışa girmeden bakanlığı kapmış sayılırdı. Gerçi kendisine ufak çaplı bir servete mal olmuştu ama önemli değildi, bakan olunca nasıl olsa bunu telafi ederdi.</p>

  <p>Yarım saati zor geçirdi.</p>

  <p>Sekreteri, Melda'yı içeriye aldığında koşar adımlarla genç kadına yaklaşıp, eski günlerin hatırının verdiği cesaretle yanağına bir öpücük kondurdu. Elinden geldiğince müşfik davranıyor, son görüşmelerindeki tatsız havayı unutmuş gibi davranmaya çalışıyordu. Genç kadına yer gösterip oturttu. Masasının başına geçince Melda'yı dikkatle süzdü. Kadın son derece soğuk ve neşesiz görünüyordu. Onu bir süre daha inceleyen Mahmut sonunda, "İyi bir iş becerdin, karşılığında da ufak bir servet kazandın sayılır, ama hâlâ anlamıyorum, hiç de sevinçli görünmüyorsun," dedi.</p>

  <p>Melda buz gibi bir sesle, "DVD yanımda. Çekimi ver gideyim," diye mırıldandı.</p>

  <p>Mahmut homurdanarak arkasına yaslandı.</p>

  <p>"Bu acele neden güzelim? Yoksa bana kırgın mısın?"</p>

  <p>"Ne kırgınlığı, kızgınım. Bu işi bana tehditle yaptırdığını unuttun mu yoksa?"</p>

  <p>"Meseleyi büyütme. Siairlenmiş olabilirim, ağzımdan sert laflar da çıkmış olabilir,'ama bu olay benim açımdan çok önemliydi. Daha anlayışlı olacağını sanmıştım. Zaten sitem etmeye de hakkın yok, sana ufak çapta b'ir servet ödüyorum. Hatta bu gece başarımızı birlikte kutlayacağımızı bile düşünmüştüm."</p>

  <p>"Boşuna hayal etmişsin. Bugünden itibaren bir daha birbirimizi göreceğimizi hiç sanmıyorum."</p>

  <p>Mahmut, namussuz aşifte, diye geçirdi içinden. Ama hiç bozuntuya vermeden çekmeceden çek defterini çıkarıp bakiye borcunu imzaladı; yaprağı koçandan koparıp genç kadına uzattı.</p>

  <p>Melda tam çeki almak üzere elini uzatırken avukat sırıtarak, "Sen de DVD'yi ver," dedi. Genç kadın uzattığı elini geri çekerek hakiki yılan derisinden çantasını açıp DVD'yi Mahmut'a uzattı.</p>

  <p>"Al bakalım, işte istediğin DVD."</p>

  <p>Bir an soğuk bir şekilde birbirlerine baktılar; sonra ellerindekini değiş tokuş ettiler. DVD'yi alan Mahmut hemen seyretmek için kütüphanenin altındaki göstericiye takıp ufak televizyonu açtı. Tabii Melda DVD'yi daha önce seyretmişti. Heyecandan nefesini tutarak Mahmut'un ne diyeceğini beklemeye başladı. Avukat koltuğuna yaslanmış merak ve heyecanla görüntüleri izlemeye koyuldu. Daha ilk kareden itibaren yüzü asılmaya başlamıştı. Yataktan Melda'nın fırladığı son kareye kadar sesini çıkarmadı ama görüntü birden kararınca hoşnut olmayan bir edayla dönüp söylenmeye başladı.</p>

  <p>"Hepsi bu kadar mı?"</p>

  <p>Melda şaşırmış gibi avukata baktı.</p>

  <p>"Daha ne olsun ki?</p>

  <p>"Yahu... Yahu bu filmde sadece yatak ve senin sırtın görünüyor."</p>

  <p>"Ne bekliyordun ki? Hard porno mu?"</p>

  <p>"Ne bileyim ben? En azından ona benzer bir şey yahu! Nedir bu?"</p>

  <p>Mahmut yerinden fırlayıp kaseti yeniden başa aldı, bir daha seyretti. Kesinlikle hoşnut kalmamış bir hali vardı.</p>

  <p>"Bu niye birden kararıyor böyle, neden işinizi bitirdikten sonra devam etmediniz herifi görüntülemeye?"</p>

  <p>"Sen onu adamına sor, çekimi o yaptı. Becerememiş işte. Ne olacak salağın teki."</p>

  <p>"Yahu Melda, herifin yüzü bile tam görünmüyor bu filmde."</p>

  <p>"Devenin pabucu! Sen de buldun bunuyorsun Mahmut! Daha ne görünsün ki? Herifi sevişmeye ikna edinceye kadar akla karayı seçtim be! Adam önceleri yatak odasına bile girmek istemedi, odaya sokuncaya kadar canım çıktı. İyi seyret, karşısına geçip birden soyunmaya başlamasam, kılı kıpırdamayacaktı."</p>

  <p>"İyi de... Ben umuyordum ki?"</p>

  <p>"Ne umduğunu tahmin edebiliyorum. Seyrine bayıldığın o iğrenç kasetlerden birini bekliyordun, değil mi? Onlar insanları tahrik için baştan çıkaran filmler, gerçek yaşamda olacak şeyler değil. Unutma, adam seks starı değil, alelade bir erkek."</p>

  <p>"Ulan herif inkâr etse, bu ben değilim dese başı ağrımaz 5e! Namussuzun yüzü bile doğru dürüst görünmüyor."</p>

  <p>"Ne yapayım? Sen onu güvendiğin kameramanına söyle. Herif yeteneksizin tekiymiş, asıl onu görüntüleyeceğine ha bire beni çekmiş. Manzarayı çekerken aklı gitmiş herhalde."</p>

  <p>Mahmut homurdanmaya devam etti.</p>

  <p>Melda ise ilk fırtınayı atlatmanın rahatlığı için söylendi. "Hem niye beğenmedin ki? Bu DVD'yi bunu bizzat yaşayan profesöre gösterecek değil misiniz? Adam başına geleni nasıl inkâr edebilir, bu ben değilim diyecek hali yok ya?"</p>

  <p>Avukat sustu ve düşünmeye başladı.</p>

  <p>Yaptığı bunca masraftan sonra, daha güzel, daha net ve hiç kimsenin itiraz edemeyeceği bir sonuç beklemişti. Oysa elindeki DVD görüntü açısından hiç de başarılı sayılmazdı. Yatakta sevişen iki kişinin olduğu açıktı ama sanki sihirli bir el sürekli adamın yüzünü örtmüştü. İçinden Cahit'e de kızdı; hakikaten çok acemice davranmıştı. Adamın yüzü tek bir karede, o da yatağın ken<span class="t3">A</span>ına ilk oturduğunda azıcık görünüyordu.</p>

  <p>Acaba Başkan filme ne diyecekti? Yeterli bulacak mıydı? Görüntüler kesinlikle Mahmut'un istediği mükemmellikte değildi, ama Melda'nuı da haklı olduğu bir nokta vardı, önünde sonunda DVD profesörün önüne sürülecekti; adamın bunu inkâr edecek hali yoktu ya.</p>

  <p>"Pekâlâ," diye homurdandı karşısında oturan kadına. "Neticeyi bekleyeceğiz, ama bunu yetersiz bulurlarsa, sakın unutma bundan seni sorumlu tutarım."</p>

  <p>"Saçmalama Mahmut. Ben elimden geleni yaptım. Başka sorumluluk yüklenemem."</p>

  <p>Avukatın gözleri sinsice parıldadı. Kadını daha fazla korkutmanın, üzerine gitmenin şimdilik bir yararı yoktu. Nasıl olsa onu gırtlağına kadar pis bir işin içine bulaştırmıştı. Gerek duyarsa elindeki kozu yeniden kullanır, tehditle ondan tekrar istifadeye kalkışabilirdi. İçinden sen öyle san, diye mırıldandı. Artık avucunun içine düşmüştü. Ayrıca seyrettiği sahneler kadına duyduğu arzuyu kabartmış, bir zamanlar onunla yaşadığı unutulmaz günler aklından çıkmaz olmuştu. Melda'nın bir daha eskiye dönmek istemediği davranışlarından açıkça belliydi ama Mahmut kendini tutamayarak gevrek gevrek konuştu.</p>

  <p>"Ne dersin, başarımızı kutlayalım mı?"</p>

  <p>"Ne kutlaması?"</p>

  <p>"Anla işte... Akşam lüks bir otele gidip mükellef bir ziyafet çekeriz kendimize, sonra da belki..."</p>

  <p>"Belki ne?"</p>

  <p>"Belki de eski günlerdeki gibi birlikte oluruz."</p>

  <p>Melda sinirli bir şekilde çantasını açmış, içinde bir şeyler araştırır gibi elini dolaştırıyordu. "Allah yazdıysa bozsun," diye homurdandı. "Bunu utanmadan nasıl teklif ettiğine şaşıyorum doğrusu."</p>

  <p>"Ne var ki bunda? Biz eski sevgili değil miyiz?"</p>

  <p>"O eskidendi. İnanamıyorum... Beni zorla bu işe bulaştırdın; bu pisliği yüzüme kezzap attıracağın ya da beni jiletle doğratacağın için kabul ettim, yani korkudan, unuttun mu?"</p>

  <p>Mahmut şaşkın şaşkın eski sevgilisine baktı.</p>

  <p>"Amma yaptın. Teklif ettiğim parayı duyunca balıklama atladın be! Ne zoru?" Melda elini çantasından çıkarıp bir kâğıt mendille burnunu sildi.</p>

  <p>"Bu teklifi hiç duymamış olayım. O günler dönmemek üzere geride kaldı Mahmut. Bunu sakın unutma."</p>

  <p>Avukat sırıttı, ama üstelemedi de. Genellikle kafasına koyduğu her şeyi elde etmesini bilirdi. Daha Melda ile işi bitmemişti ve onu mutlaka bir kere daha elde edecekti.</p>

  <p>"Nasıl istersen," diye mırıldandı.</p>

  <p>Genç kadın da, "Hoşça kal," diyerek ayağa kalkmış, kapının yolunu tutmuştu bile. istediklerini elde etmiş sayılırdı. Çek çantasındaydı, ama daha da önemlisi, akıllı geçinen avukat, çantasının içine gizlediği ve konuşmalarını banda aldığı kayıt cihazını fark etmemişti.</p>

  <p>Bütün ruhsal dengeleri bozulmuş gibiydi Prof. Sinan'ın. Bunun adı aşk olmalıydı; ne yapacağını, nasıl davranacağını bilemez bir haldeydi. Tek isteği sevdiği kadını her an yanında görmek; hayatını ve arzularını onunla paylaşmak; yıllar sonra yeniden hissetmeye başladığı coşku ve heyecanı devam ettirmekti. Yaşamı canlanıp, renklenmiş, sanki her anın değeri artmış, onsuz geçecek günlerini kayıp gibi görmeye başlamıştı. Ne var ki, önündeki yeni dönemin getireceği sorumlulukların ve Melda'nın varlığının yaratacağı sakıncaların da farkındaydı.</p>

  <p>Bütün ömrü sorumluluk taşıyarak geçmişti. Aldığı eğitim ve terbiyeden olsa gerek, hayatındaki bir safhayı kapatmadan ötekine geçmek ona her zaman ters gelirdi. Şimdi de yaşamında büyük değişiklikler yapmanın arifesinde olduğuna inanmaya başlamıştı. Bunca yıllık üniversite hayatının sona erdiğine; önünde çok daha çetin ve farklı bir yaşamın başlayacağına, bu yeni dönemde de başarıya ulaşacağına tüm kalbiyle inanıyordu. Kadesjbu yeni hayatın başlangıcında, karşısına güzeller güzeli bir kadın çıkarmıştı. Ona göre Melda da yeni hayatının bir parçasıydı; kaderi onunla karşılaşmasını istemişti ve hiç beklemediği bir anda ona âşık olmuştu. Siyasete atılmayı belki uzun süre evvel hayal etmiş ama hiçbir girişimde bulunmamıştı, sadece düşlerinde süren bir hayaldi bu. Sonra hiç beklemediği bir anda, adı birden ortaya atılmış ve çok kısa bir sürede ilgi odağı olmuştu. Olayların gelişimine inanamıyordu, şimdi sol partilerin ittifakıyla tek lider adayı haline gelmişti.</p>

  <p>Dün gece Rczzan'dan boşanması gerektiğine karar vermi.şti. Siyasi hayatında yanında görmek istediği kadın Melda'ydı. Ancak bunu nasıl gerçekleştireceği hususunda henüz bir fikri yoktu. Verdiği kararı uygulamanın ne denli zor olduğunu iyi biliyordu. Boşanmak, siyasi hayata atılmanın arifesinde skandal yaratacak nitelikte bir seçimdi. Acaba böyle bir karar, kendisine güvenen seçmenlerin kafasında ne gibi olumsuz sonuçlar yaratırdı? Bunu kestiremiyordu: Ayrıca bu karar karşısında Rezzan'ın tutumu ne olurdu, henüz onu da bilmiyordu. Aslında bunlar umurunda değildi, tek düşüncesi oğlu Bora idi. Oğlunun kendisini anlayıp anlamayacağını da bilmiyordu; bu hususta kuşkulan vardı. Gerçi Bora daha şimdiden kendi dünyasında yaşayan bir gençti; kötü bir öğrenci olduğu söylenemezdi, ama bütün dünyası müzikti ve gözü başka bir şey görmüyordu. Bununla beraber oğlunun takdir ettiği yanları da vardı, daha şimdiden hayatını kazanmaya başlamış ve yuvadan uçmuştu. Duygusal yönden hiç bana çekmemiş, diye düşündü. Oğlunun gömlek değiştirir gibi sevgili değiştirdiğini biliyordu.</p>

  <p>Az sonra derse girecekti, üçüncü sınıfta üst üste iki saat dersi vardı. Acaba dersten çıktıktan sonra Melda'yla bir kaçamak yapabilir miyim, diye düşündü. Karısı ile aynı çatı altında çalışıyor olmak talihsizlikti, ama isterse bir bahane uydurabilirdi. Dayanamadı Bebek'teki evi aradı; en azından Melda'nın sesini duymak istiyordu. Telefon çalıyor ama cevap vermiyordu. Herhalde evde yok, diye düşündü. Bu kez cep telefonundan aradı, numara düştü ama telefon açılmadı. Bir daha denedi, bu kez telefon kapanmış olmalıydı. Belki de şu anda müsait değil, ondan açmıyor, diye geçirdi içinden. Sonra çaresiz, kalkıp ders vereceği amfiye doğru yürüdü.</p>

  <p>Dersten çıktığında ilk işi Melda'yı bir daha aramak oldu. Hayret telefonu yine kapalıydı. Nedenini bilmiyordu ama içini huzursuzluk kaplamıştı. Bir gün önce yaşadıklarından sonra onunla temas kuramaması garipti; onu yeniden görebilmek için yanıp tutuşurken Melda'nın aramamasını, üstelik telefonlarına cevap vermemesini yadırgamıştı. Hiç düşünmeden üniversiteden çıkıp bir taksiye atladı ve doğru Bebeğe gitti. Şimdilik Rezzan'ın dikkatini çekmemek için arabayı yine üniversitenin bahçesinde bırakmıştı.</p>

  <p>Evin kapısında Melda'nın arabasını göremeyince sevgilisinin henüz eve dönmediğini anladı. Dış kapı açıktı, yine de içeriye girip dairesine çıkmayı düşündü, pek ümidi yoktu ama buraya kadar gelmişken evde olup olmadığını kontrol etmek istiyordu. Birkaç kere zili çaldı ama kapı açılmadı. Kapıya bir not bırakıp geldiğini bildirmek için cebinden kâğıt kalem çıkaracağı sırada, bir alt katın merdivenlerinden yukarıya bakan bir kadın dikkatini çekti.</p>

  <p>Sinan'ı dikkatle süzen orta yaşlı kadın, "Kimi aramıştınız?" diye sordu.</p>

  <p>Sinan tedirgin bir sesle, "Melda Hanım'a bakmıştım ama galiba evde yok," diye mırıldandı.</p>

  <p>"Onu artık bulamazsınız, beyefendi," dedi, kadın.</p>

  <p>Sinan irkilerek, "Neden?" diye sordu. "Taşındı."</p>

  <p>"Taşındı mı? Ne zaman?"</p>

  <p>"Dün."</p>

  <p>Afallayan Sinan kekeledi. "Ama nasıl olur, daha dün buradaydı."</p>

  <p>"Evet, doğru. Dün gece bana indi ve kira mukavelesini feshettiğini ve ayrılacağını söyledi. Ben dairenin sahibiyim. Galiba buradaki işleri bitmiş."</p>

  <p>Sinan şaşkınlıktan kurtulamıyordu.</p>

  <p>"Ne işi?" diye kekeletti.</p>

  <p>"Vallahi o kadarını bilmiyorum, zaten üç aylığına kiraya verip parayı da peşin almıştım. Melda Hanım galiba ressammış. Burada resim çalışması yapacağını söylemişti ama her ne hikmetse on günde fikrinden cayıp apar topar gitmeyi tercih etti."</p>

  <p>Sinan beyninden vurulmuşa dönmüştü.</p>

  <p>Dili dolaşarak, "Nereye gittiği hakkında bir şey söyledi mi?" diye fısıldadı. "Hayır söylemedi. Herhalde yine Ankara'ya dönmüştür."</p>

  <p>"Ankara'ya mı?"</p>

  <p>Kadın bu kez kuşkuyla baktı Sinan'a. "Siz niçin aramıştınız kendisini?"</p>

  <p>"Şey..." diye kekeledi profesör. Aslında bu soruya vereceği bir karşılık yoktu ama güçlükle inler gibi fısıldadı: "Tablo için. Bir tablosunu satın almak istiyordum da." Kadın, "Üzgünüm ama gitti," diyerek fazla konuşmayı abes görmüş gibi merdivenin başından çekildi.</p>

  <p>"Cavit Erendiz'in evini biliyor musun?" diye sordu Başkan.</p>

  <p>"Kavaklıdere'deki evini, değil mi?"</p>

  <p>"Evet, orayı. Gece saat on bir de oraya gel. El ayak çekilince ben de gelirim, biraz gecikirsem merak etmeyin."</p>

  <p>"Tamam beyefendi anlaşıldı."</p>

  <p>Başkan telefonu kapatırken, Mahmut keyiften sırıtıyordu. Sonunda bu işi de halletmiş sayılırdı, zaten elinden ne kaçardı ki. Böylece bakanlığa uzanan son engeli de ortadan kaldırmıştı. Yine de beynini kurcalayan, ufak gibi görünen lakin aslında çok önemli olan bir nokta daha vardı. Başkan kendinden çok emin görünüyordu ama Prof. Sinan Öktem bu tuzak nedeniyle devre dışı kalsa bile, kurulacak ittifakta onun lider olacağı ne malumdu? Nasıl kendinden bu denli emin olabiliyordu? Aklı her zaman fesata takılan Mahmut düşünmeye başladı. Şansı üçte birdi. Yoksa diğer başkan adaylarına da komplo hazırlanmış olabilir miydi? Başkanın hiç de tekin bir adam olmadığını bilirdi; acımasız, menfaatine düşkün, fırsatını bulunca babasının oğlunu bile harcayacak kadar gaddar biriydi. Gerçi aklına takılan ihtimal biraz zordu ama belli de olmazdı, hırsı ona her şeyi yaptırabilirdi. Omuz silkti, işin bu noktası artık pek önemli değildi, daha doğrusu onu ilgilendirmezdi, ne şekilde olursa olsun Başkanın sol ittifakın başına geçmesi yeterliydi. Acımasız ve gaddar olabilirdi ama tanıdığı kadarıyla verdiği sözlere sadık kalırdı.</p>

  <p>Evde akşam yemeğini yerken ilk defa karısıyla kızlarına yeniden siyasete döneceğinden dem vurdu. Kızlar ilgisiz kalmıştı ama karısı Dürdane sevincini pek belli etmese de için iÇın sevindi. Mahmut karısını iyi tanırdı, hele bakan olabileceği ihtimalinden söz edince karısının iyice gevşediğini hemen anlamıştı. Nitekim bu akşam gece yarısına doğru Başkanla buluşacağını söylediği zaman hiç itiraza kalkışmaması memnuniyetinin en bariz işaretiydi. Daha sonra konuyu ailesine biraz erken açtığına pişman oldu; kızları açısından pek sıkıntısı olmazdı, zira onların tüm dünyası tıkınmak ve televizyondu; babaları cumhurbaşkanı bile olsa umurlarında değildi. Ama Dürdane için durum biraz farklıydı. Mahmut onun, yarından itibaren konken oynadığı arkadaşlarına, bizim bey yeniden siyasete atılıyor, galiba ilk seçimlerde de bakan olmayı kafasına koymuş, gibi laflar etmeye başlayacağından emindi. Nitekim saat on bire doğru evden çıkarken, karısı güler yüzle onu kapıya kadar geçirmişti...</p>

  <p>Cavit Erendiz, Başkanın dayısının oğluydu. Ticaretle meşguldü ve Başkanın forsundan istifade ederek yolunu buluyordu. Adamın her tarakta bezi vardı aslında. Mahmut bile onun tam olarak ne iş yaptığını bilmezdi, birkaç şirketi olduğu gibi galiba asıl gelirini aracılık yaparak temin ettiği söylenirdi. Mahmut'un Cavit'le uzun boylu bir tanışıklığı yoktu, geçmiş yıllarda birkaç kere karşılaşıp konuşmuşlardı, ama avukatın Başkanla arası açıldıktan sonra bir daha yüz yüze gelmemişlerdi.</p>

  <p>Cavit onu kırk yıllık dostuymuş gibi karşıladı kapıda. Hani, bir sarılıp öpmediği kaldı. Mahmut bu aşırı samimiyete şaşırmıştı ama bozuntuya vermedi tabii. Şimdi menfaat bunu gerektiriyordu.</p>

  <p>Başkan henüz gelmemişti. Adamın karısı Amerika'da okuyan oğlunun yanına gittiğinden evde yalnızdı. Başkanı beklerken birer viski içtiler.</p>

  <p>Başkan gelinceye kadar da havadan sudan bahsettiler. Erendiz snop bir tipti, çenesinde hafif ağarmış bir keçi sakalı, boynunda artık pek kimsenin kullanmadığı bir fular vardı. Parmaklarının arasında kalın bir Havana purosu tutuyordu. Konuşkan, çabuk samimi olan biriydi. Esas konuya girmeden sohbeti koyulttular.</p>

  <p>Başkan söylediği saatte geldi. Ortu her zaman takım elbise, ciddi tavırlar içinde görmeye alışık olan Mahmut, kıyafetini görünce yadırgadı. Parti Başkanı sanki gecenin bu saatinde spor yapmaya çıkmış gibi sırtına bir eşofman geçirmiş, üstüne de yakası kürklü, kalın süet bir mont giymişti. Yüzü gülüyor, neşeli görünüyordu. Daha içeri girer girmez, "Ne haber çocuklar?" diyerek ikisinin de sırtlarını okşadı. Sanki şimdiden bir zaferi kutlar havasındaydı. Hemen sohbete dalmış, dayı oğlunun eline sıkıştırdığı viskisini yudumlamaya başlamıştı. Başkan ilk viskisini çabuk bitirdi. Cavit Erendiz'in esprilerine nokta koyup nefes aldığı bir anda, Mahmut'a dönüp gülümseyerek mırıldandı.</p>

  <p>"Evet Sayın Bakan, şu getirdiğiniz emaneti bir görelim bakalım."</p>

  <p>Avukat elini cebine atarak DVD'yi Başkana uzattı. Başkan almadan önce kuzenine dönüp keyifle söylendi:</p>

  <p>"Oynat bakalım şunu Cavit."</p>

  <p>Dayı oğlu az sonra görüntüyü ekrana getirmişti. Üçü de nefeslerini keserek porno film seyreder gibi dudaklar ihtirastan kıvrılmış, gözler parlayarak izlemeye koyuldular.</p>

  <p>Görüntüler sona erdiğinde Başkan, "Yahu Mahmut, herifin yüzü iyi görünmüyor be!" diye homurdandı.</p>

  <p>Böyle bir şikâyetle karşılaşacağını tahmin eden avukat itirazını hazırlamıştı.</p>

  <p>"Amma yaptınız Başkanım. Daha ne olsun, ayan beyan belli kim olduğu."</p>

  <p>Başkan biraz burun kıvırır gibi söylendi. "Ne bileyim, şöyle biraz daha yürek hoplatıcı... mesela o salak profesörün oral seks sahneleri filan olamaz mıydı?"</p>

  <p>Melda'nın savunmasını hatırlayan Mahmut itirazını pekiştirdi.</p>

  <p>"Yapmayın Başkanım, bu insanları tahrik etmek için çekilmiş bir film değil ki. Tam bir porno mu bekliyordunuz yoksa? Unutmayın ki bu birbirini pek tanımayan iki insanın ilk sevişmesi ve doğal olanı... Adamın mevkiini, karısına bağlılığını, yaşını filan da düşünün, anlarsınız. Daha fazlasını beklemek abes olurdu."</p>

  <p>"Belki haklısın ama insan karşısında bu kadar nefis bir kadın bulunca, bu kadar pasif kalır mı be? Herif yatağa sırtüstü yapışmış, hiç kımıldayamadan öylece kalmış yahu!" Sonra bir kahkaha attı Başkan. "Ulan yataktaki karıyı bile doğru dürüst idare edemeyen bu herif devleti nasıl idare edecek?"</p>

  <p>Hepsi güldüler.</p>

  <p>Mahmut da rahat bir nefes aldı. Demek görüntü yetersizliğine Başkanın bir itirazı olmayacaktı. Beğenmese hemen suratı asılır, söylenirdi. Oysa gözlerinde mutlu bir ifade okunuyordu şimdi.</p>

  <p>"Aferin Mahmut," diye fısıldadı. "Artık profesörün çanına ot tıkayabiliriz. Bu iş bitmiş sayılır, Sayın Sinan Öktem siyaset sahnesine adımını atamadan yok olup gidecek." Sonra birden keyiflenerek sordu. "Bu çekimi İstanbul'da yaptırdın, değil mi?"</p>

  <p>"Evet, Beyefendi."</p>

  <p>"Yaman adamsın be!"</p>

  <p>"Sağ olun efendim, teveccühünüz."</p>

  <p>"Yok yok, öylesin gerçekten. Senden korkulur."</p>

  <p>Avukat sırıttı.</p>

  <p>Başkan viskisinden bir yudum daha alırken sordu.</p>

  <p>"Kim bu kadın? Onu nereden buldun? Sıradan bir fahişeye benzemiyor."</p>

  <p>"Değildir zaten. Ama biraz paragözdür. Esaslı bir çıkarı olursa, gözünü kırpmadan her şeyi yapar,"</p>

  <p>Başkan keyiflenmişe benziyordu. Dayı oğluna dönüp söylendi. "Cavit, şunu bir daha oynatsana."</p>

  <p>Görüntüler yeniden geçmeye başlayınca, Mahmut arkasına yaslanıp seyreder gibi yaptı ama şimdi bakışları daha ziyade Başkana, onun göz bebeklerinde ışıldamaya başlayan şehvet parıltılarına yönelmişti.</p>

  <p>"Şu karıya bakın be! Boy, bos, endam, yüz güzelliği, ne istersen var karıda. Bir içim su mübarek." Sanki aralarındaki saygı duvarı birden kalkmıştı. Başkan fısıldadı. "Ulan Mahmut, bu karıyı nereden buldun kuzum?"</p>

  <p>Avukat, "Şey, bir zamanlar aramızda bir yakınlık olmuştu. Kendisinden para karşılığında rica ettim, beni kırmadı, teklifimi kabul etti," derken dili dolanıyordu.</p>

  <p>Başkan âdeta ağzından salyaları akarak seyrediyordu ekrandaki Melda'nın çıplaklığını. "İlişkin hâlâ devam ediyor mu?"</p>

  <p>"Cinsel manada mı Beyefendi?"</p>

  <p>"Tabii, canım."</p>

  <p>"Hayır efendim. O defteri kapattım." Avukat yavaş yavaş huylanmaya başlamıştı. Başkanın bu yakın ilgisinden tedirgin olmaya başlamıştı. "Neden sordunuz?" diye mırıldandı.</p>

  <p>Başkan gözlerini ekrandan ayırmadan, "Bu kadınla tanışmak isterim," diye fısıldadı.</p>

  <p>Mahmut bir an dona kaldı. Ne diyeceğini şaşırmıştı. Tam o esnada Cavit Erendiz'in itirazı yardımına yetişti.</p>

  <p>"Aman ağabey, ne yapıyorsun? Sırası mı şimdi? Hem de bu kadınla? Başka güzel kadın mı kalmadı dünyada?"</p>

  <p>"Onu istiyorum. Ben hayatımda bu kadar nefis bir parça görmedim."</p>

  <p>Cavit itirazına devam etmedi ama kaşları hoşnutsuz bir şekilde çatılmıştı. Avukat ise düşünmeye başlamıştı. Melda'ya yeniden böyle bir teklif götürmek zordu ama bu tanışmayı sağlarsa, ilerde kendine bir yığın avantaj sağlayabileceği gün gibi aşikârdı. Başkan gözlerini avukata çevirmiş, ne dersin, dercesine bakıyordu. Doğrusu Mahmut böyle bir istekle karşılaşabileceğini hiç düşünmemişti. Bu kritik dönemde, hayır da diyemezdi. Her şeyden önce kendi çıkarlarını ön planda tutmak zorundaydı. Aslında Başkanla yaptığı anlaşmayla bir suç işlemişti, mesele ortaya çıkarsa mahvolduğunun resmiydi. Gerçi Başkan bu işi örtbas eder, işin içinden sıyrılırdı ama bütün hayalleri de sona ererdi. Gülümsemekle yetindi.</p>

  <p>"Neden olmasın Başkanım," diye mırıldandı. "Tanıştırmasına tanıştırırım ama gerisi size ve ona kalmış bir mesele."</p>

  <p>"Ne demek bu?"</p>

  <p>"Tahmin ettiğiniz kadar kolay bir lokma değildir o. Çok müşkülpesenttir."</p>

  <p>"Anlayamadım, alt tarafı biraz sosyetik bir fahişe değil mi? Mahmut yutkundu.</p>

  <p>"Bilmiyorum, belki öyle de denebilir ama..."</p>

  <p>"Aması ne Mahmut? Yoksa kadınla hâlâ ilişkin mi var'?"</p>

  <p>"Hayır beyefendi, olmadığını söyledim."</p>

  <p>"E, sorun ne öyleyse?"</p>

  <p>"Sadece biraz ters ve alışık olmadığımız bir tip olduğunu vurgulamak istedim. Sağı solu belli olmaz. Bazen önüne Karun'un hazinelerini de dökseniz hayır diyebilir."</p>

  <p>Başkan sırıttı. "Bana da mı?"</p>

  <p>Avukat yüzündeki tebessümü bozmadan karşılık verdi.</p>

  <p>"Benden uyarması Balkanım. Gerisi size kalmış."</p>

  <p>"İlk fırsatta bu âfetle tanışmak için beni İstanbul'a götür."</p>

  <p>"Hiç gereği yok beyefendi."</p>

  <p>"Neden?"</p>

  <p>"O da Ankara'da yaşıyor çünkü."</p>

  <p>"Deme yahu! Adı nedir bu hatunun?"</p>

  <p>"Melda, Melda Karamanlı."</p>

  <p>"O halde işimiz çok daha kolay sayılır."</p>

  <p>İçinden, sen öyle san kart horoz, diye geçirdi avukat fakat düşüncesini yüzünü yansıtmadan, "İyi ve varlıklı bir aileden gelir, eğitimlidir de, ressamdır. Havası ve varlığı ile girdiği her toplulukta yanındaki erkeğe gurur verir," dedi.</p>

  <p>Başkan kuşkulu gözlerle Mahmut'u süzdü.</p>

  <p>"Yahu Mahmut madem öyle, neden bıraktın bu enfes parçayı? Kolay bulunan birine benzemiyor."</p>

  <p>"O bakımdan haklısınız Başkanım. Ama malum burası küçük bir şehir, gideceğiniz yerler mahdut, hemen dedikodusu çıkar, göze batarsınız, ilişki çabuk duyulur. Durum hemen karımın kulağına gitti, ben de daha vahim neticeleri göze alamadım."</p>

  <p>"Yani onu terk mi ettin?"</p>

  <p>Mahmut hiç istifini bozmadan cevap verdi.</p>

  <p>"Vallahi Başkanım işin aslına bakılırsa, o beni terk etti."</p>

  <p>Bu kez Başkan nedenini sormadı ama içinden, salak, diye geçirdi. Bunun şaşılacak nesi vardı ki? Onun gibi bir kadın Mahmut'a dört beş gömlek büyük gelirdi. Tam tanışmak için Mahmut'u biraz daha sıkıştıracaktı ki, dayı oğlunun itirazlarını işitince sustu.</p>

  <p>"Yapma ağabey, bu hiç de hoş değil. Yerin kulağı vardır derler; çapkınlık yapmana itirazım yok ama başka kadın mı bulamadın da planına dahil ettiğin bir kadınla aşna fişneye kalkıyorsun? Çok tehlikeli değil mi?"</p>

  <p>Başkan, "Dur bakalım, düşünürüz," dedi ve konuyu kapattı</p>

  <p>Avukat ise, zokayı yuttu, diye düşünüyordu. Mahmut'a göre bu çok doğal bir sonuçtu, âdeta kaçınılmaz bir akıbetti. Kendisi de bu acı gerçeği yaşayarak öğrenmişti, Melda'yı tanıyan tüm erkekler rahatlıkla onun tuzağına düşerlerdi. Fakat onu asıl sarsan şey, bu gece Başkanın şimdiye kadar hiç görmediği, hatta duymadığı bir zaafına tanık olmaktı.</p>

  <p>Prof. Sinan berbat bir gece geçiriyordu. Evinde beş misafir vardı ve onlarla yeterince ilgilenemiyordu. Aklı fikri bugün başına gelenlerdeydi. Melda'nın birden ortadan kayboluşunu bir türlü kabullenemiyordu. Düşünebileceği her türlü ihtimali beyninin süzgecinden geçirip, onun ani ve hiç haber vermeden kendisini terk etmesinin gerçek sebebini bulmaya çalışıyordu.</p>

  <p>Belki kendisini yatakta yetersiz bulmuştu. Doğrusu aklına gelen ilk ihtimal buydu ama kısa bir süre sonra bundan vazgeçti. Ona göre biraz yaşlı olduğunu kabul ediyorsa da, yataktaki performansı hiç fena sayılmazdı. İlk ilişkilerin bazı aksayan yanları olabilirdi. Ne de olsa o ana kadar birbirini tanımayan iki bedenin ufak tefek uyum sorunu yaşaması doğaldı. Ayrıca Melda bunu idrak edecek kadar tecrübeli bir kadındı. Zihninin almadığı en önemli nokta ise, insanın bir tek yatak ilişkisinden sonra oturduğu şehri terk etmesiydi. Bu aşırı abartılı bir davranış değil miydi? Sinan'a bu pek akıl kârı gelmediği için ilk ihtimali zihninden sildi.</p>

  <p>Onu asıl düşündüren konu Melda'nın yalanıydı. Ankaralı olduğunu ve oradan geldiğini neden saklamıştı acaba? Bunu açıklasa ne fark ederdi ki? Bebek'teki mal sahibi kadın buraya resim yapmak için geldiğini, evi üç aylığına kiraladığını söylemişti Melda'nın. Bu husus da ilginç gelmişti Sinan'a. Üç aylığına İstanbul'a kaçışın ardında başka nedenler var gibiydi. Yemeğe çağırdığı gece adını söylediği avukatı anımsadı birden. Acaba öyle bir avukat gerçekten var mıydı? Melda sonradan avukatın varlığını inkâra kalkışmış, geçirdiği bir kıskançlık krizi sonucunda uydurduğunu söylemişti. Sinan zihnini zftrladı ve avukatın adını anımsamaya çalıştı. Yanılmıyorsa, Mahmut Önder demişti.</p>

  <p>Nedense Sinan, şimdi böyle birinin varlığını kabule başlamıştı. Melda'nın asıl sorunu kıskançlık olmayabilirdi, belki de gerçekten öyle bir adamla ilişkisi vardı. Sinan'a rastlayınca etkisinde kalmış, içindeki açmazdan kurtulabilmek için yeni bir maceraya atılmak istemiş olabilirdi. Ama sonunda Ankaralı avukat ağır basmıştı anlaşılan. Kısacası kendisi sadece kadının içindeki fırtınayı ya da kararsızlığını gidermek için kullandığı bir denekti. Pekâlâ mümkündü bu.</p>

  <p>Yoksa neden böyle apar topar İstanbul'u terk etmiş olabilirdi ki?</p>

  <p>Bütün öğleden sonra telefonla aramış ama Melda ısrarla cevap vermemişti.</p>

  <p>Pişmanlık... Ankaralı sevgiliden kop amam ak... Belki gerçekten kendisinden hoşlanmış ama evli bir erkekle yeni bir ilişkiye girmekten kaçınmış da olabilirdi. Bu konudaki olasılıkları çoğaltabilirdi. Melda'nın o avukatla arasında henüz nokta konmamış bir evlilik bağı da olabilirdi. Bu son ihtimal beyninde iyice güçlendi, o gece itirafta bulunurken Melda'nın döktüğü gözyaşlarını anımsadı. Eğer iyi bir oyuncu değilse ağlaması gerçekten çok içtendi.</p>

  <p>Sinan boş gözlerle misafirlerini dinlemeye çalışıyor ama konuşulan konulara bir türlü kendini veremiyordu. Son günlerde eşi dostu, yakın arkadaşları sanki her şey kesinleşmiş gibi, siyasete atacağı adımı desteklemek için onu arıyor, bazıları evine kadar geliyordu. Profesör çok çaresiz hatta acınacak haldeydi. Tüm gayretine rağmen bir türlü dikkatini misafirlerine ve konuşmalara veremiyordu, oysa onların ziyaret sebebi kendisiydi. Koltuğa çökmüş, dalgın ve düşünceli oturuyordu. Biraz ayıp da oluyordu; nitekim birkaç kere Rezzan'ın huzursuz bakışlarını yakalamıştı. Karısı nedir bu halin neden bu kadar sessizsin, der gibiydi.</p>

  <p>Sinan toparlanmaya çalıştı. Anlamsız şekilde gülümseyerek konuşulan konuları canı gönülden dinliyormuş gibi yapıp, bazı siyasi tartışmaların içine girmeye yeltendi ama başaramayarak tekrar kabuğuna çekildi. Bir ara Rezzan servise yardım bahanesiyle onu mutfağa çağırıp çıkıştı.</p>

  <p>"Sinan nedir bu halin? Sanki aramızda değilmiş gibisin, yahu ağzını açıp da tek kelime etmiyorsun, ayıp oluyor ama..."</p>

  <p>Sinan bezginlikle, "Başım ağrıyor. İnşallah bir an evvel giderler," diye homurdandı.</p>

  <p>Rezzan ters ters baktı. "Bir aspirin yut. Asık yüzünle misafirleri dövüyorsun âdeta."</p>

  <p>Sinan gerçekten başının ağrıdığını o zaman fark etti. İsteksizce odaya gidip bir aspirin aldı, yarım bardak suyla yuttu. Ama aspirinin içindeki yıkıntıya çare olacağını hiç sanmıyordu. •</p>

  <p>O gece yatağa uzandığında hazin gerçeği fark etti. Başlayacağı yeni siyasi hayata ne kadar ters düşse de Melda'dan kopamayacağına kanaat getirmişti. Gerekirse Ankara'ya gidecek ve onun izini bulmaya çalışacaktı. Artık Melda'dan kopması söz konusu olamazdı. İçinden taşan bir his Melda'nın da kendisini sevdiğini, fakat daha fazla zarar vermemek için kaçıp uzaklaştığını söylüyordu.</p>

  <p>Melda, İstanbul'dan döndüğünden beri her gün telaş ve ürküntüyle gazetelerle televizyonları izliyor, Sinan Öktem'in politikaya girmeyeceği yolunda bir beyanat vermesini bekliyordu. Ona bu hain tuzağı kuranlar mutlaka şimdiye kadar kaseti ona göstermiş olmalıydılar, ancak henüz yakışıklı profesörden bu yolda bir beyanat gelmemişti. Evinin kapıcısına her gün dört gazete bırakmasını tembih etmişti; evde olduğu zamanlar da özellikle haber kanallarını titizlikle izliyor, bazı ünlü sunucuların sol partilerin birleşmesi konusunda hazırladıkları programları kaçırmıyordu. Programlara konuşmacı olarak çıkan kişiler, Sihan Öktem'den her seferinde sitayişle bahsediyor, söz birliği etmiş gibi hocanın bu iş için biçilmiş kaftan olduğunu; Türk solunu yeniden en etkin hâle getirecek tek kişi olacağını ifade ediyorlardı. Seyrettiği her programın sonunda Melda'nın vicdan azabı daha da artıyordu. Yaptığı işe bin pişmandı, her seferinde Mahmut'a lanetler yağdırıyor ama elinden bir şey gelmeyeceğini, çaresiz olduğunu da bir kez daha kabulleniyordu. Onu bir açmaza sürüklemişlerdi; güzel yüzünde jilet yaraları veya kezzap izleriyle dolaşamazdı. Hiç kuşkusuz, Mahmut'a kanıp bu teklifi kabul etmemesi gerekirdi, ama olmuştu bir kere ve artık geri dönüşü yoktu.</p>

  <p>O akşam televizyonun karşısında akşam yemeği niyetine ince bir dilim tavuk etiyle salatasını yerken, telefonun çalmasıyla irkildi, Melda. Telefonu açmadan önce televizyonun sesini kıstı, zaten sıradaki haber onu hiç ilgilendirmeyen akaryakıt zamlarıyla ilgiliydi. Ahizeyi kaldırıp, "Efendim," diye mırıldandı.</p>

  <p>"İyi akşamlar sultanım, ben Mahmut." Avukatın sesini duyar duymaz telefonu kapatmak geçti içinden. Bu şerefsiz adamdan nefret ediyordu ama telefonu kapatamazdı tabii ki. Sadece sert bir sesle homurdandı: "Ne var, niye arıyorsun yine?"</p>

  <p>"Bu ne hiddet Sultanım? Nedir bu kızgınlık? Sana tonla para kazandırdım, öfkenin sebebini anlamıyorum bir türlü."</p>

  <p>"Bal gibi anlıyorsun, Mahmut. Beni tehdit ettiğini ne çabuk unuttun?"</p>

  <p>"Yapma be Melda! Sen de onu ciddiye mi aldın yani? O an çıldıracak gibi olmuştum, hırsımdan ne söylediğimi bilmiyordum. O DVD geleceğim için çok önemliydi. Aklın kesiyor mu öyle bir şey yapabileceğimi? Senden ne kadar hoşlandığımı bilirsin, hiç öyle bir çılgınlık yapar mıyım? Bir an için ağzımdan kaçan edepsizce bir laftı sadece, tamam terbiyesizlik ve densizlik ettim, kabul ediyorum ama sen de fazla ciddiye almışsın o lafımı. Hem sonra özür de diledim."</p>

  <p>Melda o tehdidin hiç de ağızdan kaçan bir laf olmadığını biliyordu. Kısa bir tereddüt geçirdi, Mahmut'un niçin kendisini aradığını düşündü. Yalan değildi, onun sayesinde banka hesabında hatırı sayılır bir artış olmuştu ama şimdi kendisini arıyorsa mutlaka bir çıkarı olmalıydı. Son görüşmelerindeki teklifi anımsadı; yemeğe çağırmıştı kendisini. Tabii o daveti kabul etseydi, muhtemelen yemeğin sonunda yeniden birlikte olmayı, en azından o geceyi birlikte geçirmeyi isteyecekti herif. Mahmut'u bilmez miydi, kazandırdığı paranın komisyonu olarak onunla yatmayı düşünmüştü mutlaka. Genç kadın biraz daha yumuşak sesle homurdandı.</p>

  <p>"Beni bir daha aramamanı söylemiştim, unuttun mu? Ne var yine? Ne istiyorsun?"</p>

  <p>"Yok bir şey, yani önemli değil. Daha doğrusu bu seferki sadece bir rica. Beni kırmayacağını düşündüm."</p>

  <p>"Ne ricası?"</p>

  <p>"Önemli bir yemeğe davetliyim.."</p>

  <p>"E, bana ne?"</p>

  <p>"Yapma Melda, ne demek istediğimi mutlaka anlıyorsundur."</p>

  <p>"Hayır anlamıyorum."</p>

  <p>"Karımı bilirsin, onu bu tür topluluklara sokamıyorum. Her haliyle sırıtıyor, yeteneksiz, bir mecliste iki çift laf edebilecek kapasitede biri değil. Sadece konkenden ve hamur işlerinden anlar. Oysa sen her girdiğin toplulukta takdir ve beğenileri üzerine toplayan, eşsiz bir kadınsın. Unuttun mu, beraber olduğumuz zamanlar böyle yemeklere kaç kere birlikte gitmiştik. Bu toplantı da benim için çok hayati. Son bir kere senden ricada bulunsam, beni kırmayıp gelir misin?"</p>

  <p>Melda'nın cevabı tabii ki kesinlikle, hayır olacaktı. Fakat bir an düşündü, acaba söz konusu yemek Sinan'a o hayasızca planı uygulayan insanlarla ilgili olabilir miydi? Ya da o yemeğe iştirak ederse Sinan'ın siyasi hayatını kaydıracak olan kişiler hakkında bir bilgi edinebilir miydi? Durakladı bir an. Sonra, "Ne yemeği bş? Kimler iştirak edecek?" diye sordu.</p>

  <p>"Politikacıların iştirak edeceği bir yemek diyebilirim, tabii onların yanında Ankara'nın bazı kalburüstü şahsiyetleri, oda başkanları, sanayiciler, bazı ünlü gazeteciler filan da var."</p>

  <p>"Nerede verilecek bu yemek?"</p>

  <p>"Hilton Oteli'nde."</p>

  <p>Mahmut biraz ümitlenir gibi olmuştu. Melda bu kadar soru sorduğuna göre teklife tamamen ilgisiz kalmamış gibi görünüyordu. Birden hattın öbür ucunda genç kadının güldüğünü duydu.</p>

  <p>"Peki beni neyin olarak takdim edeceksin millete? Karın mı yoksa metresin diye mi?"</p>

  <p>"Yapma Melda, kırıcı oluyorsun.."</p>

  <p>"Tam tersi, gayet gerçekçi bir soru soruyorum. Herhalde bu davetliler arasında karını tanıyanlar da vardır; onlara ne diyeceksin?"</p>

  <p>"Bu sorunu birlikte olduğumuz dönemde de yaşamıştık."</p>

  <p>"O zaman herkesin bana metresin diye bakmasını aldırmıyordum ama şimdi durum değişti. Üzgünüm ama teklifini kabul etmeyeceğim."</p>

  <p>"Melda, gözümün nuru, ocağına düştüm. Yapma lütfen, eski günlerin hatırı için kabul et, ne olur!"</p>

  <p>Genç kadın karşı koyarken gayet bilinçliydi. Davranışının altında bir taktik vardı. Sinan'a oynanan oyuna âlet olmuştu bir kere ve bunun dönüşü yoktu, ama işin daha da sarpa sarmasını önleyebilir miydi acaba? En azından bu hain planı kimin yaptığını öğrenebilir miydi? Bunu becerebilirse, Sinan'ı arayıp uyarma şansı olurdu. Hatta bunu omuzlarına yüklenmiş bir borç gibi görüyordu. Mahmut'un kuşkulanmaması için homurdandı.</p>

  <p>"Bilmiyorum. Düşünmeliyim."</p>

  <p>Hattın öbür ucundaki Mahmut rahatlar gibi olmuştu; düşünmeliyim diyen bir kadın genellikle evet, kabul ediyorum demiş olurdu. Biraz daha dil dökmeye çalıştı ve sonunda Melda'dan umduğu cevabı aldı. "Ne zaman bu yemek?"</p>

  <p>"Yarın akşam."</p>

  <p>"Yarın sabah sana kararımı bildiririm."</p>

  <p>"Yapma, şimdi söyle de geceyi rahat geçireyim, yoksa sabaha kadar uyuyamam."</p>

  <p>Neden bu kadar fazla ısrar ediyordu acaba? Melda bunun sebebini bulmaya gayret etti ama bir şey çıkaramadı. Mahmut'un yalan söylediğinden emindi; o yemeğe sırf yanında güzel bir kadınla gidip hava atmak avukatın asıl amacı olamazdı, altında mutlaka bir pislik olmalıydı, ama ne? Henüz bunu çözememişti.</p>

  <p>"Pekâlâ," dedi sonunda, sanki zoraki kabul ediyormuş gibi. "Ama bu son olacak ve bir daha beni bu tip isteklerle rahatsız etmeyeceksin, tamam mı?"</p>

  <p>"Söz. Söz veriyorum hayatım."</p>

  <p>Hayatım kelimesi dahi genç kadının tüylerini diken diken ediyordu ama bozuntuya vermedi. "Kaçta gelip alırsın beni?"</p>

  <p>"Sekiz buçuk, iyi mi?"</p>

  <p>"Tamam."</p>

  <p>Melda telefonu kapattı. Huzursuzluğu daha da artmıştı. Önündeki tabaktan bir lokma haşlanmış sebze ve salata aldı. gu herif ne dolaplar çeviriyor, diye düşünürken televizyondaki spikerin sözleriyle düşüncelerinden sıyrıldı. Sol partilerin gelecek seçimlerde kuvvetli bir ittifak sağlayabilmek için, müşterek bir lider olarak gördüğü Prof. Sinan Öktem'in müzakereler için Ankara'ya çağrıldığını söylüyordu.</p>

  <p>Melda'nın ağzına götürdüğü çatal bir an havada kaldı..</p>

  <p>Melda ile konuşmasını bitiren Mahmut hemen telefona sarılmış ve Başkanı aramıştı. Adamın sesini duyar duymaz sırıtarak fısıldadı:</p>

  <p>"Sayırı Başkanım, isteğiniz yerine getirilmiştir. Yarın akşam Hilton'daki yemeğe Melda Hanım da gelecekler. Tanıştırma işini deruhte edeceğim ama sonrası tamamen size kalmış bir meseledir."</p>

  <p>"Aferin Mahmut. Gerçekten becerikli adamsın. İlerde senin gibi bir bakana sahip olduğum için gurur duyacağım."</p>

  <p>Mahmut irkildi. Bu vçsileyle muhtemel bakanlığı bir kere daha teyit edilmiş oluyordu, ama Başkanın neden gurur duyacağını kestiremedi, kendisine göre yaptığı son derece aşağılık bir işti. Düpedüz herifin pezevenkliğini yapıyordu.</p>

  <p>Arabadan inen Mahmut asansörle Melda'nın dairesine çıktı. Kadının son anda bir oyunbozanlık yapmasından korkuyordu. Gerçi Melda harbi kadındı, bir konuda söz vermişse daima sözünün arkasında dururdu, ama tecrübeleri yine de kadın milletine fazla güvenmemeyi öğretmişti ona. Son anda yemeğe gitmeyeceğim diye tutturursa, Başkana rezil olabilirdi. Yüreği ağzında kapının zilini çaldı.</p>

  <p>Kapıyı açan Melda'yı görünce bir an nutku tutuldu. Gerçekten müthiş güzel ve havalı bir kadındı. İhtişamı karşısında Mahmut'un ağzı sulandı, içi titredi. Boşuna korktuğunu anladı, Melda giyinmiş ve yemeğe gitmeye hazırlanmıştı. Sırtında uzun vizon bir kürk vardı; kürkün önünden ince yünlü kumaştan siyah elbisesi görünüyordu. Göğüs dekoltesi bir hayli açık olduğundan avukat bakışlarını kısa bir süre de olsa, göğüs ayrığından alamadı. Makyajı her zamanki gibi hafifti. Zaten Melda hiçbir zaman fazla makyaj yapmaz, suni frapanlıktan kaçınırdı. Mahmut'un gözleri daha aşağılara kaydı, desenli siyah çorapları ve yüksek ince topuklu ayakkabılarıyla kadının görünümü tek kelime ile şahaneydi.</p>

  <p>Elinde olmadan, "Harikasın," diye fısıldadı.</p>

  <p>Genç kadın karşılık vermeden kapıyı kapatıp kilitledi. Suratı asıktı ve gergin görünüyordu. Mahmut genç kadının bu yemeğe sırf hatır için ve istemeyerek katıldığını anladı ve hafif bir nedamet hissettiğini kendine itiraf zorunda kaldı. Şans ona yıllar evvel gülmüş, bir daha asla eline geçiremeyeceği böyle bir kadınla bir buçuk yıl kadar yaşama fırsatı vermişti. Simdi Mahmut bu fırsatı iyi değerlendiremediğini düşünüyordu. Konuşmadan asansörle aşağıya indiler. Mahmut arabasının kapısını açıp onu oturturken düşünüyordu. Kaprisli ve zor bir kadındı Melda; her şeyin en iyisini ister, en pahalısını seçerdi. Paraya aşırı düşkündü, ama yine de onu fahişe diye yorumlamak biraz gayretkeşlik olurdu; olsa olsa fazla serbest, fazla modern denebilirdi. Hatta onu Prof. Öktem'in peşine salarken, teklifi reddedeceğini, ne istediğini duyunca deliye döneceğini bile düşünmüş, kendisine hakaret etmesini bile beklemişti. Ama ona öyle bir para teklif etmişti ki, bu devirde namuslu geçinen kadınlar bile reddedemezlerdi o parayı.</p>

  <p>Mahmut arabayı çalıştırdı. Arabaya gaz vermeden önce yanındaki kadını bir kere daha içi giderek göz ucuyla süzdü. Ona artık ulaşamayacağına aklı kesmişti. Oysa aynı anda Melda, içini burkan duygularla doluydu. Avukatın yemek teklifini neden kabul ettiğini zihninde henüz netleştirememişti. Prof. Öktem'le yaşadıklarını çoktan unutması gerekirken, olayın etkisinden bir türlü kurtulamıyordu. Çok düşünmüştü, hissettikleri salt bir vicdan azabı, adamcağızı zor duruma düşürmenin verdiği üzüntü müydü? Yoksa ona karşı, kendisini fazlasıyla şaşırtan, bir me'yli mi vardı? Olayı durup durup zihin süzgecinden geçirmiş, fakat kabul edebileceği bir sonuca varamamıştı. Bir erkeğe âşık olma fikri artık Melda'ya komik geliyordu. O duygusal rahatsızlığı en son on altı yaşındayken yaşamış ve sonu hüsranla biten bir gönül macerasından sonra bir daha âşık olmamıştı. Başından geçen evliliğin de aşkla hiç ilgisi yoktu; tamamen mantığa dayalı bir izdivaçtı. Kocasının teklifini uzun süre düşündükten sonra kabul etmiş ve daha sonra hata ettiğini anlayınca da hiç tereddüt etmeden boşanma kararı almıştı. Bir daha âşık olabileceğini düşünmek bile hoş bir fanteziydi onun için.</p>

  <p>Âşık filan değilim, diye geçirdi içinden. Benimki sadece bir vicdan azabı, adama kötülük ettim, hayatını söndürdüm, şimdi bunun acısını çekiyorum, diye düşündü. Oysa buna kendi de pek inanmıyordu; keşke inanabilseydi. Kaç gündür huzursuz ve endişeliydi. Onu asıl şaşırtan şey, profesörü özlemesiydi. Sessiz, çekingen ve ürkek halini; derya gibi bilgisini tevazu ile saklamasını; kelimelerle ifadede zorlandığı ama gözleriyle sergilediği ilgisini; sevgi dolu bakışlarını; hatta sevişirkenki utangaç ve acemice davranışlarını özlüyordu. Topu topu iki üç kere görmüştü adamı, bu kadar kısa sürede âşık filan olunmazdı. Sinan da her erkek gibi kendisini arzulamıştı işte, olaya salt bu açıdan bakmalıydı, daha fazlasını hayal etmek safdillik olurdu. Mesele bu kadar basitti; her zaman yaşadığı, erkeklerden görmeye alışık olduğu yakınlaşma arzusu. Sinan da çekiciliğine kapılmış ve pervane gibi etrafında dönmeye başlamıştı. Ama neden heyecanını dizginleyemiyor, neden her telefonla arayışında içinde hüzün ve derin bir yaranın sızısını hissediyordu? Telefonlarına cevap vermiyor, ama yüreğindeki eziklikten bir türlü kurtulamıyordu.</p>

  <p>Otele girerlerken Melda hâlâ beynindeki sorunu çözebilmiş değildi. Mahmut'un bu son teklifini bile, Sinan'a yardımcı olmak, en azından kimin tarafından tuzağa düşürüldüğünü öğrenmek amacıyla kabul ettiğini itiraf zorundaydı. Sinan kim bilir ne kadar yıkılmış, o DVD'yi görünce, kendisi hakkında neler düşünmeye başlamıştı. Telefonlarına cevap veremiyor, muhtemel hakaret dolu, acı sözlerine ne diyeceğini bilemiyordu. Kendisinden böyle bir davranış beklemediği için çok yıkılmış olmalıydı. Aslında boşuna çaba, diye düşündü. Ona ne söyleyecek, durumu nasıl açıklayacaktı? Yaptığının hiçbir açıklaması olamazdı. Sinan artık kendisinin kesinlikle bir fahişe olduğunu düşünüyor olmalıydı. Otelin, bu toplantı için hazırlanmış özel salonuna girerken Melda'nın aklı hâlâ karışıktı. Aslında yaptığı gerçekten fahişelik değil miydi?</p>

  <p>Salona girdikleri andan itibaren dikkatler üzerlerinde toplanmaya başlamıştı. Davetliler sanki salon birden aydınlanmış, kapıdan içeri bir ışık huzmesi süzülmüş gibi bakışlarını Mahmut'un yanındaki kadına çevirmişlerdi. Böyle durumlara, dikkatlerin üzerinde toplanmasına her zaman alışık olan genç kadın, hayatında ilk defa sıkıldı, hatta pişmanlık hissetti keşke bu toplantıya katılmasaydım, diye geçirdi içinden. Ne değişecekti, Sinan'a oynanan oyunu tezgahlayanı öğrense bile, profesörün yüzüne nasıl bakacaktı?</p>

  <p>Melda etrafa şöyle bir göz attı.</p>

  <p>Tanımadığı bir kalabalıkla birlikte, televizyon ve gazetelerden yüzlerine âşinâ olduğu Ankara sosyetesinden, siyaset kulislerinden, medya dünyasından hatta sanat çevresinden bir yığın tanınmış kişi de o an salondaydı. Mahmut, onu hafifçe dirseğinden tutmuş çeşitli grupların kendi aralarında sohbet ettiği kalabalığın arasına doğru sürüklüyordu.</p>

  <p>Yollarını ilk kesen kişi büyük bir bankanın sahibi olmuştu. Melda onu basından, yolsuzluklar nedeniyle bankasını batırması yüzünden tanıyordu. Yanlarına yaklaşmış önce Mahmut'a kırk yıllık dostuymuş gibi davranmıştı.</p>

  <p>"O, Mahmut Bey sizi uzun zamandır göremiyorduk. Nasılsınız üstadım?"</p>

  <p>Samimiyetlerini veya tanışıklıklarının kaynağını bilmiyordu ama bankacının Mahmut'la ahbaplık etmek için yanaşmadığını; aslında kendisiyle tanışmak için fırsat kolladığını hemen sezdi genç kadın. Nitekim birkaç cümle sonra, "Yanındaki hanımefendiyi tanıştırmayacak mısın?" diye sormuştu avukata. Mahmut kasıntı havalardaydı, her erkek gibi yanında ihtişamıyla dikkat çöken bir kadına eşlik etmenin hazzını yaşıyordu. Tanıştırma kısa sürdü ama Melda daha o anda Mahmut'un adama fazla yüz vermemesinden, asıl amacının başka olduğunu anlamıştı.</p>

  <p>Mahmut kendisini buraya henüz anlamadığı bir amaçla getirmişti. Asıl bahane topluma çıkarmakta zorlandığı karısı değildi kuşkusuz, Mahmut rahatlıkla tek başına da gelirdi bu toplantıya. Adamın, Melda'nın henüz çözemediği bir art niyeti olduğu kesindi. Sabırlı ol, diye telkinde bulundu kendine, nasıl olsa az sonra kokusu çıkardı.</p>

  <p>Nitekim Mahmut birkaç nâzik cümleden sonra bankacıdan kurtulmuş başka bir gruba doğru yürümeye başlamıştı. Bu sefer önlerini Sosyal Aydınlatma Partisi Genel Başkanı Hulusi Göçer kesmişti. Yanında ellerinde içki kadehleriyle kendisini takip eden iki partili daha vardı.</p>

  <p>"iyi akşamlar Mahmut Bey," demişti Hulusi Göçer. Yüzünde soğuk bir ifade vardı parti başkanının ama kendisini dikkatle incelediğini hissetmişti Melda. Başkan'in gözlerinde biraz şaşkın, biraz meraklı parıltılar oluşmuştu. "Bu güzel hanımefendiyi bize tanıtmayacak mısın?" dedi, avukata dönerek.</p>

  <p>"Melda Hanım yakınım olur, Sayın Başkan," dedi usulca Mahmut.</p>

  <p>"Öyle mi?"</p>

  <p>Parti başkanı elini uzatmış, sonra genç kadının avuçları içine aldığı elini dudaklarına götürmüştü. Melda bir an titrer gibi oldu; zihninden, bütün çevrilen dolapların arkasında yoksa bu adam mı var, düşüncesi geçti. Olmaması için bir sebep yoktu, karşısındaki adam Türk solunun önemli, isim yapmış şahsiyetlerinden biriydi. Prof. Sinan Öktem'e rahatlıkla bu tuzağı kurabilirdi. Ayrıca salona girer girmez Mahmut'un onun yanına yaklaşması da bir rastlantı mıydı yoksa bilerek mi yapmıştı bunu?</p>

  <p>"Tanıştığıma memnun oldum beyefendi," diye fısıldadı genç kadın.</p>

  <p>Hulusi Göçer pek belli etmemeye çalışmasına rağmen gözlerini Melda'dan alamıyordu, hatta genç kadın pek çok erkekte hissettiği ihtiraslı bakışları yakalar gibi oldu bir an. "Tabii ya," diye geçirdi içinden. Şayet o DVD'de çıplak halini gördüyse, şimdi heyecanlanıp, arzulaması doğal değil miydi?</p>

  <p>Melda elinde olmadan kaşlarını çatarak başkana baktı. Sinirleri gerilmiş, bir porno yıldızı gibi oynadığı rolün utancı ve hiddeti yeniden benliğini kaplamaya başlamıştı. Hulusi Göçer hemen toparlandı, Mahmut'a dönüp sıradan birkaç kelime daha ettikten sonra yanındaki adamlarıyla müsaade isteyip uzaklaştı.</p>

  <p>Genç kadın durakladı bir an. Şimdilik avukata bir şey sormayacaktı ama Hulusi Göçer'den şüphelenmişti. Bu alçakça oyunun perde arkasındaki kişi o olabilirdi. Adama mim koydu. Zamanı gelince bu konuyu Mahmut'la tartışacaktı. Avukat da zaten onu çekiştirerek başka bir gruba doğru sürüklüyordu. Melda sakin olmaya çalıştı ama gözlemlediği başka bir şey de, Mahmut'un itibarıydı. İyi de olsa, kötü de olsa avukat oldukça tanınan ve başkentte esaslı çevresi olan biriydi. Salondaki pek çok insanla selâmlaşıyor ya da birkaç kelime ediyordu. Önce bir meslektaşıyla, sonra ünlü bir gazeteciyle ayaküstü sohbet etti. Konuştuğu her erkek genç kadınla ilgileniyordu. Mahmut'un huzursuz davranışları Melda'nın gözünden kaçmıyordu. Onu yeterince tanırdı, bu akşam huzursuz ve gizleyemediği bir telaş içindeydi sanki, bir beklentisi var gibiydi.</p>

  <p>Birden önlerini başka bir kalabalık grup kesti.</p>

  <p>Böyle ayaküstü kokteyllerde sürekli bir takım gruplarla karşılaşmak çok doğaldı. Ama bu grubun en önemli siması, Hür Solcu Parti lideri Fahir Ozan'dı. Melda'nın onunla tanışmışlığı yoktu ama bu popüler lideri her vatandaş gibi gazetelerden, televizyonlardan tanıyordu tabii.</p>

  <p>Hafifçe heyecanlandı.</p>

  <p>Bu kokteylde umduğundan çok daha fazla ünlü simayla karşılaşacağa benziyordu. Mahmut onu birkaç kişiyle tanıştırdı. Hep aynı bakışlar çevriliyordu yüzüne; takdir, beğeni ve arzu dolu bakışlar. Bir başka zaman ve başka şartlar altında olsa, Melda bundan sadece zevk alırdı, ama nedense bu gece sadece sıkılıyordu. Hatta hor görülüyormuş küçümseniyormuş gibi bir hisse kapılmıştı. Bu insanların herhalde pek çoğu, Mahmut'un evli olduğunu biliyor, muhtemelen toplum içine pek sokmasa da, karısını da tanıyorlardı. Kendisini bir yakınım diye tanıtmasına mutlaka bıyık altından gülüyorlardı.</p>

  <p>Başkan Fahir Ozan kibar bir zattı. Hulusi Göçer gibi elini öpmeye kalkışmamış, sadece tokalaşmıştı. Birkaç saniye gözlerinin içine sempatiyle bakmasına rağmen yüzünde yine de ölçülü bir resmiyet vardı. Davranışları mesafeli ve nâzikti. Hatta kendisiyle fazla ilgilenmemişti: Mahmut'la bir iki kelime konuşmuş, daha sonra da etrafındaki kalabalık grupla yürüyüp gitmişti.</p>

  <p>Fakat sol parti liderlerini gördükçe Melda yüreğinin sıkışmasını önlcyemiyordu. Prof. Sinan Öktem'e o korkunç tuzağı içlerinden biri hazırlamış olmalıydı. Bu ayan beyan belliydi, zira Profesörün birden yıldızının parlaması onların yıldızlarını söndürecekti. Genç kadının aklı böyle siyasi entrikalara pek ermezdi. Ancak sıradan bir vatandaş olarak, bu adamların solun menfaat ve geleceği için kolay kolay makamlarından feragat etmeyeceklerine inanıyordu. Her ne kadar profesör lehine liderlikten çekileceklerini deklare etmiş olsalar da, genç kadın oynanan alçakça oyunun bir parçası olarak, bunun samimi olmadığını biliyordu.</p>

  <p>Yine yan gözle Mahmut'a baktı.</p>

  <p>Avukatın tedirginliği devam ediyordu sanki. Mahmut hâlâ bir şeyler bekliyor gibiydi. Huzursuzdu. Saklamaya çalışsa bile belli oluyordu bu.</p>

  <p>Melda, "Ne o Mahmut, bir şey mi var? Tedirgin görünüyorsun," dedi.</p>

  <p>"Tedirgin mi?"</p>

  <p>"Öyle ya... Seni tanırım, numara yapmaya kalkma. Nen var?"</p>

  <p>Avukat hafifçe kızardı.</p>

  <p>"Yok bir şeyim hayatım. Sana öyle gelmiş."</p>

  <p>Melda ısrar etti. "Beni kandıramazsın Mahmut. Söyle de kurtul. Amacın ne? Beni buraya niye getirdin?"</p>

  <p>Avukat zeki bir adamdı. Yanındaki genç kadının huylanması hiç hoşuna gitmemişti. Üstelik Melda'nın sağı solu belli olmazdı, kafası kızarsa, hiç gözünün yaşına bakmaz, salonu terk edip gidebilirdi de. Hafifçe kolundan tutup anlayış bekler gibi gözlerinin içine baktı.</p>

  <p>"Dedim ya, Melda, yeniden siyasi hayata dönmeye karar verdim. Bu gece benim için çok önemli. Buradaki insanların çoğu beni tanır. Onların nazarında güçlü ve yeterli olmak zorundayım. Hem de her bakımdan."</p>

  <p>Melda gülümsedi. "Siyasi hayata dönmek için yanında güzel bir kadın bulundurman şart mı?"</p>

  <p>"Lütfen böyle konuşma Melda. Sana söyledim ya, karım çok yetersiz. Böyle toplantıların insanı değil."</p>

  <p>"Numara yapmayı bırak, Mahmut. Sorun karın değil. Eskiden milletvekiliyken de hayatında karın vardı. Hem ben senin ne korkunç fırıldaklar çevirdiğini bilirim. Her ne halt kanştınyorsan bu saatten sonra benden gizlemek gibi bir komikliğe kalkışmayacaksın umarım. O görüntülerle siyasete dönüşün arasında nasıl bir bağ var?"</p>

  <p>"Sus, lütfen!" diye inledi avukat. "Şimdi bu konuyu açmanın sırası mı?"</p>

  <p>"Bilmek istiyorum."</p>

  <p>"Tamam, söz veriyorum sana. İlk fırsatta açıklayacağım ama burada değil."</p>

  <p>Avukatın üstüne daha fazla gitmenin şimdilik doğru olup olmayacağını kestiremedi genç kadın, belki de kurnazca bir taktikle onun ağzından bilgi alabilirdi.</p>

  <p>"Pekâlâ," diye homurdandı sonunda. "Ama sakın beni atlatmaya kalkma."</p>

  <p>Mahmut derin bir nefes aldı. Bu kadından daima çekinmişti; kadının güzelini ijakat aptal olanını tercih ederdi. Ne yazık ki Melda güzel olduğu kadar da zekiydi, nedenini pek kestiremiyordu ama nedense kazandığı yüklü paraya rağmen sanki bu işe bulaştığına pişman olmuş gibi bir hali vardı. Sakın profesöre gönlünü Saptırmış olmasın, diye düşündü bir an. Sonra bu olasılık Mahmut'a komik geldi. Tanıdığı Melda o tür duyguları yıllar önce yitirmiş bir kadındı. Onun kitabında aşkın yeri olamazdı. Avukat aklından bunları geçirirken yine tanıdık bir sesle irkildi.</p>

  <p>"İyi akşamlar avukat bey."</p>

  <p>İkisi birden başlarını yanlarına yaklaşan adama çevirdiler. Melda karşılarına dikilen adamı hemen tanımıştı. Sosyal Kitle Partisi'nin Genel Başkanı Nuri Karaçam'dı. Genç kadın doğrusu hiç şaşırmamıştı, zira bu akşam sol partilerin bütün başkanları sanki özellikle Mahmut'u arıyorlarmış gibi görür görmez yanına yaklaşıyorlardı.</p>

  <p>Genç kadın kısa bir tereddüt geçirdi; acaba bütün bu insanlar Mahmut'a âşinâ oldukları için mi, yoksa kendisiyle tanışmak üzere mi yaklaşıyorlardı yanlarına? Acaba Mahmut'un kendisini yanında taşımasının nedeni, bozulan siyasi ilişki, lerini yanındaki güzel kadın vasıtasıyla yeniden düzenlemek miydi? Hepsi mümkün olabilirdi.</p>

  <p>"İyi akşamlar, Sayın Başkan," demişti Mahmut. "Nasılsınız, efendim?"</p>

  <p>"Hep bildiğin gibi Mahmut, didinip duruyoruz işte. Ya sen nasılsın? Epeydir görüşmüyoruz. Siyasetten uzaklaşınca, eski dostları pek aramaz oldun. Ama avukatlıkta yıldızının parladığını işitiyoruz. Eş dost meclisinde kazandığın önemli davalar konuşuluyor."</p>

  <p>Bir şey dikkatini çekti Melda'nın. Bu parti başkanı diğerleri gibi kendisiyle tanışmaya pek hevesli görünmüyordu, hatta yüzüne bile doğru dürüst bakmamıştı. Kısa bir an gözleri üzerinde odaklanmış, belli belirsiz, sırf avukatın yanındaki misafirmiş gibi gülümsemekle yetinmişti.</p>

  <p>İlginç, diye düşündü Melda.</p>

  <p>Yoksa güzelliğiyle onu etkilememiş miydi? Kokteylde yanına yaklaşan her erkek ona yiyecek gibi bakarken Nuri Karaçam oldukça ilgisiz duruyordu.</p>

  <p>Garip bir önsezi genç kadını rahatsız etti. Kesinlikle emin olduğu bir nokta vardı; Sinan Öktem'c hazırlanan şantaj tuzağı bu üç parti başkanından birinin başının altından çıkmıştı, ama hangisinin?</p>

  <p>Bu adam niye kendisine ilgisiz davranıyordu? Tabii ya, diye mırıldandı içinden. Zira diğer ikisi kendisini hiç görmemişlerdi ama bu adam onu tanıyordu. Çıplak halini görmüştü.</p>

  <p>Yalnız yüzünün güzelliğini değil, vücudunun en mahrem yerlerini bile görmüştü muhtemelen.</p>

  <p>Meltem sinirden gerilir gibi oldu. Galiba aradığı hedefe yaklaşmıştı. Ama aynı anda bir şeyi daha sezinler gibi oldu; Mahmut, Nuri Karaçam'la karşılaşmaktan hiç memnun olmamış gibiydi. Neden acaba, diye düşündü. İkisi de aynı amaç uğruna çalışıyorlarsa avukatın neden keyfi kaçmıştı?</p>

  <p>Mahmut sanki onun yanında durmak bile istemiyordu. Melda yeniden düşünmeye çalıştı; aklına gelen ihtimalleri sıralamaya gayret etti. Mahmut'un karakteri ve çapı malumdu; birlikte olduğu zamanlar da matah değildi zaten. Ancak Melda onunla ilişkisini kestikten sonra hakkında pek çok dedikodu duymuş, o dönemden kalma bazı müşterek dostlar da adamın gıyabında kulağına tatsız şeyler fısıldamışlardı. Mahmut seçimleri kaybettikten sonra asıl mesleği olan avukatlığa dönmüşse de, aldığı davaların çoğunun, karanlık insanların, kötü şöhretli kişilerin davaları olduğunu öğrenmişti. Hatta bazıları onun mafya çetelerinin avukatlığını yaptığını söylüyordu. Kısacası Sinan Öktem'c hazırlanan tuzağın münhasıran onun başının altından çıkan bir plan olması imkânsızdı. Mutlaka bu işin arkasında Musa Süren'in teklifinden rahatsız olan bir parti başkanının parmağı olmalıydı. Fakat genç kadın bunu kabullenmekte, kendini buna inandırmakta zorlanıyordu. Bu mevkilere gelmiş, milletçe tanınan, siyasi kariyerini şu veya bu şekilde kabul ettirmiş, politikada sivrilmiş, başkan sıfatını kazanmış bir insan, nasıl olur da bu kadar rezilane bir plana baş vurabilirdi? <span class="t3">A</span></p>

  <p>Acaba ben mi yanılıyorum, diye tekrar düşündü.</p>

  <p>Ama yanılmasına olanak yoktu. Sonradan bin kere pişman olsa bile, kendisi de bu pisliğe karışmış sayılırdı. Mahmut mutlaka bu üç başkandan biri adına çalışıyordu. Plan belki de Mahmut tarafından organize edilmişti ama arkasında kesinlikle o üç adamdan biri olmalıydı.</p>

  <p>Mahmut olsa olsa piyondu ya da kendisine esaslı bir vaatte bulunulmuştu. Evet, en akla yakın ihtimal buydu; nitekim avukat yeniden siyasi hayata döneceğini ve yakın bir gelecekte önemli mevkilere geleceğini söylememiş miydi?</p>

  <p>Melda'nın huzuru iyice kaçmıştı.</p>

  <p>Artık kimliğini saptamaya çalıştığı kişinin bu üç başkandan biri olduğundan emindi de, bir türlü akıl sır erdiremediği bir nokta vardı. İçlerinden biri Sinan Oktem'in liderliğini istemiyorsa, profesörü devreden çıkarmak için neden böyle ahlâksızca bir yola başvurma gereğini duymuştu ki? Ben bu zatın liderliğine muhalifim, onu başkan olarak kabul etmiyorum demesi, yetmez miydi?</p>

  <p>Melda siyasetin kalbinin attığı Ankara'da yaşıyordu ama ne yazık ki hayatta en hoşlanmadığı iki şeyden biri politika, diğeri de futboldu. Her ikisinden de nefret eder ve bu konulardaki tartışmaların yapıldığı yerlerden uzak durmaya çalışırdı. İçinden, kabul etmeliyim ki bu konularda gerçekten cahilim, diye geçirdi. Yıllardır, seçimde oy kullanmaya bile gitmiyordu.</p>

  <p>Koluna giren Mahmut'un hareketiyle uykudan uyanmış gibi düşüncelerinden sıyrılmaya çalıştı. Ne olursa olsun, daha uyanık ve tedbirli olmak zorundaydı. Bir an boş bulunup şaşırmış gibi Mahmut'a baktı.</p>

  <p>Kulağına, "Başka dostlara da bir merhaba diyelim mi?" diye fısıldıyordu avukat. Melda yeniden irkildi.</p>

  <p>Mahmut'un Nuri Karaçam'ın yanından uzaklaşmak istediği düşüncesi, bir kere daha beynini tırmaladı.</p>

  <p>Yanılıyor muydu acaba?</p>

  <p>Sosyal Kitle Partisi Başkanı'nı bir daha süzdü. Adamın kendisine ilgisizliği devam ediyordu. Sanki bu karşılaşmadan hoşlanmamış gibiydi. Tabii ya, diye geçirdi içinden. Birlikte görünmeleri hoş kaçmazdı, yerin kulağı vardı, belki ilerde işgüzar bir gazeteci bu işin peşine düşebilir, Sinan Öktem'in siyasetten çekilmesinin ardındaki nedenleri araştırmaya kalkışabilirdi. İşte o zaman her şey ortaya çıkar, planı hazırlayanlar da rezil olurlardı.</p>

  <p>Galiba esaslı bir nokta yakaladım, diye heyecanlandı bir an. Bu yabana atılacak bir noktaya benzemiyordu. İyi düşünmeliydi.</p>

  <p>Melda birden atağa kalktı. Hiç aklında yokken Başkana bakıp, "Beyefendi, ben de sizin partinizin sempatizanıyım. Nitekim son seçimlerde oyunu size vermiştim," diye fısıldadı.</p>

  <p>Avukat, genç kadının girişimini yadırgamış gibi yüzüne baktı. Yüzündeki ifadeden Melda'dan böyle bir çıkış beklemediği belli oluyordu. Hatırladığı kadarıyla Melda siyaset konuşmaktan nefret ederdi. Birlikte olduğu dönemlerde Mahmut ne zaman o konuya temas etse, Melda yüzünü buruşturur, yine mi politika, diye serzenişte bulunurdu. Ayrıca onun Sosyal Kitle Partisi'ne sempati duyduğunu da hiç sanmıyordu.</p>

  <p>"Öyle mi?" diye fısıldadı Nuri Karaçam yüzünde mutlu bir tebessümle. "Bunu duyduğuma cidden memnun oldum."</p>

  <p>"Sizinle tanışmak beni heyecanlandırdı, onur duydum."</p>

  <p>"Aman efendim, o onur bana ait." Melda konuşmaya hemen devam etti.</p>

  <p>"Yalnız şu sıralar bizim gibi sıradan vatandaşları oldukça tereddüde düşüren bir durum var. Gelecek seçimlerde sol partilerin dışardan bir lider etrafında birleşeceği doğru mu? Siz ne düşünüyorsunuz bu konuda?"</p>

  <p>Mahmut hâlâ şaşkınlıkla yanındaki kadını süzüyordu. Bu anlamsız konuşmaya neden tevessül etmişti acaba Melda? Yan gözle de Nuri Karaçam'ı süzdü.</p>

  <p>Başkan rahat bir edayla gülümsüyordu.</p>

  <p>"Hiç endişe etmeyin, <span class="t3">A</span>lınan karar solun selâmeti için son derece isabetlidir."</p>

  <p>"Ama bu durumda parti başkanlığından feragat etmiş olacaksınız."</p>

  <p>"Bu pek önemli değil. Ayrıca henüz bir prosedür hazırlanmış değil, sadece prensipte karara varıldı. Esasın müzakeresine Sayın Sinan Öktem'in görüşmelere katılmasıyla başlanacak. Profesörün henüz ne gibi şartlar ileri süreceğini bilmiyoruz ama müsterih olabilirsiniz, gidişat hayırlıdır."</p>

  <p>Mahmut bu defa genç kadını düpedüz çekiştirmeye başlamıştı. Parmaklarının kolundaki tazyiki bayağı artmıştı. Belli ki bu bir uyarıydı. Tehlikeli konulara girdiğini anlatmaya çalışıyordu. Melda aldırmadı.</p>

  <p>"Bundan emin misiniz?" diye sordu.</p>

  <p>"Kesinlikle."</p>

  <p>Sonunda Mahmut müdahale etmek zorunda kaldı. "Hadi Melda," diye homurdandı. "Sayın Başkanı daha fazla meşgul etmeyelim. Beyefendinin bu toplulukta konuşmak isteyeceği bir sürü insan vardır. Kıymetli vakitlerini almayalım."</p>

  <p>Kadını âdeta sürüklercesine Nuri Karaçam'in yanından uzaklaştırmaya kalktı.</p>

  <p>Başkan, "Estağfurullah, hanımefendiyle haklı olduğu bir konuda sohbet ediyorduk," diye itiraza kalkıştı ama avukat soğuk bir selâmla genç kadını uzaklaştırınca susmak zorunda kaldı. Sadece birkaç saniye arkalarından baktı.</p>

  <p>Başkanın yanından uzaklaşınca Mahmut sinirli bir sesle, "Çıldırdın mı sen? Neler saçmalıyorsun?" diye homurdandı.</p>

  <p>"Ne demek istiyorsun?"</p>

  <p>"Bu konuyu açmanın ne anlamı var şimdi? Hem siyasete ilgi de nereden çıktı, benim bildiğim kadarıyla sen politikadan nefret ederdin."</p>

  <p>Melda zor da olsa gülümsedi.</p>

  <p>"Artık ilgileniyorum."</p>

  <p>"Ne zamandan beri?"</p>

  <p>"Prof. Sinan Öktem'e oynadığımız oyundan beri."</p>

  <p>"Kes sesini Allahını seversen. Konuyu açacak tam zamanı buldun. Ne bok yediğinin farkında mısın?"</p>

  <p>Genç kadın avukatın ağzından çıkan son kelime üzerine hışımla dönüp baktı yüzüne. Kaba davrandığını idrak eden Mahmut hemen toparlanmaya çalıştı.</p>

  <p>"Affedersin hayatım. Ağzımı bozduğum için özür dilerim. Ama bunun ne denli tehlikeli bir konu olduğunu ve duyulursa ikimizin de canına okuyacaklarını herhalde tahmin edersin," diye söylendi.</p>

  <p>Melda sesini çıkarmadı.</p>

  <p>Mahmut haklıydı. Fakat kendisinin de bulaştığı pisliği temizleme gayreti içinde olan genç kadın, avukatın kaba ve sert tutumu üzerinde fazla durmadı. Önünde sonunda kendisi de yaptığı hatanın bir şekilde bedelini ödemek zorunda kalacaktı. Başka çaresi yoktu. Ama ilk defa içinde bir rahatlama hissetti. Ön sezileri önündeki üç bilinmeyenli denklemin bir ayağının çözüldüğünü söylüyordu ona.</p>

  <p>Düşüncesine göre Nuri Karaçam bu berbat planın gerçek suçlusu değildi. Geriye iki kişi kalıyordu. Fahir Ozan ve Hulusi Göçer.</p>

  <p>Melda o gece eve döndüğünde aklı bir hayli karışmıştı. Yol boyunca Mahmut iki de bir gözlerinin içine bakıyor, sanki onun bir açıklama yapmasını ya da bir yorumda bulunmasını bekler gibi tedirgin davranıyordu. Melda, önceleri avukatın bu davranışına bir anlam verememişti. Mahmut alışılmışın dışında sakin ve sessiz görünüyordu. Sadece bir kez, "Umarım geldiğine pişman o |mamışsındır. İlginç insanlarla tanıştın değil mi?" diye mırıldanmıştı. Zihni yeterince meşgul olan genç kadın, "Evet, öyle," diye karşılık vermişti kısa kesmek için. Yalan da değildi hani; zira bir ara Mahmut içki getireyim diye yanından uzaklaşmış, neredeyse yarım saat kadar da dönmemişti. Mahmut'un uzaklaşmasına ve uzun süre yanına dönmemesine hiç aldırmamıştı Melda, buna memnun bile olmuştu. O süre zarfında salonda tek başına kalan genç kadının yanına yaklaşan bir yığın erkek tanışmak ve konuşmak için vesileler aramıştı. Çoğuna yüz vermemişti Melda, onun hedefi Fahir Ozan ile Hulusi Göçer'di. Bakışlarıyla salonda onları aramış ve mümkün olduğunca yanlarına yaklaşmaya çalışmıştı. Ne var ki, iki başkanın da etrafı kalabalıktı, genç kadın tek başına yakınlaşma tırsatı bulamamıştı. Yine de yüreğini ürperten bir şey yakalamıştı. İki başkan da çevresindeki insanlara rağmen uzaktan da olsa kendisine yiyecek gibi bakıyorlardı. Etrafımızda şu kalabalık olmasa da seninle baş başa kalsak dercesine.</p>

  <p>Durumu yadırgamıştı genç kadın. Hatta Hulusi Göçer uzaktan kendisine hafifçe gülümsemişti bile, usturuplu ve belli belirsiz. Salon yeterince kalabalık olduğundan çevresindekiler kime tebessüm ettiğini anlayamaz, tanıdığı birine masumane bir selam verdiğini düşünebilirlerdi. Oysa Melda o tebessümün kendisi için olduğunu anlamıştı.</p>

  <p>İşte o zaman genç kadın, Mahmut'un ortadan kaybolmasının, başka birinin yanına yaklaşması için yaratılmış bir fırsat olabileceğini düşünmüştü. Önce ürpermişti; yoksa avukat yeni bir fesatlık peşinde miydi? Ondan her şey beklenirdi. Kendisini bu kokteyle götürmek için ne kadar ısrar ettiğini anımsadı. Bu işin içinde bir şey vardı. Mahmut'un amacı beraber görünmekse, neden kendisini yarım saat yalnız bırakmıştı. Melda bayağı sıkılmış hatta salonu terk edip evine dönmeyi bile geçirmişti aklından. Kaba herifin yaptığı en azından yanında getirdiği kadına saygısızlıktı. Bir kadeh içki getirmek bu kadar zaman alır mıydı?</p>

  <p>Peki avukatın amacı ne olabilirdi?</p>

  <p>Amacı ortadan kaybolarak Melda'nın yanına birinin yaklaşmasını sağlamaksa, öyle biri de gelmemişti. Daha doğrusu çapkın bakışlı bazı kişiler tanışmak için yanına yaklaşmışlarsa da, Melda soğuk davrandığından hepsi çabucak uzaklaşmıştı. Oysa amacı farklı olan biri öyle çabucak pes edip gitmezdi.</p>

  <p>Kafasını o iki başkandan birine takmıştı.</p>

  <p>Mahmut'un onu buraya getirmesi de o adamlardan biriyle yakınlaşmasını sağlamak içindi ama bunun nedenini bulamıyordu henüz.</p>

  <p>Neden?</p>

  <p>İki erkek de kendisine güzelliği ve çekiciliği nedeniyle yaklaşmış olamazlardı. O mevkie gelmiş ve herkes tarafından tanınan kişiler için bu skandal nedeni olabilirdi.</p>

  <p>Öyleyse?</p>

  <p>Yoksa kendisinden çekiniyorlar mıydı? Ne de olsa aşağılık bir komploda kullanılan bir elemandı. İlerde konuşmasından çekinmiş olamazlar mıydı?</p>

  <p>Biraz düşününce bu sav ona komik geldi. Böyle tehlikeli bir işe kalkan insanlar kendisi gibi desteksiz ve himayesiz bir kadından mı korkacaklardı?</p>

  <p>Düşündüğü saçmaydı.</p>

  <p>Yavaş yavaş içini karamsarlık kaplamaya başlamıştı. Belki de en başından beri yanlış düşünüyor, saçma hayaller peşinde koşuyordu. Aklına gelen bütün ihtimaller safsatadan ibaret olabilirdi.</p>

  <p>Evinin kapısına geldiklerinde Mahmut biraz rahatlamış gibi sırnaşmaya başladı. "Bana bir kahve ikram edecek misin?" diye sordu. Melda avukatın niyetini tahmin ediyordu; içeri girince eski günler adına yakınlaşmaya kalkışacaktı. Buna ne tahammülü vardı Melda'nın ne de izin vermeye niyeti.</p>

  <p>Sertçe söylendi, "Hayır. Çok yoruldum. Hemen uyumak istiyorum."</p>

  <p>Avukat ısrar etmemişti. Ama Mahmut'u iyi tanırdı, kuzu gibi davranması, içeri girmek için dil dökmemesi, genç kadını büsbütün huylandırdı. Bu herif bir dolap çeviriyordu yine ama Melda, ne olduğunu anlamamıştı henüz.</p>

  <p>Melda'nın uykusu filan yoktu, soyunup doğruca duşun altına girdi. Kirlenmiş gibi hissediyordu kendini ve uzun süre sıcak suyun altında, bedeninden çok ruhunu temizlemek istercesine hareketsiz durdu.</p>

  <p>Sırtına geceliğini geçirip yatağa uzandığında içindeki karamsarlığı atabilmiş değildi. Pişman olduğu kötü bir gece geçirmişti. Mahmut'u dinlemeyip o kokteyle gitmemesi gerektiğini kavramıştı nihayet. Hata yapmıştı. Artık yaşadığı sürece Mahmut'u defterinden silip atması gerekirken, aptalca bir düşünceyle isteğini kabul etmiş ve muhtemelen basını ağrıtacak yeni bir olayın içine atmıştı kendini.</p>

  <p>O üç başkandan da nefret ediyordu şimdi. Hepsinin canı cehennemeydi. Musa Süren'in, sol partileri birleştirip başına Prof. Sinan Öktem'i geçirmek isterken ne kadar isabetli bir tespit yapmış olduğunu şimdi daha iyi kavrıyordu.</p>

  <p>Profesörü düşününce yatağının içinde kasılıp kaldı.</p>

  <p>Neden onu her düşündüğünde böyle titrediğini anlayarnıyordu. Vicdan azabı mı duyuyordu acaba? Çünkü Mahmut'un komplosuna katılarak hem adamın siyasi hayatını başlamadan bitirmiş hem de kendisine beslediği tertemiz duygulan mahvetmişti.</p>

  <p>Gözlerini yummaya çalıştı.</p>

  <p>Sinan'ın hayali canlandı zihninde. İstanbul'da Sahaflar Çarşısı'ndaki ilk karşılaşmalarını anımsadı: Tabii her erkek gibi o da, ilk görüşte güzelliğinin etkisinde kalmıştı ama onun beğenisi salt cinsellikten kaynaklanmıyordu. O zekâsı, duygulan, davranışları, içindeki herkese açıklamadığı sanatçı kimliğiyle sevmişti kendisini. İlk öpüşmelerinde bile toy bir delikanlı gibi heyecanlanmış, ne yapacağını şaşırmıştı.</p>

  <p>İçi sızlar gibi oldu genç kadının.</p>

  <p>Kendini affedemiyordu. Daha da önemlisi ruhunda esen fırtınayı tahlilden çekiniyordu. Sinan'a karşı hissettiği sadece vicdan azabı mıydı? Yoksa onun ötesinde, ruhunda tomurcuklanan bir sevginin ilk belirtileri miydi? Bunu kabullenmekte oldukça zorlandı Melda. Aşka inanmayacak bir yaştaydı. Yaşadığı hayat aşkın sadece marazi bir hal olduğunu öğretmişti ona. Gelip geçici bir hastalık; bir virüsün ruhta yarattığı geçici bir rahatsızlık...</p>

  <p>Bu virüse yakalanmanın yaşı olur muydu?</p>

  <p>İşte cevap veremediği soru buydu.</p>

  <p>Yatağının içinde dönüp durdu. Sinan'ı bir türlü beyninden silkip atamıyordu. Her an ölçülü ve saygılı davranışları, bir kadına sırf kadın olduğu için yumuşak ve anlayışlı yaklaşımı, içtenliği, duygularını kelimelere dökmekte biraz tecrübesizce olsa bile, yüzündeki ifadeyle bunu en yüreğe dokunan şekilde göstermesi galiba onu müstesna kılan vasıflarından sadece birkaçıydı.</p>

  <p>Sinan uzun zamandan beri kendisine salt güzelliği yüzünden âşık olmayan, zekâsından, sanatsal yanından etkilenen nefis bir erkekti. Aralarında yaş farkı vardı, ama bu haliyle bile mükemmel bir adamdı. Engin bilgisi, akademik kariyeri, toplumda sevilen ve sayılan bir adam olması bir yana, ayrıca son derece yakışıklı bir adamdı. İlerleyen yaşına rağmen deforme olmamış fiziği, kendisine çok yakışan şakaklarındaki aklarla pek çok genç kızın bile rüyalarına girecek kadar hoştu.</p>

  <p>Yatağın içinde, kendi kendine, "itiraf et Melda, sen bu adama âşık oldun," diye mırıldandı. Bu gerçeği kabullenmesi zordu, çünkü yıllar önce aşk denen illete bir daha yakalanmayacağına kendi kendine söz vermişti. Tahribatı ve acısı ağır oluyordu. Hele kurtuluşu ve sıyrılması şimdi olduğu gibi zorsa.</p>

  <p>Onun yüzüne nasıl bakabilirdi? Öyle çirkin ve affedilmez bir hata işlemişti ki, bunun hiçbir şekilde affı, su götürecek yanı yoktu. Yaptığına düpedüz fahişelik denirdi ve hiçbir erkek bunu anlayışla karşılamazdı.</p>

  <p>Saf ve masum biri gibi utanıyordu şimdi. Yatağın içinde büsbütün büzüldü. İşi bitince Sinan'ın hayatından çıkmış, en ufak bir iz bırakmadan uzaklaşmıştı. Telefonlarına cevap vermemiş, hatta bir ara jçp telefonunu değiştirmeyi bile düşünmüştü. Onunla karşılaşacak yüzü yoktu. Sinan onu asla affetmezdi. Pişmanlık bir yana, çok da utanıyordu.</p>

  <p>Birden yataktan fırladı. Bu nedametle yaşayamazdı. Bir şeyler yapması gerekiyordu, evet mutlaka kendisini temize çıkaracak bir girişimde bulunmalıydı. Ama nasıl? Henüz bu konuda aklına hiçbir şey gelmiyordu. Uyuyamayacağını anlayınca geceliği ile salondaki koltuklardan birine geçip oturdu. Ona telefon edemezdi; bu telefonda konuşulacak bir konu değildi.</p>

  <p>Onunla uygun bir yerde yalnız ve baş başa konuşmalıyım, diye düşündü. Bunun bir yolunu bulabilirdi. Tanıdığı Sinan, eğer yanılmıyorsa, çok kızgın bile olsa, onu bağışlayabilirdi. Eğer kendisini gerçekten sevmişse...</p>

  <p>Üç parti müşterek bir karar almıştı. Gittikçe olgunlaşan sol partilerin ittifakı meselesinin ayrıntılarıyla ilgilenme ve bu ittifakın lideri olarak görülen Prof. Sinan Öktem'e liderliği resmen teklif etme görevi parti sekreterlerine verilmişti. Hür Solcu Parti'yi temsilen Mehmet Solmaz, Sosyal Aydınlanma'yı temsilen Ulvi Şadan, Sosyal Kitle Partisi'ni temsilen de Salih Pınar birleşerek İstanbul'a gittiler. Onların görevi Prof. Öktem ile görüşerek ilk resmi teklifi iletmek ve esas müzakerelerin teminini sağlamak için kendisini Ankara'ya davet etmekti. Bu zevat şimdilik sadece aracıydı, tüm detaylar ve profesörün ileri sürmesi muhtemel şartlar ancak başkentte parti başkanlarıyla yapılacak asıl müzakerelerden sonra bir sonuca bağlanacaktı. Üç parti sekreterinden aldığı resmi çağrı üzerine, Sinan Öktem de onlara, kendisini böyle ulvî ve şeref duyacağı bir göreve davetlerinden dolayı duyduğu şükranlarını ileterek Ankara'ya gideceği tarihi belirlemişti.</p>

  <p>O gün Ankara'ya giderken uçakta son derece heyecanlıydı. Şayet ileri süreceği şartlar parti liderleri tarafından kabul görürse, hayatında resmen yeni bir sayfa açılacak ve tüm geleceği değişecekti. Aslına bakılırsa hayatı şimdiden değişmeye başlamış sayılırdı. Bunu kendisine en fazla hissettiren medya olmuştu. Parti sekreterlerinin resmi ziyaretine kadar henüz sallantıda bir fikir olarak görünen proje birden gerçekleşme safhasına girince, bütün medyanın ilgi odağı haline gelmişti.</p>

  <p>Son üç gün içinde Sinan başını kaşıyacak vakit bulamamış, hemen hemen bütün televizyon kanallarından davetler almış, fakülteye, hatta evine röportaj yapmak için bir yığın gazeteci müracaat etmişti. Bunların hepsi normaldi, ama Sinan'ın en yadırgadığı nokta bu inanılmaz hengâme içinde bile kendisinin hâlâ Melda'yı düşünüyor olması, onu bir türlü aklından çıkaramamasıydı. Belki de Ankara'ya bir an önce gitmek istemesinin en önemli sebeplerinden biri de, ruhunu kemiren muammayı çözecek fırsatı orada yakalayacağına inanmasıydı.</p>

  <p>Esenboğa'da uçaktan indiğinde gözlerine inanamadı. Parti sekreterleri kendisini karşılamak için havaalanına gelmişlerdi gelmesine de, haberci ordusu inanılmayacak kadar kalabalıktı. Her yanma yaklaşan Sinan'a bir mikrofon uzatıp rasgele sorular soruyordu. Daha şimdiden sersemlemeye başlamıştı Profesör Öktem. Soruların çoğunu cevap veremeden gülümsemelerle geçiştirmiş, sekreterlerin yardımıyla havaalanına gönderilen otomobile güçlükle binebilmişti.</p>

  <p>Sekreterler onu kalacağı otele kadar götürdüler, sonra aralarında anlaşarak Mehmet Solmaz'ın öğleden sonra gelip onu, saat 15.30'da başlayacak başkanlar toplantısına götürmek üzere almasına karas verdiler. Sinan hepsine teşekkür ederek arabadan indi ve resepsiyona doğru yürüdü.</p>

  <p>Ancak kendisine tahsis edilen odaya girdiğinde derin bir nefes alabildi. Nihayet peşindeki kalabalık medya ordusundan da, sekreterlerden de kurtulmuştu. Bir süre, siyasete atılmaya karar vermekle isabetli bir iş yapıp yapmadığını düşündü. Galiba politika ona göre değildi Artık yaşlanmaya, emekli olmaya hazırlandığım bir dönemde yeniden fazla hareketli, gergin, asap bozucu, stres dolu bir hayat neme gerek, diye söylendi. Aktif siyasete bulaşmak sandığından da zor ve yıpratıcı olmalıydı. Buna sürekli karşı çıkan Rezzan galiba haklıydı. Hocalığının en olgun ve verimli çağında bilimle uğraşmaya devam etmek; politikayı daha genç ve siyasetten gelen insanlara bırakmak daha doğru bir karardı belki de.</p>

  <p>Yanında getirdiği ufak valizi açtı, iki temiz beyaz gömleği odadaki gardıroba astı. Pijamasını valizde bıraktı, diş macununu ve fırçasını banyoya götürdü. Sonra telefonu açıp karısına salimen Ankara'ya geldiğini bildirdi. Rezzan'ın ses tonu soğuktu ama yine de ona görüşmelerde başarılar dilemeyi ihmal etmemişti.</p>

  <p>Sinan koltuğa çöküp yaşamını gözden geçirdi. Aslında olması icap edenin aksine, mutsuzdu. Büyük bir boşluk içinde hissediyordu kendini. Belki yaşamı boyunca pek çok şey elde etmişti; parlak bir kariyeri, dışardan mutlu görünen bir aile yaşamı, yetişkin ve sevdiği bir oğlu vardı. Maddi durumu kötü sayılmazdı. Pek çok insan, bu kadarını mutluluk için yeterli sayabilirdi, öyleyse içindeki huzursuzluğun sebebi neydi? Siyasete atılma isteğinin nedeni, acaba yaşamındaki durağanlığın değişmesini sağlayacak bir renk, hareket, canlılık, kendini yeniden hayata bağlayacak yeni bir açılım arayışı mıydı? Sinan bundan da pek emin değildi; aslına bakılırsa daha farklı bir şeyler arıyordu. Zihni tam bunlarla meşgulken oda kapısının vurulmasıyla irkildi. İsteksizce yerinden kalktı, herhalde yine partililerden biri bir açıklama yapmaya veya unutulmuş bir haber vermeye gelmiş olmalıydı. Kapı bir kere daha tıklatıldı.</p>

  <p>Sinan kanadı araladı. Karşısında otelin üniformalı komilerinden biri duruyordu ve elinde kocaman, kurdeleye sarılmış mukavva bir koli vardı. Şaşırarak delikanlının yüzüne baktı. "Nedir bu?" diye sordu.</p>

  <p>Komi, "Size teslim edilmek üzere resepsiyona bırakılmış, efendim," diye fısıldadı.</p>

  <p>"Kim bırakmış?"</p>

  <p>"Bir bilgim yok, efendim."</p>

  <p>"Ver bakalım, neymiş?"</p>

  <p>"Şey efendim... Biraz ağır, müsaade edin ben istediğiniz yere koyayım."</p>

  <p>Sinan daha da hayrete düşmüştü. Bu ağır kutunun içinde ne olabilirdi ki?</p>

  <p>"Yatağın üstüne bırak," diye mırıldandı. Sonra eline uygun bir bahşiş vererek çocuğu savdı. O kapıyı örtüp çıkınca Sinan, merakla kutuya yaklaştı, önce eliyle şöyle bir tarttı kutuyu Gerçekten oldukça ağırdı. Merakla üstündeki kurdeleyi çözüp kutuyu açınca hayreti daha da arttı. Paketin içinde bir DVD oynatıcı vardı.</p>

  <p>"Allah Allah!" diye söylendi. Kendisine kim ve neden bir DVD cihazı göndermişti? Hem bu ne anlamsız bir hediyeydi. Sonra aletin içinde duran DVD'yi ve ikiye katlanmış kâğıdı gördü.</p>

  <p>Gergin bir havayla önce kâğıdı açtı. Bu iki satırlık bir bilgisayar çıktısıydı. Nefesi kesilerek okudu yazıyı. Metin çok kısaydı.</p>

  <p>Görüntüleri seyrettikten sonra, bakalım hâlâ lider olmak isteyecek misin? diyordu.. Hiçbir şey anlamamıştı Sinan.</p>

  <p>Ne demekti bu? Bir tehdit miydi? Kim kendisini tehdit edebilirdi ki? Bir an düşündü, eni konu afallamıştı. Sonra meraka kapıldı, DVD'yi eline alıp inceledi. Sıradan bir DVD idi. Cihazı kutudan çıkar<span class="t3">A</span> odadaki televizyona monte etti; aleti çalıştırdı; ürkerek DVD'yi yuvasına sürdü ve görüntüyü beklemeye başladı.</p>

  <p>Ne göreceğini bilmediği halde terlemeye başlamıştı. İlk görüntüler geldiğinde nutku tutuldu, gözlerine inanamadı. Ekranda Melda ile kendi görüntüsü vardı. Neredeyse yerinden sıçramış, gözleri fal taşı gibi açılmıştı. Her şeye ihtimal verebilirdi ama buna asla...</p>

  <p>Melda siyasi hayatını öldürmek için kullanılmış bir piyondu.</p>

  <p>Adice tertiplenmiş bir tuzak...</p>

  <p>Dünyası kararır gibi oldu.</p>

  <p>Birkaç dakika ne düşüneceğini, ne yapacağını bilemeden yerine mıhlanıp kaldı. Şokun etkisinden kurtulamıyordu. Neden sonra odadaki tek koltuğa oturup düşünmeye başladı. Evet, bu bir tuzak ve tehditti, ama kim tarafından düzenlenmişti? Henüz siyasi bir hasmı yoktu ki..: Liderliği kabul edeceği bile belli değildi. Kim ona böyle alçakça ve rezilâne bir oyun oynamaya kalkışmış olabilirdi?</p>

  <p>Başına berbat bir ağrı saplanmıştı, beyni zonkluyordu. İttifaka kalkışan tüm sol partiler onun liderliğini kabul etmiş ve parti sekreterleri görüşmek üzere kendisini Ankara'ya çağırmışlardı. Kendisine bir itirazları varsa bunu işin başında ifade edebilirlerdi. Yine de aklına gelen ilk olasılık bu tuzağın üç parti liderinden biri tarafından tezgahlandığıydı. Sonra acaba, diye mırıldandı. Yaklaşan seçimlerde solun kuvvetlenip tek başına iktidar olmasından korkan şimdiki iktidar partisi, böyle bir şantaja kalkışamaz mıydı? Hiç de yabana atılacak bir ihtimal değildi bu da.</p>

  <p>O anda içindeki yıkımın nedeni, kendisine oynanan bu oyun veya siyasi hayatının başlamadan bitme noktasına gelmesi değildi. Mesele kızıştıkça yeteneklerinin bu işe ve mevkie pek uygun olmadığına dair düşünceleri kuvvetleniyordu. Hiç üzülmeden kariyerine ve üniversitedeki düzenli hayatına dönebilirdi. Bunu kendisine kimin yaptığı da umurunda değildi. Yüreğindeki sızının nedeni Melda idi. Onun bu denli pespaye biri olduğunu bir türlü kabullenemiyordu. Kadınlar konusunda deneyimsiz olduğunu zaten kabulleniyordu ama Melda'nın bu kadar aşağılık bir kadın olduğunu anlayamamış olmak ağırına gitmişti. Onu gerçekten sevmişti ve her şeye rağmen yüreğine düşen ateşi söndüremiyordu. Sahaflar Çarşısı'ndaki ilk karşılaştıkları ânı hatırladı birden. Onu bir yabancı, İskandinav ırkından biri sanmıştı, İsveçli veya Danimarkalı... Sarı saçları, yeşil gözleri, son derece düzgün ve çekici fiziğiyle Türk olmadığını düşünmüştü. Oysa Melda, alçakça hazırlanmış bir tuzağın figüranı, baştan çıkarıcı kötü kadınıydı.</p>

  <p>Tüyleri ürperdi..</p>

  <p>Nasıl da inanmıştı ona. Çocuk gibi, aptalca kanmıştı. Kadının yaptığına düpedüz fahişelik denirdi. Bu tuzakta mutlaka para karşılığı rol almış ve kendisini kandırmıştı. Bu durumda ondan nefret etmesi, ona karşı tiksinti duyması gerekirdi. Normal ve aklı başındaki her erkeğin hissiyatı bu olmalıydı. Ama Sinan hissettiği duyguları tahlilden uzaktı. Müthiş bir yıkım ve üzüntü hissediyordu ama buna nefret demek mümkün değildi.</p>

  <p>Başını elleri arasına aldı ve düşünmeye devam etti. Melda neden böyle bir şeye alet olmuştu? Gerçekten bir fahişe miydi? Bu işi salt para karşılığında mı yapmıştı? Başka ne sebep olabilir ki, diye homurdandı. Hangi aklı başında ve namuslu bir kadın sevişmesinin kaydedilmesine rıza gösterirdi ki? Aksini düşünmek aptallık olurdu. İçini bir ateş kapladı, yüreğinin sızladığını duydu.</p>

  <p>Neden sonra ne yapması gerektiğini düşünmeye başladı. Kendisine teklif edilecek görevi kabul ederse, yalnız siyasi hayatı değil, tüm geçmişi de kararacaktı. Görüntüler medyaya sızdırılacak, üniversite senatosu muhtemelen bu konu üzerinde duracak, belki de fakülteden süreli veya süresiz uzaklaştırılacaktı. Aile hayatı bitecek, Rezzan muhtemelen boşanmaya kalkacaktı. Bir an içi karararak,oğlumun yüzüne nasıl bakarım, diye düşündü. Bu her şeyin sonuydu. Hiçbir fert ve müessese kendisine anlayış göstermezdi.</p>

  <p>Ruhundaki yıkıntı gittikçe artıyordu.</p>

  <p>Yerinden kımıldayamaz hâle gelmişti.</p>

  <p>Başka bir deyişle, hayatı kararmıştı Sinan'ın...</p>
</body>
</html>
