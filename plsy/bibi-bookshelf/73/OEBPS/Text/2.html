<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title>Title page</title>
</head>

<body>
  <h2 style="text-align: center;">BİRİNCİ BÖLÜM</h2>

  <p>Gazeteci Oğuz Arkan, yılların verdiği tecrübeyle karşısındaki koltukta oturan Hür Solcu Parti'nin Onursal Başkanı Musa Süren'e bir an merakla baktı. Onursal Başkan her zaman az ve öz konuşurdu. Ayrıca pek çok siyasinin yaptığı gibi, lastikli cümleler kullanmaz, her yöne çekilebilecek yorumlardan özellikle kaçınırdı. Gazeteci biraz daha arkasına yaslandı, kulağına gelen fısıltının doğru olduğuna kanaat getirerek, bu kez kendinden yeterince emin, "Sayın Başkan," dedi, "şu sıralar Ankara sansasyon yaratacak bir haberle çalkalanıyor ve bu haberin kaynağının siz olduğunuz, teklifin sizden geldiği söyleniyor. Bu konuda ne diyeceksiniz?"</p>

  <p>Musa Süren seksen yaşın üstündeydi. Uzun süreden beri de işitme zorluğu çekiyordu; gazeteciye yüzünde hafif mütebessim bir ifadeyle bakarak sanki soruyu iyi duyamamış gibi sordu.</p>

  <p>"Hangi haberden söz ediyorsunuz? Başkent gündeminde her zaman sansasyonel haber vardır. Bana mal edilen bu haber de neymiş, sizin ağzınızdan duymak isterim." Gazeteci Oğuz Arkan hiç bozuntuya vermedi. Meslek hayatı boyunca yüzlerce kere Musa Süren'le röportaj yapmıştı, yaşlı politikacının tüm meslektaşları gibi biraz pof potlanmaktan hoşlandığını bilirdi.</p>

  <p>"Efendim, daha güçlü bir muhalefet için, sol partilerin yıpranmamış yeni bir lider etrafında bir araya gelmesi ve adı geçen kişinin başkanlığında seçimlere gidilmesinden çokça söz ediliyor şu sıralar ve bunun fikir babası olarak da sizin adınız geçiyor. Doğru mu?"</p>

  <p>"Anladım, şu konu... Evet, doğrudur. Bir dost meclisinde eskiden birlikte çalıştığım bazı arkadaşlara bu husustaki samimi fikirlerimi açıklamıştım. Benimki sadece bir temenni idi, gerçekleşme ihtimalinin ne nispette mümkün olacağı hakkında kesin bir bilgim yok, ama birleşme fikrinin zaruret olduğuna inanıyorum."</p>

  <p>"Yanılmıyorsam o liderin ismini de açıklamışsınız."</p>

  <p>"Evet, bu da doğrudur. Bir isim verdim."</p>

  <p>"Önerdiğiniz lider Prof. Sinan Öktem mi?"</p>

  <p>Yaşlı başkan başını salladı. "Evet, o."</p>

  <p>"Muhalefetteki dağınık sol partilerin bu teklife sıcak bakacaklarına inanıyor musunuz?"</p>

  <p>Yaşlı Başkan çayından bir yudum alarak fincanı yanındaki sehpanın üzerine bırakırken keyifle gülümsedi.</p>

  <p>"Solun güçlenip yeniden etkili siyasi bir denge hasıl etmesi için, evvel emirde güçlü ve karizmatik bir lidere ihtiyacı olduğu inkâr edilemez bir vakıadır. Muhtelif partilerin liderleriyle bu birleşmenin tahakkuk etmeyeceği ayan beyan bellidir artık. Maalesef memleket büyük liderler çıkaramıyor son yıllarda."</p>

  <p>Oğuz Arkan, eski parti başkanının son cümlesinde kendisine bir iftihar payı çıkardığını hemen sezinlemişti. Mesleğinin verdiği alışkanlıkla Musa Süren'i hemen tasdik etti.</p>

  <p>"Bu konuda haklısınız, beyefendi," dedi. "Hem de çok haklısınız. Fakat burada dikkat çekici husus, söz konusu lider adayı hakkında diğer sol partilerin takınacağı tavırdır. Yakın geçmişimize bir göz atarsak bu tür girişimler daha önce de olmuş, ama bir isim üzerinde mutabakat sağlanamamıştı. Sizi bu sefer ümitlendiren nedir?"</p>

  <p>Musa Süren çayından bir yudum daha aldı. Saatin ilerlemesi nedeniyle Musa Süren'in çalışma odası oldukça kararmıştı. Eski Başkan'ın oturduğu berjer koltuğun hemen arkasındaki ayaklı ahşap lambadan akseden sarı ışık, yaşlı adamın sarkan yanaklarının üzerinde gölge oyunları yapıyordu.</p>

  <p>"Öncelikle bu ittifakın artık kaçınılmaz bir zaruret haline gelmesidir. Yaklaşan seçimlerde mevcut iktidarın karşısına güçlü bir muhalefetle çıkmanın tek yolu ve şartı budur. Şekline gelince, benim önerim, İtalyan sol partilerinin kurduğu Zeytin Ağacı ittifakının bir benzerinin Türkiye'de de yapılması yolundadır."</p>

  <p>"Anlıyorum, efendim. Peki bu öneriniz herhangi bir şekilde Prof. Sinan Öktem'e iletildi mi?"</p>

  <p>"Hayır," dedi Başkan, "sanmıyorum. En azından benim bilgim yok. Siz gazetecilerin kulağı deliktir, yoksa bir şeyler mi öğrendin?"</p>

  <p>Oğuz Arkan başını iki yana salladı.</p>

  <p>"Teklifinizin henüz basına sızdığına ihtimal vermiyorum. Aksi halde tüm gazeteler haberi sürmanşetten yayınlardı. Bu sohbeti de sizinle baş başa değil, geniş bir gazeteci topluluğu ile birlikte basın toplantısı halinde Sapardık."</p>

  <p>"Ama siz duymuşsunuz, işte..."'</p>

  <p>"Haklısınız, beyefendi. Sözünü ettiğiniz o yemeğe iştirak eden yakınlarınızdan biri de benim çok eski ve candan bir dostumdur. Aramızda kırk yıllık bir hatır vardır. İtiraf edeyim ki hadiseyi bana çıtlattığında, rier şeyden önce meseleyi kaynağından inceleme gerektiği fikrine kapıldım. Sizi ziyaretimin sebebi de budur."</p>

  <p>Musa Süren gülümsedi.</p>

  <p>"Tahmin edebilirim; bu haberi kulağınıza Cemil Bey fısıldamış olmalı. Cemil Bey'i yakından tanırım, onunla uzun yıllar çalıştım. Vakti zamanında kurduğum hükümetlerde vekil olarak çalışmış, sağlam ve güvenilir biridir. Pek tabiidir ki, teklifin önünde sonunda basına intikal etmesi kaçınılmazdı. En azından haberin sizin gibi tecrübeli ve yıllardır gazetedeki köşesini zevkle okuduğum bir basın mensubu tarafından duyurulması bence de en münasibi olacaktı."</p>

  <p>Oğuz Arkan beyninde şekillenen soruyu sormanın zamanı geldiğini düşünerek elindeki çay fincanını önündeki sehpaya bırakarak fısıldadı:</p>

  <p>"Anladığım kadarıyla siz, Prof. Sinan Oktem'in solu derleyip toparlamak için uygun bir lider olduğunu düşünüyorsunuz, ama acaba kendisi bu görevi kabullenmeye hazır mı?"</p>

  <p>Musa Süren birkaç dakika düşündü. Feri kaçmış gözlerinde hafif bir bulutlanma oluştu, yüzü ciddileşti, alt dudağı hafifçe titredi.</p>

  <p>"Bilmiyorum ama kabul edeceğini sanırım," dedi.</p>

  <p>"Sizi bu düşünceye iten sebep nedir?"</p>

  <p>Bu kez emektar parti başkanı hiç tereddüt etmeden cevap verdi.</p>

  <p>"Tanıdığım kadarıyla Hoca sorumluluktan kaçmayan biridir. Çok zor dönemler geçiriyoruz ve vatanını seven, bu millete hizmet etme aşkıyla yanan insanlar için sorumluluk yüklenmenin tam zamanıdır. Şayet kendisine bu teklif iletilirse, görevi geri çevireceğini hiç tahmin etmiyorum."</p>

  <p>Gazeteci Oğuz Arkan ilk defa bir kuşkuya kapıldı; eski vekillerden Cemil Turna ile yaptığı özel görüşme birden zihninde canlandı. Bir gün evvel Ankara'nın ünlü restoranlarından birinde Cemil Turna ile öğle yemeği yemişlerdi; dışardan bakıldığında karşılaşmaları, yemeğe gitmeleri tamamen bir tesadüftü. Sokakta karşılaşmışlardı ve eski vekil kadim dostunun koluna girerek onu yemeğe sürüklemişti. Tam bir rastlantı görüntüydü, ama Oğuz Arkan şimdi düşündükçe, aslında bunun bir rastlantı olmadığına ve kendisinin özellikle seçildiğine inanmaya başlamıştı. Yıllardır sol eğilimli bir gazetenin Ankara'da çalışan köşe yazarlarından biriydi; geniş bir okur kitlesi vardı. Şimdi bu planın sistemli bir şekilde uygulamaya konulduğunu hissediyordu. Planın halka kendisi gibi sevilen ve sayılan bir gazeteci tarafından iletilmesinde hiç kuşkusuz büyük yararlar olabilirdi. Yine de içinde bir tereddüt vardı; yanılıyor da olabilirdi.</p>

  <p>Musa Süren le sohbeti yaklaşık yirmi dakika daha devam etti. Ama bu süre içinde o konu kapatılmış, geçmişle ilgili muhtelif anılar hatırlanarak hoşça sohbet edilmişti. Oğuz Arkan veda ederek ayrıldığında içinde hafif bir huzursuzluk hissediyordu.</p>

  <p>Eski başbakanın kapısı önünde nöbet tutan koruma görevlisi polise gülümseyerek bahçeden çıktı ve kaldırım kenarına bıraktığı Opel'inc binerek evinin yolunu tuttu. Yol boyu zihni Musa Süren Te yaptığı konuşmadaydı. Henüz bu haberi kendi gazetesinde bile kimseye çıtlatmamıştı. Saat 17.30 civarındaydı ve kaleme alacağı yazıyı gazetedeki bürosunda yazıp yarınki baskıya yetiştirmek üzere İstanbul'a fakslayacak vakti vardı. Haber kendisinindi, artık bu konuda şüphesi kalmamıştı. Hür Solcu Parti, üstü kapalı da olsa teklifin halka duyurulması için onu ve gazetesini seçmişti. Aslında buna şaşmamak gerekirdi, otuz sekiz yıldır bu mesleğin içindeydi. Yıllar önce üniversitede öğrenciyken, hayat şartları onu çalışmaya itmiş, amcasının aracılığıyla İstanbul'da bir gazetede iş bulmuştu. Gazetedeki ilk işi polis muhabirliğiydi. Basınla ilişkisi olanlar polis muhabirliğine gazeteciliğin mutfağı derlerdi, o da işe buradan başlamış, ancak yeteneği sayesinde çabucak sivrilmiş, mesleğin muhtelif kademelerinde bin bir meşakkatle çalıştıktan sonra bugünkü pozisyonuna ulaşmıştı. Kuşkusuz hiç de kolay elde edilmemişti bu başarı; üniversite eğitimi yarım kalmış, iktisat fakültesini üçüncü sınıfta terk etmişti. Sola olan meyli o tarihlerde başlamış; öğrenci hareketlerine karışmış; polisle başı derde girmiş; sonra gazetecilikte sivrilince bu kez kaleme aldığı yazılar nedeniyle kendisi ve gazetesi aleyhine sayısız davayla cebelleşmek durumunda kalmıştı. Bu davaların çoğu beraatla neticelenmişti ama gençliğinde, şöhret basamaklarını hızla tırmandığı o yıllarda, iki kere mahpushaneye düşmüş, sonuç olarak sağcısı solcusu yazılarını büyük bir keyifle okuduğundan, basın ve geniş halk kitleleri tarafından sevilen bir solcu yazar olarak tanınmıştı.</p>

  <p>Kapıyı emektar hizmetçileri Saliha Hanım açmıştı. Oğuz ayakkabılarını kapının önünde çıkarıp terliklerini ayağına geçirirken sordu.</p>

  <p>"Nesrin nerede?"</p>

  <p>"Hanımefendi, kız kardeşine kadar gitti. Saat yediye doğru döneceğini söyledi."</p>

  <p>Oğuz Arkan doğru çalışma odasına yürüdü. Aslında şu an kimseyle konuşacak hali yoktu. Biraz yalnız kalmak, fırtınalar doğuracak bu haberi nasıl kaleme alacağını düşünmek istiyordu. Türk solunun senelerdir ihtiyacı olduğu bütünleşme fırsatı belki bir kere daha yakalanmıştı. Solu temsil eden ve siyasi yelpazeyi oluşturan partilerin pek çoğunun Prof. Sinan Öktem'e uzun boylu itirazları olacağını sanmıyordu; birleştirici kişi bu sefer iyi seçilmiş sayılırdı. Söz konusu birleşmenin hukuki bir kimlik altında olmayacağı kesindi, hiçbir parti bu fikri onaylamazdı, ama güvenilir bir lider altında ve onun desteğiyle sağlanacak mutabakat, bir anda solu güçlü kılabilir ve seçimlerde iktidara taşımaya yeterdi.</p>

  <p>Oğuz bilgisayarının başına otururken yine de zihninde bir yığın soru işareti vardı. Solun yıllardır memleketteki en büyük temsilcisi olan Hür Solcu Parti'nin eski ve deneyimli başkanından çıkan bu fikrin, çeşitli küçük sol parti liderleri tarafından nasıl karşılanacağını tam olarak tahmin edemiyordu; destek ve kabul göreceği konusunda hâlâ kuşkuluydu. Aslında fikir yeni değildi, siyasi tarih içinde daha önce de denenmiş, ortaya bazı isimler atılmış, ancak başarıya ulaşılamamıştı. Bunun en büyük nedeni de, diğer ufak partilerin, siyasi ihtirasları nedeniyle ana sol partiyle ihtilafa düşüp ondan ayrılıp yeni bir parti kurmuş olan yöneticileriydi. Hiçbiri liderlik konusunda taviz vermeye yanaşmamışlardı. Ne var ki, bu sefer durum biraz farklıydı; Prof. Sinan Öktem şimdiye kadar siyasete bulaşmamış biriydi, sol eğilimli olmasına rağmen hiç siyasi deneyimi yoktu. Bu hem lehte, hem de aleyhte bir faktördü. Genç kitleleri peşinden sürükleyebilirdi, haklı şöhreti nedeniyle güçlü bir oy potansiyeli de oluşturabilirdi.</p>

  <p>Oğuz Arkan yazısını yazmaya başlamadan önce bir an düşündü. Acaba bu bomba haberi kaleme almadan, İstanbul'a gidip kendisiyle bir röportaj yapsam mı, diye geçirdi aklından. Öylesi çok daha tutarlı olurdu. Ancak basında bu tür haberlerde hızlı davranmak son derece önemliydi, atlamaya gelmezdi. Dün haberi Cemil Turna'dan almış bugün de Musa Süren'le görüşmüştü. Haberin doğruluğu ve ciddiyeti konusunda hiç tereddüdü yoktu, yine de iskemlesinden kalkıp değişik düşünceler içerisinde pencereye kadar yürüdü. Her şeyden önce haberi genel yayın müdürüne aktarmalı, sonra da yazı işleri müdüründen ekstra yazısı için yarınki sayfa düzenini ayarlamasını istemeliydi. Nedense içinde sebebini anlamadığı garip bir huzursuzluk vardı. Bunca yıllık meslek deneyimiyle elde ettiği haberin basında bomba gibi patlayacağından hiç kuşkusu yoktu, ama Oğuz Arkan nedense Musa Süren'le yaptığı söyleşiyi kaleme almakta gecikiyordu.</p>

  <p>Kendisinin bile anlamadığı bir nedenle gazetesini aramaktan vazgeçti. Sanki bu sansasyonel haberin takdirini gazete sorumlularına terk etmek istercesine idarecilere telefon da etmedi. Bir sigara tellendirip yeniden bilgisayarın başına oturdu. Haberin kaynağını nereden elde ettiğini zikretmeden Musa Süren'le yaptığı söyleşiyi her kelimesine sadık kalarak nakletti. Sonra çıktısını alıp gazeteyi faksladı.</p>

  <p>Oğuz sabah uyandığında karısı Nesrin hâlâ derin bir uykudaydı. Usulca yataktan kalktı, terliklerini ayağına geçirerek yatak odasından çıktı. Üniversiteye giden oğlu ve lise öğrencisi olan kızı bu saatlerde kalkmazlardı. Yavaş yavaş koridoru geçip kapının kilidini açtı. Kapıcı genellikle saat yedide gazeteleri paspasın üzerine bırakırdı. Yerden tüm gazeteleri alarak salona geçti. Öncelikle kendi gazetesine bir göz attı; dün faksladığı haber gazetede yer almamıştı.</p>

  <p>Şaşkınlıkla gazeteyi baştan aşağı bir daha taradı. Gözünden kaçmış olamazdı; haber yoktu. İnanamadı.</p>

  <p>Baş sayfadan başlayarak bütün gazeteyi, spor sayfasına kadar, bir daha taradı. Yoktu...</p>

  <p>Bu bir mizanpaj sorunu olamazdı; yazı işleri müdürü gerekirse böyle önemli bir haberi tüm sayfaları değiştirerek basardı, daha doğrusu basması gerekirdi. Faksın baskıdan çok daha önce ellerine geçtiğini biliyordu.</p>

  <p>Suratını asarak nedenini düşünmeye başladı.</p>

  <p>Aynı sabah saat on bir sularında Sosyal Aydınlanma Partisi'nin merkez binasında, parti başkanı Hulusi Göçer'in özel kalem müdürü, başkanın odasına girerek masasına yaklaştı ve her zamanki saygılı edasıyla, "Beyefendi, Taner Özmert bey geldiler, sizinle çok önemli bir konuda görüşmek istediklerini söylüyorlar, ne yapmamı emredersiniz?" diye sordu.</p>

  <p>Başkan hemen, "Al içeri, bekletme; ayıp olur," diye mırıldandı.</p>

  <p>Aslında Taner Özmert'ten pek hoşlanmazdı; bir dönem Manisa milletvekilliği yapmış, parti içinde sevilmiş, sayılmış bir kişiydi, ama diğer yandan da son zamanlardaki tutumu ile parti içi muhalefeti körükleyenlerdendi. Açıkça ifadeye kalkışmasa da parti başkanlığında gözü olduğu muhakkaktı. Misafiri odasına girerken Başkan Hulusi Göçer bu randevusuz ziyaretin nedenini düşünmeye başlamış, hafifçe yüzü asılmıştı. Yine de hissiyatını belli etmeden koltuğundan ayağa kalkmış, sanki onu görmekten çok mutlu olmuş gibi, odanın ortasında karşılayıp kucaklamıştı. Sarılıp öpüştüler. Başkan, özel kalem müdürüne hemen iki sade kahve göndermesini söyledi. Taner Özmert'in sade kahve içtiğini bilirdi. Hal hatır sorduktan sonra Başkan yumuşak bir ses tonuyla sordu.</p>

  <p>"Yahu, Tanerciğim nerelerdesin? Uzun zamandır görüşmüyoruz, neredeyse bir ay oldu. Bizim Şükrü'den Manisa'ya gittiğini işitmiştim, yeni mi döndün?"</p>

  <p>"İki gün evvel döndüm Başkanım. Amca oğullarından biri vefat etmişti de."</p>

  <p>"Başın sağ olsun. Hayret neden bizim haberimiz olmadı?"</p>

  <p>"Sizler sağ olun, Başkanım. Ben kimseye haber vermedim."</p>

  <p>"Yaşlı mıydı?"</p>

  <p>"Ehh, ben yaşlardaydı, akran sayılırdık."</p>

  <p>Hulusi Göçer başını sallayarak itiraz eder gibi homurdandı.</p>

  <p>"Akran mıydınız? Dur bakalım yahu, genç saydırmış rahmetli. Akransanız ellisinde filan olmalıydı." Sanki ilgileniyormuş gibi sordu. "Vefat sebebi neydi?"</p>

  <p>"Malum hastalık. Mide kanseriydi, hem de uzun zamandır muzdaripti o illetten."</p>

  <p>Üzülmüş gibi içini çekti Başkan. Oysa umurunda bile değildi. Bu beklenmeyen ziyaretin nedenini merak ediyordu. Taner Özmert pek sebepsiz gelmezdi. Muhtemelen yine bir tatsızlık çıkarma peşindedir, diye düşündü. Biraz sabrederse nasıl olsa baklayı ağzından çıkarırdı. Nitekim kahvelerini yudumlarlarkcn Taner içini dökmeye başladı.</p>

  <p>"Sayın Başkanım, meğer şu bir ayda Ankara'yı bayağı özlemişim, ne de olsa başkentin havası her zaman başkadır."</p>

  <p>Bu girizgâhtan henüz bir anlam çıkaramamıştı Hulusi Göçer, sırıtmakla yetindi.</p>

  <p>"Eh, öyledir tabii, haklısın," dedi. "Yıllarımızı burada geçirdik, havasına suyuna alıştık."</p>

  <p>"Daha buraya ayak basalı iki gün oldu etraf dedikoduyla çalkalanıyor."</p>

  <p>Başkan hafifçe irkildi. "Ne dedikodusu?"</p>

  <p>Taner şaşırmış gibi Başkan'a baktı.</p>

  <p>"Haberiniz yok mu yoksa?"</p>

  <p>"Neden?"</p>

  <p>"Etrafta dolaşan şayiadan."</p>

  <p>"Hangi şayiayı kastediyorsun Taner?"</p>

  <p>"Siz gerçekten duymamışsınız galiba.."</p>

  <p>Hulusi gözlerini kısıp dikkat kesildi. Taner'in mutlaka bir bildiği vardı ve sabah sabah kendisine tatsız bir haber vermek için uğramış olmalıydı. Bu kez başka bir şey sormadı, Taner'in içini dökmesini bekledi. Nitekim Taner yüzünde sahte bir endişeyle mırıldandı.</p>

  <p>"Sol partileri henüz siyasete bulaşmamış biri etrafında toplamak istiyorlarmış, haberiniz yok mu?"</p>

  <p>Parti başkanı irkilerek eski mesai arkadaşını süzdü.</p>

  <p>"Bu mu ilginç haberin? Pek yeni bir haber değil bu'." Taner'i iğnelemek ister gibi homurdandı. "Anlaşılan Manisa'da siyasetten epey uzak kalmışsın; gazete de mi okumadın? Bu harekâtı Devrimci İşçi Sendikaları Konfederasyonu başlattı. Son bir ay içinde iki kere toplandılar, yeni bir arayış içindeler. Siyasi hayatımızın merkez sol veya sosyal demokrat çizgideki insanlarını bir araya getirmek istiyorlar. Ama bu kolay değil, kalabalık katılımlı birkaç toplantı yapıldı, lakin sonuç yok. Durum meydanda, halk ana muhalefet olan Hür Solcu Parti'den umudunu kesti artık; eski liderleri Musa Süren'in siyaset hayatından çekilmesinden sonra yerine gelen Fahir Ozan'dan hiç memnun değil, muhalefet görevini iyi yapamadığından şikayetçi. İtiraf edelim ki, halk bizden de memnun değil, son seçimlerde barajı bile aşamadık. Çok bölündük dostum, çok... Fahir Ozan'ın yönetim anlayışına karşı çıkarak onun partisinden ayrılanlar da, Hür Solcu Parti'yi yetersiz bulan sosyal demokrat aydınlar da kendi partilerini kurdular. Tıpkı bizim gibi. Ama sonuç ne oldu, tam bir hüsran. Tek yaptığımız solu parçalamak oldu."</p>

  <p>Taner Özmert sırıttı.</p>

  <p>"Durumu iyi özetlediniz Başkanım."</p>

  <p>"Benim de vurgulamak istediğim buydu."</p>

  <p>"O zaman geriye ne kalıyor Başkanım? Yeni bir hamle, yeni bir toparlanma ve tüm sosyal demokrat eğilimlileri kendi etrafında toplayacak güçlü bir lidere gereksinim değil mi?"</p>

  <p>Hulusi Göçer içinden mırıldandı. Ne anlatmaya çalışıyor bu işgüzar, diye düşündü. Yoksa bildiği bir şey mi vardı? Siyasi dedikodular Ankara'da çabuk yayılırdı, olağandışı bir şey olsa haber mutlaka kendi kulağına da gelirdi. Taner girizgâhını, sol partileri henüz siyasete bulaşmamış biri etrafında toplamak istiyorlar, diye yapmıştı. Böyle biri olabilir miydi acaba? Bir an zihnini zorlayarak bu evsafta birini bulmaya çalıştı, aklına herhangi bir isim gelmiyordu. Kısa bir duraklamadan sonra sordu.</p>

  <p>"Böyle biri mi varmış?"</p>

  <p>"Öyle diyorlar Başkanım."</p>

  <p>Hulusi Göçer yüzünde alaylı bir ifadeyle gülümsedi. "Kimmiş bu zatı muhterem?"</p>

  <p>"Prof. Sinan Öktem'in adı dolaşıyor etrafta." Başkanın kaşları çatıldı, kasılıp dikkatle Taner'i süzdü. "Sinan Öktem mi?"</p>

  <p>"Öyle diyorlar, efendim. Benim işittiğim bu."</p>

  <p>"Kimden duydun bu haberi?"</p>

  <p>"Cemil Turna'dan."</p>

  <p>"Hadi canım sende... O hayalperestin tekidir. Dönek herif, ona hiç güvenmem, Allah birdir dese inanmam. Arada sırada gündemde kalmak için böyle balonlar uçurur. Yoksa sen inandın mı?"</p>

  <p>"Valla naçiz kanaatimi sorarsanız, mümkün olabilir. Tabii Prof. Sinan Öktem bu son derece hassas dönemde, teklifi kabul cesaretini gösterebilirse..."</p>

  <p>Başkanın hafifçe rengi soldu.</p>

  <p>Demek kendi partisi içinde dahi bu garip teklife sıcak bakacak kimseler olabilecekti; özellikle Taner Özmert gibi parti içi muhalefeti yürüten ve destekleyen kimseler varsa. Hulusi Göçer bunu sadece partiye ihafeet olarak değerlendirebilirdi. Pek tabiidir ki hissiyatını belli etmeden mırıldandı.</p>

  <p>"Prof. Öktem kıymetli bir bilim adamıdır ama sadece o kadar. Yakın geçmişimize bir göz atarsak çeşitli nedenlerle siyasete soyunan veya tepeden inme kararlarla o mevkilere getirilenler arasında başarıya ulaşmış tek bir bilim adamı bulamayız. İlimde ihtisaslaşma başka, siyasette uzmanlaşma başka şeylerdir. İlim irfan sahibi birinin siyasette de başarılı olacağı konusunda kural yoktur. Kaldı ki Prof. Öktem'in bu konuda hiç tecrübesi yok. Akıllıysa kendisine böyle bir teklif iletildiğinde reddeder."</p>

  <p>"Sayın Başkanım maalesef sizinle aynı görüşte değilim. Prof. Öktem'i yıllardır tanırım. Şayet böyle bir proje hayata geçirilecekse veya mümkün olabilirse, muhterem hoca kanımca en isabetli tercihtir. Sağduyu sahibi, mütevazı, Cumhuriyet ilkelerine sıkı sıkı bağlı, rektörlüğü sırasında da idarecilik konusunda esaslı deneyim kazanmış bir kişidir. Sosyal demokrasiye umut verecek, hatta onu iktidar yapacak biri olabilir."</p>

  <p>Başkan kaşları çatık, Taner'e bir daha baktı.</p>

  <p>Ulan bu dürzü neyin peşinde, diye homurdandı içinden. Böyle bir olasılığa açıkça çanak tutuyordu. Amacı ne olabilirdi ki? Kendisinden nefret ettiğini bilirdi, ama ne planlıyordu acaba? Söz konusu liderlik gerçekleşirse, bütün sol partilerin başkanları fiilen ikinci plana düşecek, hatta muhtemelen siyaset hayatından silinip gidecekti. Taner'in niyeti de bu muydu? Ayağını kaydırmak için projeye destek vermek mi? Ama bundan onun çıkarı ne olabilirdi ki? Parti içi muhalefeti iyi yürütürdü ama seçmenler ve parti idare teşkilatı onu asla Sosyal Aydınlatma Partisi'nin başkanı olarak düşünmezdi. O halde bu gayreti nedendi? Bozuntuya vermedi. Bir sigara yaktı, Taner'e de uzattı. Durumu daha salim bir kafayla düşünmek zorundaydı.</p>

  <p>"Bu haber gerçek olsa bile acaba diğer sol partilerin tutumu ne olur?" diye sordu. "Onlar destek verirler mi sanıyorsun?"</p>

  <p>Taner Özmert yeniden sırıttı.</p>

  <p>"Bu fikrin kaynağının Musa Süren olduğu söyleniyor Başkanım," dedi.</p>

  <p>"Musa Süren mi? Bırak Allah'ını seversen şu beyni sulanmış adamı. Hâlâ oturduğu yerden fetva mı veriyor? Her şey bitti, şimdi de durgun suları bulandırmaya mı kalkışıyor. Artık onların devri kapandı, anlamıyor mu bu gerçeği hâlâ."</p>

  <p>Taner'in yüzündeki tebessüm daha da yayıldı.</p>

  <p>"Çok iyi anlıyorum Hulusi Bey, hatta şu gerçeği de görüyorum; beyni sulanmış dediğiniz kişi bence yapılacak en iyi tavsiyede bulunuyor. Beğensek de beğenmesek de solun başarısı için başka yol yok. Bu ittifak yapılmalı."</p>

  <p>Boğazı kuruyan Başkan ters ters Taner'e baktı bir daha. Bu herif neler saçmalıyordu, böyle bir ittifak partiyi kökünden silerdi.</p>

  <p>Sertçe homurdandı. "Olmaz öyle şey. Buna izin veremem, böyle bir projeye destek vermek partimizi tarihe gömer. Silinir gideriz. Hiç düşünmüyor musunuz?"</p>

  <p>Taner Özmert sinsi sinsi gülümsemeye devam ediyordu.</p>

  <p>"Benim de konuyu size açmamın amacı buydu zaten. Soldaki bütün partilerin gayeleri tek ve aynı olduğuna göre, aslolan partimizin varlığı değil, siyasi ideallerimizin kurtulmasıdır. Onun içinde gereken ne ise yapmak zorundayız."</p>

  <p>Hulusi Göçer içinden, bu herif aklını üşütmüş galiba, diye geçirdi; düpedüz zırvalıyordu. Ya da aklından bambaşka şeytani bir plan geçiriyordu. Bir kere daha tartışmayı denedi. O da zoraki bir şekilde sırıttı.</p>

  <p>"Musa Süren artık siyaset hayattan tamamen çekildi; şimdi Hür Solcu Parti'nin yönetimi Fahir Ozan'ın ellerinde; bakalım ana muhalefet partisinin başkanı bu teklife ne der, ne kadar sıcak bakar, benim aklım kabul edeceğini kesmiyor."</p>

  <p>"Bence kabul edecektir Başkanım."</p>

  <p>Gerekçesiz olarak ileri sürülen kısa kanaat Hulusi Göçer'i daha da sinirlendirdi. Bu herifin bana açıklamaktan kaçındığı mutlaka başka şeyler de var, diye düşündü. Aksi halde bu kadar idealist tavırlar takınıp bunca yıllık emeği bir çırpıda silemezdi. Bunca yıldır tanıdığı Tarıcr Özmert belki de partinin en ihtiraslı üyesiydi. Gevelediği idealist düşünceleri külahıma anlatsın, diye düşündü öfkeyle. Mutlaka birileri kendisine bir şeyler vaat etmiş olmalıydı.</p>

  <p>Başkan yutkundu. "Henüz ortada resmi bir öneri yok," diye kestirip atmak istedi.</p>

  <p>"Yakında olacaktır ama."</p>

  <p>"O zaman düşünür, bir karar vermek için parti genel meclisine aksettiririz. Genel meclisin vereceği karara göre hareket ederiz."</p>

  <p>Gerçi bu baş vurulacak hukuki yoldu, ama Başkanın bu noktayı vurgulamasındaki ana sebep hem taşra teşkilatındaki hem de partinin karar organı olan genel meclisteki üyelerin kendi yanında olmasıydı. Kendisine muhalif olan ve Taner'i destekleyen üye sayısı kesinlikle böyle bir kararın alınması için yeterli çoğunluğu sağlayamazdı. Hulusi Göçer rakibini hassas bir noktadan vurduğunu düşünüyordu, ama yüzündeki rahat ve vurdumduymaz ifadeyi yakalayınca gayri ihtiyari irkildi. Önce pek önemsemediği bu fikri ciddi ciddi araştırması gerektiğini kavradı..</p>

  <p>İstanbul, Elmadağ'daki Hyatt Regency Oteli'nin İtalyan mutfağını sevenlere hizmet veren restoranı Spazio, o gün öğle yemeğinde bir hayli hareketliydi. Otel idaresi istek üzerine, maksimum on beş kişiye servis yapılabilecek özel odalar müşterilerine tahsis edebiliyordu. Restoranın genel kalabalığından rahatsız olabilecek gruplar bu mekânlarda daha rahat ve sakin yemek yiyip dikkat çekmeden konuşma şansına sahip oluyorlardı. O gün Spazio'nun özel odasının konuklan Sosyal Kitle Partisi'nin ileri gelen sekiz kişisiydi.</p>

  <p>Nuri Karaçam, sol yelpazenin üçüncü sırasında yer alan Sosyal Kitle Partisi'nin başkanıydı ve idare heyetindeki arkadaşlarıyla bugün öğleden sonra yapdacak partinin İstanbul İl İdare Meclisi seçimlerine iştirak etmek için burada bulunuyordu. Odun fırınında pişen pizzalarını ve İtalyan usulü makarnalarını yedikten sonra sıra tarçınlı dondurmayla servis edilen ıslak çikolatalı keklere gelmişti. Başkanın dışındakiler nedense biraz durgundular ve onun yapacağı konuşmayı dinlemeyi sabırsızlıkla bekliyorlardı. Sıra kahvelere geldiğinde Ankaralı konukların üzerine hafif bir rehavet çökmüştü.</p>

  <p>Nuri Karaçam nihayet konuşma zamanının geldiğini hissederek dizlerine yaydığı peçeteyi aldı, ağzını silerek tabağının kenarına bıraktı ve masadakilerin dikkatini çekmek üzere bir müddet bekledi. Kısa sürede arkadaşları aralarındaki konuşmaları keserek dikkatli bakışlarını üzerine çevirmişlerdi. Nuri Karaçam aslen Adanalıydı. Babasının pamuk tarlalarında mevsimlik ırgat olarak çalıştığı cümle âlemin malumuydu. Yedi kardeşin dördüncüsüydü ve içlerinde yüksek tahsil yapabilme şansına erişmiş tek kişiydi. Son derece zeki ve çalışkan olduğu daha ilkokul çağlarında belli olmuş, babası onunla hep iftihar etmişti. Beş oğlundan en fazla ona güvenmiş ve Nuri de babasını mahcup etmemişti. Ancak üniversite yıllarında başlayan sol eğilimi nedeniyle bir sürü öğrenci olayına karışmış, sayısız kere mahkemeye düşmüş, ancak hepsinde suçsuz bulunarak yakayı sıyırmıştı. Dört yıllık fakülteyi sekiz yılda bitirmesine rağmen babası ondan ümidini kesmemişti. Aslında bu gecikme haylazlığından değil, daha o yıllarda siyasete atılarak gençlik kollarında görev almasından kaynaklanmıştı. On sene önce kurulan Sosyal Kitle Partisi'nde kısa sürede sivrilmiş, beş yıl önce de başkanlığa kadar yükselmişti. Belki de tek kusuru şivesini düzeltememesi ve güzel konuşma ve hitabet yeteneğinden yoksun olmasıydı.</p>

  <p>"Arkadaşlar," diye söze girdi. "Yarın çıkacak gazetelerin manşetlerinde sizi bir hayli şaşırtacak bir haber olacak."</p>

  <p>Henüz Prof. Sinan Öktem projesinden haberi olmayan parti idare meclis üyelerinden sekizi de, başkanlarının takındığı ciddi havadan etkilenerek tokluğun rehavetinden kurtulup dikkat kesildiler. Arkasına yaslanan başkan devam etti.</p>

  <p>"Tanınmış bir gazeteci dün beni ziyaret etti ve uzun bir röportaj yaptı. Bugün gazetesinde yayımlanacağını sanmıştım ama nedense basılmadı, belki bu haber diğer sol eğilimli parti liderleriyle de görüştükten sonra gazetede çıkacaktır. Daha açık bir ifadeyle, konuşmamız pintimize iletilen bir tekliften ibaretti. Düşüncelerine inandığım ve güvendiğim sizlerin bu teklifi gazete sütunlarından değil de bizzat benden duymanızda yarar gördüm."</p>

  <p>Başkan Nuri Karaçam arkadaşlarının yüzlerinde beliren merakı görmüştü; çoğunun elindeki kahve fincanı tabağının üzerine konmuş, hepsi dikkat kesilmişti.</p>

  <p>"Yaklaşan seçimlere daha güçlü bir solla girmek isteyenler var. Tabii hepimizin genel isteğidir bu. Bunu temin babında dün bana yeni bir teklif getirdiler. Sol partilerin ittifakı ve başa tanınmamış ve siyasi hayatta yıpranmamış yeni bir ismin lider olarak getirilmesiydi bu teklif."</p>

  <p>Masadakilerin yüzlerinde kısa bir heyecan dalgası dolaştı. Meseleyi henüz tüm detaylarıyla duyamamışlardı, ama bu konu yıllardır tartışılır olduğundan pek de yeni bir şeymiş gibi algılamadılar. Ne var ki, konunun Başkan tarafından gündeme getirilmesi bu kez olayın biraz daha ciddi olduğu izlenimini veriyordu. Ancak Başkanın bir sonraki'cümlesi olaya nasıl baktığını anlamalarına yetmişti.</p>

  <p>"Ham bir hayal, gerçekleşmesi asla mümkün olmayacak bir tasavvur. Yine de benden duymanızı ve ne düşündüğünüzü belirtmenizi istedim."</p>

  <p>Bir zamanlar İzmir milletvekilliği yapmış ve Hür Solcu Parti'den ayrılarak onlara katılmış olan Eşref Demircioğlu bıyık altından gülümsedi. Başkanın konuya bakış açısı ve verdiği karar belirlenmişti bile. Sosyal Kitle Partisi'nde Nuri Karaçam'in onaylamadığı ve destek vermediği hiçbir konunun karar altına alınma şansı yoktu. Doğru düzgün parti içi muhalefet kurulamamıştı. Bu yemeğe iştirak edenlerin tümü Başkanın has adamlarıydı ve kesinlikle ona karşı fikir beyan etmezlerdi. Partide Başkana ters düşmek siyasi hayatlarının sonu anlamına gelirdi. Hakça söylemek gerekirse, Eşref Demircioğlu kendisini de bu kategoride görüyordu, sitem ve tenkitte bulunamazdı.</p>

  <p>"İşittiğime göre fikir Musa Süren Bey'den çıkmış. Hepinizin tanıdığı ona sadık eski yardımcısı Cemil Turna'yı bu projenin gerçekleşmesi için vasıta kılmış. Cemil Bey de sol tandanslı üç ünlü gazeteciyi, parti başkanlarıyla röportajlar yapmak üzere ayarlamış. Bunlardan biri olan Emin Turna dün bana geldi. Bir saat kadar konuştuk."</p>

  <p>Başkanlarının fikrini daha ilk cümlesinden anlayan üyeler, sanki yalakalık etmek ister gibi abuk subuk jestler ve dudak bükmelerle, biz senin arkandayız mesajını vermeye başlamışlardı bile.</p>

  <p>Eşref Demircioğlu yüreği burkularak masadakileri izledi ama hiçbir fikir beyan etmedi, en azından Başkan'ın fikrini soracağı ana kadar. Soracağından da şüpheliydi. Ama Adanalı liderleri az zeki değildi, şayet içlerinden biri konu üzerinde bir tartışma açacaksa bunun kendisi olduğunu rahatlıkla tahmin ederdi.</p>

  <p>Parti sekreteri Salih Pınar yüzünde alaycı bir tebessümle mırıldandı.</p>

  <p>"Solun ittifakı ha! Muhterem Başkanım, peki bu ittifakın başına lider olarak kimi uygun görmüş Sayın Musa Süren?"</p>

  <p>Sekreterin alaycı sorusuna Başkan da aynı küçümseyen ifadeyle karşılık verdi. "Prof. Sinan Oktem'i..."</p>

  <p>Masadakilcr şaşkınlıkla bakıştılar. Gerçi çoğu ünlü bilim adamının adını duymuşlardı, siyasete yakınlığını da biliyorlardı ama yine de durumu garipsemişlerdi. Şaşkınlıkları açıkça belliydi. Böyle bir ittifak oluşsa bile, lider olarak tecrübeli bir siyaset adamının, en azından sol parti liderlerinden birinin adının zikredilmesini beklemişlerdi.</p>

  <p>Gülüşmeler oldu.</p>

  <p>Sadece Eşref Demircioğlu içinden fikrin mükemmelliğini kabul etti. Yıpranan, eskiyen, hatta kısır döngüler içinde boğuşan Türk solunun kurtulup düzlüğe çıkması için, bunun hiç de yabana atılacak bir fikir olmadığını düşündü. Bu proje destek görmeliydi.</p>

  <p>Sekreterin yeni sorusuyla düşüncesinden sıyrıldı.</p>

  <p>"Cemil Turna'ya ne cevap verdiniz Sayın Başkanım?"</p>

  <p>Nuri Karaçam mağrur bir edayla kasıldı.</p>

  <p>"Tabii tamamen politik cevaplar," dedi. "Hiç kuşkusuz solun yeni bir yapılanmaya ihtiyacı vardır. Bu ihtiyacı kimse inkâr edemez. Biz de yapılanmaya karşı değiliz; ne var ki bunun sağlanması, ince elenip sık dokunması, sağlam ve tutarlı bir yol izlenerek mümkündür. Tepeden inme bir tercihle gündeme giren, siyasi hayatı olmayan, deneyimsiz birinin eline bırakılamayacak kadar önemli bir konuda muvafakat beyan edemezdim. Müzakereye her zaman açığız, fikri olgunlaştırsınlar, mevcut partilerin düşüncelerini de alsınlar, projenin aksayan noktalarını tespit edelim, o zaman biz de onaylarız tabii, neden olmasın."</p>

  <p>Eşref Demircioğlu ilk defa bir soru yöneltti.</p>

  <p>"Başkanım, bu konuda Prof. Sinan Öktenve bir teklif götürülmüş mü?" Nuri Karaçam, Eşrefe şöyle bir baktı.</p>

  <p>"Bana gelen gazeteciye ben de aynı suali sordum. Bildiği kadarıyla henüz götürülmediğini söyledi. Sanırım Musa Süren önce parti liderlerinin fikrini almak istemiş."</p>

  <p>"Peki, neden parti liderlerine bir davet yaparak bizzat fikirlerini sormamış da basını bu işe alet etmeyi tercih etmiş acaba?"</p>

  <p>Başkan sırıttı.</p>

  <p>"Eşref," dedi. "Musa Sürcn'i bilmez misin? Yaşlansa da az kurnaz değildir o. Meseleyi böyle basının önüne atarak, aklınca bizi efkârı umumiye önünde sıkıştırmak istemiştir."</p>

  <p>Eşref, akıllıca bir taktik diye düşündü. Böylece ittifaktan gocunanların tavrı ortaya çıkacaktı. Tabii aklından geçenleri belli etmemeye çalıştı.</p>

  <p>İçlerinden biri Başkana yağ çekmek istercesine homurdandı. "Hem bakalım, bu profesör böyle bir teklifi kabul eder mi Sayın Başkanım? Bu iş sırat köprüsünde yürümeye benzer, değme babayiğidin kaldıramayacağı bir görevdir. Ağır ve zordur, çok sorumluluk gerektirir."</p>

  <p>Nuri Karaçam birkaç saniye düşündü, sonra bilgiççe başını salladı.</p>

  <p>"Eder, eder," diye mırıldandı. "Tecrübesiz ama akıllı bir adamdır. Sol partiler arasında ittifak kurulursa neden etmesin ki? Bu işe kendi isteğiyle değil bizim irademiz doğrultusunda seçildiğini idrak edecek kadar zekidir o. Bu da olası bir başarısızlığı peşinen kabul ettiğimizi gösterir. Bence fırsatı kaçırmaz."</p>

  <p>Masadakiler bu yorum karşısında duraklayarak birbirlerine baktılar. Genel bir hoşnutsuzluk hâkim olmuştu Spazio'daki özel odaya.</p>

  <p>Mahmut Önder otuz yıllık avukattı, ama Ankara kulisleri onu avukatlık mesleğinden ziyade siyasi kimliği ile tanırdı. Zaten birkaç dönem farklı partilerde milletvekilliği yapması nedeniyle mesleğine ara vermişti. Her devrin adamı olduğu için sevilmeyen, itibar edilmeyen biriydi. Menfaatlerine düşkün, son derece çıkarcı, ama önüne çıkan fırsatları da çok iyi değerlendirmeyi beceren bir adamdı. Kesinlikle iyi bir avukat değildi, ancak geniş çevresi, her düzeyde tanıdığı forslu insanlar aracılığıyla neticesi karanlık gözüken birçok davayı üstlenmiş, büyük bir kısmını da kazanmayı başarmıştı. Davalarının pek çoğunu mahkeme kalemlerinde hallettiği ya da bakanlardan getirdiği kartvizitlerle hâkim odalarında sonuçlandırdığı, Ankara'da yaygın bir söylentiydi. Mafya liderlerinin değişmez avukatı olduğu da bilinirdi. Avukatlık mesleğini babasından devralmıştı, babası da hem avukat hem de o devrin ünlü milletvekillerinden biriydi, ancak cümle âlem Hayrullah Önder'in gerçekten namuslu ve haysiyetli bir adam olduğunu bilirdi; hakkında en ufak bir dedikodu işitilmemişti.</p>

  <p>Mahmut Önder'in yazıhanesindeki telefon çalmaya başladığında saat akşamın dördünü bulmuştu. Ahizeyi kaldırıp kalın ve tok sesiyle, "Alo," dedi. Hattın öbür ucundan gelen sesi duyar duymaz hemen toparlandı, sanki muhatabı karşısındaymış gibi ceketinin önünü ilikledi, tam bir saygı duruşunda ve en yumuşak sesiyle konuştu.</p>

  <p>"Muhterem Başkanım arafcı hürmet ederim, efendim. Aman efendim, ne kelime! Tarafınızdan hatırlanmak benim için kıvanç vesilesidir. Rica ederim, her zaman hizmetinize amadeyim, beyefendi. Emredin, sizi dinliyorum."</p>

  <p>Mahmut Önder birden heyecanlanmıştı.</p>

  <p>Zira muhatabı şimdiye kadar hiç kendisini telefonla aramış değildi. Bu parti başkanı tarafından pek sevilmediğini de bilirdi. Ama hassas burnu hemen koku almaya başlamıştı. Aranmasının ardında mutlaka esaslı bir neden olmalıydı, başı ciddi anlamda sıkışmayan kimse, özellikle de bir siyasi parti başkanı, kendisini kesinlikle aramazdı. Tüm dikkatini konuşmaya verdi, nefesini tuttu. Parti başkanı konuşmayı oldukça kısa kesmişti.</p>

  <p>"Ne demek beyefendi, şeref duyarım. Size hizmet bana gurur verir. Ne zaman ve nerede isterseniz ben hazırım."</p>

  <p>Muhatabının isteğini dinledi, sonra pek iyi anlamamış gibi işittiğini tekrarlamak zorunda kaldı. "Pardon," dedi. "Gece on bir buçukta mı? Nerede? Yanlış anlamadım, değil mi, arabanıza geleceğim. Tamam, efendim. Anladım."</p>

  <p>Muhatabı telefonu hemen kapatmıştı.</p>

  <p>Döner koltuğuna yaslanan Avukat Mahmut düşüncelere daldı. Bu hiç beklemediği bir görüşme talebiydi. Davetin olağandışı olduğu su götürmezdi. Parti başkanı belli ki görüşmeyi kimsenin görmemesi ve duymaması için özel olarak tedbir almayı tercih etmişti. Nereden ve nasıl bir telefonla aradığını bilmiyordu ama Başkanı endişeye sevk eden önemli bir sebep olmalıydı. Ankara'da kimin telefonunun dinlendiği hiç belli olmazdı.</p>

  <p>Mahmut koltuğunda sağa sola sallanmaya başladı.</p>

  <p>Bir kere daha burnunun iyi bir koku aldığı konusunda yanılmadığını düşündü.</p>

  <p>Bu işin içinde bir bit yeniği olmalıydı. Zevklendi, zor ve son derece önemli bir teklif alacağından emindi artık. Hiç kuşkusuz bunun kendisine getireceği bir takım yararlar olacaktı ama dereyi görmeden paçalarını sıvamaması gerektiğini de biliyordu.</p>

  <p>Merakla geceyi beklemeye çalışacaktı..</p>

  <p>Mahmut Önder önce bir puro yaktı; sakin sakin düşünmeye başladı. Başkanın kendisini neden aramış olabileceğini düşünerek bir hayli kafa patlatmıştı, fakat aklına geçerli hiçbir neden gelmiyordu. Arayış nedeni hukuki bir dava olamazdı, etrafında bir yığın partili avukat arkadaşı ve zaten partinin resmi avukatları vardı. Ayrıca hukuki mevzularda istişare gereği duysa herhalde gecenin on bir buçuğunda araba içinde görüşme teklifinde bulunmazdı. Verdiği randevunun mahalli, saati ve şekli çok manidardı.</p>

  <p>Purosundan derin bir nefes çekti.</p>

  <p>Ne olabilirdi acaba? Son üç senedir yanılmıyorsa sadece iki kere karşılaşmışlardı ve konuşmaları soğuk bir selamla hal hatır sormaktan ileri gitmeyen basit birkaç cümleyle sınırlı kalmıştı. Mahmut Önder'in merakı gittikçe artıyordu. Bir zamanlar Başkanın partisinde milletvekilliği yapmış, ama sonra adı parti içi bazı hizipleşmelere karıştığı için gözden düşmüş; sonraki seçimlerde parti merkez kurulu tarafından adaylığı kabul görmeyince o da partiden istifa etmişti. Hiç kuşkusuz parti merkez kurulunun kararında Başkanın rolü vardı ve adamın kendisinden hoşlanmadığı kesindi. Buna rağmen bu esrarengiz telefonun anlamı ne olabilirdi? Üstelik Başkan, görüşünceye kadar kimseye bu konuda bilgi sızdırmamasını istemişti.</p>

  <p>Avukat Mahmut pirelenmeye başladı.</p>

  <p>Gerçi birbirlerine karşı husumet ve düşmanlıkları yoktu, sadece geçmişte kalan olaylar nedeniyle biraz buruktular; hatta bu olaylar da neredeyse unutmuş sayılırdı. Yaklaşık bir yıl sonra yeni seçimler olacaktı. Bir an, yoksa beni yeniden parti saflarında mı görmek istiyor, diye geçirdi aklından. Buna ihtimal vermek biraz abesti, yeniden kendisini düşünmesi için ortada hiçbir neden yoktu. Piyasada bir sürü yeni aday varken, partiden ihtilaflı bir şekilde ayrılmış, sonra da başka parti saflarına geçmiş birinin yeniden hizmete çağrılması düşünülemezdi. Hem gençlik yıllarında taşıdığı solculuk heyecanı tamamen kaybolmuş, üstelik siyasi yelpazenin sağında yer alan liberal bir partiye üye olmuştu. Durumunu başkentte herkes bilirdi.</p>

  <p>Telefonda işittiği sesten emin olmasa, acaba biri benimle dalga mı geçiyor, diye düşünebilirdi fakat yanılmasına imkân yoktu. O ses kesinlikle Başkana aitti.</p>

  <p>Purosunu söndürüp koltuğundan kalktı. Odasından çıktı, sekreteriyle yanında çalışan yardımcı avukatın oturduğu odaya gidip, saat on yedi ile on sekiz arasındaki randevularını iptal ettiğini, müvekkillerini arayarak münasip bir mazeret iletmelerini tembih etti. Sekreter kız, "Beyefendi size ulaşmamız icap ederse, nereden arayalım?" diye sordu. Mahmut Önder farkında olmadan o kadar gerilmişti ki, "Cehennemin dibinden," diye homurdandı. Sonra tek kelime etmeden paltosunu alıp yazıhaneden çıktı. Yardımcı avukat ile sekreteri hayretle arkasından baka kalmışlardı.</p>

  <p>Mahmut Önder arabasına atlayıp doğruca evinin yolunu tuttu.</p>

  <p>Evine varıncaya kadar aklı fikri gece randevudaydı. Eve vardığında karısı Dürdane arkadaşlarıyla hareketli bir konken partisindeydi. Beş kadın masaya çökmüş bir yandan çay içip bir şeyler atıştırıyorlar, bir yandan da kâğıt dağıtıyorlardı. Karısı, Mahmut'un alışık olmadığı bir saatte eve döndüğünü görünce biraz şaşırmıştı. Misafirleri kısa bir süre dikkatlerini kartlardan çevirerek evin beyine tebessüm ettiler, ama Mahmut hiç birine yüz vermeden merdivenleri çıkıp dubleks dairenin üst katındaki çalışma odasına daldı. Cep telefonunu kapattı. Sonra büyük kızına seslenerek onu yukarıya çağırdı. Yaşı daha genç olmasına rağmen aşırı kilolarıyla tam bir yağ tulumuna dönmüş olan Sema oflayıp puflayarak yanına geldi.</p>

  <p>"Ne var baba, bir şey mi istiyorsun. Bugün erken döndün. Sana bir çay getireyim? Annem nefis peynirli tepsi böreği yapmış, istersen bir dilim de ondan getireyim."</p>

  <p>"Yok kızım... yok..." diye mırıldandı Mahmut. "Sana bir şey tembih edeceğim."</p>

  <p>"Söyle baba."</p>

  <p>"Ev telefonundan beni kim ararsa arasın, bu gece eve on ikide döneceğimi söyle, tamam mı, anladın mı?"</p>

  <p>Kız bu uyarıyı hiç yadırgamamıştı. Pek çok avukatın yaptığı gibi babası da zaman zaman görüşmek istemediği müvekkillerini bu şekilde atlatırdı.</p>

  <p>"Tamam baba," diye fısıldadı.</p>

  <p>"Ama sakın unutma. Çok önemli."</p>

  <p>Kız bu ikaza gerek yokmuş gibi homurdandı. "Anladım baba, anladım. Telefonlara ben bakacağım ve seni arayanlara da gece çok geç gelecek diyeceğim, tamam mı?"</p>

  <p>Avukat tasdik edercesine başını salladı. Sema bu tür müvekkil atlatmalarına alışıktı. Önemli bir şey için çağırılmadığını aklı kesmişti ama tam aşağıya inmek üzereyken bir kere daha dönüp bakınca babasının yüzündeki durgunluğu yakaladı.</p>

  <p>"İyi misin baba, bir rahatsızlığın mı var?"</p>

  <p>Mahmut dalgınlığından sıyrılarak söylendi.</p>

  <p>"Ne rahatsızlığı?"</p>

  <p>Şişman kız dudaklarını sarkıttı.</p>

  <p>"Ne bileyim, ülser ağrıların filan mı tuttu yine, diye merak ettim. Hem sen eve hiç bu kadar erken gelmezdin.."</p>

  <p>"Yok bir şeyim, iyiyim. Sen söylediğimi unutma."</p>

  <p>Kız başını sallayıp aşağıya inerken Mahmut bir koltuğa çöktü. Eski partisinin başkanının kendisini böyle esrarengiz bir şekilde ve olağan dışı araması için aklına hiçbir mâkul neden gelmiyordu. Gerilmeye başlamıştı. Sakın bu davet bir komplo olmasındı, bu memlekette kendisini seven çok insan olmasına rağmen, kin ve husumet duyan da bir o kadar insan vardı. Hele mafya dünyasının kirli insanlarının avukatlığını yapmaya başladıktan sonra nâmı bir hayli lekelenmişti. Huylandı, masasının başına gidip üst çekmeceyi açarak kabzası altın kaplamalı kısa namlulu Colt'una bir göz attı. Taşıma ruhsatı olmasına rağmen yanında silah bulundurmayı sevmezdi. Hafif bir tereddütten sonra silahı çekmeceden alıp ceketinin cebine attı. Bu gece neyle, hatta kimle karşılaşacağı hakkında hâlâ kesin bir bilgisi yoktu. Mahmut Önder kesinlikle korkak bir adam değildi, ama nedense tehlike sinyalleri alıyordu.</p>

  <p>Evde olduğu geceler yemekte genellikle bir duble rakı içerdi. Dokuza doğru sofraya oturdular. Kızı alışkanlıkla sofrayı kurarken babasının içmeye alışık olduğu Altınbaş şişesini de getirdi. Mahmut elinin tersiyle işaret edip, "Bu gece içmeyeceğim," diye homurdandı.</p>

  <p>Masadakiler biraz yadırgayarak baktılar aile reisine. Avukat bezgin bir sesle açıklama yapma gereğini duydu. "Bu gece araba kullanacağım da..." diye homurdandı. Aslında ileri sürdüğü gerekçeyi daha da yadırgamışlardı aile mensupları. Çünkü Mahmut bu kuralı hiç iplemez, her zaman alkollü araba sürerdi. Kızından çok daha şişman olan karısı Durdane ters ters baktı kocasına. Çünkü Mahmut'un oldukça çapkın olduğunu ve bir sürü kadınla düşüp kalkuğını iyi bilirdi. Bugün eve erken gelmesini de yadırgamıştı zaten.</p>

  <p>Sitemkâr bir sesle, "Nereye gideceksin?" diye sordu.</p>

  <p>"İşim var."</p>

  <p>"Ne işi?"</p>

  <p>Mahmut köpürmeye hazırdı zaten. "Sana ne be kadın! Sana açıklama yapmak zorunda mıyım? İşim var dedim işte."</p>

  <p>Kocası karşısında hiçbir itiraz şansı olmayan, ezik Dürdanc sustu, başka da bir şey sormadı. Konken partisi sırasında atıştırdıklarından zaten karnı toktu; protesto eder gibi masadan kalkıp televizyonun başına çöreklendi, suratını astı. Mahmut hiç umursamamıştı, birkaç lokma atıştırıp masadan kalktı. Kızları bu tip sürtüşmelere alışık olduklarından fazla aldırmadı.</p>

  <p>Mahmut Önder saat on buçukta evinden çıktı. Kapının önüne park ettiği arabasına bindiğinde içindeki ürperti devam ediyordu. Ruhunun derinliklerinden bu garip randevunun başına bir iş açacağı hususunda sinyaller alıyordu sanki. Arabayı çalıştırmadan bir süre bekledi. Dışarıda hafif hafif yağmur çiseliyordu. Arabanın camları ıslanmıştı. Evden erken çıkmış sayılırdı. Gideceği yer şehir merkezinin biraz dışındaysa da, en geç yirmi dakikada oraya erişebilirdi. Derin bir nefes aldı. "Hayırlar olur inşallah," diye mırıldanarak motoru çalıştırdı, sonra arabayı vitese takıp yola koyuldu.</p>

  <p>Saat gecenin on birine yaklaşırken, hafta içi olduğundan şehir merkezi de oldukça tenhaydı. Mahmut hızlandı. Randevu mahalline geldiğinde durumu daha da fazla yadırgamaya başlamıştı. Buraları bilirdi kuşkusuz ama garipsediği nokta, ünlü bir parti başkanının neden gecenin bu saatinde ve böyle tenha bir yerde buluşmak istediğiydi. Benliğini yeniden tuzağa düşürülme korkusu kapladı. Gayri ihtiyari paltosunun düğmelerini açıp, cebindeki Colt'a rahatlıkla erişebilmek için vaziyet aldı, beklemeye başladı.</p>

  <p>Tam on bir buçuğa beş kala park ettiği yerin aksi istikametinden yaklaşan iki arabanın farlarını gördü. Önde beyaz bir Opel vardı. Arkasından da siyah bir Mercedes geliyordu. Biraz rahatlar gibi oldu, Mercedes'i tanımıştı; bu Başkanın arabasıydı. Artık canına kastedilen bir tuzağa düşmediğini veya bir komployla karşılaşmayacağını anlamıştı ama şimdi merakı daha da artmıştı. Acaba Başkan kendisiyle ne konuşacaktı?</p>

  <p>Arabalar az ilerisinde durdular. Farlarını söndürdüler. Mahmut büyük bir dikkatle arabanın içindekileri görmeye çalışıyordu. Öndeki Opel'in içinde muhtemelen Başkanın korumaları olmalıydı. Karanlığa alışan gözleri Mercedes'in arkasında tek başına oturan Başkan ile öndeki şoförünü de seçmeye yetmişti.</p>

  <p>Opel'den korumalardan biri indi. İri yarı bir adamdı, hızlı adımlarla Mahmut'a yaklaştı. Arabanın camını indiren avukat adamı bekledi. Koruma elinden geldiğince nazik bir ifade kullanmaya çalışarak mırıldandık</p>

  <p>"Beyefendi, sizi arabasına bekliyor."</p>

  <p>Mesele gittikçe çatallaşıyordu fakat Mahmut fazla tereddüt etmeden arabasından indi ve ağır adımlarla Mercedes'e yaklaştı. Arabanın şoförü yerinden fırlayarak arabanın arka kapısını açmış ve Mahmut'a Başkan'ın yanında yer göstermişti. Avukat oturunca şoför arkasından kapıyı kapattı ve Opel'in yanına doğru yürüdü. Başkan ile Mahmut Mercedes'in arkasında baş başa kalmışlardı.</p>

  <p>Mahmut'un heyecanı son haddini bulmuştu. Başkanla oldukça mahrem bir şey konuşacaklarını anlamıştı artık. Korumalar ve özel şoförü bile bu konuşmayı duymayacaklardı.</p>

  <p>"Hayırlı geceler Başkanım," diye fısıldadı Mahmut. "Doğrusu bu görüşme beni bir hayli meraklandırdı. Hele gecenin bu vakti, böyle ıssız bir yeri seçmeniz çok ilginç."</p>

  <p>Başkan sakin bir şekilde başını sallamakla yetinmişti.</p>

  <p>"Haklısın Mahmut. Ama en uygunu buydu."</p>

  <p>Avukat karşılık vermedi, adamın bir an önce konuya girmesini bekliyordu. Fakat Başkan bol vakti varmış gibi hemen konuya gireceğine daha afaki konulara girdi birden.</p>

  <p>"Seninle görüşmeydi epey zaman oldu, değil mi?"</p>

  <p>"Evet, beyefendi."</p>

  <p>"Bizleri unuttun artık. Sitem etmekte haklı sayılırım; bu yaptığın vefasızlık, eski çalışma arkadaşlarını bir kalemde siliverdin."</p>

  <p>"Estağfurullah efendim, olur mu hiç? Ama takdir edersiniz, artık zaman o kadar kıymete bindi ki... Yaşlanıyor muyuz nedir, kimseyle yeterince ilgilenemiyorum. Ömrümüz bir hay huy içinde akıp gidiyor."</p>

  <p>Başkan hak veriyormuşçasına başını salladı. "Haklısın, hakikaten öyle."</p>

  <p>Mahmut bu adam beni niye çağırdı, diye düşünmeye başlamıştı. Herhalde niyeti böyle sohbet etmek olamazdı.</p>

  <p>"Avukatlıkta oldukça iyiymişsin, başarıların kulağıma geliyor."</p>

  <p>Mahmut kaçamak bir bakış attı Başkana. Neyi kastediyordu acaba? Mafya liderleriyle yakın ilişkisini ve onların davalarına bakmasını mı? Bir tür sitem miydi bu?"</p>

  <p>"Sağ olun efendim. Uğraşıyorum."</p>

  <p>"Milletvekilliğini özlüyor musun? Siyaset mikrop gibidir, bir kere insanın kanına bulaşmasın, kolay kolay kurtulunmaz."</p>

  <p>Bu ilginç bir girizgâhtı. Ama Mahmut ne anlama geldiğini çıkaramadı önce. Herhalde Başkan yeniden kendi saflarına dönmesi için bir teklif yapacak değildi. Bozuntuya vermedi, bekledi. Arabanın içi karanlık fakat sıcaktı. Mahmut, yüzü gölgelerde kalan Başkanın nereye varmak istediğini hâlâ merak ediyordu.</p>

  <p>"Evet, soruma cevap vermedin. Meclisteki günlerini ve hareketli parti çalışmalarını özlüyor musun? Hatırladığım kadarıyla sen iyi bir hatiptin, kürsüde heyecanlı konuşmalar yapar, etkili olurdun. Seni hepimiz takdir ederdik."</p>

  <p>Avukat içinden, Allah Allah diye, geçirdi. Düpedüz yalan söylüyordu Başkan; gerçi iyi bir hatip olduğu kuşkusuzdu, Tanrı vergisi bir konuşma yeteneği vardı ama parti içinde pek sevildiği söylenemezdi.</p>

  <p>"Doğru Başkanım," diye fısıldadı Mahmut. "O günleri özlediğim oluyor doğrusu."</p>

  <p>"Eee, yeniden siyasete dönmek istemez misin?"</p>

  <p>Kurnaz avukat irkildi birden. Bu randevu düpedüz kendisini siyasete çağırmak için düzenlenmişti ama neden?</p>

  <p>Aradan bunca yıl geçmişti, doğru dürüst merhabaları bile kalmamışken bu ani davet nereden çıkmıştı. Mahmut nihayet uyandı; Başkanın mutlaka kendisinden bir çıkarı veya beklentisi olmalıydı. Hiç acele etmedi, hatta biraz ağırdan aldı.</p>

  <p>"Vallahi Sayın Başkan pek emin değilim," diye fısıldadı. "Milletvekilliği tabiidir ki ilk göz ağrımızdır ama..."</p>

  <p>"Aması ne? Yeniden eski partine dönmek istemez misin? Avukat sırıttı.</p>

  <p>"Beyefendi yoksa bu görüşmeyi tekrar partiye dönmem için mi ayarladınız?" Başkanın lafı geveleyeceğini sanmıştı ama o hiç duraksamadan, "Evet," dedi.</p>

  <p>Mahmut Önder sırıtmaya devam etti. Muhatabının henüz baklayı ağzından çıkarmadığına kesinlikle emindi.</p>

  <p>"Sıradan bir milletvekilliği için mi?"</p>

  <p>"Sen ne istiyorsun? Bakanlık mı?"</p>

  <p>Avukatın tebessümü bütün yüzüne yayıldı bu defa. "Sayın Başkanım, bakıyorum bu defa seçimlerde iktidara kesin gelecekmiş gibi konuşuyorsunuz, hayırdır inşallah?"</p>

  <p>"Evet öyle."</p>

  <p>"Sizi bu kadar emin konuşmaya iten nedir?"</p>

  <p>"Haberin yok mu? Seni kulağı delik biri diye tanırdım, yoksa henüz duymadın mı?"</p>

  <p>"Neyi beyefendi?"</p>

  <p>"Tüm sol partilerin seçime belirli bir kadro ve lider etrafında birleşerek girmeleri isteği çok yaygın ve sanırım bu gerçekleşecek de."</p>

  <p>Mahmut Önder biraz şaşırarak adama baktı. Bunu ilk defa duyuyordu. Gerçi solun ittifakı her zaman kurtuluş ve sağlam bir muhalefet için düşünülen bir konuydu, ama gerçekleşmesi imkânsız bir düş olarak kalmaya mahkûmdu. Hırs ve ihtiras küpü liderler bunu asla kabul etmezlerdi.</p>

  <p>"Siz buna inanıyor musunuz?" diye sordu avukat.</p>

  <p>"Bu defa, evet. Başka çare kalmadı ve yaptığım istihbarat diğer sol parti liderlerinin de buna sıcak baktığı yolunda."</p>

  <p>Mahmut birkaç saniye düşündü.</p>

  <p>"Lider kim olacak?"</p>

  <p>Başkan ilk defa gülümsedi.</p>

  <p>"Ben olamaz mıyım sence?"</p>

  <p>Buna zekice bir cevap vermek zorundaydı Mahmut.</p>

  <p>"Şayet liderler arasında gerçekten bir mutabakat varsa, olabilirsiniz tabii. Neden olmasın, hem bence onların arasında en liyakatlisi de sizsiniz. Bunu iltifat etmek için ya da eski başkanımsınız diye söylemiyorum."</p>

  <p>"Takdirin için teşekkür ederim Mahmut."</p>

  <p>O an Mercedes'in içindeki iki kurnaz adam da birbirlerine yalan söylediklerinin bilincindeydiler, ne var ki taktik bunu gerektiriyordu. Başkan homurdandı.</p>

  <p>"Demek aklından Bakanlık geçiyor, yanılıyor muyum?"</p>

  <p>"Aman Beyefendi, benim ağzımdan böyle bir şey çıkmadı, bu yorum zatı âlilerine ait. Ne haddime böyle bir istekte bulunmak..."</p>

  <p>"Hadi hadi Mahmut, seni tanırım. Lafı ağzında geveleme, her zaman büyük oynamayı seversin, yalan mı? Siyasete dönersen hedefin artık en azından bir bakanlıktır, yanılıyor muyum?"</p>

  <p>Avukat yine birkaç saniye düşündü. Başkanın neyin peşinde olduğunu hâlâ çıkaramamıştı. Hiç sevmediği eski bir parti mensubuna gecenin bu saatinde, hayali bir amaç uğruna da olsa, bakanlık teklifinde bulunuyorsa, bunun arkasında mutlaka büyük bir beklentisi veya çıkarı olmalıydı.</p>

  <p>Mahmut tevekkülle mırıldandı. "Mürvcte endaze olmaz beyefendi. Şayet siz öyle münasip görüyorsanız, ne diyebilirim ki?"</p>

  <p>"Güzel... Ama bunun bir de bedeli olduğunu takdir edersin umarım."</p>

  <p>Hah, dedi içinden avukat. Asıl konuya şimdi gireceklerdi. Yine hiç bozuntuya vermeden, "Elbette," diye mırıldandı. "Zaten ben de bunu açıklamanızı bekliyordum. Sizin benden isteğiniz nedir?"</p>

  <p>Başkan homurdandı.</p>

  <p>"Şimdi beni iyi dinle. Daha fazla dolambaçlı yollardan gidip birbirimize anlamsız kelime oyunları yapmamızın gereği yok. Ne sen benden hoşlanırsın ne de ben senden. Yine de ikimizi bir araya getirecek, bağlayacak bazı nedenler mevcut. Bunların başında ihtiraslarımız gelir. İkimiz de aşırı hırslıyız, doğru mu?</p>

  <p>"Açık konuştuğunuz için teşekkür ederim, Başkanım. Böylesi daha iyi. Yerden göğe kadar haklısınız. Lütfen devam edin."</p>

  <p>"Planım tutar iktidara gelmeyi başarırsam, sana istediğin bakanlığı vermeyi kabul ediyorum. Tamam mı?"</p>

  <p>Mahmut başını salladı. "Buna karşılık benden istediğiniz nedir? Onu öğrenebilir miyim?".*</p>

  <p>Başkan gülümsedi. "Senin için pek de zor bir iş değil. Önemli birinin bütün geçmişini, alışkanlıklarını, açık yanlarını, aleyhine kullanabileceğimiz bütün zaaflarını ortaya çıkarmanı, gerekirse bunu şantaj vesilesi yaparak kullanmanı, kısacası o adamı halkın önünde rezil etmeni, piyasadan silinmesini sağlamanı istiyorum."</p>

  <p>Avukatın kaşları çatıldı. "Yani biri hakkında ölümüne bir kampanya yürütmemi istiyorsunuz, öyle mi?"</p>

  <p>"Evet, aynen öyle."</p>

  <p>"Ve bunu gayet sinsice, saman altından yürütüp, kampanyanın arkasında sizin olduğunuzu hiç kimsenin anlamayacağı şekilde gerçekleştirmemi istiyorsunuz."</p>

  <p>"Doğru."</p>

  <p>"Kim bu adam?"</p>

  <p>"Prof. Sinan Öktem."</p>

  <p>Mahmut Önder hafif bir şaşkınlıkla mırıldandı.</p>

  <p>"Şu iktisat hocası, değil mi? Sorabilir miyim, onunla ne zorunuz var?"</p>

  <p>"Once sen söyle, onu ne kadar tanırsın?"</p>

  <p>"Fazla değil. Zaman zaman gazetelere yazdığı makaleleri okurum. Yani sizin anlayacağınız basit bir okuryazar ilişkisi, hepsi o kadar."</p>

  <p>"O kadar mı?"</p>

  <p>"Daha ne umuyordunuz ki? Ayrı şehirlerde yaşıyoruz, tanışıklığım yok, benim için sadece bir bilim adamı o. Sol tandanslı olduğunu biliyorum, gazetelere yazdığı makaleleri de doğrusu pek beğenmiyorum."</p>

  <p>"Ama onu beğenen ve artık siyaset sahnesine çıkmasını isteyen çok kişi var."</p>

  <p>Avukat yeniden sırıttı. "Galiba şimdi meseleyi anlar gibiyim. Bahsettiğiniz sol ittifakın başına lider olarak geçmesi düşünülen kişi o, değil mi?"</p>

  <p>"Evet, fakat sadece düşünülen kişi o. Bunu ham bir hayale dönüştürmek de senin ve benim işim, anlıyor musun şimdi?"</p>

  <p>"Bu hususu anladım da, şayet o devre dışı kalırsa, beklenen liderin siz olacağınızın garantisi nedir?"</p>

  <p>Başkan da sırıttı mağrur bir edayla.</p>

  <p>"Sen işin o yanını bana bırak. Bu konuda kesin güvencem olmasa, konuyu sana açar mıydım? Bunu bir düşünsene... "</p>

  <p>Mahmut cevap vermeden önce birkaç saniye düşündü. Başkanın gayet sinsi biri olduğunu gayet iyi bilirdi. Kafasına bir şeyi koydu mu, gerçekleştirmek için sonuna kadar diretmek gibi bir huyu da vardı. Ayrıca pek yaş tahtaya basmazdı. O anda ani bir karar verip, cevabını hemen bildirmesi gerektiğini anladı. Bu memlekette bir kimseyi lekelemek, çamurun içine fırlatıp atmak gayet kolaydı. O kişinin sonradan masumiyetini ispat edip, aklanması yıllar alabilirdi. Bir an içinin titrediğini duyumsadı. İktidara gelmek, hele bakanlık görevi üstlenmek tüm siyasi yaşamı boyunca hep hayal ettiği şey olmuştu. Yıllar sonra yeniden bu şansı yakalama fırsatının çıkması tüylerinin ürpermesine yol açmıştı. Yine de biraz ihtiyatlı davrandı.</p>

  <p>"Bu görevi bana tevdi etmek istediğinizi parti içinde kaç kişi biliyor?"</p>

  <p>"Sadece Mehmet Doğan." Sorusunun karşılığı net ve kesindi.</p>

  <p>Mahmut, Mehmet Doğan'ın Başkanın sağ kolu olduğunu iyi bilirdi. Adamdan oldu olası hoşlanmamıştı ama işinin ehli olduğunu kabul etmek zorundaydı.</p>

  <p>Başkan mırıldandı. "Zaten bu görevi de sana teklif etmemi o önerdi. Mahmut bu iş için biçilmiş kaftandır, dedi. Ben de ona katılıyorum."</p>

  <p>Mahmut kararsız bir halde, "Anlıyorum, efendim," diye fısıldadı.</p>

  <p>"Yani kabul ediyor musun teklifimi?"</p>

  <p>"Bakanlık vaadinize güvenebilir miyim?"</p>

  <p>"Bu sorunu çok abes buluyorum Mahmut. Hâlâ anlamıyor musun, bu teklifi sana ilettiğim andan itibaren artık geleceğimizi birbirimize kenetlemiş oluyoruz. Bu saatten sonra döneklik olur mu hiç. Hem beni bunca yıldır tanımış olman gerekir. Ağzımdan çıkan söz senettir. Bu vesileyle geçmiş yıllardan gelen tatsız olaylara d&amp;bir sünger çekmiş oluruz."</p>

  <p>Mahmut teklife hayır diyemezdi.</p>

  <p>Elini uzatırken, "Tamam Başkanım, anlaştık," diye fısıldadı..</p>

  <p>Mahmut Önder evine dönerken düşünceli olduğu kadar da sevinçliydi. Yıllardır özlemini çektiği bir makama en sonunda ulaşacaktı. Profesör aleyhine başlatacağı kampanya onu pek de zorlamazdı. Bunu gerçekleştirmesini sağlayacak bir sürü imkânı vardı. Pek tabii ki önce, sıkı bir araştırmaya girmesi gerekecekti. Kimin geçmişi biraz kurcalansa altından mutlaka bir çapanoğlu çıkardı. Çıkmasa bile onu yaratıp icat etmek Mahmut için çocuk oyuncağıydı.</p>

  <p>Gece yansı şehrin ıssız caddelerinde arabasını sürerken aklına takılan tek sual Başkanı ile yardımcısı Mehmet Doğan'ın neden kendisini seçtikleri olmuştu. Koca parti içinde bu görevi üstlenecek güvenilir bir adam bulamamışlar mıydı?</p>

  <p>Ne de olsa kendisi partiden kopmuş, eski ilişkileri bitmişti. Sonra biraz rahatlar gibi oldu. Avukat olarak artık karanlık davaların ünlü adamı olarak tanınıyordu. Böyle bir teklifin yöneltilmesi için yeterince şöhretli sayılırdı.</p>

  <p>Eve girdiğinde iki kızını televizyonun başında, kendilerinden geçmiş, abuk subuk bir Amerikan filmini seyrederken buldu. Dürdane herhalde yatmış olmalıydı, etrafta görünmüyordu. Kızlar yarım ağız, "Hoş geldin baba," dediler ama onunla fazla da ilgilenmeden filme döndüler. Mahmut merdivenleri tırmanıp yatak odasına çıktı.</p>

  <p>Karısı yatağın içinde horluyordu. Ancak onu görünce bu akşam yemekte yaptıkları tartışmayı hatırladı. Dürdane'nin uyumuş olmasına sevindi; artık top atılsa duymazdı. Şu anda onun imâli, küskün bakışlarına tahammül edecek hali yoktu. Hemen soyunup yatağa girdi ama gözünü uyku tutmadı. Zira bu gece hayatında esaslı bir dönüm noktası teşkil edecek, büyük bir teklifi kabul ettiğini biliyordu. Uzun süre yatağın içinde hayalleriyle boğuştu...</p>

  <p>Ertesi sabah gazeteci Oğuz Arkan uyandığında saat altıydı. Sırtına yarım yün robdöşambrını geçirip mutfağa yöneldi. Her zamanki gibi kendine bol köpüklü, az şekerli bir Türk kahvesi pişirip çalışma odasına geçti. Bu arada kapıcının bıraktığı İstanbul'un yüksek tirajlı üç gazetesini de kapının önünden almıştı. Aslına bakılırsa biraz sinirliydi; Hür Solcu Parti Onursal Üyesi ve eski parti başkanı Musa Süren ile yaptığı röportaj sansasyonel içeriğine rağmen iki gündür yayımlanmamıştı. Dün yazı işleri müdürünü ve genel yayın koordinatörünü telefonla aramış fakat pek tatmin edici bir cevap alamamıştı. Gazetenin iki baş sorumlusu, nedense kendisini oyalıyorlarmış gibi bir takım sudan ve geçersiz mazeretler ileri sürmüşlerdi. İlk gün için gazetenin baskıya girdiğini; ikinci gün ise aktüel olayların yoğunluğu nedeniyle, böyle bir haberin karambole gitmemesi için bir gün sonraya ertelediklerini söylemişlerdi. Gazeteci ağzıyla buna düpedüz atlatma denirdi, ama Oğuz'un anlamadığı, neden böyle davrandıklarıydı. Bunca yıllık gazeteci olarak yaptığı röportaj mükemmeldi ve haber olarak da altın değerindeydi. Çok geniş bir vatandaş kitlesini ilgilendiren ve destek bulacağını umduğu bir haberin bu kadar ertelenmesi olacak şey değildi.</p>

  <p>Koltuğuna oturunca her zamanki gibi önce kendi gazetesine bir göz attı. Röportajını ilk sayfada iri puntolarla basılmış görünce rahat bir nefes aldı. Haber oldukça ilgi çekiciydi ve tam göze batan bir yere yerleştirilmişti. Keyiflenerek sonuna kadar okudu. Gazeteci olarak alışkanlıklarından biri de, yazısında herhangi bir baskı hatası olup olmadığını veya Yazı İşleri Müdürü'nün ukalalığı yüzünden yazısının, herhangi bir cümlenin çıkarılması ya da kısaltılması gibi, kendisini son derece kızdıran bir kazaya uğrayıp uğramadığını kontrol etmekti. Gerçi bu başına pek sık gelmezdi; bunca yıllık tecrübeden sonra yazı işleri müdürleri onun metinleri üzerinde değişikliğe gitme cesaretini göstermezlerdi.</p>

  <p>Keyifle gülümsedi.</p>

  <p>Yazdığını kendi de beğenmişti. Bu basının senelerdir süren rekabetiydi, içlerinden biri böyle son derece hayati ve okurları ümide boğan bir haberi yayımlamakla bir anlamda rakiplerini de atlatmış oluyordu. Haberi ilk duyurma sevinci artık gazetesine ait olacaktı. Yazıyı bir kere daha gözden geçirdi, sonra rahatlayarak öbür haberlere de şöyle bir göz attı.</p>

  <p>Oğuz'a göre günün en önemli haberi, röportaj niteliğindeki kendi yazısıydı. Soğumaya yüz tutan kahvesinden bir yudum daha aldı ve diğer iki gazeteye de göz atmak için kendi gazetesini katlayıp masanın üzerine bıraktı.</p>

  <p>Elindeki gazeteye ilk bakışta az daha yerinden fırlayacaktı. Bu gazetede de, meslektaşı Emin Turna'nın Sosyal Kitle Partisi Genel Başkanı Nuri Karaçam'la yapılmış aynı konudaki röportajı yer almıştı. Bir an ne hissedeceğini bilemedi. Önce içini bir üzüntü kapladı, sonra da hiddetlendi. Bu kendi gazetesinin sorumlularının hatasıydı, yazısını geçen iki gün içinde yayımlama becerisini gösterselerdi bu durum meydana gelmeyecekti. Kaşları çatıldı, içini kaplayan öfkeye rağmen yazıyı sonuna kadar okudu. Emin Turna'yı yakından tanırdı, meslek yaşamları boyunca yanılmıyorsa iki kere aynı gazetede çalışmışlardı. Kalemi kuvvetli bir gazeteciydi ve tuttuğunu koparırdı. Tabii haber esas itibariyle aynıydı; şu farkla ki, kendisi fikrin yaratıcısı Musa Süren'le röportaj yapmıştı, Emin ise başka bir sol partinin lideriyle. Üç aşağı beş yukarı aynı kapıya çıkardı.</p>

  <p>Gazeteyi elinden fırlattı. Eni konu sinirlenmişti. Kahvaltıdan evvel sigara içmezdi ama gerilen sinirlerini gevşetmek istercesine masasının üzerindeki pakete uzandı ve bir sigara vakti. Keyfi kaçmıştı. Sonra birden irkilerek henüz bakmadığı üçüncü gazeteyi kaptı. Acaba onda da bu konuda bir haber yer alıyor muydu? Önce gözüne bir şey çarpmadı, fakat baş sayfayı çevirip içine göz atınca, üçüncü sayfada Sosyal Aydınlanma Partisi Genel Başkanı Hûlûsi Göçer'in resmini göründü ve bir kere daha irkildi. Rauf Menteşe adlı gazeteci de onunla röportaj yapmıştı.</p>

  <p>Oğuz Arkan dondu kaldı.</p>

  <p>İnanamıyordu bir türlü, olacak şey değildi bu. Düpedüz oyuna getirilmişti. Üç gazetecinin solun parti başkanlarıyla hemen hemen aynı gün röportaj yapmaları olacak şey değildi. Sanki bu gazeteciler gizli bir güç tarafından ayarlanmış gibi liderlere gönderilmişti. Oğuz sigarasından birbiri ardına nefesler çekerken olayın bu boyutunu düşünmeye başladı. Sözde haber henüz gizli tutuluyordu. Bu haberin kaynağı ve durumu kulağına fısıldayan Hür Solcu Parti'nin güçlü ismi Cemil Turna'ydı. Ama bu ne biçim gizlilikti, belli ki Cemil Turna aynı haberi diğer gazetecilere de geçmişti. Biraz sakinleşince olayı daha bir enine boyuna düşünmeye başladı. Galiba mesele bu kadarla da bitmiyordu. Ortada daha farklı bir organizasyon vardı, kendi gazetesinde röportajının iki gün bekletilmesinin sebebini anlar.gibi olmuştu. Sanki birileri aynı tarihte yayımlanmak üzere, sol parti liderleriyle basın toplantısı düzenlemiş gibi bir ayarlama yapmış ve her lidere ünlü bir gazeteci yollanmıştı.</p>

  <p>Kaşlarını çatıp düşünmeye başladı. Bu kimin marifetiydi acaba? Olayların arkasında sadece Cemil Turna mı vardı? Gerçi sosyal çevresi oldukça geniş biriydi ve her üç gazetede de sözünü geçireceği gazeteciler mevcuttu ama Cemil Turna pekâlâ piyon da olabilirdi; arkasında başka organizatörlerin bulunması mümkündü. Bir süre sonra yere fırlattığı gazeteleri alıp tekrar okudu. Heyecandan ve sinirinden Hulusi Göçer ile Nuri Karaçam'ın yapılan röportajlarda ne yolda beyanda bulunduklarına pek dikkat etmemişti. Metinleri bir daha dikkatle okudu. İki başkanın da demeçleri muğlak, üstü kapalı, suya sabuna pek dokunmayan biçimdeydi. Musa Süren'in teklifine ne evet diyorlardı, ne de hayır. Sonra bir şey daha dikkatini çekti; nedense Hür Solcu Parti'nin şu an ki aktif başkanı Fahir Ozan'la kimse görüşmemişti. Gerçi siyasi hayattan resmen çekildiği söylense de bu partinin gerçek lideri hâlâ Musa Süren'di, bütün nihai kararlarda onun fikrine başvurulurdu ama öyle de olsa, birinin Fahir Ozan'a da bu konudaki düşüncelerini sorması gerekmez miydi?</p>

  <p>Oğuz Arkan, bu hususa bir nokta koydu. Artık proje umuma sunulmuş sayılırdı, bundan böyle Cemil Turna'nın kulağına bir şeyler fısıldamasına gerek yoktu. Oğuz, Fahir Ozan'la da bir röportaj yapmaya karar verdi...</p>

  <p>Fahir Ozan görüşme isteğini geri çcvirmemişti. Oğuz Arkan parti merkez binasındaki sekreterinden telefonla randevu rica etmiş, sekreter de sanki tembihliymiş gibi talebi hemen kabul ederek saat on beşi uygun görmüştü. Oğuz, başkanın odasına girdiğinde nasıl karşılanacağı konusunda biraz endişeliydi, zira bu partinin onursal başkanıyla röportaj yapan da kendisiydi. Ama makamından kalkan Fahir Ozan onu güler yüzle ve içten gelen bir coşkuyla karşılamıştı. Yine de, Oğuz Arkan gösterilen koltuğa otururken bu samimi karşılamanın politikacılara has suni bir davranış olabileceğini düşünüyordu.</p>

  <p>Başkan gözleri ışıldayarak, "Hoş geldiniz, Oğuz Bey," dedi. "Bu beklenmeyen ziyaretinizi bugünkü gazetelerin hep baş sayfalardan verdikleri solun ittifakı haberiyle ilgili görüyorum, yanılıyor muyum acaba? Sabahtan beri telefonlarım bu mevzuda tamamlayıcı bilgi almak isteyen gazetecilerin hücumuna uğradı. Sekreterlerim hemen hepsini uygun bahanelerle atlatıyor ve bugün yarın bir basın toplantısı tertipleyerek bu konuda fikirlerimi basma ulaştıracağımı söylüyorlar."</p>

  <p>Oğuz gülümsedi. "Sayın Başkan, desenize ben farklı muameleye tâbi tutulan şanslı gazetecilerden biriyim; zira sekreteriniz ilk telefonumda bana sizinle görüşme imkanı tanıdı."</p>

  <p>"Kesinlikle öyle. Onlara bu talimatı ben verdim; Oğuz Arkan'dan görüşme talebi gelirse hemen kendisine uygun bir saat verilmesini emrettim."</p>

  <p>"Bu ayrıcalığı neye borçluyum, efendim?"</p>

  <p>Fahir Orhan kibar bir şekilde tebessüm etti.</p>

  <p>"Sanırım size biraz sitem etme hakkım doğdu. Sizin yerinizde bir başkası olsaydı, asla böyle bir tavizde bulunmazdım. Ancak siz mesleğinizde saygın ve deneyimli bir kişisiniz. Şayet bugün gazetelerde çıkan haberler doğruysa, meselenin aslını araştırmak ve yazınızı kaleme almadan önce, en azından muhalefetteki ana sol parti liderinin de fikrini almak için bana müracaatınızı beklerdim."</p>

  <p>Oğuz Arkan şaşkın bir ifadeyle Fahir Ozan'a baktı.</p>

  <p>"Sayın Başkan bu siteminize pek bir anlam veremedim; yani siz şimdi bana onursal başkanınızın verdiği demeçten haberiniz olmadığını mı imaya çalışıyorsunuz?"</p>

  <p>"Bu ima filan değil, açık seçik bir beyan. Sayın Musa Süren'le bu konuda tek kelime konuşmuş değiliz. Verdiği beyan veya ortaya attığı ittifak fikri tamamen kendisini bağlar ve şahsi bir istekten öteye gidemez. Pek tabiidir ki onursal başkanımız dilediği konularda fikir izhar etmekte özgür ve serbesttir ama mesele partimizi bağlayacak anlamda mütalaa edilecekse, o zaman bu beyanın temenniden öte bir değeri olamaz. Partimizi bağlayacak kararlar ancak yetkili karar organlarımızdan, usulü dairesinde alınması ve beyan edilmesi suretiyle mümkündür. Böyle bir teklif yetkili karar organlarımızın gündemine bile gelmemiştir."</p>

  <p>"Sayın Başkan bunu takdir ediyorum, zaten Sayın Musa Süren de bu projeyi sadece bir temenni ve solun güçlü hale gelmesini sağlayabilecek bir teklif olarak ileri sürmüştü. Yanılmıyorsam ben de yazımda Hür Solcu Parti'nin aldığı bir karar şeklinde vurgulamadım haberi. Bana biraz haksızlık etmiyor musunuz?"</p>

  <p>"Fakat sizin gibi tecrübeli bir yazarın benim fikrime de müracaatı gerekmez miydi?"</p>

  <p>"Beyefendi bugün buraya niçin geldiğimi sanıyorsunuz?</p>

  <p>İtiraf edeyim ki, Musa Süren'in açıklamalarından bu teklifin parti tarafından da desteklendiği yolunda bir izlenim edinmiştim. Ama daha sonra ben de, birden ortaya atılan bu projenin aksayan ve bana ters gelen bazı yanlarının bulunduğunu fark ettim. Tabii bir de, diğer sol parti liderleriyle yapılan röportajlar gazetelerde yer alırken, en büyük sol partinin lideriyle kimsenin görüşmemiş olmasını garip buldum. Bu size de ters gelmedi mi?"</p>

  <p>Başkan Fahir Ozan gülümsemekle yetindi.</p>

  <p>"Hayır, Oğuz Bey," diye mırıldandı. "Aslına bakarsanız hiç de ters gelmedi."</p>

  <p>"Ama., nasıl olur?.."</p>

  <p>"Nedeni çok belli. Aslını ararsanız bu projenin ortaya atılması, sırf benim aleyhime başlatılmış bir kampanyanın düşünce bazından fiiliyata dökülmesidir. Mesele bu kadar basit. Sayın Prof. Sinan Öktem, Vatan Kurtaran Aslan olarak lanse edilmeye çalışılıyor."</p>

  <p>"Kimin tarafından?"</p>

  <p>Başkan kibar bir şekilde gülümsemeye devam etti. "Bizdeki sol partilerin en büyük şanssızlığı, kendi aralarındaki ve parti içindeki çekişmeleri maalesef bir türlü normal boyutlara çekememek, hizipleşmeyi körüklemek ve muhtelif iktidar cuntaları yaratmaktır. Yıllardır bu illeti önleyemedik. Ben parti başına geçince var gücümle bu illetle mücadeleye giriştim. Haliyle başlattığım bu savaştan memnun kalmayan ya da bazı ümitleri sönen arkadaşlar birlik oldular ve bana cephe alarak daha şiddetli bir mücadeleye kalkıştılar. Sanırım onursal başkanımızı da bu heveslerine âlet ettiler. Ortaya atılan teklif en azından şimdilik tahakkuku mümkün olmayan bir hayaldir."</p>

  <p>Oğuz Arkan oturduğu koltukta biraz huzursuzca kıpırdandı.</p>

  <p>"Prof. Sinan Öktem'i sol partileri birleştirmek, tek bir şemsiye altında toplamak konusunda yetersiz mi görüyorsunuz?"</p>

  <p>Fahir Ozan kibar bir zattı. Uzun boyu, narin bedeniyle tam bir diplomat görünümündeydi. Sırtında gri kruvaze bir takım elbise, yakası pürüzsüz beyaz bir gömlek giymiş, elbisesiyle uyum sağlayan lacivert ipek kravat takmıştı. Zarif bir şekilde üst üste attığı bacaklarını değiştirdi, sonra uzun parmaklarını iki yana sallayarak, yanlış anlaşıldığını ifade etmeye çalışan bir jest yaptı.</p>

  <p>"Hayır, hayır... Bunu demek istemedim. Derin bilgisi, güçlü bir kişiliği olabilir. Belki de olması gerektiğinden de dürüsttür. Ama politika bambaşka bir şeydir. Tecrübe ister, yıllardır süren bin bir açmaz karşısında metanetle mücadele gerektirir. Çevresini saracak ve her zaman onu düşürmeye, çelmelemeye çalışacak asalaklarla boğuşması icap eder. Kısacası profesör henüz buna hazır değil. Böyle birinin sol partileri birleştirmek ve kaynaştırmak için tepeden inme bir kararla başa getirilmesi ise, büyük çöküşün başlangıcı olur sadece. Anlatmaya çalışmak istediğim buydu."</p>

  <p>Oğuz Arkan bir süre durup alnını kaşıdı, sonra düşünceli bir şekilde mırıldandı.</p>

  <p>"Peki, Musa Süren gibi çok tecrübeli birinin böyle hatalı bir karar verip, teklifini basına açıklamasına ne diyeceksiniz?"</p>

  <p>Başkan yine tebessüm etti.</p>

  <p>"Müsaade ederseniz bu konuda düşündüklerimi açıklamak istemiyorum."</p>

  <p>"Sizi anlıyorum efendim, ama acaba onursal başkanın arkasında onu böyle bir teklifi açıklamaya zorlayan kişiler olabilir mi?"</p>

  <p>"Muhtemeldir fakat lütfen bana isim sormayın."</p>

  <p>"Sayın Başkan açıklamalarınızdan bunun solu güçlendirecek bir ittifak değil, bilakis yıkıcı bir plan ve sola indirilecek esaslı bir darbe olduğu anlamını çıkarıyorum. Böyle bir kanaat taşıyorsanız, biraz daha açık ve aydınlatıcı beyanda bulunmanız icap etmez mi? En azından bu kişilerin kim olduğunu öğrenmek sola meyli olan seçmenin hakkıdır."</p>

  <p>"Siz de haklı olabilirsiniz, lakin kesin olarak bilmediğim insanların adlarını vermek gibi siyasi ahlâka uymayan bir davranışta bulunamam."</p>

  <p>"Ama en azından bir isim verebilirsiniz. Mesela Cemil Turna olabilir mi?" Fahir Ozan görüşmelerinin bittiğini ihsas eder gibi ayağa kalktı. "Üzgünüm Oğuz Bey. Söyleyeceğimi söyledim," dedi.</p>

  <p>"Ağabey" diye mırıldandı Cahit Damla. "Bu bahsettiğin kişi gazetelerin sözünü ettiği profesör değil mi?"</p>

  <p>Avukat Mahmut Önder başını tasdik edercesine salladı.</p>

  <p>"Evet, o."</p>

  <p>Çipil gözlü, yanağında eski bir Antep çıbanının izi olan, kara kuru Cahit yadırgayarak homurdandı. "Kusura bakma ağabey ama bu adamla ne alıp veremediğin var, seni niye ilgilendiriyor ki?"</p>

  <p>Mahmut döner koltuğunda yaylanarak adamın gözlerinin içine baktı.</p>

  <p>"Yine gereksiz sualler somıaya başladın Cahit. İşin o yanı seni hiç ilgilendirmez. Şimdi kulaklarını dört aç ve beni iyi dinle. Senden ne istediğimi iyice anladın mı yoksa bir daha tekrar edeyim mi?"</p>

  <p>"Anlamasına anladım da, bu kadar merasime ve uğraşmaya ne lüzum var be ağabey? Bence boşuna zaman kaybı, meselenin çok daha pratik çözümü var. Herifi tenha ve karanlık bir yerde punduna getirip basayım kalbine sustalımı, sorun kökünden çözülsün."</p>

  <p>"Saçmalama. Senden istediğim herifi eşek cennetine göndermen değil. Bunu istesem söylerdim zaten."</p>

  <p>Adam omuzlarını silkti, kelimelere döknıese de, sen nasıl istersen, dercesine bir hareket yaptı, ama ona göre kendi teklifi çok daha pratik ve kökten bir hal yoluydu. "Sen bilirsin," diye homurdandı isteksizce.</p>

  <p>Avukat Mahmut bakışlarını yine Cahit'e çevirmişti.</p>

  <p>"Hizmetlerin karşılığında sana iyi bir ücret de ödeyeceğim. Anlaştık mı?"</p>

  <p>Kara kuru, sevimsiz adam başını iki yana salladı olumsuzca.</p>

  <p>"Yok ağabey, kesinlikle olmaz. Kabul edemem."</p>

  <p>Mahmut irkilerek sordu. "Neyi kabul edemezsin?"</p>

  <p>"Bana teklif ettiğin parayı. Sana can borcum var, bilirsin. Beni tam üç kez ipten döndürdün. Nankör değilim ben, yaptığın iyiliklere ne zaman, nasıl karşılık vereceğim diye bekleyip durdum. Sanırım şimdi zamanı geldi. Öl de öleyim, vur de vurayım."</p>

  <p>"Abartma Cahit. Senden daha önce de yardım istemiştim."</p>

  <p>"Beni hafife alma ağabey; bu kez durumun farklı olduğunu seziyorum, burnum bazı kokular alıyor. Bu önemli bir işe benziyor."</p>

  <p>Mahmut koltuğunda bir daha yaylanıp başını salladı.</p>

  <p>"Öyle. Benim için çok önemli. Aslına bakılırsa bu işi bizzat benim yapmam lazım ama doğrudan sahneye çıkmak çıkarlarıma ters düşüyor. Geri planda kalmak zorundayım. İşler ters giderse aramızdaki ilişki hiçbir şekilde duyulmamalı, bu benim sonum olur, anlıyorsun değil mi?"</p>

  <p>"Aman ağabey, lafı mı olur, nasıl düşünürsün böyle bir şeyi."</p>

  <p>"Sen benim İstanbul'daki elim ayağım olacaksın. Gerektiğinde bazı insanlarla temas kurup aldığım bilgileri sana ileteceğim. Sen de direktiflerim doğrultusunda hareket edeceksin, her öğrendiğin bilgiyi gün be gün rapor etmeni istiyorum."</p>

  <p>Cahit dudaklarını büzdü.</p>

  <p>"Ağabey, onlar kolay da..."</p>

  <p>"E? Aklının takıldığı nedir?"</p>

  <p>"Ya bu herifin bir açığını bulamazsak, o zaman ne olacak ağabey?"</p>

  <p>Avukat pişkince sırıttı ama hemen cevap vermeden ellerini ensesinde birleştirerek keyifle gerindi bir süre.</p>

  <p>"Takma kafanı. Her insanın bir açığı vardır. Kusursuz ve mükemmel insan olmaz. Yaş ilerledikçe bunların bir kısmından kurtuluruz, ama mazinin derinliklerinde kalmış önemli kusur, suç veya zaaf veya hâlen devam eden bazı tatsız alışkanlıkları bulup çıkarmamız her zaman mümkündür. Yeter ki, profesörü baştan aşağıya bir tarayalım. Çocukluğundan bugüne kadar... Maddi durumunu kontrol edeceğiz, kazancı ile sürdürdüğü hayat arasında bir dengesizlik mevcut mu, borçları var mı, kumar iptilası, içkiye düşkünlüğü, hatta uyuşturucu kullanıp kullanmadığı bile araştırılmalı. Resimlerini inceledim. Oldukça havalı bir herife benziyor, özellikle karıya kıza zaafı olup olmadığı incelenmeli. Bence en önemli nokta bu. Bazen bu herifler öğrencileriyle bile düşüp kalkmaya meraklıdırlar, düşünüyor musun böyle bir açığını yakalarsak herifi nasıl haşat ederiz!"</p>

  <p>Cahit pek rahatlamamıştı. "Ya bulamazsak ağabey? Ya adam süte düşmüş kaşık gibi ak çıkarsa, o zaman ne olacak?"</p>

  <p>Mahmut Önder'in yüzündeki tebessüm birden donuklaştı. "Mutlaka bir şeyler bulmalıyız. Gerekirse de biz yaratırız." Cahit hinoğluhin biriydi. Çipil gözleri keyifle ışıldadı.</p>

  <p>Hür Solcu Parti Başkanı Fahir Ozan ile görüşen Oğuz Arkan, biraz da umutsuzca parti merkez binasından çıkarak gazetesinin Ankara bürosuna yollandı. Orada bir sürpriz haberle daha karşılaştı. Sosyal Aydınlanma Partisi lideri Hulusi Göçer saat on sekizde bir basın toplantısı yapacaktı. Söz konusu toplantıya iştiraki düşünmedi. Bunu haber servisindeki arkadaşları gerçekleştirir, verilen beyanları da yarın veya ertesi gün kendi sütununda değerlendirirdi. Saatine bir göz attı, bürosundaki odasına girip masasının başına geçti. Ortalığın asıl bundan sonra iyice kızışacağını sezinliyordu, Musa Süren'in solun ittifakı projesi yine her zamanki gibi gerçekleşmeyeceğe benziyordu. Aslında buna şaşmadı, liderler arasındaki kısır çekişme tarihin tekerrürü gibi yeniden yaşanıyordu. Ancak sol eğilimli bir yazar olarak birden içinde bir isyan dalgası kabardı. Aslında siyasi yelpazenin solundaki partiler için bu kez gerçekten mükemmel bir fırsat doğmuştu. Prof. Sinan Öktenı üzerinde herkesin anlaşması gereken ideal bir kişiydi ve kim ne derse desin, bu kıymetli hocanın meselenin üstesinden geleceğine en azından sıradan bir vatandaş olarak canı gönülden inanıyordu. Acaba Sosyal Aydınlatma Partisi Başkanı Hulusi Göçer bu akşamki basın toplantısında ne bahaneler ileri sürecekti.</p>

  <p>Basın toplantısı sanıldığı kadar kalabalık değildi. Nedense Hulusi Göçer, gündeme bomba gibi düşen haber üzerine, basın toplantısına daha fazla gazetecinin akın edeceğini sanmıştı. Yanındaki parti mensuplarından birine sordu.</p>

  <p>"Dışarıdaki durum nasıl, kalabalık arttı mı?"</p>

  <p>"Pek fazla değil, beyefendi. Ama birkaç dakika daha bekleyelim, mutlaka iştirak artacaktır. Acele etmeyelim."</p>

  <p>Kahverengi, çizgili takım elbise giymiş Başkan, gevşeyen kravatını sıkıştırdı, pek aldırmayan bir eda ile, "Daha fazla oyalanmaya gerek yok," diye homurdandı. "Bence başlayalım. Zaten kısa bir konuşma yapacağım, bu konudaki fikirlerim malum."</p>

  <p>Tam o sırada kapı açıldı ve Parti Sekreteri Salih Pınar içeri süzüldü. "Hazır mıyız, Sayın Başkanım? Televizyoncular, gazeteciler sabırsızlanmaya başladılar."</p>

  <p>"Tamam, geliyorum," diye söylendi Hulusi Göçer. Sonra rahat ve kendinden emin adımlarla ara kapıyı açarak basın toplantısının yapılacağı salona geçti. Salondaki uğultu kesildi birden. Kameralar çalışmaya, flaşlar patlamaya başladı. Başkan platformda kendisine ayrılan ufak kürsüye çıkarak yüzünde gülümseyen bir ifadeyle konuşmaya hazırlandı.</p>

  <p>"Değerli basın mensupları. Bildiğiniz gibi Sayın Musa Süren verdiği demeçte, sol partilerin yıpranmamış yeni bir lider başkanlığında toplu bir mutabakata gitmelerini ve bu mutabakat sırasında da demokratik sol veya sosyal demokrasinin özgünlüğünün gözden uzak tutulmamasını istemiş; yeni lider olarak da Prof. Sinan Öktem'in adını vermiştir. Evvel emirde size şu hususu rahatlıkla beyan edebilirim; biz Sosyal Aydınlanma Partisi olarak bu teklife olumlu ve sıcak bakıyoruz. Her ne kadar Sayın Prof. Öktem'in bu konuda ne düşündüğünü henüz öğrenemedik ise de, onun da görevden kaçınacağını tahmin etmiyoruz. Müzakerelere kayıtsız ve şartsız açığız. Gelişmelerin bu safhasında size şimdilik beyan edeceğim başka bir şey yok."</p>

  <p>Başkanın kısa süren bu açıklaması karşısında basın mensupları arasında bir dalgalanma oldu.</p>

  <p>Ön sıralarda yer alan gazetecilerden biri hemen sordu: "Sayın Başkan bütün sol partilerin bu ittifaka katılmalarını zaruri görüyor musunuz?"</p>

  <p>Hulusi Göçer kürsüden başını salladı.</p>

  <p>"Evet. En azından üç büyük sol parti, yani Hür Solcu Parti, biz ve Sosyal Kitle Partisi mutlaka fikir birliğine ve anlaşmaya varmalıdırlar."</p>

  <p>Bu kez başka bir soru yükseldi gazeteciler arasından.</p>

  <p>"Bu birlik nasıl sağlanacak" Sayın Başkan?" Hulusi Göçer tebessümle soruyu yanıtladı.</p>

  <p>"Tabii bu üç parti arasında ittifak konusunda niyet birliği ortaya konması, ortak bir program üzerinde çalışılmaya başlanması ve mutabakata varılması suretiyle gereken birlik sağlanabilir görüşündeyim."</p>

  <p>Arkalardan bir ses yükseldi.</p>

  <p>"Bu ittifaktan ortak bir başbakan adayı çıkabilir mi?" Başkanın tebessümü bu kez bütün yüzüne yayıldı.</p>

  <p>"Musa Süren'in teklifinde Başbakan adayı zaten gösterilmiştir. Önemli olan ittifak edecek partilerin bu konuda itirazlarının olmamasıdır."</p>

  <p>Soru sahibi bu kez bir soru daha patlattı.</p>

  <p>"Bu adayı siz de kabul edecek misiniz?"</p>

  <p>"Şayet aranan vasıflara sahipse neden olmasın? Kabul ederiz tabii."</p>

  <p>Ayağa kalkan başka bir gazeteci hızla elindeki ufak deftere bir şeyler karalarken sesini yükseltti. "Sayın Başkan, bu ittifakta sol partilerin mevcut güçlerinin katılımda rolü olacak mı veya başka bir ifadeyle söz hakları potansiyellerine göre mi belirlenecek?"</p>

  <p>Hulusi Göçer bir an durakladı.</p>

  <p>"Benim görüşüm, bütün sol partilere aldıkları oya.bakmadan ortak program çerçevesinde katılım çağrısı yapılmasıdır. En âdilâne çözümün bu olduğuna inanıyorum. Hiç şüphesiz bu benim şahsi kanaatimdir. Olayların ilerde nasıl gelişeceği yolunda şimdiden bir şey söylemem mümkün değil tabii."</p>

  <p>Bu defa bir televizyon muhabiri soru yöneltti.</p>

  <p>"Sizce bu çalışmalar ne kadar zaman içinde tamamlanmalı."</p>

  <p>"En geç bu yılın sonbaharında tamamlanması ya da bir takvime bağlanarak kamuoyuna bildirilmesinden yanayım."</p>

  <p>Basın mensuplarının soruları devam edecekti ama Başkan ellerini kaldırarak gelecek sorulara set çekerken kibar bir tavırla, "Arkadaşlar şimdilik başka soru kabul etmeyeceğim," dedi. "Olay henüz çok yenidir ve partimizin yetkili organları tarafından da müzakere edilmemiştir. Bu söylediklerim şahsi düşüncelerimden ileri gidemez. Ama hiç merak etmeyin, gerek parti içinde karar aldığımızda, gerekse diğer partilerle müzakere imkânı zuhur ettiğinde, sizlere bilgi verilecek veya başka basın toplantıları tertip edilecektir."</p>

  <p>Hulusi Göçer platformdan indi ve ara kapıdan süzülerek salonu terk etti.</p>

  <p>Aynı akşam Prof. Rezzan Öktem, Gümüşsuyu'ndaki kayınpederinden kalma denize nazır, eski fakat kullanışlı dairelerinde, seyrettikleri haber programın sesini kısarak kocasına döndü. "Bana çok komik geliyor, sen de yadırgamıyor musun Sinan," diye fısıldadı.</p>

  <p>Sinan Öktem ilgisizce sordu. "Neyi?"</p>

  <p>"Neyi olacak, bu oynanan komediyi. İki gündür gazetelere televizyonlara flaş haber oldun, her tarafta adın geçiyor ama bir Allanın kulu çıkıp senin fikrini sormuyor. Bu ne biçim iştir, anlamadım gitti. Yoksa bana haber vermeden birileriyle görüşüyor musun?"</p>

  <p>Prof. Sinan gülümsemekle yetindi, cevap vermedi.</p>

  <p>Zayıf, kısa boylu, minyon bir tip olan Rezzan Hanım, kısa kesilmiş saçlarını kemikli elleriyle düzeltirken sinirli bir şekilde mırıldanmaya devam etti.</p>

  <p>"Dalga geçtiğimi sanma, ciddiyim ben. Nedir bu rezalet? Birileri seni başbakanlığa götürecek kapıları aralarken, adının üzerinde spekülasyonlar dönerken, sen gayet rahat, alelade bir vatandaş gibi olanları seyrediyorsun. İnanamıyorum valla!"</p>

  <p>"Ne dememi istiyorsun Rezzan? İnan kimseyle görüşmedim ben. Ne bir gazeteciyle ne de siyasi kimlikli biriyle. Konuşsam, senden saklayacak değilim herhalde."</p>

  <p>Prof. Rezzan Öktem kaşlarını çattı.</p>

  <p>"Buna kendi kendine gelingüvey olmak denir. Hayatımda bu kadar aptalca bir şey görmedim. Bu ne patavatsızlık."</p>

  <p>"O kadar da büyütme meseleyi canım."</p>

  <p>"Ne demek büyütme?"</p>

  <p>"Bu sadece Musa Süren Bey'in bir öngörüsü, teklifi, aklından geçen bir fikir olmalı sadece. Hatta şahsıma gösterdiği güven de diyebilirim."</p>

  <p>"Ya diğer parti başkanlarının fikirleri, başlatılan kampanyalar, gazetelerin yorumu? Onlara ne diyeceksin? Sana normal geliyor mu?"</p>

  <p>"Milletin ağzını büzemem ya, hayatım."</p>

  <p>Rezzan yine ters ters baktı kocasına.</p>

  <p>"Sorunum bu değil Sinan, niye şimdiye kadar kimse kapımızı çalmadı, niye kimse senin fikrini sormadı, garibime giden bu?"</p>

  <p>Yakışıklı profesör dudaklarını büzdü.</p>

  <p>"İnan, ben de bilmiyorum."</p>

  <p>Rezzan ısrarla kocasının gözlerinin derinliklerine baktı.</p>

  <p>"Hayret ettiğim bir şey daha var. Bunca yıllık karı kocayız, tartıştığımız çok şey olmuştur ama bana siyasete soyunmak istediğinden hiç bahsetmedin bugüne kadar."</p>

  <p>Prof. Sinan biraz sıkılmış gibi iç geçirdi. "Doğru," diye fısıldadı sonra. "Ama emin ol, bu konuda verilmiş bir kararım yok. Pek tabiidir ki aklımdan geçirdiğim zamanlar oldu, hatta bazen bunun gereğine de inandım. Lakin siyaset pek bana uygun bir yaşam tarzı değilmiş gibi geldi. Ben bir bilim adamıyım, inandığım şeyleri savunurum, inatçı ve dürüst bir tabiatım olduğunu bilirsin, fakat yalana dolana, iki yüzlülüğe gelemem. Ayrıca iyi bir hatip de değilim, topluluk karşısında doğruluğuna yürekten inanmadığım mevzuları tartışmak dahi istemem. Tüm bunlar tabiatıma ters düşer. Ne var ki..."</p>

  <p>"Devam et, hayatım."</p>

  <p>Sinan Öktem kırlaşmış uzun saçlaıını bezgin bir şekilde parmaklarıyla karıştırırken, bakışlarını karısından kaçırmaya çalıştı. "Evet, ne var ki..." diye kekeledi. "Eğer millet beni böyle bir göreve çağırırsa, buna hayır da diyemem."</p>

  <p>"Şuna açıkça, ben bu işe talibim desene."</p>

  <p>"Lütfen anlamaya çalış Rezzan, şayet adım üzerinde bir mutabakat hasıl olursa nasıl hayır diyebilirim? Bir anlamda bu vatani bir görev haline gelir. Kaçmam imkânsız."</p>

  <p>Rezzan hanımın suratı asıldı.</p>

  <p>"Sen kıymetli bir hocasın. Eğer vatanına milletine hizmet etmek istiyorsan buna akademik kariyerin içinde yapmalısın. Senin de ifade ettiğin gibi siyaset sana uzak ve yabancısı olduğun bir şey. Çok iyi düşünmelisin Sinan."</p>

  <p>"Senin fikrin bu mu? Yani siyasete soyunmamı istemiyor musun?"</p>

  <p>"Gerçeği söylememi istiyorsan, hayır. Tabii meselenin başka yönleri de var."</p>

  <p>"Ne gibi?"</p>

  <p>"Bütün hayatımız bir anda değişir. En azından senin Ankara'ya yerleşmen gerekir, ben üniversiteden ayrılmak istemiyorum, oğlumuzu ne yapacağız? Bunlar hafife alınacak sorunlar değil."</p>

  <p>"Yapma Allahını seversen Rezzan. Daha ortada fol yok yumurta yok. Bunların hepsi rivayet. Eski bir siyasi ortaya bir fikir attı diye, hemen paniklemeye başladın. Az evvel sen söylemedin mi, kimse bana resmen bir şey söylemedi."</p>

  <p>Prof. Rezzan bu defa hışımla kocasına döndü.</p>

  <p>"Çocuk mu oyalıyorsun Sinan? Bence bu çok evvelden planlanmış bir mesele. Bana hiçbir şey bilmiyormuş gibi davranma. Bütün sol partiler ayaklanmış, gazetelere televizyonlara demeçler veriliyor, birbiri ardına basın toplantıları yapılıyor, sen kalkmış bütün bunlar rivayet diyorsun. Beni aptal yerine koyduğunun farkında mısın?"</p>

  <p>Sinan sesini çıkarmadı. Yirmi iki yıllık evlilikten sonra karısını yeterince tanımıştı, ama onun kendisini anlamakta hâlâ zorlandığını görüyordu. Aralarında böyle bir tatsızlığın patlak vereceğini de tahmin etmişti zaten, bu kaçınılmazdı. Gerçi olayların gelişmesinden cidden habersizdi ama siyasete girme isteğini de Rezzan'ın anlaması gerekirdi.</p>

  <p>Karısını salonda bırakıp ağıl ağır yemek odasına doğru yürüdü. Mesleğinde doruğa ulaşmış, yavaş yavaş yapacağı bir şey kalmayan orta yaş erkeklerinin değişmez sendromu, çaresizlik ve boşluğu yaşamaya başlayalı yaklaşık iki yıl olmuştu. Mücadele edilmesi cidden zor bir durumdu bu. Hayatta arzuladığı her şeye kavuşmuştu, kariyerinde en yüksek noktaya ulaşmış, akademisyen olarak tüm memleketin tanıdığı, sevilen ve sayılan bir hoca olmuştu. Talebelik yıllarında tanıştığı karısıyla sevişerek evlenmiş ve mutlu bir hayat sürdürmüşlerdi. Tek çocukları üniversitenin üçüncü sınıfındaydı. Maddi sorunları yoktu. Haklı bir üne kavuşunca sosyal yaşamında da farklı bir yere gelmiş sayılırdı; çeşitli derneklere üye olmuş, her yerde itibar gören ve sevilen bir kişi olarak sivrilmişti. Ancak son iki yıldır hayatından memnun değildi. Nedenini bilmiyordu ama mutsuzdu işte. Her geçen gün hayata bağlılığı biraz daha zayıflıyor, günlerine renk katacak yeni bir meşgale arıyordu. Galiba siyasete atılma fikri de zihninde bu ihtiyacın bir sonucu olarak şekillenmişti. Aslında Rezzan haklıydı; konuyu karısına hiç açmamıştı, ama Ankara'ya bir konferans için gittiği sırada tamamen bir rastlantı sonucu Musa Süren'le resmen tanışmış ve kurt politikacı sohbet sırasında ağzını arayarak bir takım imalarda bulunmuştu. O tarihte kesinlikle bir teklif değildi bu, ama aradan uzun bir zaman geçtikten sonra bu olaylar patlak verince Musa Süren'le yaptığı görüşmenin kökünde ve yaptığı imaların altında ne yattığını anlıyordu şimdi.</p>

  <p>Sinan Öktem yemek masasına otururken salondaki telefonun çaldığını duydu. Telefonu hâlâ salonda olan Rezzan açmıştı. Az sonra karısının içerden kendisine seslendiğini duydu. Rezzan, "Seni arıyorlar," diyordu.</p>

  <p>Sinan asık bir suratla, "Kim?" diye sordu.</p>

  <p>"Bir gazeteci. Adının Oğuz Arkan olduğunu söylüyor."</p>

  <p>Yatağın içinde elindeki İngilizce bilimsel kitabı okumaya çalışıyordu Sinan. Fakat zihnini bir türlü okuduğu kitaba veremiyordu, üçüncü paragraftan sonra kelimelerin tamamen dağıldığını, sayfaya boş gözlerle bakmakta olduğunu fark etti. Şu an zihni akşam kendisini telefonla arayan gazeteci Oğuz Arkan'a takılmıştı. Bu basınla yapacağı ilk resmi röportaj olacaktı. Karım haklı<span class="t3">A</span>diye düşündü. Bu konuda basın geç bile kalmıştı.</p>

  <p>Oğuz Arkan ünlü bir gazeteciydi. Gerçi Ankara'da siyasetin kalbinin attığı şehirde yaşıyordu, ama İstanbul'da yayınlanan tirajı en yüksek gazetenin köşe yazarıydı. Daha şimdiden heyecanlanmaya başlamıştı bile. Pek çok kere bilim adamı kimliğiyle gazetecilerin sordukları sorulara cevap vermişti ama bu kez durum farklıydı. Aslında kesinlikle yabancısı olduğu siyasi konularda bir sohbet yapacak, memleket ahvali hususunda kişisel kanaatlerini açıklayacaktı. Sorulan sorular devletin ekonomik durumunu ilgilendiren konularla ilgili olsa, bunları açıklamakta hiç zorluk çekmezdi ama kurt gazeteci mutlaka bunun çok ötesinde, politikanın karanlık dehlizlerinden nice sual çekip çıkararak fikirlerini almak isteyecekti.</p>

  <p>Sinan elindeki kitabı kapattı.</p>

  <p>Şayet politikaya atılacaksa bunlara hazırlıklı olmalıydı artık; hiçbir gazeteciden yılmamalı, en çetrefil sorulara açık ve hazırlıklı cevaplar vermeliydi. Daha şimdiden omuzlarına ağır bir yükün bindiğini hisseder gibi oldu bir an.</p>

  <p>Başka çaresi yoktu; siyasetin ruhundaki pörsümüşlüğü canlandırıp, kendisini yeniden hayata döndüreceğine inanıyordu. Monoton yaşamını başka bir şey renklendiremez, günlerine yeni bir tat katamazdı. Kapattığı kitabı baş ucundaki komodinin üzerine bıraktı, fakat gece lambasını söndürmedi. Abajurun yetersiz ışığı altında yanı başında uyuyan karısına bir göz attı. Hafifçe horluyordu Rezzan. Kısa kesilmiş bakımsız saçlarının ince telleri yüzüne dökülmüştü. Sinan sanki ilk defa farkına varıyormuş gibi, içi burkularak son yıllarda karısından ne denli koptuğunu duyumsadı. Karısı gençliğinde de çirkindi ama onun fiziksel özellikleri hiç umurunda olmamıştı; başında kavak yellerinin estiği gençlik yıllarında kadınlarda aradığı vasıflar çok farklıydı. Bir kere hayat arkadaşı olarak seçeceği kadının son derece zeki, anlayışlı, kültürlü, ağırbaşlı olmasını istemişti. Cinsel çekiciliği hiçbir zaman ön plana almamış ve bunu problem yapmamıştı. Uzun yıllar mutlu da olmuşlardı. Rezzan biraz da onun zoruyla fakülteyi bitirdikten sonra üniversitede asistanlığa başlamış, onun isteklerine ayak uydurarak akademisyen olmuştu, ama bu zor ve yıpratıcı hayat onu kadınlığından iyice uzaklaştırmış, erkekleştirmişti sanki.</p>

  <p>Sinan henüz kırk dokuz yaşındaydı ama erkekler için tatsız bir dönem kabul edilen yaş kuşağına biraz erken girdiğini duyumsuyordu. İşin ilginç yanı, karısına hiç ihanet etmemiş olmasıydı. Bunun en ciddi nedeninin sahip olduğu genel ahlâk kavramı olduğunu yeni yeni kavrıyordu. İçinden yükselen ve mutlak yabancısı olduğu içgüdüsel itişler, onu genç, güzel ve bakımlı kadınlara doğru yöneltiyordu şimdilerde. Utanarak da olsa birden kürsüsüne yeni seçilen genç asistanı Mine'yi anımsadı. Hafifçe yüzü kızardı. Dün üniversitedeki odasında, önüne geçilmez bir heyecanla, çaktırmadan kızın uzun ve düzgün bacaklarını seyretmişti. Mine cana yakın, hareketli, güler yüzlü, daha yirmi iki yaşında, taptaze bir kızdı. Sinan daha sonra yaptığından utanmış, konuşmanın geri kalan kısmında kızın yüzüne bakamamıştı.</p>

  <p>Mine hiçbir şey hissetmemişti elbette.</p>

  <p>Hocasına büyük bir saygı ve sevgisi vardı, onu sadece bir hoca gibi değil, bir baba gibi de görüyordu zaten. Sinan baş ucundaki lambayı söndürdü ve uyumaya çalışırken zihnine üşüşen bu acayip düşüncelerden sıyrılmaya çabaladı. Ne var ki bunun doğanın hükmü olduğunu idrak edecek kadar da olgundu. Yapacağı tek şey kabaran arzularını iradesiyle dizginlemek olmalıydı..</p>

  <p>Prof. Sinan Öktem, gazeteci Oğuz Arkan'ı fakültedeki bol ışıklı odasında kabul etti. Her ikisi de birbirlerini gıyaben tanıdıkları halde ilk anda biraz tedirgin ve ihtiyatlıydılar. Sinan Öktem çalışma odasının dağınıklığı için özür dilemiş, masasının tam karşısındaki koltukta Oğuz Arkan'a yer göstermişti. Karşılıklı ilk nezaket cümleleri teati edilirken profesör biraz da umduğunu bulamamanın hafif kırıklığını yaşamaya başlamıştı. Oğuz.Arkan'ın kıvrak, etkili, kelimelere hâkim bir yazı dili vardı; köşesini her zaman zevkle okurdu ama konuşması, hitabeti hiç de o kadar etkili değildi doğrusu. Hızlı konuşan ve 'r' harfini rahat söyleyemeyen biriydi; bu da havasını bozuyordu.</p>

  <p>Gazeteci ise karşısında resimlerinden tanıdığından çok daha farklı birini bulmuştu. Bir defa hoca yaşını hiç göstermiyordu; ayrıca son derece havalı ve yakışıklı biriydi. İnce, uzun bir fiziği vardı. Hafifçe ağarmış gür saçları, çekici yüz hatlarıyla bir öğretim görevlisinden ziyade film piyasasını yeni terk etmiş jönleri hatırlatıyordu. Gerçek kimliğini benimseten tek şey dudaklarının arasına sıkıştırdığı düz piposuyla, giyimindeki rahatlıktı. Sırtında kareli gömlek, floş örgü düz renk kravat ve kırmızı yün hırkasıyla, Oğuz'a daha ziyade filmlerde gördüğü Amerikalı kolej öğretmenlerini çağrıştırmıştı ilk anda. Ancak görünüşü nasıl olursa olsun, Sinan Öktem soğuk ve kasıntı biri değildi; içtenliği, alçak gönüllüğü daha yüzüne bakar bakmaz anlaşılıyordu. Oğuz hemen ısınmıştı hocaya.</p>

  <p>"Hocam," diye bir giriş yaptı, sonra bu kelimeyi biraz lâubâli bulmuş gibi gülümseyerek devam etti. "Umarım hocam diye hitabımı mazur görürsünüz, zira bu kelime son zamanlarda dillere pelesenk oldu. Gerçi siz gerçek bir hocasınız, bu kelimeyi kullansam da hata etmiş olmam."</p>

  <p>Sinan gülümseyerek Oğuz'un lafını kesti.</p>

  <p>"Hiç önemli değil. Nasıl isterseniz öyle hitap edin, zaten bu çevrede hocam lafına çok alışığım," dedi.</p>

  <p>Karşılıklı gülüştüler. Oğuz Arkan, "Evet hocam," diye konuya girdi. "Fazla vaktinizi almadan size birkaç soru sormak istiyorum."</p>

  <p>"Tabii, buyurun. Sorularınıza elimden geldiğince karşılık vermek isterim." Gazeteci hafifçe öksürüp genzini temizledi.</p>

  <p>"İlk sorum şu olacak. Bildiğiniz gibi iki gündür medyayı en fazla meşgul eden konu solda bir ittifak kurularak liderliğin size tevdii edileceği meselesi. Bu konuda siyasi partilerle herhangi bir görüşmeniz oldu mu?"</p>

  <p>Prof. Öktem hiç tereddüt etmeden başını olumsuzca salladı. "Hayır, kesinlikle olmadı."</p>

  <p>"Ama Hür Solcu Parti'nin onursal başkanı Sayın Musa Süren en güçlü adayın siz olduğunuzu beyan etti. Herhalde bundan haberdarsınız?"</p>

  <p>Sinan tekrar gülümsedi.</p>

  <p>"Ben de bunu sizin yazınızdan öğrendim."</p>

  <p>"Ama Sayın Musa Süren'lc sohbetim sırasında kendisinin sizinle bu konuyu daha önce konuştuğu izlenimini edinmiştim. Yanılıyor muyum?"</p>

  <p>Profesör birkaç saniye düşündü.</p>

  <p>"Sayın Musa Süren'le hayli zaman evvel bir konferans sırasında bir araya gelmiş ve solun geleceği hakkında kısa bir konuşma yapmıştık. Güçlenmenin ancak mevcut partilerin belirli prensipler ışığında birleşmeleriyle mümkün olabileceği hususunda görüş birliğine de varmıştık. Ama bu sadece bir tespit ve temenniydi. Hiçbir zaman şekillenmiş ve planlanmış bir proje değildi. Başka bir ifadeyle Onursal Başkan'ın böyle düşündüğünü o zaman öğrenmiştim."</p>

  <p>"Bu ifadenizden de anlaşılacağı üzere henüz resmi çağrı almadınız."</p>

  <p>"Evet, doğru. Almadım."</p>

  <p>"Ama adınız üzerinde gerek sol partilerde gerekse sol eğilimli vatandaşlar arasında çok yoğun tartışmalar yapılıyor. Buna ne diyeceksiniz?"</p>

  <p>Hoca tekrar gülümsedi.</p>

  <p>"Ne diyebilirim ki? İnanın ben de şaşkınım."</p>

  <p>"Önünde sonunda bir çağrı alacağınız artık kaçınılmaz görünüyor. Bu daveti aldığınız zaman kararınız ne olacak? Bu görevi yüklenmeyi düşünüyor musunuz?"</p>

  <p>Sinan Öktem önce sönen piposunu yakıp birkaç nefes çekti, sonra henüz kararsızmış gibi tavır takınarak konuştu.</p>

  <p>"Sosyal demokrat bir vatandaş olarak her şeyden önce böyle bir vazifenin şahsıma teveccüh edilmesinden gurur duyarım, kuşkusuz. Siyaset zaten bir vatandaşlık borcudur, pek tabiidir ki ben de elimden geleni yapmaya gayret ederim. Bu zor ve çetrefil sorumluluğu jşstlenmem için benim de ileri süreceğim'bazı şartlar olacaktır elbette."</p>

  <p>"Sayın Hocam, ne gibi şartlar?"</p>

  <p>Profesörün eli yine çakmağına gitti. Dudakları her zamanki sempatik tebessümüyle aralanmıştı. "Bunu açıklamak için henüz erken değil mi? Demin de söylediğim gibi henüz bana resmi bir talep gelmedi. Şartlarımı kamu oyuna deklare etmem ancak adım üzerinde kesin mutabakattan sonra mümkün olabilir. Bence böyle açıklama için henüz erken."</p>

  <p>Tecrübeli gazeteci, Sinan Öktem'in ağzından laf alabilmek için sorusuna başka bir boyut getirdi. "Haklı olabilirsiniz Hocam. İsterseniz buna şart değil de prensip diyebiliriz, mesela söz konusu ittifak için vazgeçilmez bazı ön düşünceleriniz var mı?"</p>

  <p>"Var, tabii. En azından belirli ve önceden üzerinde fikir birliğine varılmış bir program dahilinde üç büyük sol partinin mutlaka anlaşması gerektiğine inanıyorum! İlk adım ancak bu şekilde atılabilir."</p>

  <p>"Ya sol partilerden biriyle sözünü ettiğiniz program çerçevesinde anlaşma sağlanamazsa o zaman ne olacak? Muhtemel liderlikten vaz mı geçeceksiniz?"</p>

  <p>Profesör kararlı bir şekilde mırıldandı.</p>

  <p>"Kesinlikle. Zira bildiğiniz gibi siyasi tarihimizde solun en büyük handikabı budur; değişmemesi gereken esaslar dahilinde mutabakat sağlanamaması ve liderlik ihtilafları... Yıllardır bunu yaşıyoruz. Başarı isteniyorsa, artık siyasi hırs ve çekişmelere bir nokta konmalı, yaklaşan seçimlerde güçlü bir bütün olarak aşırı sağın karşısına çıkılmalıdır. Ben başka bir alternatif görmüyorum."</p>

  <p>"Sol partilerden itiraz gelmeyeceği hususunda umutlu musunuz?"</p>

  <p>"Aklın yolu birdir; nasıl bir karar alacaklarını, kendi içlerinde mutabakata varıp varamayacaklarını bilemiyorum henüz; kimseyle görüşmüş değilim ama başarıya ulaşmanın tek yolu budur."</p>

  <p>"İsterseniz sol partilerin tutumunu ayrı ayrı gözden geçirelim. Örneğin ana muhalefet partisi bu işe ne kadar sıcak bakıyor sizce?"</p>

  <p>Sinan Öktem omuzlarını silkti.</p>

  <p>"Dün gece televizyonda Sayın Fahir Ozan'in yaptığı basın toplantısını seyrettim. Özetle fikri benimsiyor, her ne kadar bazı şartlar ileri sürüyorsa da, bunlar bana da makul geldi, kısacası en büyük sol partiden fazla bir itiraz geleceğini sanmıyorum."</p>

  <p>"Dün ben de Fahir Ozan'la görüştüm. Prensip olarak ittifaka itirazları yok ama sizin siyasetten gelme birisi olmamanız nedeniyle bu konuda bazı tereddütleri olduğunu ihsas eden ifadeler kullandı. Ne dersiniz?"</p>

  <p>"Bunları bilmiyorum, basın toplantısında da hakkımdaki fikrini zikretmedi. Ama herkesin fikrini saygıyla dinlerim. Doğrudur, siyasi bir kimliğim yok. Ben bir bilim adamıyım ama burada önemli olan siyasi deneyim değil, liyakattir. Umarım beni anlıyorsunuz."</p>

  <p>"Anlıyorum, Hocam. Peki Hulusi Göçer'in basın toplantısını da televizyondan izleme şansınız oldu mu?"</p>

  <p>"Evet, onu da seyrettim."</p>

  <p>"Program ve uygulanması hakkında bazı şartlar ileri sürüyor, ona ne diyeceksiniz?"</p>

  <p>"Bence gayet haklı. Bir itirazım olamaz."</p>

  <p>"Peki, Sosyal Kitle Partisi Başkanı Nuri Karaçam'dan bir itiraz gelebilir mi?"</p>

  <p>Profesör Öktem yine her zamanki sevimli haliyle tebessüm etti. "Ben henüz ilkelerimi açıklama şansı bulamadım. Dediğim gibi partilerden bir davet alırsam müşterek bir toplantı yapıp bunu açıklayacağım. Bu ittifakın sanıldığı kadar kolav olmadığını çok iyi biliyorum, ayrıca benim düşüncelerim gerçek bir sol ittifaktan da öteye gidiyor."</p>

  <p>"Nasıl yani Hocam, pek anlayamadım."</p>

  <p>Sinan Öktem koltuğuna yaslanıp konuşmasına devam etti. "Pek tabiidir ki aslolan solcu partilerin birleşmesidir. Bunun hukuki geçerliliği, şekli ve imkânları hukukçu arkadaşların da iştiraki ile müzakere edilir; partilerin ileri süreceği şartlar çerçevesinde ilkelere bağlanır. Ancak önümüzde yaklaşan bir seçim var; kuşkusuz burada istenen ve özlenen, vatandaşın büyük çoğunluğunun oyunu kazanarak iktidara gelebilmektir. Meseleye bu açıdan bakarsanız sadece sol partilerin ittifakı yetersiz kalabilir. Ben bu şemsiyenin altına, ittifak kapsamında demokratik sağ partilerin de iştirakini arzu ediyorum."</p>

  <p>Oğuz Arkan hayretle Hoca'ya baktı.</p>

  <p>"Sağcı partilerin mi dediniz?"</p>

  <p>"Evet, asgari müşterekte birleşeceğimiz sağ partilerin de katılmasını isterim."</p>

  <p>"Bu sizce mümkün mü?"</p>

  <p>"Neden olmasın? Demokrasi bir manada anlaşma ve uyum rejimidir. Liderler sağduyularını kullanırlarsa pekâlâ mümkün olabilir."</p>

  <p>Gazeteci, Hoca'yı şaşkınlıkla süzmeye devam etti.</p>

  <p>"Bu bana biraz fazla ütopik bir düşünce gibi geldi. Teorik olarak mümkünse de pratikte gerçekleşebileceğini hiç sanmam."</p>

  <p>"Neden öyle düşünüyorsunuz? Tatbikatta seçim sonrası ortaya çıkan koalisyon hükümetleri de aslında bu düşüncenin başka bir versiyonu değil midir?"</p>

  <p>"Ama Hocam bahsettiğiniz durum seçim sonrasının doğurduğu bir kaçınılmazlıktır, teklifinizi aynı kefeye koyamazsınız."</p>

  <p>"Ben aksini düşünüyorum. Bu bana, gerçekleri gören makul ve akılcı bir bakış açısıymış, seçim sonrası doğacak muhtelif komplikasyonlarla karşılaşmadan, işin başında alınabilecek bir tedbirmiş gibi geliyor. Başarı şansını önceden tahmin etmek oldukça zor görünse de, gerekli bir hamle olduğu kanısındayım, bunun."</p>

  <p>Oğuz Arkan düşünceli bir sesle, "Toplu mutabakat için hayırlı bir düşünce olabilir sayın Hocam, ama naçizane fikrimi sorarsanız, işiniz zor demektir. Tanrı yardımcınız olsun," dedi.</p>

  <p>Avukat Mahmut Önder yazıhanesine girince doğru odasına geçip kapıyı kapattı ve bir İstanbul numarasını tuşladı. Sabırsız ve sinirliydi. Telefonu açanı sesinden tanır tanımaz, "Ben Mahmut," diye homurdandı. "Pes yani, Rıdvan! Ulan ayda yılda bir işimiz düştü, onu da atlatmaya kalktın, değil mi? Meğer ne vefasızmışsın yahu!"</p>

  <p>Hattın öbür yanından bezgtn bir ses yükseldi.</p>

  <p>"Yok be ağabey! Haksızlık etme... Atlattığım filan yok. Ama biliyorsun... Benden istediğin zor ve tatsız bir iş. Duyulursa, mahvolurum."</p>

  <p>"Bana maval okuma Rıdvan, harbi konuş, yapamayacağım, korkuyorum diyorsan, başka çaresine de bakarım."</p>

  <p>"Ağabey, lütfen... Biraz anlayışlı ol. Zaman tanı azıcık."</p>

  <p>"Ne zamanı ulan? Sana telefon edip bir istekte bulunmamızın üzerinden üç gün geçti. Yapacağın iş, on saniyelik bir mesele. Bilgisayara girip istediğimi anında öğrenebilirdin, düpedüz atlattın beni. Ziyanı yok, biz de senin dostluğunun ne olduğunu anladık böylece."</p>

  <p>"Yapma ağabey, böyle konuşma lütfen. İncitiyorsun beni."</p>

  <p>"Tamam, tamam... Unut gitsin. Bir gün senin de tekrar bir işin düşer bana."</p>

  <p>"Ağabey..."</p>

  <p>Mahmut daha fazla dinlemeden telefonu kapattı. Ama sinirleneceğine yüzünde pişkin bir tebessüm peydah olmuştu.</p>

  <p>Yarım saate kalmaz aranacağını biliyordu. Bu zılgıt, Rıdvan'a yeter de artardı bile.</p>

  <p>Aradan on dakika geçmeden masasının üzerindeki telefon çalmaya başladı. Mahmut arayanın Rıdvan olduğunu sanarak ahizeyi kaldırdı.</p>

  <p>"Alo," dedi.</p>

  <p>"İyi günler Mahmut Ağabey, ben Süleyman."</p>

  <p>"Söyle koçum. Ben de yavaş yavaş meraklanmaya başlamıştım. Ne buldun?"</p>

  <p>"Valla ağabey topladığım bilgiler iyi mi kötü mü bilmiyorum, ama senin şu profesör çok temiz çıktı yahu. Herifin yaşamında hiçbir pürüz yok. Üç gündür araştırıp durdum."</p>

  <p>"Deme yahu!"</p>

  <p>"Biliyorsun, tanınmış biri, tahkikat kolay oldu. Bütün sicilini araştırdım, herif trafik cezası bile almamış. Piri pak..."</p>

  <p>Avukat, "İş yaşamı nasıl? Üniversitedeki işinin dışında şirketlerde ortaklığı, müşavirliği filan var mı?" diye homurdandı.</p>

  <p>"Şaşıracaksın ama o da yok."</p>

  <p>"Ya karısının?"</p>

  <p>"İkisi de üniversiteden aldıkları maaşa talim ediyorlar."</p>

  <p>"Bir oğulları varmış, onu araştırdın mı?"</p>

  <p>"Onun peşine de benim komiser yardımcım Ersin'i takdim. Oğlan zıpırın teki, hani şu tek kulağında küpesi, çenesinde acayip sivri sakalı olanlardan. Hafta sonları Ortaköy'de bir barda gitar çalıyormuş ama zararsız bir tip. Uyuşturucuyla filan başı hoş değil, velet sigara bile içmiyormuş."</p>

  <p>"Lanet olsun!" diye homurdandı Mahmut. "Başka bir emrin var mı ağabey?"</p>

  <p>"Sağ ol Süleyman. Şimdilik yok. Olursa ararım seni."</p>

  <p>"Başım gözüm üstüne ağabey. Sağlıcakla kal."</p>

  <p>Telefon kapanmıştı. Avukat birkaç saniye dudaklarını sarkıtarak düşünmeye başladı. İstanbul'dan aldığı haberler hiç de hoş değildi. Nazının geçtiği insanları Profesör Oktem'i araştırmak için görevlendirmişti, ama yavaş yavaş gelmeye başlayan istihbari bilgiler tatmin edici olmaktan uzaktı henüz. Homurdanmaya başladı. Yeniden telefonu kaldırıp bu kez has adamı Cahit'i aradı. Cahit Damla hemen telefonu açmıştı.</p>

  <p>"Durumlar nedir Cahit? Dişe dokunur bir şey buldun</p>

  <p>" O mu?</p>

  <p>"Valla emrin üzerine adamı gölge gibi takip ediyorum.</p>

  <p>Ayaklarıma kara sular indi ağabey, gece gündüz peşindeyim. Beyazıt ile Taksim'i kendime mesken tuttum. Gündüzleri sabahtan akşama kadar Beyazıt'tayım, akşamları da Gümüşsüyü, Taksin:'de volta atıp duruyorum. Herif ot gibi yaşıyor be ! Hiçbir bok yediği yok. Gayet sıradan bir hayatı var."</p>

  <p>"Nasıl olur ulan? Koca bir profesörün hiç mi sosyal hayatı yok? Sakın atlamış olmayasın?"</p>

  <p>"Alınırım ağabey, konuşma öyle. Kaçar mı benden? Her sabah karı koca birlikte çıkıyorlar evden. Eski bir Opel'leri var, arabalarına atlayıp üniversiteye gidiyorlar, akşamları da belirli saatte evlerine dönüyorlar. Sadece dün akşam Atatürk Kültür Merkezi'ndeki bir kansere gittiler."</p>

  <p>"Konsere mi? Ne konseri?"</p>

  <p>"Ağabey bilirsin, ben gavur müziğinden pek anlamam, saat on sekiz otuz civarında AKM'de, yaylı sazlar mı ne, afişte öyle bir şey diyordu işte. Tam adını bulamadım şimdi..."</p>

  <p>"Oda müziği mi?"</p>

  <p>"Hay ceddine rahmet, öyle. AKM evlerine yakın. Yürüyerek gidip geldiler."</p>

  <p>"Karısıyla, değil mi?"</p>

  <p>"Evet, ağabey."</p>

  <p>Mahmut Önder birkaç saniye düşündü. "Karısı nasıl biri?" diye sordu. "Güzel mi?"</p>

  <p>"Yok be ağabey! Tövbe tövbe çingene gibi bir karı. Yüzüne bakmazsın. Kısacık boylu, kara kuru, esmer, sevimsiz bir tip. Doğrusu, Allah için, adam bayağı yakışıklı, o karıya bunca yıl nasıl tahammül etmiş, anlamadım."</p>

  <p>Avukat kendi kendine konuşur gibi mırıldandı hafifçe. "Tabii ya, bundan güzeli mi olur, geç uyandım..." Cahit hattın öbür ucunda ne söylediğini duyamadığı için sordu.</p>

  <p>"Buyur? Ne dediğini duyamadım ağabey?"</p>

  <p>"Boş, ver ne dediğimi. Sen işine devam et. Herifi gölge gibi takip et, anladın mı?"</p>

  <p>Mahmut telefonu kapattı, arkasına yaslanıp sırıtmaya başladı. Aklına mükemmel bir fikir gelmişti, hatta bunu şimdiye kadar neden düşünmediğine hayıflanıyordu. Yine de kafasında bir takım hesaplar yaptı. Düşündüğü şey kendisine oldukça tuzluya patlayacaktı ama bu işin sonunda bakanlığı söz konusuydu. Aklına geleni gerçekleştirmek için gerekirse ufak bir servet bile harcayabilirdi. Kıs kıs gülerek yeniden telefona uzandı.</p>

  <p>Zilin üçüncü çalışında kulağına tatlı bir kadın sesi geldi.</p>

  <p>"Efendim... "</p>

  <p>"O efendim diyen sesini yesinler kız! Sen ne tatlı şeysin?"</p>

  <p>"Recep?"</p>

  <p>"Yanıldın vefasız."</p>

  <p>"Mahmut?"</p>

  <p>"Tabii, benim ya.. Bu kadar çabuk mu unutulduk?"</p>

  <p>"Asıl vefasız sensin. Ne arıyorsun, ne soruyorsun. Sitem etmeye hiç hakkın yok."</p>

  <p>"Haklısın tatlım. Özledim valla, nasılsın bakalım?"</p>

  <p>"İdare ediyoruz işte. Ya sen?"</p>

  <p>"Ben de öyle."</p>

  <p>"Hayrola? Hangi dağda kurt öldü de aradın beni?"</p>

  <p>"Sana bir teklifim olacak Melda. Bu akşam RV'de bir yemek yiyebilir miyiz?"</p>

  <p>"Ne tür bir teklif bu?"</p>

  <p>"Onu yemekte anlatırım, telefonda olmaz. Sadece şunu öğrenmek istiyorum. Şöyle on beşyirmi günlüğüne istanbul'a gidebilir misin?"</p>

  <p>Hattın öbür ucunda bir sessizlik oldu.</p>

  <p>"On beşyirmi günlüğüne mi? Hayır ola, nedir bu iş?"</p>

  <p>"Dedim ya, teferruatı yemekte konuşuruz. Sen bana sadece gidip gidemeyeceğini söyle." Avukatın kulağında şuh bir kahkaha patladı.</p>

  <p>"Bir icabına bakarız ama açık söyleyeyim tatlım, bu sana pahalıya patlar."</p>

  <p>"Orasını dert etme. Sana istediğini ödeyeceğim."</p>

  <p>"Öyleyse olabilir. Seni kaçta bekleyeyim RV'de?"</p>

  <p>"Yedi iyi mi?"</p>

  <p>"Tamam, anlaştık."</p>

  <p>Kadın telefonu kapatmıştı. Mahmut geriye yaslanıp sinsi sinsi gülümsedi. Melda'nın elinden hiçbir erkek kaçamazdı. Şimdi planının detaylarını düşünmeliydi sadece.</p>

  <p>RV Ankara'nın en kaliteli restoranlarından biriydi. Kavaklıdere'deki restoran özellikle politika dünyasından isimleri ağırlar; Dış işleri Bakanlığı heyetlerine; elçiliklere, iş dünyasındaki grup yemeklerine ev sahipliği yapardı. Mahmut Önder o akşam için iki kişilik rezervasyon yaptırmış ve saat tam 18.30'da masasına&amp;turmuştu. Yemek salonu henüz dolu değildi ama ilerleyen saatlerde hınca hınç dolacağı muhakkaktı.</p>

  <p>Avukat, Melda'yı beklemeye başlamıştı.</p>

  <p>İki sene kadar önce kadınJa kısa süreli bir ilişkisi olmuştu. Varlıklı bir adam olmasına rağmen kadının maddi kaprislerine dayanamayacağını anlayınca, usturuplu bahanelerle ondan kopmayı başarmıştı. Şayet ilişkisini sürdürseydi kısa zamanda elinde avucunda bir şey kalmayacağını çabuk görmüştü Mahmut. Bu ayrılığın pek kolay olmadığını bugün bile inkâr edemezdi. Melda çekiciliği ve yataktaki hünerleriyle hiçbir erkeğin etkisinden kolay kolay kurtulabileceği bir kadın değildi.</p>

  <p>Kadının kapıdan girişini görünce bir an nefesi kesilir gibi oldu. Yirmi sekiz yaşında, uzun boylu, gerçek bir şansındı. Yeşile çalan nefis gözleri insanın soluğunu keserdi. Mahmut'u hemen görmüş, abartıya kaçmayan salıntılı yürüyüşüyle masaların arasından yaklaşıyordu. Avukat heyecana kapılarak ayağa kalktı. Elini uzatırken, "Hoş geldin, hayatım," diye fısıldadı.</p>

  <p>Melda yalnız elini sıkmakla kalmamış, eski günlerin anısına, sevecenlikle avukata sarılıp yanaklarından öpmüştü. Nefis bir parfüm kokusu Mahmut'un genzini doldurdu. Melda güzel olduğu kadar da akıllı ve kaliteli bir kadındı. Gideceği yerlere uygun giyinmesini bilir, zarafet ve güzelliğini dekolte giysilerle teşhir etmekten her zaman kaçınırdı. Ankara sosyetesinin itibar edeceği böyle bir restorana gelirken özellikle dikkatli ve fazla göze çarpmayan, sade giysileri tercih ederdi. Nitekim bu akşam da sırtında siyah bir ceket ve aynı renk pantolon vardı. Makyajı belli belirsizdi ama yine de, içeriye girer girmez, müşterilerin dikkatini çekmeyi başarmıştı. Onu sadece görünüşündeki zarafet ve kaliteyle değerlendirmek büyük yanılgı olurdu; sıkıştığı zaman son derece şirret, ağzı bozuk, pervasız ve yırtıcı birine dönüşebilirdi.</p>

  <p>Masaya oturunca avukat keyifle sırıtarak, "E, nasılsın bakalım güzelim? Görüşmeydi epey zaman oldu," diye mırıldandı.</p>

  <p>"Doğru. Demin yolda düşündüm, iki yılı geçmiş. Ben bildiğin gibiyim, ya sen?"</p>

  <p>"Yuvarlanıp gidiyoruz işte."</p>

  <p>"Siyasetten kopunca, avukatlık yaptığını işittim. Epey ünlü bir avukat olmuşsun."</p>

  <p>"O da ne demek, eskiden değil miydim yani?"</p>

  <p>"O kadarını bilmem, seni tanıdığımda milletvekiliydin. Eski avukatlık dönemini hatırlamıyorum hayatım."</p>

  <p>"Neyse, sen beni boş ver şimdi. Seni buraya önemli bir iş için çağırdım."</p>

  <p>"Herhalde, bu kadarını telefonda çıtlattın. Neymiş bu iş?"</p>

  <p>Mahmut sırıtarak kadının gözlerinin içine baktı.</p>

  <p>"Birini baştan çıkarmanı istiyorum."</p>

  <p>Melda hafif bir kahkaha attı.</p>

  <p>"İnanmıyorum... Ciddi mi söylüyorsun?"</p>

  <p>"Ciddiyim tabii. Hem de son derece ciddiyim."</p>

  <p>"Kim bu adam? Tanıyor muyum?"</p>

  <p>"Sinan Öktem."</p>

  <p>Kadının düşünür gibi hafifçe gözlerini kıstı.</p>

  <p>"Sinan Oktem mi? Adı yabancı gelmiyor ama çıkaramadım. Kimin nesi bu?"</p>

  <p>"İstanbul'da yaşayan bir profesör."</p>

  <p>"Profesör mü? İlahi Mahmut! Beni bir moruğa mı layık gördün?"</p>

  <p>"Dalga geçme, sana ciddiyim dedim. Ayrıca adam yakışıklı ve benden genç." Melda bu kez kuşkulu bir şekilde avukatı süzdü. "Senin bu işteki çıkarın ne?"</p>

  <p>"Orasını hiç kurcalama. Ayrıca seni ilgilendirmez de."</p>

  <p>"Doğru da... benden tam olarak istediğin nedir?"</p>

  <p>"Herifle yatman."</p>

  <p>"Hepsi o kadar mı?"</p>

  <p>Avukat manidar bir şekilde sırıttı.</p>

  <p>"Pek o kadar değil. Ufak bir ayrıntı daha var."</p>

  <p>"Hadi Mahmut, çıkar şu ağzındaki baklayı. Ne istiyorsun?"</p>

  <p>"Yatakta sevişme anımın bazı görüntülerini..."</p>

  <p>Melda homurdandı.</p>

  <p>"Yok devenin pabucu! Sen beni ne sanıyorsun ayol! Aptal mıyım ben? Ben bu işte bir şantaj kokusu alıyorum. Yanılıyor muyum?"</p>

  <p>Avukat büyük bir samimiyetle mırıldandı.</p>

  <p>"Kısmen... Düşündüğün kısmen doğru."</p>

  <p>"Ne demek kısmen? Şantaj yapacak mısın, yapmayacak mısın?"</p>

  <p>"Yapacağım."</p>

  <p>"O halde ben yokum; aklımı peynir ekmekle yemedim, durup dururken dertsiz başımı ne diye derde sokayım."</p>

  <p>"Dur Sultanım, acele karar verme. Durum bildiğin gibi değil. Bu senin duymaya alıştığın şantajlardan olmayacak, yani çekeceğimiz görüntüleri birine gösterip para sızdırmaya filan kalkışmayacağız."</p>

  <p>Melda yadırgayan gözlerle avukata bakmaya devam etti. "Ya ne olacak?"</p>

  <p>"Bir insanı alacağı kararından vazgeçirmeye çalışacağız.</p>

  <p>Yani çekilecek görüntüler gerektiğinde bir tehdit malzemesi olarak kullanılacak. Düşündüğün gibi asla basına veya umuma yayılmayacak. Görüntüleri sadece Sinan Öktem'in görmesi yeterli."</p>

  <p>Kadın durakladı bir an.</p>

  <p>"Ya kararından vazgeçmezse?"</p>

  <p>"Saçmalama Melda. Böyle bir ihtimal söz konusu olabilir mi hiç? Herif önüne koyduğumuz şeyi görünce süt dökmüş kedi gibi sinip kaçacak delik arayacaktır. Sen bana baksana, şimdiye kadar hiç aptalca plan yaptığıma şahit oldun mu?"</p>

  <p>Melda düşünmeye başlamıştı. Teklif aslında hoşuna gitmemişti ama Mahmut'un ne kadar kurnaz ve zeki biri olduğunu, yaş tahtaya basmayacağını da bilirdi. Kararsızlık içinde, "Kabul edersem, ne kadar kalacağım İstanbul'da?" diye homurdandı.</p>

  <p>"Bu tamamen senin becerine kalmış. İşi ne kadar kısa sürede bitirirsen o kadar..."</p>

  <p>Kadın durgunlaştı. Henüz evet veya hayır dememişti. Masalarına gelen garsona Mahmut yemek ve şarap siparişi verirken biraz daha düşünme fırsatı bulmuştu. Garson gidince kısık sesle, "Bilemiyorum," diye mırıldandı. "Bu teklif hoşuma gitmedi. Adamı ağa düşürmek kolay, bilirsin elimden hiçbir erkek kaçamaz. Ama..."</p>

  <p>Avukat onu cesaretlendirmek ister gibi sırıttı.</p>

  <p>"Bilmez olur muyum? Senin için çok kolay. Zaten adam pısırık ve tecrübesiz herifin teki. Seni görür görmez sırılsıklam âşık olacaktır."</p>

  <p>Melda irileşen gözleriyle sordu.</p>

  <p>"Âşık mı olacak?"</p>

  <p>"Tabii ya ne sandın? Bu bildiğin erkeklerden değil. Kalıbımı basarım ki şimdiye kadar karısından başka bir kadınla yatmamıştır."</p>

  <p>"Daha neler! Beni kandırmaya çalışıyorsun Mahmut."</p>

  <p>"Vallahi doğru söylüyorum. Herif sünepenin teki. Senin gibi şahane bir kadını görünce hoşafın yağı kesilecek."</p>

  <p>"Peki benim bu işteki kârım ne olacak?"</p>

  <p>"Ne istersen vermeye hazırım, ama sen de biraz insaflı ol da anlaşalım."</p>

  <p>Melda karşısında oturan avukatı yeniden süzmeye başladı. Mahmut'un son derece heyecanlı olduğunu hissediyordu. Heyecanını görmezliğe geldi ama bu teklifin onun için ne derece önemli olduğunu sezmişti. Hergeleye iyi bir ders vermenin zamanı, diye düşündü. Söyledikleri doğru ise, mesele çok kolay halledebileceği cinsten bir şeydi.</p>

  <p>Sadece bir erkeği ağına düşürmek...</p>

  <p>İçinden keyifle gülümsedi, Mahmut'u bu kez esaslı sıkıştırmış sayılırdı, zira belli etmemekle beraber ona karşı bir hıncı vardı. Akıllı geçinen avukat, hiç beklemediği bir sırada, kendisine pahalıya mal olduğunu hissettiği anda, ondan ustaca ayrılmanın yollarını aramış, bir takım bahaneler ileri sürerek onu terk etmişti.</p>

  <p>Genç kadın yeşil gözlerini restoranın tavanına dikerek düşünmeye devam etti. Mahmut telaşla homurdandı. "Hadi söylesene. Ne istiyorsun, sş |na ne ödemeliyim?"</p>

  <p>Melda hâlâ ağırdan alıyordu. Asla pazarlık yapmayacaktı. Aslında aklından geçenin iki mislini hesaplayarak rakamı fısıldadı.</p>

  <p>Avukatın beti benzi attı birden.</p>

  <p>"İnsaf yahu!" diye homurdandı. "O kadar da olur mu? Buna düpedüz istismar denir. Ocağına düştüm diye beni soymaya mı kalkışıyorsun?"</p>

  <p>Melda sakin sakin gülümsedi.</p>

  <p>"Nasıl istersen Mahmutcuğum. Benim fiyatım bu. İşine gelirse."</p>

  <p>"Yapma hayatım! Bu parayı ödeyemem. Biraz anlayışlı ol."</p>

  <p>"Karar senin. Daha fazla konuşmanın yararı yok. Kabul edersen, bu gece bana telefonla bildirirsin."</p>

  <p>Genç kadın masadan kalkacakmış gibi davranınca Mahmut uzanıp bileğini kavradı.</p>

  <p>"Dur, acele etme. Hiç olmazsa yemeğimizi yiyelim. Daha siparişlerimiz bile gelmedi. Hem bu telaşın niye, atlı kovalamıyor ya..."</p>

  <p>"Bazen çok anlayışsız olursun Mahmut. Eskiden de öyleydin. Hiç değişmemişsin."</p>

  <p>"Bırak şimdi beni iğnelemeyi de, orta bir yol bulalım."</p>

  <p>"Olmaz Mahmut. İşi yapmamı istiyorsan bu parayı ödersin."</p>

  <p>Mahmut çaresiz, bir zamanlar metresi olan kadının teklifini kabullenmek zorundaydı. Kuşkusuz onun yerine başka birini de bulabilirdi, ama bu hem zaman alır, hem bulacağı kadının Melda'nın vasıflarına haiz olacağı şüphe götürürdü. Zira Melda yalnızca çekici bir kadın değil, Güzel Sanatlar Akademisi'nden mezun bir ressamdı. Yani kahredici, erkekleri kendine esir eden güzelliğinin yanında sosyal yanı da mükemmel sayılırdı. Mahmut onun hayli varlıklı, Ankaralı bir aileden geldiğini biliyordu. Gerçi, kadının bir zamanlar çimento fabrikası olan babası, on beş sene kadar önce ölmüştü ama aileye yüklü bir miras bıraktığını biliyordu.</p>

  <p>Genç kadına, peki demeden önce bir süre daha yeşil gözlerinin içine bakmaya devam etti. Kendini insan sarrafı sayardı ama bu kadının neden fahişelik yapmaktan zevk aldığını hiç anlayamamıştı.</p>

  <p>"Hain!" diye fısıldadı sonunda. "Hiç mi geçmiş günlerimizin hatırı olmayacak." Belki hâlâ fiyatı biraz kırabilirim, diye düşünmüştü.</p>

  <p>Oysa Melda, "Yarısı peşin," dedi. "Diğer yarısını da resimleri aldığında ödeyeceksin."</p>

  <p>Mahmut çaresiz bir edayla başını salladı. "Tamam, anlaştık."</p>

  <p>"Hayır, henüz anlaşmadık."</p>

  <p>Gözleri irileşen Mahmut şaşkın şaşkın bakakaldı.</p>

  <p>"Başka ne istiyorsun?"</p>

  <p>"İstanbul, Bebek'te denize nazır bir apartman katı kiralayacaksın. En fazla üç aylık kirayı da peşin ödeyeceksin."</p>

  <p>"Çıldırdın mı sen? Üç ay bekleyemem ben. Neticenin bir an önce elde edilmesi şart."</p>

  <p>"Sana üç ay bekleyeceksin demedim. Resimleri sana daha önce teslim ederim."</p>

  <p>"Ama... "</p>

  <p>"İtiraz şansın yok, sayın avukat. Herhalde bahsettiğin profesörü baştan çıkarmak için kaldığım otele çağıracak değilim. Bana orada dayalı döşeli, zaman zaman resim yaparken kullanabileceğim bir mesken gerekli."</p>

  <p>Mahmut gizlemeye gerek görmeden, "Lanet olsun!" diye homurdandı ama bir yandan da kadına hak veriyordu. Melda daha şimdiden Sinan Öktem'e kuracağı tuzağın ana hatlarını hazırlamış gibiydi.</p>

  <p>Avukat içini çekti. "Tamam, onu da kabul ediyorum. Ama sakın başka şart ileri süreyim deme."</p>

  <p>"Üzgünüm ama bana orada kullanacağım bir araba da lazım." Tepesi atan Mahmut sesini ayarlayamayarak bağırdı. "Emrine bir de şoför istiyor musun?"</p>

  <p>"Evet, hiç de fena olmaz." Melda kıs kıs gülüyordu.</p>

  <p>"Senin niyetin beni çıldırtmak mı?"</p>

  <p>Garsonun getirdiği İtalyarlşarabından bir yudum alan genç kadın etli dudaklarını diliyle hafifçe ıslatırken fısıldadı.</p>

  <p>"Sen galiba iyice yaşlanmışsın Mahmut. Ya da ne dolaplar çeviriyorsan, heyecanından çok basit şeyleri düşünemez hale gelmişsin."</p>

  <p>"Bu da ne demek şimdi?"</p>

  <p>"Bana bir yardımcı gerektiğini anlamıyor musun? Bu şoförüm olabilir."</p>

  <p>"Deli misin be kadın? Kendi hizmetini kendin yap. Arabayı da gerekiyorsa sen kullan. Şoföre ne gerek var."</p>

  <p>Melda hiç sinirlenmeden o şuh kahkahalarından birini atıverdi.</p>

  <p>"Orası öyle de hayatım, ben herifle yatakta sevişirken kamera kullanamam herhalde. Anladın mı şimdi? İstediğin görüntüleri çekecek biri lazım bana."</p>

  <p>Avukat aptal aptal kadının yüzüne bakakaldı. Melda haklıydı.</p>
</body>
</html>
