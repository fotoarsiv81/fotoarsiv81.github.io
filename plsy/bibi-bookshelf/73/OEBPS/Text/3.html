<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title>Title page</title>
</head>

<body>
  <h2 style="text-align: center;">İKİNCİ BÖLÜM<br /></h2>

  <p>O gün İstanbul'da ılık bir lodos hüküm sürüyordu. Sinan Öktem fakültedeki odasında doçenti ve iki asistanıyla ikinci sömestrde uygulanacak ders programını konuşuyordu. Son zamanlarda ruhunu kaplayan o sıkıntı yine bütün şiddetiyle benliğini doldurmuştu. Aslında bir an evvel konuşmanın bitmesini ve kendini açık havaya atmayı istiyordu. Dirsekleri deri kaplı tüvit ceketinin düğmesini açarak koltuğundan kalktı, odasının kemerli büyük penceresinin önüne doğru yürüdü. İçindeki sıkıntıdan sanki odanın ısısı yükselmiş gibi geliyordu. Ellerini pantolonunun ceplerine sokup boş bakışlarla fakülte bahçesindeki manzarayı seyre koyuldu.</p>

  <p>Asistanı Mine son zamanlarda hocaya musallat olan gerginliğin farkındaydı. Bakışlarını bir an önündeki dosyadan ayırarak cam kenarındaki hocaya çevirdi. Onun fakültede artık misafir olduğunu, yakın bir gelecekte aralarından ayrılarak siyasete atılacağını herkes gibi o da biliyordu. Her yönüyle mükemmel bir insandı; onu gerçekten sever ve sayardı. Daima fakültede örnek bir akademisyen olarak görmüştü profesörü. Hoca yalnız bilimsel kisvesiylc değil, insanlığı, sevecenliği, anlayışıyla da mükemmeldi. Onu özleyeceğinden, yerinin kolay doldurulamayacağından emindi. Çaktırmadan göz ucuyla bir daha baktı; belki babası yaşındaydı ama hakça söylemek gerekirse yakışıklı bir adamdı ve kendisiyle flört etme eğilimi gösterse, tereddütsüz kabul ederdi. Aklından geçenlerin farkına varınca utanca benzer bir hisle toparlanmaya çalıştı. Saçmalıyorum, diye mırıldandı kendi kendine. Buluğa yeni ermiş ufak öğrencilerip öğretmenlerine duydukları sevgi gibi bir şeydi bu. Gülümsemesini zor zaptetti. Belki de duygularında hocanın karısı Rczzan Hanım'a duyduğu antipatinin de etkisi vardı. Üniversite camiasından herkes gibi o da, Rezzan Hanım'ı hocaya yakıştırmazdı. Biri ne kadar anlayışlı, sevecen, güler yüzlüyse, diğeri de o nispette soğuk, sevimsiz ve kibirliydi. Mine, hocasının karısında ne bulduğunu, bunca yıl ona nasıl tahammül ettiğini hep merak etmişti. Rezzan Hanım çirkin bir kadındı ayrıca. Dayanamayıp başını kaldırarak hocasının profiline bir daha baktı, cidden çok havalıydı. Sarı süveteri, oksfort tipi mavi gömleğinin üzerine taktığı desenli papyon kravatıyla moda dergilerine yakışacak kadar hoş bir adamdı. Öğrencilik yıllarında fakültedeki pek çok kız arkadaşının hocaya deli gibi tutkun olduklarını anımsadı birden.</p>

  <p>Sinan Öktem pencerenin kenarında öylece durmuş, bahçeye bakmaya devam ediyordu dalgın bakışlarla. İçindeki karamsarlık daha da yoğunlaşmıştı, sürekli bir tedirginlik içindeydi.</p>

  <p>Aklından bir hesap yaptı; Musa Süren'in sol partilerin ittifakı ve kendisinin lider seçilmesi hususundaki teklifinin tüm medyada gündeme oturmasının üzerinden on beş gün geçtiği halde, nedense haber kamu indinde cazibesini kaybetmiş gibi birden konuşulmaz olmuştu. Gerçi gazeteci Oğuz Arkan'la yaptığı röportajdan sonra yaklaşık beş gün kadar gazetecilerin ve televizyon muhabirlerinin akınına uğramış, devamlı röportajlar yapmış, bir basın toplantısı düzenlemiş, halka fikirlerini açıklamıştı, ama sonra kendisine gösterilen ilgi sanki bıçakla kesilmiş gibi durmuştu. Aslına bakılırsa bunu doğal karşılamak gerekirdi; o ritmin, o temponun mevcut hızıyla sürmesi beklenemezdi. Zira şimdi partiler teklifi gündemlerine alacaklar, müspet veya menfi bir karar vereceklerdi; bunun da biraz zaman alması gayet tabiiydi. Olayların gelişmesi konusunda telaşlı ve tedirgindi, ama sabırlı olması, metanetle sol partilerin vereceği kararı beklemesi kaçınılmazdı.</p>

  <p>Emin değildi ama onun gerçek sorunu galiba önünde açılan yeni siyaset serüveni değil, ruhunda bir türlü bastıramadığı duygulardı. Yaşamındaki monotonluktan bıkmıştı. Politika günlük hayatını bütünüyle değiştirecekti. İster istemez Ankara'ya göçecek, akademik faaliyetlerinden uzaklaşacak, yepyeni fakat iyi tanımadığı bir hayatın içine girecekti. Buna gerçekten ihtiyacı var mıydı bilmiyordu, hatta bu yeni yaşam tarzının onu büsbütün sıkıp sıkmayacağı hakkında da bir fikri yoktu ama şu an tek istediği ruhunu boğan tek düzelikten sıyrılıp çıkmaktı. Aslına bakılırsa kendini bunaltan gerçeğin ne olduğunu bildiği halde bunu bir türlü kabullenmek istemiyordu. Daha özgür bir yaşam, ilişkilerinde farklılık ve günbegün kaybettiğini hissettiği duygusal hayatında yepyeni bir başlangıç istiyordu.</p>

  <p>Düşündüklerini kabullenmekte zorlandı.</p>

  <p>Elli yaşına yaklaşan, olgun, kültürlü ve yaşamın doruğuna ulaşmış bir erkeğe hiç de yakışmayan istekler olabilirdi bunlar. Ne var ki her geçen gün yaşamında bazı heyecanlarını yitirdiğini de biliyordu. Tam beynindeki fikirlerle boğuşurken oda kapısı açıldı ve karısı Rezzan'in sesini duydu.</p>

  <p>"Kolay gelsin gençler. İşiniz bitti mi?"</p>

  <p>Sinan yavaş yavaş arkasını döndü. Odaya giren Rezzan'ı görünce sanki içindeki karanlık ve boğucu duygular daha da yoğunlaştı. İşte, mekanik düzen kaldığı yerden devam edecekti. Az sonra karısıyla birlikte binadan çıkacaklar, bahçeye park ettikleri arabaya binip evin yolunu tutacaklardı. Yol boyunca kısa, bezdirici, hemen hemen hiç değişmeyen birkaç cümle edecekler, her geçen gün biraz daha rutinleşen monoton hayatları devam edecekti. Oldukça tutucu olan karısı kesinlikle bu hayatın değişmesinden yana değildi. Ne hikmetse bundan acayip bir zevk alıyordu. Sinan'ın siyasete atılmasını hiç istemiyordu. Henüz kesin kararını bildirmemişti ama muhalefetini ifade eden gerekçeleri her vesileyle kocasına sıralıyordu. Son sözünü ise teklifin kesinleştiği ana sakladığından emindi Sinan.</p>

  <p>Birden isyana kapılır gibi hissetti kendini.</p>

  <p>Mesai arkadaşlarının Rezzan'ın sorusuna cevap vermelerini bekleyeyim, "Hayır hayatım, işimiz henüz bitmedi," dedi. "Bugün çocuklarla programı son haline sokmak zorundayız. Bu akşam sen beni bekleme, arabayı al ve eve dön. Ben sonra gelirim."</p>

  <p>Rezzan'ın suratı asılmıştı.</p>

  <p>Odadakiler ise Hoca'nın kesin itirazı karşısında susmak zorunda kalmışlardı. Rezzan, "Daha çok sürer mi, bekleyim mi?" diye sordu.</p>

  <p>"Hiç bekleme. Ne zaman biteceğini bilmiyorum. Daha bir iki saat burada kalabilirim."</p>

  <p>"Peki öyleyse," diye mırıldandı karısı. "Ben gideyim."</p>

  <p>Rezzan vedalaşıp gidince rahat bir nefes almıştı Sinan. Ama o kapıdan çıkınca kürsü arkadaşları fısıldaştılar.</p>

  <p>"Hocam programın pek acelesi yok, yarın da tamamlayabiliriz. İsterseniz siz de çıkabilirsiniz. Olmazsa biz tamamlar yarın size gösterebiliriz."</p>

  <p>Sinan dalgın bir şekilde, "Siz devam edin. Bekleyeceğim," diye fısıldadı.</p>

  <p>Gayesi sadece yalnız kalmaktı; nitekim arabaya binen Rezzan'ın üniversite bahçesinden çıktığını görünce önce bir nefes aldı. Odasındaki arkadaşları, nasıl olsa bahçeye bakıp neyi izlediğini görmemişlerdi. Birden hürriyetini ilân edip, başıboşluğun zevkini çıkarmak istercesine, "Haklısınız çocuklar," diye mırıldandı. "Siz çalışmaya devam edin, bitirince masamın üzerine bırakırsınız."</p>

  <p>Trençkotunu alıp dışarıya fırladı. Daha fakültenin bahçesine çıkar çıkmaz sert esen lodosla irkildi. İstanbul çocuğu olarak bu lodosun sağanak halinde yağan yağmurla sona ereceğini bilirdi. Bagaja attığı şemsiyesi arabada kalmıştı.</p>

  <p>Ekoseli İngiliz fötr şapkasını başına geçirdi. Birkaç dakika yalnızlığını nasıl değerlendireceğini düşünerek bahçede oyalandı. Aslında canı havalı bir yere gidip bir kadeh cin tonik içmeyi çekmişti, ama nedense son anda vazgeçip Beyazıt Meydanı'na doğru yürüdü. Kararsızlığı meydanda da sürdü. Sonra ayakları iradesi dışında onu Sahaflar Çarşısı'na doğru sürükledi. Sinan okumaya meraklıydı ve Sahaflar Çarşısı her zaman gezip kitapları incelemekten zevk aldığı bir yerdi. Fakat kaderinin orada kendisine nasıl bir oyun oynayacağını bilse, muhtemelen oraya asla adımını atmazdı.</p>

  <p>O nefis kadını ikinci dükkândan çıktıktan sonra görmüştü. Elinde olmadan birkaç saniye gözlerini üzerinden ayıramadı. İlk dikkatini çeken şey, kadının sert lodosta uçuşan uzun sarı saçları olmuştu. Uzun boylu, güzel endamlı kadın ancak üç dört metre ilerisindeydi. Sinan bu güzellik ilahesini seyirden kendini alamadı. Çapkın, uçarı bir adam olmadığı için karşı cinsin gerçek güzelliği karşısında doğal bir heyecana kapılırdı. İlk bakışta kadında İskandinav güzellerine has bir hava yakalamıştı. İncecik vücut, uzun boy, boyasız sarı saçlar ve yürüyüşündeki doğal ahenk. Ağır adımlarla ilerliyordu kadın. Sinan henüz yüzünü görememişti ama yüz hatlarının da kuzey ırkının tüm çekici özelliklerine sahip olduğundan emindi. Açık renk gözler, küçük burun ve etli dudaklar.</p>

  <p>Yüreği pır pır etmeye başlamıştı.</p>

  <p>Bir an bu yaşta kapıldığı heyecandan utanır gibi oldu. Hatta takdir ve beğeni dolu bakışlarını kadından kaçırmak istedi. Üstelik bu çarşıda tanınan biriydi, sık sık geldiği için çarşı esnafının çoğu ona âşinâydı. Ekserisi tanır, bazıları sohbet etmek için dükkânına davet ederdi.</p>

  <p>O sırada kadın sol taraftaki dükkânlardan birine yöneldi. Sinan yapacağı en makul şeyin yürüyüp gitmek olduğunu düşündü. Kadını takip etmek, peşinden dükkâna dalmak tek kelimeyle komik olurdu. Ne umabilirdi ki, ayaküstü hoş bir kadınla sohbet mi, yoksa içini ürperten, hayatında esaslı bir değişiklik yapacağına inandığı bir macera mı? Hayır, ben böyle bir şeye hazır değilim, diye söylendi içinden. Aklının emrettiğini yapmak istedi, ama ayaklan bu emre isyan edercesine kadının peşinden dükkâna daldı.</p>

  <p>Dükkân sahibini ismen tanırdı. Selâhattin adındaki sahaf üç kuşaktır bu işi yapan bir ailenin son halkasıydı. Adam Sinan'ı görür görmez saygıyla ayağa kalkmıştı.</p>

  <p>Önden giren kadın müşteriyle fazla ilgilenmeden, "Ooo, hoş geldiniz, sefalar getirdiniz Hocam," diye saygıyla Sinan'a yönelmişti. Aslında Ankaralı Melda'dan başkası olmayan sarışın kadın dükkân sahibinin, arkasından gelen müşteriye gösterdiği özel ilgiyi merak etmiş gibi bir an başını çevirip Sinan'a bir bakış fırlatmıştı.</p>

  <p>Sinan kendisine çevrilen yeşil gözleri görünce bir an donup kaldı. Gerçekten de samimi bir şaşkınlıktı bu. Arkasından izlediği ve İskandinav ırkına has özellikler taşıdığını düşündüğü kadın tahmininden de güzeldi. Üstelik o güzel gözlerin bir süre kendisine çevrilerek sabitlcştiğini, hatta belli belirsiz, hafif utangaç bir edayla gülümsediğini sandı, ama pek emin de olamadı, zira gülümseme dediği şey davetkâr dudaklarının hafifçe gerilmesinden ibaretti. Sinan kadınlar konusunda pek tecrübeli olmadığını bilirdi ancak bu defa içgüdüleri nedenini kestiremediği halde, kadının da kendisiyle ilgilendiği sinyallerini vermişti. Sonra birden henüz alışamadığı bir gerçeği kavrar gibi oldu; bunca yıldır üniversitede olmasına rağmen herkes tarafından tanınan biri değildi, ama şu on gün içinde medya sayesinde popüler biri olup çıkmıştı. Televizyonlarda, gazetelerde, haftalık dergilerde çarşaf çarşaf fotoğrafları çıkınca herkes onu tanır olmuştu. Sinan şöhret budalası biri değildi; hatta çekingen ve mahcup mizacı nedeniyle birden gündeme oturmaktan sıkılmıştı. Şimdi ilk defa bu güzel kadın tarafından tanınmış olmaktan memnuniyet duyuyordu.</p>

  <p>Dükkân sahibine dönerek konuştu.</p>

  <p>"Teşekkür ederim Selâhattin Bey, ama hanımefendinin önceliği var, çünkü dükkânınıza benden önce girdi. Lütfen kendisiyle ilgilenin, benim acelem yok."</p>

  <p>Kendisine öncelik tanımasına, kadının nasıl bir karşılık vereceğini merak etmişti. Gülümseyebilir, teşekkürle mukabele edebilir, en azından o da bir jestle karşılık vereilirdi. Ama kadın çok daha farklı bir şey yaptı.</p>

  <p>"Aman Sinan Bey," diye fısıldadı son derece ahenkli bir ses tonuyla. "Bir öncelik söz konusu ise bu asıl size ait olmalı. Ben beklemeye razıyım."</p>

  <p>Kadının adıyla hitap etmesine şaşırıp kalmıştı. Şaşkınlıkla kadına baktı.</p>

  <p>"Yoksa tanışıyor muyduk hanımefendi?"</p>

  <p>Melda'nın dudaklarını süsleyen tebessüm o kadar içten ve cana yakındı ki, Sinan afalladığını her haliyle belli edivermişti.</p>

  <p>"Ne yazık ki, hayır. Sizinle tanışma onuruna nail olamamıştım. Ama bu mutlu rastlantı karşılaştırdı bizi bakın. Siz hocalığınızın dışında şu an ülkenin en popüler ve adından en fazla söz edilen insanısınız. Bu rastlantıyı tüm dostlarıma nakletmekten gurur duyacağım."</p>

  <p>Melda pahalı deri eldivenini çıkararak tokalaşmak için yanına yaklaşmıştı.</p>

  <p>Sinan hâlâ şaşkın şaşkın kadına bakmaya devam ediyordu. Ne diyeceğini bilemez bir hali vardı. Kadının kendisine uzanan eli sıcacık ve yumuşacıktı. Kekeler gibi oldu. Neyse ki kadın konuşmaya devam ediyordu.</p>

  <p>"Siz milyonlarca insanın umut bağladığı bir kurtarıcısınız âdeta."</p>

  <p>Sinan, "İzam ediyorsunuz," diye mırıldanabildi ancak. "Ayrıca resmiyet kazanmış bir durum yok henüz ortada. Sadece bir tasavvur."</p>

  <p>"Çok tevazu sahibiymişsiniz."</p>

  <p>Kadının tokalaşınca elini çekeceğini sanmıştı Sinan. Ama genç kadın büyük bir memnuniyet içinde ve gözlerinin ta derinliklerine bakarak tuttuğu eli sallamaya devam ediyordu.</p>

  <p>Nutku tutulur gibi oldu profesörün. Neden sonra konuşması gerektiğini hatırlamışçasına gülümsedi. "Desteğiniz için müteşekkirim. Umarım geniş seçmen kitleleri de sizin gibi düşünürler."</p>

  <p>"Ona ne şüphe. Siz memleketin yıllardır beklediği lider olacaksınız."</p>

  <p>"Sağ olun, teveccühünüz."</p>

  <p>Melda hâlâ Sinan'ın elini bırakmamıştı. Profesöre bir adım daha yaklaşarak yüzünde çok içten bir ifade ile fısıldadı.</p>

  <p>"Eğer lâubalilik saymazsanız, ufak fakat çok önemli bir şey daha söylemek istiyorum."</p>

  <p>"Rica ederim, buyurun. Dilediğinizi söyleyebilirsiniz."</p>

  <p>"Siz yalnız fikirleriniz, siyasi düşünceleriniz, inançlarınızla değil, fiziğiniz, yakışıklılığınız, insanı hemen etkileyen görünüşünüzle de geniş seçmen kitlelerinin gönlünü kazanacaksınız. Diyebilirim ki, ilk defa batılı standardında bir lidere kavuşacağız."</p>

  <p>"Beni şımartıyorsunuz."</p>

  <p>"Öyle düşünüyorsanız, buna alışın. Ben hiç yanılmam." Sinan ne diyeceğini bilemedi. Hatta hafifçe kızardı. "Bu komplimanınızı unutmayacağım, hanımefendi."</p>

  <p>"Kompliman filan yaptığım yok. Aklımdan geçeni söyleyecek kadar cesurumdur."</p>

  <p>Melda birden elini çekmişti. Sıcak ten temasından sıyrılınca Sinan kendini birden boşluktaymış gibi hissetti. İçine hüzün çöktü, doğal olarak kadının birkaç nezaket cümlesi daha söyleyip yanından ayrılacağını sezinledi. Daha başka ne umabilirdi ki? Bu kadarını dahi beklemiyordu. Ruhunu bir isyan dalgası kapladı, bu sohbetin, bu beraberliğin devam etmesini istedi. Şayet pasif davranırsa kadın çekip gidecekti. Hemen bir şeyler yapmalı, sohbetin uzamasını sağlamalıydı. Aklına ilk gelen cümle dudaklarından dökülüverdi.</p>

  <p>"Sahaflara sık sık gelir misiniz?"</p>

  <p>Melda başını olumsuzca salladı.</p>

  <p>"Hayır. Ben bir kitap kurdu sayılmam. Buraya ressam Pierre Laffcmas'ın Fırça Tekniği adlı kitabını aramak için geldim. Çok eskiden kaleme alınmış bir kitap, bulacağımı da pek sanmıyorum."</p>

  <p>Sinan şaşırmış gibi sordu.</p>

  <p>"Ressam mısınız?"</p>

  <p>Melda yine gülümsedi. Yanağında bir gamze oluşmuştu. Bu gülüşün ne kadar dikkat çekici olduğunu ve kendisine ne kadar değişik bir hava verdiğini bilirdi. Nitekim profesörün de hayranlıkla gamzesine baktığını gördü.</p>

  <p>"Yağlı boya çalışmayı çok severim ama henüz kendime ressam payesi veremiyorum doğrusu."</p>

  <p>"Asıl tevazu gösteren sizsiniz sanırım. Kitaplara işin teorisine inecek kadar ilgi gösterdiğinize göre, yeteneğinizi küçümsüyorsunuz gibi geldi bana. Resimlerinizi sergiliyor musunuz?"</p>

  <p>"Beş sene kadar önce bir defa sergi açmıştım."</p>

  <p>"Yazık. Görmeyi çok isterdim."</p>

  <p>"Yoksa siz de resim yapar mısınız?"</p>

  <p>"Maalesef, o konuda hiç yeteneğim yoktur."</p>

  <p>"Bence yetenek o kadar önemli değil, aslolan insanın istemesi. Deneyin bir defa."</p>

  <p>Sinan içten bir kahkaha attı. "Bu yaştan sonra mı?"</p>

  <p>"Yaşınızın nesi var ki? Genç ve diri gözüküyorsunuz. Ayrıca ben, insanların doğuştan sahip oldukları bazı yeteneklerin bir türlü hayata geçirme imkanı bulunamadığı için, içlerinde gizli kalıp körleştiğine şahit oldum. Elime fırçayı alıncaya kadar ben de böyle bir yeteneğim olduğunu bilmiyordum."</p>

  <p>Sinan âdeta anafora kapılmış gibi sürüklenip gittiğini, genç kadının inanılmaz çekim sahasına sürüklendiğini hissediyordu. Kadınlar konusunda fazla deneyimli olmadığının bilincindeydi ama ne de olsa boş ve ebleh biri de sayılmazdı.</p>

  <p>Dükkân sahibi Sclâhattin de yanlarına yaklaşmış, o da büyük bir hayranlıkla gözlerini kadına dikmiş, ağzından dökülen kelimeleri inanılmaz bir keyifle dinliyordu.</p>

  <p>Melda ise içinden kıs kıs gülüyordu. Avının zokayı yuttuğunu anlamıştı. Kendine güveni her zaman tamdı, şimdiye kadar elinden kurtulan bir erkek hatırlamıyordu. Harekete geçme vakti geldiğini anlayınca birden konuşmayı kesti. Dükkân sahibine bakarak sordu.</p>

  <p>"Galiba aradığım kitap sizde de yok, değil mi?" Sclâhattin uykudan uyanırmış gibi irkilerek, "Maalesef hanımefendi," diye mırıldandı.</p>

  <p>Zaten öyle bir kitabın mevcut olması imkansızdı, zira Pierre Laffemas diye bir ressam hiç yaşamamıştı. Bu Melda'nın uydurmasıydı.</p>

  <p>İki erkek de sohbetin bittiğini ve ayrılık saatinin geldiğini üzüntüyle hissettiler. Kadın onlara tekrar gülümseyerek baktı, sonra eldivensiz elini tekrar Sinan'a uzattı.</p>

  <p>"Sizinle tanıştığım için cidden çok memnun oldum, efendim. İlerde sizi başbakanımız olarak görmeyi canı gönülden isterim. Oyum sizin olacaktır."</p>

  <p>Kadını durdurmayı, hoşlandığı bu konuşmanın devam etmesini çok isterdi ama ne yazık ki yapacağı bir şey yoktu Sinan'ın. Biraz cesareti olsa, kendini toparlayıp en azından yaptığı resimleri görme şansı olup olmadığını sorabilirdi, fakat beceremedi, aklından geçirdiği halde o soruyu kadına yöneltemedi.</p>

  <p>Melda'nın da beklediği buydu. Zokayı yutan avının bir hamle yapacağını sanmıştı. Oysa profesör taş kesilmiş gibiydi. Ürkek ve cesaretsiz...</p>

  <p>Genç kadın dükkândan çıkmaya hazırlanıyordu. Sırtını dönmüş ahenkli adımlarla kapıya doğru yürümüştü. Tabii Profesör Sinan'la karşılaşması kesinlikle bir tesadüf değildi, onu üç gündür bir polis hafiyesi gibi gizli gizli izliyordu. Bu karşılaşma ilk planda başarılı olmuş sayılabilirdi, adamın kendisinden etkilendiğini hissetmişti ama bu kadarı yeterli değildi. Bir an kendisine bu işi veren avukat Mahmut Önder'in söylediklerini hatırladı; adam sünepe, mızmızın teki, demişti. Mahmut haklı çıkmıştı galiba; şimdi onun yerinde başka bir erkek olsa, bu durumdan yararlanmak için hemen yanına yaklaşır, randevu koparmaya çalışır, en azından bir daha görüşüp görüşemeycceklcrini filan sormaya kalkışırdı. Melda adamı yalnız yakalamanın zorluğunu daha işin başında öğrenmişti. Korkarım, yeni bir hamle yapmak yine bana düşecek, diye düşündü. Ve tam o sırada bir doğa hadisesi genç kadının imdadına yetişti. Dışarıya adımını atacağı sırada, sabahtan beri esen lodos poyraza dönmüş, bardaktan boşanırcasına yağmur yağmaya başlamıştı.</p>

  <p>Melda dükkân kapısının önünde mıhlanıp kaldı.</p>

  <p>Neden sonra kadının etkisinden sıyrılan Sinan da genç kadının dükkândan çıkmadığını görünce kapıya yaklaştı. "Eyvah " diye mırıldandı Melda. "Yağmur fena bastırdı. Arabaya gidinceye kadar çok kötü ıslanacağım."</p>

  <p>Dükkân sahibi, "Sağanaktır hanımefendi, geçer birazdan. Aceleniz yoksa burada bekleyebilirsiniz," dedi. Fena fikir değildi, en azından birlikte olacakları süre biraz daha uzardı. Melda hızla kafasını çalıştırmaya başladı. Dalgın profesörü fakülte bahçesinden beri takip ettiği için, karısının arabayı alıp gittiğini ve onun bu akşam araçsız olduğunu biliyordu. Dükkân sahibine, "Teşekkür ederim," diye mırıldandı.</p>

  <p>Bu arada Sinan da bastıran sağanağı görmek ister gibi yanına yaklaşmıştı. Şikâyet eder gibi konuştu, "İstanbul'da lodosun sonu hep böyledir, arkasından yağmur gelir."</p>

  <p>"Doğrudur, Hocam."</p>

  <p>Şimdi üçü de kapının önünde durmuş şiddetli yağmuru seyrediyorlardı. Çarşı içindeki insanlar ıslanmamak için kaçışmaya ya bir çatı altında korunmaya ya da dükkânlara dolmaya başlamışlardı.</p>

  <p>"Hay aksilik!" diye homurdandı Sinan. "Şemsiyemi de arabada unuttum."</p>

  <p>Melda bilmiyormuş gibi sordu.</p>

  <p>"Arabanızı buraya yakın bir yerde mi park ettiniz?"</p>

  <p>Sinan gülümsedi. "Maalesef bu akşam arabasızım. Arabayı hanım alıp gitti." Yeni bir hamlenin tam sırasıydı Melda için. Tabii fırsatı kaçırmadı. "Ne tarafta oturuyorsunuz Hocam?"</p>

  <p>"Buraya epey uzağım, Gümüşsuyu'nda."</p>

  <p>"Benim yolumun üzeri sayılır. İzin verirseniz sizi ben arabamla bırakayım."</p>

  <p>Bu beklenmedik teklif karşısında Sinan şaşırmıştı. Yüreğindeki çarpıntı yeniden hızlandı, çocuk gibi heyecanlandı ama tabii önce itiraz etti.</p>

  <p>"Aman hanımefendi ne zahmet! Yağmur dinince bir taksi bulurum."</p>

  <p>"Zahmet mi? Galiba şaka yapıyorsunuz. Bana ne güzel bir fırsat tanıyacağınızın farkında mısınız? İlerde eşime dostuma nakledeceğim müthiş bir anı doğacak. Müstakbel başbakanımızı yağmurlu bir havada arabama alıp evine kadar götürdüm diyebileceğim."</p>

  <p>Sinan elinde olmadan güldü.</p>

  <p>Rezzan alnını cama dayayıp dalgın dalgın yağmurlu havada Taksim'den Dolmabahçe'ye akan yoğun araç trafiğine bakmaya başladı. Her zaman olduğu gibi ani sağanak şehrin trafiğini arapsaçına çevirmişti. Vasıtalar adım adım ilerliyor yahut akış tıkanıp uzun uzun beklemeler başlıyor, arkasından da anlamsız klakson sesleri yükseliyordu.</p>

  <p>Sağanak bir türlü kesilâıemişti. Nerede kaldı bu adam, diye söylenmeye başladı içinden. Onu dinleyip, fakülteden ayrıldığı için şimdi kendine kızıyordu. Keşke yarım saat daha oyalanıp bekleseydim, diye düşündü. Böyle havada taksi bulmak da zorlaşırdı İstanbul'da. Sanki koca kentin tüm boş (aksileri birden ortadan kaybolurdu.</p>

  <p>Bileğindeki saate baktı, yedi buçuğu geçiyordu. Sinan yine de eve dönmüş olmalıydı, merak ederek cep telefonundan kocasını aradı. Ulaşılamıyordu. Bu kez fakültedeki direkt telefonunu aradı, o da cevap vermiyordu. Belli ki toplantı bitmiş, çıkmışlardı. Herhalde yoldadır, diye söylendi. Merak etmek için henüz erkendi.</p>

  <p>Mutfağa geçti, akşam yemeğinin hazırlıklarını tamamladı. Zaten akşamları bolca salata, söğüş tavuk ve meyve yerlerdi. Mutfaktan çıktığında saatine bir daha baktı, sekize geliyordu. Allah Allah, diye söylendi. Her şeye rağmen bu saate kadar gelmesi gerekirdi kocasının. Tekrar salonun penceresinin önüne gitti, dışarıya bir göz attı. Trafik yoğunluğu aynı şiddetiyle devam ediyordu. Acaba vasıta bulamayıp kalabalık geçinceye kadar bir yere mi takıldı, diye düşündü. Ama Öyle olsa merak etmesin diye, mutlaka arardı kendisini.</p>

  <p>Biraz gergin, koltuklardan birine çöktü. Bu havada Sinan'in gecikmesi belki o kadar da önemli değildi, ama Rezzan'ı asıl endişelendiren şey son zamanlarda Sinan da hissettiği değişikliklerdi. Kocasına bir haller olmuştu ve Rezzan ne olduğunu henüz tam olarak anlayamıyordu. Son günlerdeki durgunluğunu ve sık sık düşüncelere dalmasını belki önünde açılan siyasi hayat ihtimaliyle izah etmek mümkündü ama ne var ki, Sinan'daki değişiklik bu haberin ortaya atılmasından daha önce başlamıştı. Bunca yıllık kocasını iyi tanırdı, genelde sakin, huzurlu, fazla beklentisi olmayan, sürdürdüğü hayattan memnun ve mutlu bir adamdı. Her evli kadının korkusu olan, kocasının hayatına başka bir kadının girmiş olabileceği ihtimaline fazla itibar etmiyordu. Öyle olsa bunu hemen anlardı. Kuşkusuz Sinan zeki bir adamdı fakat o böyle bir maceraya kalkışsa, Rezzan mutlaka sezinlerdi. Yine de içine bir kurt düştü; kocası yaşını göstermeyen, dinç ve yakışıklı bir adamdı. Girdikleri her mecliste kadınların dikkatini çeken, havası, titri, güzel konuşması, etkili ses tonuyla hemen dikkatleri üzerine toplayan bir insandı. Ama asla çapkın yaradılışlı bir erkek değildi, bunca yıllık evlilikleri boyunca bu konuda aralarında en ufak bir tatsızlık çıkmamıştı. Ama Rezzan'ın güvenmediği, kadınlardı; kocasının peşinde çeşitli amaçlarla pek çok kadının dolaşabileceğini rahatlıkla kabul ediyordu. E, öyle bir devirde yaşıyorlardı ki artık kimseye güven kalmamıştı hatta Sinan'a bile. Zaten siyaset serüvenine kalkışmasına da bu yüzden muhalifti. Çok saçma ve anlamsız buluyordu bu yaştan sonra düzgün giden hayatlarını bırakıp hiç alışık olmadıkları yepyeni bir hayatın dehlizlerine girmeyi.</p>

  <p>Karnı acıkmıştı.</p>

  <p>Yeniden kocasının cep telefonunu aradı. Telefon kapalıydı. Saat dokuza gelirken heyecanı eni konu artmıştı ve artık endişelenmeye başlamıştı.</p>

  <p>Bir aksilik olsa Sinan mutlaka kendisini arardı. Sakın başına bir kaza gelmesin, diye huylanmaya başladı. İçinden bu güzel kadın bir hayli varlıklı olmalı, diye geçirdi Sinan. Gıcır gıcır bir BMW'ye binmişlerdi. Gerçi Sinan oldu olası araba markalarına pek meraklı olmadığından, tipini ve senesini çıkaramamıştı ama BMW çok bakımlıydı; son modelmiş gibi görünüyordu. Ayrıca güzel gözlü ressamın, tipsiz ve yüz ifadesi itici de olsa, bir özel şoförü vardı. Kadın Sahaflar Çarşısı'ndan şoförüne telefon etmiş, şoför de elinde bir şemsiye ile onları almaya gelmişti.</p>

  <p>Sinan heyecanından fazla konuşamıyordu. Aslına bakılırsa son derece basit ve sıradan bir olaydı başına gelen. Şiddetli bir sağanağa yakalanmıştı ve yardımsever, anlayışlı bir vatandaş kötü havada kendisini evine bırakacaktı. Bunun büyütülecek bir yanı yoktu. Sıradan bir öğretim üyesi iken, birden siyasi nedenlerle televizyon ve gazetelerde boy boy resimleri yayınlanmaya başlayınca, bir anda meşhur olmuş ve insanların dikkatini çekmeye başlamıştı. Aksi halde daha adını bile bilmediği bu güzel hanımefendi, kesinlikle kendisini arabasına almazdı.</p>

  <p>Boş yere kendimi aldatmayayım diye, düşündü Sinan. Onu asıl heyecanlandıran şey yanındaki güzel kadının varlığıydı ve hissettiklerini çok yadırgıyordu. Elli yaşına yaklaşırken bu tür heyecanlara kapılması artık pek doğal gelmiyordu ona. Çoktan sorumluluklarını idrak edecek yaşa ve mevkiye gelmişti, aklından geçenler son derece anlamsızdı. Bu yaştan sonra çapkınlık yapacak, macera arayacak hali yoktu. Beyninden geçenlerin son derece doğal olduğunu da kabul ediyordu. Yaşı ilerlemiş olsa da sonunda sıhhatli bir erkekti ve son zamanlarda bastıramadığı bir takım duyguların benliğini kapladığını ve kendisini rahatsız ettiğini de fark ediyordu. Bir bakıma tabiatın kaçınılmaz hükmüydü bu. Yıllarca kendini bilime adamış, hayatın doğal zevklerinden âdeta uzak durmuş veya başka bir ifadeyle çapkınlığı ne&nbsp;<span style="text-indent: 1em;">düşünmüş ne de buna ayıracak zaman bulmuştu. Ömrü kalın kitaplarla boğuşarak geçmişti. Şimdi yolun sonuna geldiğini hissettiği anda, bedeni isyan etmeye başlamıştı.</span></p>

  <p>Düşünceleriyle boğuştuğu için arabanın arkasında oldukça sessiz kalmıştı. Nihayet toparlanarak konuştu.</p>

  <p>"'Size müteşekkirim, hanımefendi. Doğrusu hızır gibi imdadıma yetiştiniz, aksi halde vasıta bulmakta sanırım epey zorlanacaktım."</p>

  <p>"Aman beyefendi, söylemeye bile değmez. Yolumun üstü sayılır. Ne olacak ki?" diye mırıldandı Melda yumuşacık bir ses tonuyla.</p>

  <p>"Sahi, siz ne tarafta oturuyorsunuz? Sormayı unuttum."</p>

  <p>"Bebek'te, efendim."</p>

  <p>Hiç şaşırmamıştı Sinan. Soruyu sorarken kadının Bebek, Yeniköy veya Tarabya gibi semtlerden birinde oturduğunu düşünmüştü. Tabii bu bir yakıştırmaydı ama yanılmamıştı.</p>

  <p>Sarışın kadın devam etti.</p>

  <p>"Beni bağışlayın, size kendimi tanıtmayı dahi unuttum. İtiraf edeyim ki dükkânda sizin gibi ünlü biriyle karşılaşınca heyecandan dahverdim gitti. Adım Melda, Melda Karamanlı."</p>

  <p>"Çok memnun oldum, hanımefendi," diye fısıldadı Sinan.</p>

  <p>İçinden gülmek gelmişti Sinan'ın. Asıl heyecandan ne yapacağını şaşıran kendisiydi, güzel kadının öylesine etkisinde kalmıştı ki adını sormayı düşünmemişti bile.</p>

  <p>Arabanın arkasında oturuyorlardı. Zaman zaman yoldaki bir kavisi dönerken veya araba fren yaptığında vücutları istemeden birbirine değiyor, Sinan genç kadının kalçalarının hafifçe de olsa vücuduna dokunuşunu hissediyordu. Ama ikisi de bunu çok doğalmış gibi karşılıyor ve biraz uzaklaşma gereğini duymuyorlardı. Ne var ki Sinan belli belirsiz dokunuşlardan müthiş elektriklenmeye başlamıştı. Neyse ki Melda inisiyatifi ele almış, devamlı konuşmaya başlamıştı. Konudan konuya atlıyor, sanki Sinan'ı rahatlatmak istercesine susmuyor, profesörü tedirginliğinden sıyırmaya çalışıyordu.</p>

  <p>Hoca gerçekten şaşkındı.</p>

  <p>0u yolculuğun hiç bitmemesini istiyordu. Bir ara nerede olduklarını anlamak istercesine dışarıya baktı. Manifaturacılar Çarşısı'nın önünden köprüye doğru gidiyorlardı. Öylesine dalmıştı ki, hayal âleminden birden kadının sorduğu sualle silkindi.</p>

  <p>"Görmek ister misiniz?" demişti Melda.</p>

  <p>Soruyu anlayamadı önce. Kadının neyi kast ettiğini çıkaramadı fakat dalgınlığını belli etmemek için de, neyi diye soramadı.</p>

  <p>"Tabii," diye mırıldandı sadece.</p>

  <p>"Buna çok sevindim. İnşallah beğenirsiniz. Belli olmaz, belki siz de bundan sonra resim çalışmalarına başlarsınız."</p>

  <p>Sinan durumu kavrar gibi olmuştu. Melda'nın kast ettiği yaptığı resimler olmalıydı.</p>

  <p>"Vakit henüz erken sayılır. Dönüş için merak etmeyin şoförüm sizi evinize bırakır."</p>

  <p>İçinde hafif bir burukruk,4fıissetti Sinan. O an duygularını tahlil edemiyordu. Bu karşılaşmanın hayatında bir dönüm noktası olduğu hissediyordu artık. Bir an kendini çaresiz ve kapıldığı girdabın dolambaçlı yollarına sürüklenir gibi duyumsadı ama bundan hiç de şikayetçi olmadı. Zaten istediği bu değil miydi? Bundan sonra neler olabileceğini kestiremiyordu ama içinden taşan ve benliğini kaplayan sıcak duygular gereken dönüşü yapamayacağının ifadesiydi. İradesi ve mantığıyla mücadelenin anlamı yoktu, olayları tabii seyrine bırakmaya kararlıydı.</p>

  <p>Melda'nın evi pek büyük sayılmazdı. Ufak bir çatı katıydı. Pek fazla eşya da yoktu. Buna karşın denize bakan ön cephe baştan aşağı cam kaplıydı. Genç kadın sanki evinin salonunu bir resim atölyesi gibi kullanıyordu. Yan yana sıralanmış çeşitli tablolar yer alıyordu etrafta. Kimisinin üzeri büyük çarşaf gibi bezlerle örtülmüştü. Bazıları yarım kalmıştı. Etrafta paletler, fjoya tüpleri, çeşitli ebatlarda fırçalar mevcuttu. Bir tarafta iki büyük deri koltuk vardı.</p>

  <p>"Beyefendi dağınıklığım için beni mazur görün," dedi Melda. "Burayı aynı zamanda atölye olarak kullanıyorum."</p>

  <p>"Rica ederim. Bence çok doğal. İtiraf edeyim ki ilk defa bir ressamın çalıştığı yere giriyorum. Heyecanlandım."</p>

  <p>Gülümseyince Melda'nın o nefis gamzesi yeniden ortaya çıkmıştı.</p>

  <p>"Burası sıcak," dedi genç kadın. "Trençkotunuzu alayım."</p>

  <p>Sinan hiç itiraz etmeden çıkardı trençkotunu.</p>

  <p>"Bir cin tonik veya viski alır mısınız?"</p>

  <p>"Memnuniyetle. Mümkünse bol sulu bir viski."</p>

  <p>"Tabii."</p>

  <p>Salonun zemini cilalı parkeydi. Stüdyo tarzında dekore edildiğinden yerde halı bile yoktu. Melda'nın yüksek ve ince topuklu çizmeleri yürürken ahşap zemin üzerinde ses çıkarıyordu. Kalın ve enli bardaklara koyduğu iki parmak kadar viskinin üzerine bol su ilave ederek birini Sinan'a uzattı. Sonra gülümseyerek bardağını dudaklarına götürdü. Sinan gittikçe ortama ısınıyordu, cesareti artmış Melda'nın yeşil gözlerinin derinliklerine artık pervasızca bakmaya başlamıştı.</p>

  <p>"Şerefinize," diye mırıldandı. İçkilerinden birer yudum aldılar. "Evinizin manzarası hârika," dedi Sinan.</p>

  <p>"Evet, öyledir. Ne yazık ki bugün hava kapalı ve yağışlı; güneşli bir günde gelseniz manzaraya bayılırsınız. Zaten burayı sırf bu güzel manzara için tuttum."</p>

  <p>Cesaretlenen Sinan sordu.</p>

  <p>"Yalnız mı yaşıyorsunuz?"</p>

  <p>Melda anlamlı bir şekilde gülümseyerek cevap verdi.</p>

  <p>"Evet, hayatımda bir erkek yok. Şayet öğrenmek istediğiniz buysa. Özgürlüğümü kimseyle paylaşmak istemiyorum. Bir kere o hatayı yaptım ve evlendim ama yürütemedim, beş sene önce de boşandım."</p>

  <p>"Hayret," diye fısıldadı Sinan.</p>

  <p>O güzel gamze genç kadının yanağında yeniden oluştu. "Sizi hayrete düşüren nedir Sinan Bey?"</p>

  <p>"Şey.." diye başını iki yana salladı Sinan. "Kompliman duymaya hiç ihtiyacı olmayan birisiniz, tüm samimiyetimle itiraf edeyim ki hayatımda sizin kadar güzel ve çekici bir kadın görmedim. Ne yalan söyleyeyim, ilk gördüğümde sizi İskandinav ülkelerinden gelmiş bir turist sandım. O ırkın tüm özelliklerini taşıyorsunuz, lakin anlayamadığım nokta..."</p>

  <p>Sinan birkaç saniye durakladı.</p>

  <p>"Evet?" diye mırıldandı Melda.</p>

  <p>"Nasıl olur da bu şehrin erkekleri arasında ilginizi çekecek, gönlünüzü çelecek biri çıkmaz?"</p>

  <p>Melda şuh bir kahkaha attı.</p>

  <p>"İltifat etmeyi çok iyi beceriyorsunuz, Hocam."</p>

  <p>"Yo yo, iltifat etmek için söylemedim. Cidden müstesna bir kadınsınız. Hem bu sadece fiziksel mükemmeliyetinizden kaynaklanmıyor. Ayrıca...."</p>

  <p>"Devam edin lütfen. Sjfci dinlemek çok hoş."</p>

  <p>"Nasıl ifade etsem. Aslında ben bu konularda pek becerikli sayılamam, ama bence güzelliğinizden de öte, pırıl pırıl ışıldayan bir zekâya, modern bir kadının sahip olması gereken tüm vasıflara sahipsiniz. Cesur, dürüst ve atılgan..."</p>

  <p>Melda hınzırca başını iki yana salladı yine.</p>

  <p>"Kadın ruhundan anladığınız besbelli. Üstelik teşhislerinizde tam yerinde. Beni gerçek kimliğim ve niteliklerimle çiziverdiniz bir anda. Şimdiye kadar hiçbir erkek beni bu kadar rahat ve başarılı teşhis edemedi."</p>

  <p>"Yine beni şımartıyorsunuz."</p>

  <p>"Hiç de değil."</p>

  <p>Sinan konuşmanın döküldüğü mecradan çok memnundu. Üzerindeki çekingenliği yavaş yavaş attığını, hatta ziyadesiyle cesaretlendiğini sanıyordu. Bir an Melda'ya söylediklerini düşününce kendi de şaştı. Galiba yıllar sonra ilk defa bir kadına gerçek anlamda kompliman yapıyordu ve bundan fazlasıyla zevk almıştı.</p>

  <p>Aynı anda elindeki viski bardağından bir yudum daha alan Melda ise, bir saat içindeki gelişmelere inanamıyordu. Karşısındaki erkeği baştan çıkaran baygın bakışlarını onun gözlerinden çekmeden düşünüyordu. Sinan'ın bu kadar saf ve kadınlar karşısında bu denli tutuk olabildiğine ihtimal vermemişti. Hatta bir an numara yapıp yapmadığından emin olamadı.</p>

  <p>Birden viski bardağını yere bırakarak profesörün elini kavradı. "Gelin," dedi. "Size yaptığım tabloları göstereyim." Aslında Sinan o an tabloları görmeye hiç de hevesli değildi. Yağlı boya resimlere bakacağına karşısındaki kadının nefis yüzüne bakmayı tercih ederdi. Ama Melda'nın onu kanepeden kaldırırken kavradığı elini bırakmaması tabloların yanına götürürken de cildinin sıcak temasını hissetmek heyecanını doruklara taşımıştı.</p>

  <p>Resimden fazla anlamazdı Sinan. Ne var ki gördüğü tablolarda gerçekten sıcak ve tatlı renkler, insanın içine huzur veren bir çekicilik vardı. Tıpkı o renkleri yaratan fırçanın sahibi gibi. Bir kısmı peyzaj, bir kısmı natürmorttu tabloların. Melda şimdi üstü örtüyle kapalı büyücek bir tablonun önünde durmuştu.</p>

  <p>Genç kadının bir tereddüt yaşadığını fark eder gibi olmuştu Sinan. Açmak için örtüye uzanan Melda duraklamıştı birden. Durumu hisseden Sinan sordu.</p>

  <p>"Bu tablo nedir?"</p>

  <p>Melda kekeledi. "Bir nü. Ama şimdiye kadar kimse o resmi görmedi." Sinan şaşırmış gibi sordu. "Neden?"</p>

  <p>"Çünkü modeli benim. Bunu size de göstermemem lazım. Utanırım."</p>

  <p>Sinan afallamıştı. O an içini dayanılmaz bir merak kapladı. Bu harika görünümlü kadının çıplak resmini görmek çok heyecan verici olmalıydı. Kendisinin de şaştığı sakin bir sesle, "Resim bir sanattır, estetiktir, güzelliğin olgusudur," diye mırıldandı. "Çekinmenize bir anlam veremedim. Çok şanslısınız ki dünyada bulabileceğiniz en güzel modelle çalışmışsınız, daha ne istiyor, neye hayıflanıyorsunuz."</p>

  <p>Gerçekten de bu tabloyu Melda iki sene evvel Ankara'daki vinde yapmıştı. Resmin sanatsal değeri tabii ki çok tartışılabilirdi, ama körpe ve diri vücudunu bütün ihtişamıyla tuale aksettirdiğinden hiç kuşkusu yoktu. Sonra utancını birden venmiş gibi tablonun üzerindeki örtüyü aşağıya çekiverdi.</p>

  <p>Sinan Öktem, akşam on buçuğa doğru Gümüşsüyü'ndaki dairesinin kapısını anahtarıyla açarken, karısının evde meraktan çatlayacak raddelere gelmiş olabileceğini yeni yeni düşünmeye başlamıştı. Şimdiye kadar ona haber vermeden böyle bir densizlik yaptığını hiç hatırlamıyordu. Ancak kapıyı açıp içeriye bir suçlu gibi süzülürken karısına ne diyeceğini düşündü bir an. Genelde karısına yalan söylemezdi; ondan gizlediği daha doğrusu hayatında yalanı gerektirecek hiçbir olay olmamıştı. Ama bu gece yaşadıklarını kesinlikle Rezzan'a anlatamazdı; gerçi onun hak ve hukukunu ihlal edecek bir şey yaptığını sanmıyordu henüz, ama karısı bu kadarını bile anlayışla karşılamazdı. Kapıyı geldiğini belirtir gibi biraz gürültüyle kapatırken, kendisi de müteredditti. Bu akşam yaşadıklarının ne şekilde yorumlamaliydi? Aklı karışıktı biraz. Melda'ya arzu duyduğu, içinde uzun zamandır filizlenen değişim özleminin tetiklendiği, kendisini tamamen yabancısı olduğu bambaşka bir âlemde buluverdiği inkâr edilemezdi.</p>

  <p>Evin bütün ışıkları yanıyordu.</p>

  <p>Rezzan salonda olmalıydı. Ama kapının kapandığını duymuş olmasına rağmen yerinden kalkmamıştı.</p>

  <p>"Rezzan!" diye seslendi. Cevap yoktu.</p>

  <p>Trençkotunu portmantoya asıp salona doğru yürüdü. Tahmin ettiği gibi karısı salondaki koltuklardan birinde oturuyordu, hiddetten ateş püskürdüğü halinden belliydi. Karısı çok kızdığı zamanlar daha da sakin davranır, ancak sükûnetle fazlasıyla kahredici laflar ederdi. Sinan bunu bildiğinden Önce alttan aldı.</p>

  <p>"Beni merak ettin, değil mi?" diye fısıldadı.</p>

  <p>Karısı buz gibi bir sesle söylendi.</p>

  <p>"Saatten haberin var mı?"</p>

  <p>"Çok üzgünüm hayatım."</p>

  <p>"Telefon diye bir alet var; ne işe yaradığını biliyor musun? "Tamam Rezzan, hatalıyım. Kabul ediyorum. Üstüme varma.</p>

  <p>"Ne demek üstüme varma. Saat on buçuk, meraktan çıldıracaktım az kaldı. Her tarafa telefon ettim, uğrayabileceğin herkesi aradım. Neredeydin bu saate kadar?"</p>

  <p>"Bizim Salih'e rastladım."</p>

  <p>Rezzan sinirli bir sesle, "Salih de kim? Öyle birini tanımıyorum," diye homurdandı.</p>

  <p>Yalan söylemek istemiyçlr.du Sinan, fakat karısına güzel bir kadına rastladım ve cazibesine kapılarak evine kadar gittim, diyemezdi. Aslında bunca yıllık karısının davranışında bir art niyet aramamasını isterdi, zira ona şimdiye kadar hiç ihanet etmemişti ama bu kez, yaptığının ihanet olup olmadığından kendisinin de kuşkusu vardı.</p>

  <p>"Çok eski bir arkadaş," diye fısıldadı.</p>

  <p>"Neden ben tanımıyorum?"</p>

  <p>"Yapma Rezzan, bütün eski arkadaşlarımı tanıyacak değilsin ya. Salih'le askerde beraberdik, yıllardır görüşmemiştik."</p>

  <p>Karısı inanmamış gibi, "Ya," diye mırıldandı. "Nerede buldun onu?" Sinan yalanına biraz da hakikat payı katmak istedi. "Sahaflar Çarşısı'na uğramıştım, orada karşılaştık."</p>

  <p>"Sonra?"</p>

  <p>"Tutturdu, illâki gidip bir yerlerde kafa çekeğiz, diye. Atlatmak istedim ama beceremedim. Çok ısrar etti, sonra mecburen Boğaz'da bir restorana gittik."</p>

  <p>"Yahu, insan bir telefon edip haber vermez mi?"</p>

  <p>"Tamam, hatalıyım dedik ya.."</p>

  <p>"Cep telefonun da kapalıydı. Neden açmadın?"</p>

  <p>"Bizim çocuklarla odamda çalışırken, rahatsız edilmeyim diye kapatmıştım, sonra da açmayı unutmuşum."</p>

  <p>Rezzan sanki pek inanmadığını göstermek ister gibi, son bir kez kocasının yüzüne baktı. Daha sonra da oturduğu koltuktan kalkıp tek kelime etmeden yatak odasına doğru yürüdü. Sinan karısıyla pek ender tartışırdı ama mizacı itibariyle Rezzan'in bu hadiseyi kolay unutmayacağını ve asık yüzünün birkaç gün devam edeceğini bilirdi. İlk defa için için sevindi; gerginliğin devam etmesini, onunla konuşmamanın daha hayırlı olacağını düşündü.</p>

  <p>Acı da olsa bir şey daha fark etmişti: Karakterine uymadığı halde, yalan söylemek pek de zor değildi, hatta bir kurtuluş yolu olduğu bile söylenebilirdi. Garip bir şaşkınlık duydu bundan, ama rahatsız da olmadı. Evin içinde amaçsızca dolaştı bir süre, karısının yatmasını bekledi.</p>

  <p>Yeni bir tartışma veya kinayeli sözler istemiyordu. Yirmi dakika sonra o da yatak odasına girdi. Düşündüğü gibi Rezzan yatağa yatmış, dertop olup sırtını dönmüştü.</p>

  <p>Işığı yakmadan soyundu, alışkınlıkları hilafına sırtından çıkardıklarını askıya asmadan öylece bıraktı, usulca yatağa karısının yanına süzüldü. Uzun süre uyuyamayacağını, zihnini bu gece yaşadıklarının işgal edeceğini biliyordu. Sarhoş değildi ama içtiği iki kadeh viski onu hafifçe uyuşturmuştu. Başını yastığa koyunca nü tablosu karşısında duyduğu heyecanı hatırladı.</p>

  <p>Doğrusu çok ustaca yapılmış bir resimdi. Tablo sanatsal anlamda değil de, Melda'nın vücudunun tüm ayrıntılarını bir fotoğraf gibi tuvale aktarmış olduğu için mükemmeldi. O çıplaklığı görünce Sinan'ın nefesi kesilmiş, sanki yanı başında o pozu vermiş gibi, çırılçıplak düşünmüştü Melda'yı. Resim sanki bir pornografi şaheseriydi. Kırmızı bir zemin üzerinde yatan model müthiş tahrik ediciydi. Yuvarlak omuz başları, insana titriyormuş hissi veren dolgun göğüsleri, ince beli, biri kıvrık duran bacaklarıyla sevişmeye davet eder gibiydi. İnanamıyorum, böyle bir güzellik olamaz diye, mırıldandığını hatırladı. Bu kelimeler ağzından gayri ihtiyari kaçmış, biraz da utanmıştı Sinan. Neyse ki Melda onu koluna girerek tablonun yanından uzaklaştırmış ama tabloyu yeniden örtmemişfi Yerlerine dönüp oturduktan sonra da Sinan gözlerini o muhteşem tablodan ayıramamıştı..</p>

  <p>Bu gecenin hayatında bir başlangıç olduğuna inanıyordu artık Sinan. Önünde yalnız siyaset ufku değil, yeni bir aşk sayfasının da açıldığını düşünmeye başlamıştı. Melda'nın saygı ve takdir içeren sıcak yaklaşımı da bunun işaretiydi. Genç kadın yeni başlayan dostluklarının bu geceyle sınırlı kalmamasını, devam etmesini istemişti.</p>

  <p>Sinan kendini yeni bir hayata doğmuş gibi hissediyordu. Onu düşündüren tek nokta bu rastlantının zamansızlığıydı. Siyasete atılınca bütün dikkatler üzerine çevrilecek, her hareketi basın tarafından takibe alınacaktı.</p>

  <p>Omuz silkti yatağın içince.</p>

  <p>Hiçbir şeyi fazla umursamıyordu. Yaşına uymayan, çocuksu bir heyecan içindeydi. Uykuya daldığında saat gece yarısını geçmişti.</p>

  <p>Profesör Sinan Öktem'in evini terk etmesinden on dakika sonra Melda, Bebek'teki evin yatak odasına geçerek sırtına rahat bir giysi geçirdi ve dudaklarında muzaffer bir gülümsemeyle cep telefonunu açarak Avukat Mahmut Önder'i aradı, ikinci çalışta telefon açılmıştı. Melda yine de ihtiyatlı konuştu.</p>

  <p>"Merhaba. Müsait misin, konuşabilir miyiz?"</p>

  <p>"Konuş tatlım, konuş. Evde değilim, iki gündür aramıyordun, ben de meraklanmaya başlamıştım. Nasıl gidiyor işler?"</p>

  <p>"Umduğumdan da iyi. Senin salak tuzağıma düştü sayılır."</p>

  <p>"Deme yahu?"</p>

  <p>"Ayol ne saf adammış! Görür görmez abayı yaktı bana."</p>

  <p>"Yoksa ilk görüşmenizde herifle yattın mı?"</p>

  <p>"Daha neler! O kadar çabuk olur mu canım? Ama yakındır. İki gün sonra bana yemeğe gelecek. Şayet bana şoför diye verdiğin Cahit denen adam becerikliyse meseleyi o gece hallederiz. Yalnız ondan hiç hoşlanmadığımı sana söylemeliyim."</p>

  <p>"Cahit'i mi kast ediyorsun?"</p>

  <p>"Evet."</p>

  <p>"Neden? Bir terbiyesizlik mi yaptı yoksa?"</p>

  <p>"Yok canım, öyle değil... ama fazla işgüzar. Kendine göre bazı fikirler ileri sürüyor ve canımı sıkıyor bazen."</p>

  <p>Mahmut, "Tamam tatlım," diye mırıldandı. "Onu arar bir diskur geçerim."</p>

  <p>"İyi olur. Paramın öbür kısmını da hazırla. Kaseti getirince isterim."</p>

  <p>"O hususu hiç dert etme. Paran hazır."</p>

  <p>"Tamam Mahmut, iyi geceler şimdilik. Telefonumu bekle"</p>

  <p>"Oldu hayatım, elini çabuk tut."</p>

  <p>Melda telefonu kapattı. Birkaç saniye düşündü, sonra içinden ulan pezevenk Mahmut, diye geçirdi. Kimin adına dolap çevirdiğini bilmiyorum ama bu iş senin boyunu aşar, arkanda o tonton adamın fena halde endişelendirdiği biri olmalı. İçini bir huzursuzluk kaplamıştı. Hatta bu işi kabul ettiği için hafif bir pişmanlık duydu. Mahmut'tan büyük bir para koparıyordu, iyi hoş da bu işte avukatın çıkarı neydi acaba?</p>

  <p>Telefonu kapatan Mahmut, adamı Cahit'i aradı. Zil çaldığında Cahit, Taksim'de ikinci sınıf bir oteldeki odasında yatmaya hazırlanıyordu.</p>

  <p>"Buyur ağabey," diye açtı telefonu.</p>

  <p>Mahmut, Melda'nın şikâyetinden söz etmeden, "İşler ne durumda adamım?" diye konuya girdi.</p>

  <p>"Valla ağabey, adamla bugün kontak kuruldu. Sanırım av kapana girdi. Melda Hanım işinin ehli birine benziyor. Biraz burnu havalarda ama o kadarı da olacak artık. Tanıştıklarından yarım saat sonra adamı kiraladığı evc götürdü valla. Yaman biri."</p>

  <p>"Öyledir o."</p>

  <p>"Kadının şoförü pozunda az önce Gümüşsüyü'ndaki evine bıraktım adamı."</p>

  <p>"Bir şeylerden şüphelenmedi, değil mi?"</p>

  <p>"Yok be ağabey, herif zevkten dört köşeydi."</p>

  <p>"Yolda seninle bir şey konuştu mu?"</p>

  <p>"Pek sayılmaz."</p>

  <p>"Ne mesela?"</p>

  <p>"Adın ne, kaç yıldır hanımefendinin yanında çalışıyorsun falan gibi şeyler."</p>

  <p>"İdare edip usturuplu cevaplar verdin, değil mi?"</p>

  <p>"Ayıp ediyorsun ağabey,"</p>

  <p>"Güzel. Bir an evvel neticeye ulaşın Cahit. Oluk gibi param akıyor, anlıyorsun, değil mi? Bu tempoya dayanmak zor."</p>

  <p>"Anlamasına anlıyorum da ağabey, benim elimden bir şey gelmez. Komuta Melda Hanım'in elinde, onun dedikleri oluyor. Zamanı o ayarlıyor. Şimdilik benim hiç sözüm dinlenmiyor."</p>

  <p>"Biliyorum, biliyorum ama ben de aynı vaziyetteyim. Katlanacağız artık, başka çaremiz yok. Yine de onun her yaptığından beni haberdar edeceksin, tamam mı?"</p>

  <p>"Tamam, ağabey."</p>

  <p>"Hadi hoşça kal şimdilik."</p>

  <p>Mahmut telefonu kapattı.</p>

  <p>Hür Solcu Parti Onursal Başkanı Musa Süren'in, Profesör Sinan Öktem başkanlığında ittifak çağrısı Ankara'da siyasi kulisleri hareketlendirmişti. Aslında bu çağrı siyasi çevrelerde bomba etkisi yapmış, halkın desteğini kazandığı için de, üç solcu ana partinin başkanları teklife mesafeli yaklaşmalarına rağmen, hemen itiraz edememişlerdi. Bu proje hiçbirinin işine gelmiyordu aslında; böyle bir birleşmenin vukuu muhtemelen siyasi hayatlarının sonu anlamına gelebilirdi. Ancak parti tabanlarının teklife gerçekçi yaklaşıp sıcak bakması; seçmen kitlelerinden alınan ilk olumlu izlenimler hepsini şaşkına çevirmişti. İlk sondajlar parti teşkilatlarının da teklife olumlu yaklaştıkları merkezindeydi.</p>

  <p>İstanbul'da Melda'nın Prof. Öktem'i evine götürdüğü yağmurlu gecenin ertesi günü, Ankara'da siyasi çevreler yeni bir hamlenin hazırlığı içindeydiler. Sosyal Aydınlanma Partisi Başkanı Hulusi Göçer ile Sosyal Kitle Partisi Başkanı Nuri Karaçam'in o gün saat 15:00'de bir araya gelecekleri resmen basına bildirilmişti. Bu solun ittifakı konusunda atılmış ilk ciddi ve resmi adımdı. Sızan haberlere göre, iki parti lideri belirli konularda mutabakata varırlarsa, bu kez üçlü bir müzakere için Hür Solcu Parti lideri Fahir Ozan'la ileri bir tarihte görüşme yapacaklardı. Bütün bu gelişmelere rağmen geniş sol seçmen kitlesinde yine de umutsuzluk görüntüsü hakimdi. Fısıltı gazetesi hızla faaliyete geçmişti. En büyük endişe, ittifak fikrini ortaya atan kişi Hür Solcu Parti onursal başkanı olmasına rağmen partinin genel başkanı Fahir Ozan'in konuya soğuk bakmasından kaynaklanıyordu.</p>

  <p>Saat 15:00'deki buluşma Nuri Karaçam'ın Sosyal Aydınlanma Partisi'nin merkez binasına gelişiyle gerçekleşti. Geniş bir medya topluluğu parti binasının önünde toplanmıştı. Hulusi Göçer, Nuri Karaçam'ı binanın kapısında karşıladı. Her iki liderin de yanlarında parti teşkilatlarından sorumlu yardımcıları vardı. Sıcak ve samimi karşılama basın ordusu tarafından görüntülendi. Pek tabiidir ki müzakereler basına kapalı olarak yapılacaktı. Liderler kapalı kapılar ardına çekilince medya mensupları uzun bir bekleyişe geçtiler. İki lider görüşmelerinin sonunda basına müşterek bir açıklama yapacaktı.</p>

  <p>Saat 17:22'yi gösterirken parti merkez binasının önünde bir kaynaşma başladı. İki lider mütebessim çehrelerle medya ordusunun karşısına çıktı. Konuşmayı ev sahibi sıfatıyla Hulusi Göçer yaptı.</p>

  <p>"Kıymetli basın mensuplar," dedi. "Sayın Nuri Karaçam'la yaptığımız müzakere çok olumlu ve yapıcı oldu. İkimiz de rahatlıkla bir sol ittifaktan yana olduğumuzu beyan ederiz. Musa Süren'in açıklaması son derece önemli ve yerindedir. Buradaki nazik konu partilerin ısrarla bu fikir üzerinde durmasıdır. Elbette ufak tefek pürüzler zuhur edecektir, ama partiler meseleye iyi niyet ve çözümcü yaklaşımlarla bakarlarsa ortada halledilmeyecek bir durum yoktur. Size şimdilik iki parti olarak ittifak veya koalisyon konularına soğuk bakmadığımızı açıklamak isterim. Sayın Musa Süren, söz konusu ittifakın lideri olarak Profesör Sinan Öktem'in adını ortaya atmıştır. Gerek ben ve gerekse Sayın Nuri Karaçam bu şahsın liderliği hususunda şimdilik mutabakata varmış durumdayız; bir itirazımız olmayacaktır. Bu atılmış ilk resmi adımdır. Fakat şu kadarının bilinmesini isteriz ki, biz sadece sol ittifaktan yanayız. Bu ittifaka demokratik sağ partilerin bazılarının katılmasının başarılı bir sonuç getirmeyeceği kanaatini taşıyoruz. Sayın Prof. Öktem'in bir gazeteye verdiği beyanatında ifade ettiği üzere sağ partilerin de bu ittifakın içine çekilmesine karşıyız."</p>

  <p>Medya ordusu içinde bir kaynaşma oldu. Hemen ön sıralardan bazı sorular yükseldi. Hulusi Göçer hemen elini kaldırarak soru sahiplerini susturdu.</p>

  <p>"Şu an basının sorularına cevap vermeyeceğiz. Bunun için vakit erken. Yakın bir tarihte Hür Solcu Parti lideri Fahir Ozan'la da bir toplantı yapmayı kararlaştırdık. Bu üç parti görüşmeler sonunda mutabakata varırsa, o zaman üçlü bir basın toplantısı yaparak her türlü soruya cevap vermeye hazır olacağımızı size bildirmek isterim. Şimdi lütfen bize soru yöneltmeyin. Hepinize teşekkür ederiz."</p>

  <p>Medyadaki kaynaşma durulmadı. Akıllara takılan bazı sorular vardı. Basın mensupları ilk izlenim olarak ittifak konusunda yapıcı bir adım atıldığını anlamışlardı, ama Hür Solcu Parti'nin bu konuda takınacağı tavır hâlâ belli değildi.</p>

  <p>Sosyal Kitle Partisi İdare Meclisi'ndeki tarihi görüşmeden çıkan partililer, iki grup halinde arabalarla kendi merkez binalarına dönerken eski İzmir Milletvekili Eşref Demircioğlu yanında oturan Parti Sekreteri Salih Pınar'la sohbete başladı.</p>

  <p>"Salih'çiğim gidişattan umutlanabiliriz sanırım, değil mi? Müzakerelerin olumlu başladığını düşünüyorum."</p>

  <p>"Öyle gözüküyor şimdilik üstadım. Hulusi Göçer ile arkadaşlarının da teklife bakışları menfi değil. Kanımca esas hakkında bugün önemli adımlar attık. Başkanımızın ileri sürdüğü şartlar geri çevrilmedi, ama yine de fazla ümitlenmek için erken."</p>

  <p>Eşref Demircioğlu durumu anlamamış gibi mırıldandı.</p>

  <p>"Ne bakımdan?"</p>

  <p>Salih Pınar pişkin bir edayla sırıttı.</p>

  <p>"Hür Solcu Parti'yi bilirsin, henüz Fahir Ozan'dan ses seda çıkmıyor. Eminim ki kendi onursal başkanlarından çıkan bu teklifini sindiremiyordur içine. İnkâra ne hacet, hepimiz o mektepten yetişmiş sayılırız. Solun başını daima onlar çekmek isterler. Şimdi tam bir açmaza girmiş durumdalar, aşağı tükürseler sakal, yukarı tükürseler bıyık misali, ne yapacaklarını şaşırmış haldeler. Fahir Ozan bunca yıldan sonra liderliği tanınmamış, adı politika sahnesinde duyulmamış bir profesöre bırakmak istemeyecektir. Bırakırsa doğrusu çok şaşarım"</p>

  <p>Eşref bozuntuya vermedi, niyeti nabız ölçmekti.</p>

  <p>"Bence bu bir devir teslim merasimi gibidir. Biz siyasi kişiler görevi bir yere kadar götürür sonra bayrağı arkamızdan gelenlere tevdi ederiz, böyle de olmalıdır. Nitekim Hulusi Göçer bu basireti gösterdi ve Prof. Sinan Öktem'c liderliği vermeyi kabul etti. Sen ne dersin?" diye mırıldandı.</p>

  <p>Parti sekreteri bir an düşündü.</p>

  <p>"Doğrusunu istersen, ona da biraz şaşırdım. Hulusi siyasi ihtirası yüksek biridir, bu kadar çabuk pes edeceğini düşünmüyordum."</p>

  <p>"Ya bizim başkan? O da daha bir hafta evvel meseleye soğuk bakmıyor muydu?"</p>

  <p>"Eşrefciğim ana sorun sol partilerin birleşme fikri altında bir araya gelebilmeleri, esasta mutabakata varmaları, bence liderlik sorunu pek önemli değil."</p>

  <p>Eşref hayret etmiş gibi parti sekreterine baktı.</p>

  <p>"Bu söylediğine gerçekten inanıyor musun?"</p>

  <p>"Neden inanmayacakmışım?"</p>

  <p>"Yapma Salih! Bunların üçü de o koltuktan vazgeçmezler. Birbirimizi aldatmayalım, solu gerçekten bir çatının altında birleştirirsek bu ilk seçimlerde iktidara giden yolu açmak anlamına gelir. Bunun manası da başbakanlıktır. Hangisinin bu makamdan acemi ve deneyimsiz bir iktisat profesörü için feragat edeceğini sanıyorsun?"</p>

  <p>Salih Pınar bir kahkaha attı.</p>

  <p>"Yahu Eşref, neden anlamamakta ısrarediyorsun?"</p>

  <p>"Neyi?"</p>

  <p>Salih gülmeye devam etti. "Bırak o devreyi sonra düşünelim. Önce gereken ittifakı kuralım. Lider sonra da belli olabilir, şimdilik boş ver o konuyu."</p>

  <p>Eşref Demircioğlu ısrar etmedi ama değişen bir şey olmadığını da anladı. Sol partiler hâlâ birbirlerini oyalamaya devam ediyorlardı.</p>

  <p>Aynı dakikalarda Sosyal Aydınlanma Partisi'nin merkez binasındaki başkanlık odasında Hulusi Göçer de parti sekreteriyle aynı konuyu görüşüyordu. Sekreter Ulvi Şadan güleç bir çehreyle ellerini ovuştururken keyifle mırıldandı.</p>

  <p>"Başkanım, ilk raundu kazandık sayılır. Gidişat mükemmel. Başkan Nuri Karaçam teklifimize oldukça sıcak yaklaştı."</p>

  <p>Başkan döner koltuğunda arkasına yaslanırken, "Dereyi görmeden paçaları sıvama Ulvi," diye söylendi. "Bunların hepsi henüz siyasi taktik olabilir. Benim tanıdığım Nuri bu kadar çabuk teslim olmaz. İlerleyen safhalarda epey mızıkçılık edecektir."</p>

  <p>"Bağışlayın Başkanım ama böyle bir şansı olacağını hiç sanmıyorum."</p>

  <p>"Neden?"</p>

  <p>"Dikkat ettiyseniz ileri sürdüğü şartlardan biri de, bütün sol partilerin alacakları oya bakmadan ortak program çerçevesinde katılım çağrısı yapılmasıydı. Bunun anlamı ayan beyan belli, en az seçmen tabanına sahip olan parti onunki, biz de bu şarta itiraz etmediğimize göre daha ne isteyebilir ki? Çok az oy alsa da iktidar olma şansını sağlamış olacak. Onun istediği de bu."</p>

  <p>Hulusi Göçer bıyık altından güldü.</p>

  <p>"Hiç sanmam."</p>

  <p>Afallayan Ulvi Şadan, ne demek istiyorsunuz dercesine başkanına baktı.</p>

  <p>"O Adanalı az kurnaz değildir. Bu kadar çabuk teslim olacağını mı sanıyorsun sen? Bence o büyük oynamaya çalışıyor."</p>

  <p>"Anlayamadım, efendim?"</p>

  <p>"Hepimizin gibi onun da gözü ittifakın liderliğinde." Sekreter hafifçe kızardı.</p>

  <p>"Fakat..." diye kekeledi. "Liderlik konusunda mutabakat sağlanmadı mı?"</p>

  <p>"Henüz sağlanan hiçbir şey yok Ulvi. Daha bu köprünün altından çok sular akacak. Dur bakalım hele, henüz Fahir Ozan ağzını bile açmadı. Profesöre ilk itiraz ondan gelecektir bekle ve gör. Bence bu işte liderlik şansı en az olan kişi profesördür."</p>

  <p>"Ama Sayın Musa Süren bu projenin ancak onun varlığıyla kaim olacağını söylemedi mi? O devrede olmazsa her şey ortada kalabilir."</p>

  <p>"Ben hiç de öyle düşünmüyorum. Bu meseleyi iki farklı kanaldan mütalaa et. Birincisi üç partinin bir şekilde koalisyon ittifakı sağlama hususunda mutabakata varması. Asıl zor olanı bu. İkincisi ise kimin lider olacağı meselesi."</p>

  <p>Sekreter yutkundu.</p>

  <p>"Bence bu ikinci şık daha fazla sorun yaratmaya müsait efendim."</p>

  <p>"Henüz bilmiyorum, haklı da olabilirsin. Her liderin kendine göre bazı artı ve eksileri mevcut. Ciddi bir çekişme yaşanacağından hiç şüphem yok."</p>

  <p>"O durumda bile Nuri*Karaçam'ın hiç şansı yok sayılır."</p>

  <p>"Seni böyle düşünmeye sevk eden nedir?"</p>

  <p>"Seçmen indindeki popülaritesinin yetersizliği. Solun seçmenleri onu lider olarak görmek istemeyeceklerdir."</p>

  <p>"Bundan emin olamazsın."</p>

  <p>"Neden, efendim?"</p>

  <p>"Liderlik garip bir olgudur ve bazen hiç tahmin edilmeyecek şekilde tezahür eder. Başka bir ifadeyle taban ne Fahir Ozan'ı isteyecektir hatta ne de beni. Çünkü biz yıllar içinde ortaya başarılı bir icraat koyamadık ve yıprandık. Bu gerçeği inkâr edemeyiz. Ama o hâlâ bizim kadar yıpranmış değil. Halk bir de onu denemek isteyebilir."</p>

  <p>Ulvi Şadan bir süre başkanının gözlerinin içine baktıktan sonra kısık sesle mırıldandı. "Şayet meseleyi o noktaya kadar indirgersek aynı seçmen tabanının Prof. Sinan Öktem'i deneme eğiliminde olabileceğini de kabullenmemiz gerekmez mi, beyefendi?"</p>

  <p>Hulusi Göçer dalgın bakışlarla parti sekreterine bakmadan, "Bundan ben de endişe duyuyorum Ulvi," dedi.</p>

  <p>Aynı gece müdavimi olduğu klüpte arkadaşlarıyla briç oynayan Avukat Mahmut Önder saat on ikiye çeyrek kala evine dönmüştü. Kızı Sema bermutat televizyonun başında, takip ettiği dizilerden birinin sonunu seyrediyordu.</p>

  <p>Mahmut yorgun bir edayla sordu. "Annen yattı mı?"</p>

  <p>Kız gözünü ekrandan ayırmadan cevap verdi. "Biraz başı ağrıyordu bu gece erken yattı." Mahmut hiç oralı olmadı, karısının bu tür mızmızlığına çok alışıktı. Bütün gün domuz gibi yiyip içen, konken partilerinde vakit geçiren Dürdane, akşam olup kocasının geleceği saatlerde nedense hep rahatsızlanır, sıhhatinden şikâyete başlardı. Önceleri bu şikayetleri ciddiye alan Mahmut, sonraları karısının dikkat çekmek için numara yaptığını anlayınca hiç ilgilenmez olmuştu. Dürdanc'nin yattığını duyunca için için sevindi. Şimdi ortalarda olsa, onun asık suratını çekmek, ezik bir tavırla sorduğu, bu saatlere kadar neredeydin, yine briç partilerinde mi, gibi sorularına muhatap olmak zorunda kalacaktı. Şimdiye kadar çoktan sızmıştır diye düşünerek, kızına, "Allah rahatlık versin," dedi ve yatak odasına çıktı. Odaya girip ışığı yaktı. Dürdane horul horul uyuyordu. Tepedeki ışığı yaktığı halde uyanmamıştı.</p>

  <p>Mahmut ağır ağır soyunurken cebindeki telefonun titreşim sinyallerini aldı. Ekranda beliren numarayı tanımamıştı. Telefonu açıp, "Alo," dedi.</p>

  <p>"İyi geceler Mahmut, benim."</p>

  <p>Avukat sesi hemen tanımıştı. Başkan arıyordu.</p>

  <p>"Buyurun beyefendi," dedi hemen telâşla." Bu arada yan gözle yatakta horlayan karısına baktı. Dürdane öyle derin bir uykudaydı ki, top atılsa duymazdı artık.</p>

  <p>Başkan homurdandı.</p>

  <p>"Faaliyete başladın mı Mahmut?"</p>

  <p>"Hiç şüpheniz olmasın Başkanım. Tüm gücümle giriştim. Yakın bir gelecekte elimde profesörün siyasi hayata başlamadan silinip gitmesini sağlayacak, bomba gibi belgeler olacak. Siz hiç endişe etmeyin."</p>

  <p>"Neler tasarlıyorsun Mahmut?"</p>

  <p>"Beyefendi, izin verirseniz bunu şimdilik açıklamayayım, verin kulağı vardır derler, ama şu kadarını söyleyebilirim ki önümüzdeki birkaç gün içinde size teslim edeceğim donelerle o adamın siyaset sahnesinde asla yeri olmayacak."</p>

  <p>"Tamam, sana güveniyorum."</p>

  <p>Avukat sinsi sinsi gülümsedi.</p>

  <p>"Ben de size, Sayın Başkanım."</p>

  <p>Hattın öbür ucundan başkanın gevrek kahkahası yükseldi. "Endişelenme. Ben iktidara gelir gelmez bakanlığın müemmen sayılır."</p>

  <p>"Sağ olun, efendim."</p>

  <p>Telefon kapanmıştı. Mahmut ufak cep telefonunu yatağın başucundaki komodinin üzerine bırakıp soyunmaya başlarken içinden ufak bir endişe bulutu geçti. Zira Mahmut babasının oğluna bile fazla güvenmeyen bir tipti. Acaba Başkana inanmakla hata mı ediyordu.</p>

  <p>O sabah heyecanından yerinde duramıyordu Sinan. Sanki saf ve toy bir delikanlı gibiydi; yüreği tanıştığı kızla ilk randevusuna gidiyormuş gibi çarpıyordu. Rezzan'la araları o geceden sonra tam olarak düzelmemiş, eski normal hallerine henüz dönmemişlerdi. Karısı hâlâ soğuk ve mesafeliydi. Gerçi bu durum Sinan'ın pek de umurunda değildi ama senelerce belirgin bir sorumluluk duygusuyla yürüttüğü aile hayatı nedeniyle, hafif de da olsa vicdan azabı duyuyordu. Bu gece Melda'nın evine yemeğe gitmesinin düpedüz ihanet olduğu inanandaydı O yemeğin sonunda neler olabileceğini şimdilik hayal etmekle yetiniyordu, ama önsezileri ve genç kadının vaadkâr yaklaşımı onu fazlasıyla umutlandırıyordu.</p>

  <p>Rezzan'a söyleyeceği yalanı hazırlamıştı bile. Karısına dün Hür Solcu Parti lideri Fahir Ozan'dan çok gizli bir telefon aldığını ve Ankara'ya çağrıldığını söylemişti. Üç uçağıyla Ankara'ya gideceğini, Esenboğa'da bir parti yetkilisinin kendisini alarak başkana götüreceğini ama bu görüşmenin kesinlikle basından gizli tutulması gerektiğini bilhassa vurgulamıştı. Rezzan'ın bu dönemde kendisine inanmaması için hiçbir sebep olamazdı, nitekim inanmıştı da. Tabii karısının ilk sorusu gece Ankara'da kalacak mısın olmuştu. Sinan Melda'nın evindeki yemeğin sonunun nasıl noktalanacağını bilmediği için omuz silkiniş, "Bilemiyorum," demekle yetinmişti. Sonra da, "Pek sanmıyorum, herhalde son uçakla dönerim, şayet kalmam gerekirse sana telefonla bildiririm" demişti.</p>

  <p>Aynanın karşısında itina ile tıraş oldu. Yüzündeki tıraş köpüğünü sıyırınca ortaya çıkan çehresini dikkatle inceledi. Hiç de fena sayılmazdı. Yaşına göre oldukça dinç sayılırdı, sadece gözlerinin kenarındaki kaz ayağı denen ufak kırışıklar pek hoşuna gitmiyordu. Fazla kilosu yoktu; son senelerde hiç spor yapacak vakti olmadığı halde fiziği pek bozulmamıştı; karın bölgesindeki hafif kalınlaşma da pek önemli sayılmazdı. Çatısı yerinde, omuzları geniş ve kemikli, cildi gergindi.</p>

  <p>Yüzünü yıkayıp kurularken keyfi yerindeydi.</p>

  <p>Yatak odasına geçip giyinmeye hazırlanırken kısa bir tereddüt geçirdi. Ne renk gömlek seçeceği konusunda kararsız kalmıştı. Tam mavi gömleğine el atarken, Rezzan'ın uyarısıyla irkildi.</p>

  <p>"Beyaz gömlek giymen daha yerinde olmaz mı?"</p>

  <p>Az kaldı, neden, diye soracaktı, son anda toparlanıp karısına baktı. "Takım elbise giymek istemiyordum," diye mırıldandı.</p>

  <p>"Olur mu ayol? Biraz daha ağır başlı, ciddi bir şeyler giymelisin. Spor kıyafetle parti başkanının karşısına çıkılır mı?"</p>

  <p>"Kadife ceketimi giymek istiyordum."</p>

  <p>"Olmaz. Gri takım elbiseni giy. Beyaz gömlek, ipek kravat seç."</p>

  <p>Yüzünü buruşturdu Sinan. Gerçekte bir başkanın karşısına değil, stüdyo tarzındaki bir çatı dairesine yemeğe gidiyordu; Rezzan'ın uygun gördüğü kıyafet biraz abartılı kaçacaktı ama karısına hak vermiş gibi fısıldadı.</p>

  <p>"Haklısın galiba."</p>

  <p>"Hem bu iş ciddiyet kazanırsa sana koyu renkli birkaç elbise daha yaptırmamız gerekebilir. Ne de olsa başbakan adayı oluyorsun."</p>

  <p>Sinan, alay mı ediyor diye, kaçamak bir bakış attı karısına. Ama Rezzan hiç de alay edermiş gibi görünmüyordu.</p>

  <p>"Biliyor musun," diye homurdandı,"hâlâ inanamıyorum. Yadırgıyorum biraz. Her şey o kadar ani gelişti ki, hazırlıksız yakalandım. Hiç böyle bir teklifle karşılaşacağımı düşünmüyordum."</p>

  <p>"Bak bunda haklısın. Kendi aramızda bile meseleyi enine boyuna tartışacak zamanımız olmadı. Bu görevi istiyorsun, değil mi Sinan?"</p>

  <p>"İnan ki bilmiyorum. Ama sol partiler adım üzerinde mutabakata varırlarsa sanırım görevden kaçamam."</p>

  <p>"Bu görevi istediğin anlamına geliyor."</p>

  <p>Sinan cevap vermedi. Rezzan içini çekerek sordu.</p>

  <p>"Acaba Fahir Ozan seninle ne görüşmek istiyor? Neden Ankara'ya çağırmış olabilir?"</p>

  <p>"Henüz hiçbir fikrim yok, hayatım."</p>

  <p>"Ben çok merak ediyorum. Özellikle de basından gizli bir görüşme talep etmesi biraz düşündürücü, değil mi?"</p>

  <p>İçinden, eyvah, diye geçirdi Sinan. Galiba gereksiz bir yalan uydurmuştu, en azından başına dert açmayacak daha sudan bir bahane ileri sürebilirdi. Daha şimdiden dönüşte karısına söyleyecek uygun bir neden bulmak zorunda kalacağını hissetti.</p>

  <p>Rezzan, "Dikkatli olmalısın," diye söylendi.</p>

  <p>"Hangi konuda?"</p>

  <p>"Gizlilik konusunda."</p>

  <p>"Anlayamadım, nasıl yani?"</p>

  <p>"Bilmiyor musun?"</p>

  <p>"Neyi Rezzan?"</p>

  <p>"Bütün havaalanlarında haber ajanslarının daimi görevli muhabirleri vardır; unutma, sen artık sadece bir profesör değil, başbakanlığa aday birisin, yani sıradart bir vatandaş değilsin, üstelik tanınıyorsun. Seni Ankara'da görürlerse niçin geldiğini merak edip peşine takılabilirler. Hele bir parti görevlisinin seni karşıladığını fark ederlerse, ellerinden kurtulamazsın."</p>

  <p>İçinden, "Lanet olsun," diye geçirdi Sinan. Böyle bir ihtimal hiç aklına gelmemişti. Yalanı gittikçe tatsız bir hal alıyordu. Birden rahatladı, endişeye mahal yoktu, havaalanına gitmeyecekti ki, bu durumda kendisini gören biri de olamazdı.</p>

  <p>"Biraz acele et. Unuttun mu, bu sabah dersim var, gecikeceğim," dedi Rezzan. Kocası kravatını bağlamış, sırtına takım elbisesinin ceketini giyiyordu.</p>

  <p>"İki dakikaya kadar hazırım."</p>

  <p>"Kahvaltı etmeyecek misin Sinan?"</p>

  <p>"Boş ver, fakültede çay içerim."</p>

  <p>Rezzan kadın dikkatiyle mırıldandı.</p>

  <p>"Her şeyini yanına aldın mı? Bir şey unutmamışsındır inşallah." Sinan telaşla ceplerini yokladı.</p>

  <p>"Cüzdanım, mendilim, anahtarlarım, gözlüğüm hepsi yanımda. Unutmadım.."</p>

  <p>"Ya uçak biletin?"</p>

  <p>Az kaldı Sinan boş bulunacaktı ama çabuk toparladı kendini. "Bileti Ankara'dan ayarlamışlar. Havayollarının kontuarından alacağım."</p>

  <p>"Peki ya gece otelde kalırsan, yanına pijama, tıraş takımı filan almayacak mısın?"</p>

  <p>"Geceyi Ankara'da geçirmek istemiyorum, herhalde dönerim."</p>

  <p>"Sen bilirsin, ama yanına ufak bir valiz alsaydın iyi olurdu." . "Boş ver," diye söylendi Sinan.</p>

  <p>Az sonra arabalarına binmiş, Beyazıt'a doğru yola koyulmuşlardı. Bir ara Rezzan birden hatırlamış gibi söylendi. "Bu cumartesi gecesi Haluklara davetliyiz biliyorsun, değil mi?"</p>

  <p>"Hı hıh," dedi Sinan. "Bizim oğlan da gelecek mi?"</p>

  <p>"Gelir herhalde, dayısını çok sever o."</p>

  <p>"Ha, aklıma gelmişken Bora ile de konuşmamız gerekli."</p>

  <p>"Hangi konu da?"</p>

  <p>Sinan biraz dalgın şekilde mırıldandı.</p>

  <p>"Sanırım onun da kendisine bir çeki düzen vermesi gerekli artık."</p>

  <p>"Artık mı? Ne demek istiyorsun? Nesi var ki Bora'nin?"</p>

  <p>"Bak Rezzan, açık konuşayım. Bugüne kadar oğluma karşı otoriter, katı kurallar uygulayan, müdahaleci bir baba olmadım, istediklerini yerine getirdim, her türlü imkân ve şartı sağladım. Şimdi ondan biraz sorumlu davranmasını bekliyorum."</p>

  <p>"Anlamadım, ne sorumluluğu? Ne istiyorsun ki? Çocuk bir yandan okuyor, bir yandan da hayatını kazanmaya çalışıyor. Ne var bunda?"</p>

  <p>"Anlamazlığa gelme. Ne kast ettiğimi biliyorsun."</p>

  <p>"Hayır bilmiyorum. Biraz daha açık konuşsan iyi olur."</p>

  <p>Sinan suratını asarak başını iki yana salladı. Sonra, "Tasavvurlarım gerçekleşirse yakın bir gelecekte beni mercek altına yatıracaklar, ben ve bütün ailem basın tarafından didik didik inceleneceğiz. Bir açığımızı, en azından malzeme olarak kullanabilecekleri bir yanımızı arayacaklar," dedi.</p>

  <p>"Ne isterlerse yapsınlar. Ne açığımız var ki?"</p>

  <p>"Oğlumuzun barlarda gitar çalmasını istemiyorum. Ayrıca yaşamına, giyim kuşamına, kulağına ve parmaklarına taktığı o küpelere, yüzüklere de karşıyım. Muhtemel bir başbakanın oğlu o kılıkta ve o tarzda yaşayamaz."</p>

  <p>Rezzan inanamıyormuş gibi kocasına baktı.</p>

  <p>"Bunları sen mi söylüyorsun? İnanamıyorum vallahi! Yoksa birden tutucu mu kesildin? Bora'nın bir an önce kendi sorumluluğunu yüklenmesini isteyen, hatta onu teşvik eden sen değil miydin? Okumasından şikayetin mi var? Çocuk hiç sene kaybetmedi, ayrıca ayrı bir eve taşınmasına izin veren de sendin. Nafakasını temin etmek için gitar çalmasının ne sakıncası olabilir ki?"</p>

  <p>Sinan burnundan soluyordu.</p>

  <p>"Bütün bunlar ben aday olmadan önceydi. Şimdi şartlar çok değişti; Başbakanın oğlu barlarda gitar çalarak maişetini teinin ediyor, bir yandan da okuyor, demelerini istemem. Ayrıca sürdüğü hayat da pek iç açıcı değil. Geçenlerde bizim eve yemeğe getirdiği o kızı ne çabuk unuttun, felaket bir tipti. Evlenecek diye ödü kopan sendin."</p>

  <p>"Ama, boş ver zaman değişiyor, artık gençleri anlamakta zorlanıyoruz, diyen de sendin. Gerçek bu, yeni nesil bizden çok farklı. Hem bunun utanacak ya da gocunacak hiçbir yanı yok. Bora sorumluluklarının bilincinde olan bir genç. Basın aleyhine yazıp çizse de, onunla iftihar etmeliyiz."</p>

  <p>"Seninle aynı kanıda değilim. Onu karşıma alıp konuşmam gerekiyor."</p>

  <p>Rezzan'ın suratı asıldı. Fakat konuyu fazla uzatmadı. Sinan da konuyu hatalı bir zamanda açtığını çabuk fark etmişti. Böyle bir günde karısına bu konuyu açmamalıydı. Meselenin üzerine fazla varmamalıydı. O da sustu.</p>

  <p>Bir süre sessizce arabayı sürmeye devam etti. Konunun şimdilik kapandığını düşünmüştü ama hiç ummadığı bir şekilde karısının söyledikleriyle irkildi.</p>

  <p>"Sanırım siyaset pek sana göre bir iş değil Sinan. Bu sevdaya neden kapıldığını hiç anlamıyorum. Ayrıca bu henüz ham bir hayal. Fiili siyasetten uzaklaşmış bir parti başkanının ettiği laf üzerine bir anda kendini geleceğin başbakanı gibi görmeye başladın. Bu sana komik gelmiyor mu? Daha seçimlere kadar köprülerin altından çok sular akacaktır."</p>

  <p>Karısına karşılık vermedi Sinan.</p>

  <p>Rezzan'ın olumsuz tutumu onu rahatsız etmişti ama her şeye rağmen vereceği cevapla karısını kırmak istemiyordu..</p>

  <p>Fakülte binasına girince biraz buruk bir şekilde vedalaştılar. Rezzan asık bir yüzle, "Hadi," dedi. "Seni göremezsem, iyi yolculuklar. Gece dönmeye kararlı mısın?"</p>

  <p>"Bir fevkaladelik olmazsa, dönmek istiyorum. Kalmak zorunda olursam seni ararım." Sinan da biraz soğuk konuşmuştu. İkisi de kendi odalarına doğru yürüdüler. Sinan'ın odası bir kat yukardaydı.</p>

  <p>Odasına girdiğinde heyecandan yerinde duramıyordu. Neydi bu acemi âşık gibi davranışlar, diye söylendi içinden. Alt tarafı hoşlandığı bir kadının evine yemeğe davetliydi. Yemek sonrası ne olacağı hakkında da henüz kesin bir fikri yoktu, sadece ümitliydi. Bu konuda gerçekten geri kalmış, deneyimsiz ve toy biri olduğunu kabul etti. Biraz deneyimi olsa, bu kadar heyecanlanıp paniğe kapılmazdı. Melda günlük yaşamını allak bullak etmişti. Genç kadının o çıplak tablosunu gördüğü anda galiba bütün duygularını saklayamadan ortaya koymuştu. Ancak kadın da aralarında başlayan ilişkiyi daha ileriye götürmek istemese ne kendisini yemeğe çağırır ne de o malum tabloyu gösterirdi. Belli ki Melda da aynı duyguları paylaşıyordu. Hatta düşündükçe şimdi kendi kendine kızıyordu. O gece biraz daha cesur davranmalı, duyduğu yakınlık ve arzuyu ortaya koymaktan ürkmemeliydi. Kendisi utangaç bir lise öğrencisi gibi pısırık ve pasif kalmıştı; oysa ortam ve şartlar daha atak davranmaya pek müsaitti.</p>

  <p>Odacısının getirdiği çayı içerken yerinde duramıyordu. Bugün hiçbir iş yapamayacağının farkındaydı, bütün sorunu akşamı nasıl edeceği idi.</p>

  <p>Cahit Damla, genç kadının kendisine şoför ya da müstahdemmiş gibi davranmasına fena halde içerliyordu ama Mahmut'a olan minnet borcu yüzünden sesini çıkaramıyordu. Melda hakkında çoktan kararını vermişti: sosyetik bir fahişeydi o; Cahit'in sınıfından insanların parayla bile olsa, yanına yaklaşamayacağı cinsten bir fahişe. Kadının kendisine, emrine tahsis edilmiş bir şoförmüş gibi, Cahit Efendi diye hitap etmesi kanını donduruyordu. Sanki onun uşağıydı... Ne var ki, Avukat Mahmut telefonda, ne istiyor, sana ne söylüyorsa yerine getireceksin, deyince, yapabileceği bir şey kalmamıştı.</p>

  <p>Allah için çok güzel bir kadındı. Güzelliğine söyleyecek bir lafı olamazdı. Böyle pis bir hayatı neden tercih ettiğini hiç anlayamıyordu. Fettanlığı ve çekiciliğiyle dilediği zengin erkeği kafese koyar, rahat ve mazbut bir hayat sürebilirdi ama ruhunda fahişelik vardı herhalde ki, böyle bir hayatı tercih ediyordu.</p>

  <p>Cahit aslında kendisine verilen bu görevi kabullenmekte zorlanmıştı. İşin Prof. Sinan'ı takip etmek, günlük hayatını izlemek, kimlerle ilişkisi olduğunu tespit etme faslı oldukça kolaydı. Hayatını borçlu olduğu avukat, peşine düştüğü adamı vur dese, onu da rahatlıkla yerine getirebilirdi ama iki kişinin sevişmesini filme almak onun karakterine biraz ters düşmüş, racona aykırı gelmişti. Kendisinden isteneni duyduğunda, ulan ben kavaf mıyım, diye homurdanıp durmuştu. Ama yapabileceği bir şey yoktu, Avukat Mahmut'un hatırı için kendisinden isteneni yapmak zorundaydı. Lakin daha sonraları kendine bile itirafta zorlandığı özel bir heyecana kapılmıştı; erişilmez addettiği kadını sevişirken doya doya seyredecekti.</p>

  <p>Bir gün evvel Melda, onu eve çağırmış ve birlikte kurdukları tuzak için gerekli düzenlemeleri yapmışlardı. Kadının yatak odasının bitişiğindeki ufak bölümün duvarında kamera objektifinin sığacağı kadar bir delik açmışlar, kamerayı bir kaide üzerine yerleştirerek hazırlıklarını tamamlamışlardı. Alttaki kaidenin yüksekliğini ayarlamak biraz sorun olmuş ama sonunda becermişlerdi ACahit bu tür aletlerden hiç anlamazdı, ömrü hayatında eline bir fotoğraf makinesi bile almamıştı. Melda buna dijital kamera diyordu, nasıl çalışacağını uzun uzun anlatmıştı. Çalıştırmak oldukça kolaymış gibi görünüyordu. Yatak odasındaki duvara deliği örtecek şekilde bir tablo yerleştirmişler, sonra tablonun objektife rastlayan bölümünü usturuplu bir şekilde kesmişler ve deliği kamufle etmişlerdi. Melda yatak odasına geçmiş, mükemmel bir görüntü elde edebilmek için dakikalarca açı ayarlamalarıyla uğraşmış, hatta yatağı yarım metre kadar sağa çektirmişti.</p>

  <p>Genç kadın düzeneği ayarlarken çok ciddi ve asık yüzlüydü. Sanki kalkıştığı iş adice tezgâhlanan pespaye bir tuzak değilmiş de, bir film platformunda kutsal bir emeğin ürünü, ciddi yaratıcılık gerektiren bir çalışmaymış gibi uğraşmıştı. Cahit ise bir sonraki akşam şahit olacağı görüntünün keyif ve zevkiyle gülümsemeye, daha doğrusu sırıtmaya başlamıştı. Ama onun yüzündeki laubali ifadeyi anında fark eden Melda birden sertleşmiş, oldukça kaba bir dille, hemen Mahmut'u arayıp yerine bir başkasını göndermesini isteyeceğini söyleyince, eski sabıkalı çabucak toparlanıp ciddileşmek zorunda kalmıştı. Kadının tepkisine bir anlam veremiyordu, alt tarafı yaptığı düpedüz fahişelikti. Bedenini bir şekilde satarak bunun görüntülenmesini sağlayacak, sonra da bunu başkalarına teslim edip şantaj vesilesi olarak kullanılmasına rıza gösterecekti. Bu hiddeti nedendi? Yine de böyle bir şikayetin Mahmut'a iletilmesini asla istemezdi.</p>

  <p>O andan itibaren Melda daha da sertleşmiş, şoför diye kullandığı adamı, ara sıra konuşurken esirgemediği o sıcak gülümsemesinden bile mahrum bırakmıştı.</p>

  <p>Melda'nın kiraladığı ev yokuş yukarı bir sokağın sonundaydı. Sinan taksiden inince içinden atamadığı tanıdık birine rastlama korkusuyla etrafına bakındı. O saatte normal olarak Ankara'da bulunmalıydı. Kapının önüne park edilmiş arabalar arasında Melda'nınkini fark etti.</p>

  <p>Ürkek ve çekingen hareketlerle dış kapının yanındaki Melda Karamanlı yazılı zili çaldı. Fazla beklemeden kapı otomatiği açıldı ve Sinan en üst kattaki çekme kata çıkmak için merdivenleri tırmanmaya başladı.</p>

  <p>Melda misafirini kapının önünde mütebcssim bir çehreyle bekliyordu. Sinan, Bebek'teki en iyi çiçekçiden aldığı on üç sarı gülden oluşan buketi acemi hareketlerle genç kadına uzattı. Yemeğe davetli olduğu için, paraya kıymış bir şişe de her yerde bulunmayan Kaliforniya şarabı almıştı.</p>

  <p>Melda çiçeği ve şarap kutusunu iki eliyle almış, bir yandan hoş geldiniz diyerek çiçeklere teşekkür ederken, Sinan'ın hiç beklemediği bir şey yapmış, uzanıp iki yanağına masum birer öpücük kondurmuştu. İlk bakışta içten bir karşılamaydı bu, bir art niyet veya kötülük düşünülemezdi. Sanatkâr ruhlu, modern düşünceli genç bir kadın için gayet normal bir davranıştı. Ama dudakları yanağına değerken teninden yükselen harika parfüm kokusu bir anda Sinan'ın dengesini bozmuştu. Profesör şimdiye kadar hiç bu kadar çekici ve davetkâr bir rayiha koklamadığını düşündü. Sanki parfüm değil, genç kadının doğal ten kokuşuydu bu.</p>

  <p>Sinan evin antresinde öylece aptallaşıp kalmıştı. Çiçekleri ve şarap kutusunu hemen bir yana bırakan Melda, onun şaşkınlığını hissetmiş gibi yine aynı samimiyetle koluna girerek Onu daha önce de aldığı stüdyo bölümüne doğru çekiştirdi.</p>

  <p>"Siz oturup, rahatınıza bakın, Sinan Bey," diye mırıldandı. "Bana iki dakika müsaade edin de, bu nefis gülleri bir vazoya koyayım."</p>

  <p>"Tabii," diye kekeledi Sinan. "Umarım erken gclmemişimdir."</p>

  <p>"Ne münasebet. Keşke daha da erken gelseydiniz, sizin gibi müstesna bir insanla sohbetten büyük zevk alırdım."</p>

  <p>Sinan gayrı ihtiyari tereddüde düştü. Yoksa yanılıyor muydu? Melda'yı ilk gördüğü andan itibaren bambaşka düşüncelere boğulmuş, bu ilişkinin sonunda cinsel bir beraberliğin hevesine kapılmıştı. Gerçekten yanılıyor olabilir miydi? Genç kadın sadece «fmun olgun kişiliği, yavaş yavaş artan siyasi şöhretiyle ilgileniyor olabilir miydi? Bir an aklı karışır gibi oldu; aralarında en az yirmi yaş fark vardı; hani neredeyse onun babası yaşındaydı. Bu kadar genç ve güzel kadın neden onun fiziki cazibesine kapılsındı ki? Bir an içini karamsarlık kapladı, çok acele bir hükme vardığını düşündü. Kesinlikle taşkın davranmamalı, heyecanımı belli edecek bir davranışta bulunmamalıyım, diye geçirdi aklından. Aksi halde rezil olabilirdi. En iyisi durumu olayların akışına bırakmalı, ondan gelen davranışları değerlendirmeliydi. Şayet o da kendisine umduğu tarzda bir yakınlık duyuyorsa, mutlaka bunu belli ederdi. Kendi tecrübesizliğine kızıyordu; demode fikirli, zamanın hızlı ritmine ayak uyduramayan biri olduğunu kabul etmeliydi. Şimdi kadın erkek ilişkileri onun gençlik zamanından çok farklıydı. Artık bu devirde bir genç kadın da pekâlâ sadece arkadaşlık yapmak niyetiyle bir erkeği evine yemeğe çağırabilirdi. Bu davetin altında hemen cinsel yaklaşımlar aramak en azından abesti. Kafası karışmış olarak çiçekleri vazoya yerleştirmeye giden Melda'nın arkasından baktı.</p>

  <p>Genç kadın kısacık bir mini etek giymişti. Uzun ve mevzun bacaklarında füme rengi çoraplar, ayağında da yüksek topuklu terlikler vardı. Belden aşağısı bir erkeğin yüreğini hoplatmak için yaratılmıştı sanki. Üstünde ise bol, yazlık izlenimi veren, önü ve arkası işlemeli bir bluz vardı. Evin içi yeterince sıcak olduğundan öyle bir bluz giydiğini düşündü. Yine de arkasından onu seyrederken yüreği güm güm atmaya başlamıştı, adımlarındaki ahenk, estetik dolu salınışı tek kelimeyle kusursuzdu.</p>

  <p>İçini çekti.</p>

  <p>Sarı gülleri geniş ve yayvan bir vazoya koyup hemen oturdukları büyük kanepenin az ilerisine yere, cilalı parkelerin üzerine bırakmıştı Melda. Gözlerini güllerden ayıramadan en tatlı ve içten sesiyle, "Hayret doğrusu, gülü bu kadar sevdiğimi, özellikle sarı güllere tutkum olduğunu sanki biri kulağınıza fısıldamış. Çok teşekkür ederim," diye mırıldandı.</p>

  <p>"Bilemiyorum," diye fısıldadı Sinan. Aslında güzel güller ile Melda arasında bağlantı kurup aklınca kıza iltifat etmeye kalkışacaktı ki, son anda az önce aklına gelenleri hatırlayıp vazgeçti. Gaf yapmak istemiyordu. Güçlükle, "Makbule geçti ise sevinirim," diye mırıldandı.</p>

  <p>Melda gelip hemen yanı başına oturmuştu. Çok yakın ve o nispette de rahattı. Hani biraz gayret etse, dizi Sinan'ın dizine değecekti. Işıldayan gözlerinde mutluluk dolu pırıltılar vardı.</p>

  <p>O nefis parfüm kokusu yeniden Sinan'ın genzine dolmuştu. Birden içini sıkıntı kapladı. İki gündür hep bu anı hayal ettiği halde, şimdi dili tutulmuş gibi söyleyecek bir şey bulamıyordu. Yuh olsun, diye geçirdi içinden, bir kadın karşısında bu kadar âciz ve suskun kalacağına ihtimal verememişti. Neredeyse ağzını açmadan bakışlarını yere çevirecekti; genç kadının yüzüne bile bakamıyordu.</p>

  <p>Melda sanki üzerindeki sıkılgan hali anlamış gibi, "Yemekten önce bir kadeh içki alır mıydınız hocam?" diye sordu.</p>

  <p>"Lütfen," diyebildi güçlükle.</p>

  <p>"Viski değil mi, bolda sulu?"</p>

  <p>"Evet. Unutmamışsınız."</p>

  <p>"Hoşlandığım insanların alışkınlıklarını hiç unutmam."</p>

  <p>Hoppala, diye düşündü Sinan. Acaba buradaki hoşlandığım insan ifadesi ne anlama geliyordu, sadece bir takdir mi, yoksa fiziki bir beğeni mi? Tam anlayamadığı için karar da veremedi.</p>

  <p>Az sonra Melda getirdiği viski bardağını eline tutuştururken çok kısa bir an parmakları birbirine değdi. Sinan elektriğe tutulmuş gibi heyecanlanmıştı. Belli etmemek için bakışlarını kaçırmış, boğuk bir sesle, "Teşekkür ederim," diyebilmişti ancak. Fakat bu defa Melda biraz daha mesafeli oturdu ve şuh bir edayla bacak bacak üstüne attı. Sinan o muntazam bacaklara ve kısacık eteğin örtemediği yerlere bakmamak için tüm iradesini kullanıyordu. Bir ara Melda'nın bol gibi duran işlemeli bluzuna göz atmış, o zamanda iliklenmemiş üst düğmelerin aralığından genç kadının cömertçe teşhir ettiği göğüs ayrığını görmüştü. Elinde<span class="t3">A</span>olmadan birkaç saniye gözleri o noktaya takılı kaldı, sonra güç bela kendini toparladı.</p>

  <p>Viski ilk gelişindeki kadar bol sulu değildi bu defa. Sinan sesini çıkarmadı, hatta üzerindeki ataletten kurtulmak için içkiden medet umdu. Nitekim az sonra kadehini yarıladığında kendini biraz daha cesur hissediyordu.</p>

  <p>Tam o sırada Melda'nın yerde tuttuğu cep telefonu çalmaya başlamıştı. Sinan evdeki eşyaların serpiştirilme şeklini yadırgamıyordu artık. Bunu kadının sanatkâr zevkinin görüntüsü olarak kabullenmişti, pek çok şey yerde duruyordu. Telefona uzanan Melda ayağa kalkıp açtı.</p>

  <p>"Merhaba hayatım," dedi telefonu açar açmaz. Sinan elinde olmadan irkilmişti. Yoksa arayan kadının sevgilisi miydi? Neden olmasın, diye düşündü bir an. Gerçi şu sıralar hayatında bir erkek olmadığını söylemişti ama bu biraz da Melda'nın o erkeğe bakış açısıyla ilgiliydi. İmkânsız diye, düşündü. Böyle bir güzelliği bu şehirde yalnız bırakırlar mıydı?</p>

  <p>"Bu gece olmaz, gelemem. Çünkü çok önemli bir konuğum var."</p>

  <p>Sinan ilgilenmiyormuş gibi görünmekle beraber dikkatle konuşmayı dinlemeye gayret ediyordu. Arayan her kim ise, gelmesi için ısrar ediyor olmalıydı. Hafifçe içi burkulur gibi oldu. İnkârına rağmen kadının hayatında birinin olması doğal değil miydi, bu yaşta bile aklını başından alacak kadar güzel olan Melda'nın peşinde kim bilir kimler vardı.</p>

  <p>"Evet, yemeğe kalacak. Başka bir zaman buluşuruz, hayatım."</p>

  <p>Muhatabına hayatım diye hitap ediyordu. Belli ki çok yakın olduğu biriydi. Sinan hafifçe yutkundu. Önce ilgilcnmezmiş gibi görünmekle beraber bakışlarını şimdi sarışın kadına çevirmiş dikkatle izliyordu onu. Nitekim o da konuşmanın duyulmamasını ister gibi biraz uzaklaşmış, stüdyonun baştan başa cam olan ön kısmına gitmişti.</p>

  <p>"Tamam, oldu. Ben seni yarın ararım Ayşe. Olmaz hayatım, gelemem, dedim. Konuğum çok saygın ve değer verdiğim biri. Nasıl, anlamadım? Aman Ayşe, ne kadar fesatsın! Hayatımda kimse olmadığını biliyorsun, saçmalama. Hadi sonra görüşürüz."</p>

  <p>Telefonu kapatan Melda yeniden kanepeye yaklaşırken hafifçe mırıldandı.</p>

  <p>"Kusura bakmayın, çok eski bir arkadaşım aradı."</p>

  <p>Ayşe adını duyan Sinan birden rahatlamıştı. Ama o da nezâketini bozmadan karşılık verdi. "Konuşmanıza istemeden şahit oldum. Şayet buluşmanız gerekiyorsa ben gidebilirim. Benim için programınızı bozmayın. Başka bir akşam da buluşabiliriz."</p>

  <p>"Ne münasebet Sinan Bey. Siz o densize bakmayın. Çok sıkı fıkıyizdir, çok hoş bir kızdır, o da benim gibi dul... Genelde akşam yemeğine evime misafir çağırmadığımı bildiği için sizi... şey sandı... yani..."</p>

  <p>Sinan nasıl söylediğini bilmeden fısıldadı. "Yeni bir sevgili mi?"</p>

  <p>Sanki Melda'nın yanakları kızarmıştı. Mahcup bir edayla karşılık verdi. "Evet."</p>

  <p>Gülümseyen Sinan, "Keşke ona yaşımı söyleseydiniz," dedi. Aklınca espri yaptığını sanıyordu ama genç kadının verdiği cevap üzerine içini sıcak bir duygu kapladı.</p>

  <p>"Aman ne diyorsunuz siz. Asıl o zaman kuşkulanırdı."</p>

  <p>"Neden?"</p>

  <p>"Kocamla da aramda yirmi yaş fark vardı. Benim daima olgun ve beni çekip çevirecek dirayetli erkeklerden hoşlandığımı bilir. Galiba biraz zor bir kadınım, sevip bağlandığım erkeğe saygı da duymak isterim, her yönüyle benden üstün, saygı duyulacak biri olmasını isterim."</p>

  <p>Biraz daha cesaretlenen Sinan mırıldandı.</p>

  <p>"Ama ilk deneyiminiz başarılı olmamış sanırım."</p>

  <p>"Doğru. Ama o zaman çok gençtim ve inanın ne istediğimi tam olarak bilmiyordum. Evlilikte dengelerin sadece aşk ve para üzerine kurulduğunu sanıyordum."</p>

  <p>"Peki şimdi bu dengenin nasıl kurulduğunu düşünüyorsunuz?"</p>

  <p>"Tabii ki sevgi yine ön planda. Hayatıma girecek erkeğin beni şiddetle sevip âşık olmasını isterim ama asıl vazgeçilmez nokta karşılıklı saygıdır. Seveceğim erkeğe her zaman saygı duymalıyım."</p>

  <p>"Haklısınız," diye fısıldadı Sinan, dalgın bakışlarla kadını süzerken. "Tarafların birbirlerine saygı duymaları çok önemli. Ama sizce sadece saygı yeterli mi? Anlayış, hoşgörü, fedakârlık evliliği kurtarmaya yeterli mi sanıyorsunuz?"</p>

  <p>Melda hınzırca gülümsedi.</p>

  <p>"Bence yeterli. Ne demek istediğinizi sanırım anlıyorum. En azından geri kalanı Tanrının bir lütfü bana. Tanrı beni kusursuz yaratıp donatmış. Çok güzel ve çekici bir kadın olduğumu biliyorum. Şayet hayatıma girecek olan erkekten hoşlanırsam ona asla bir başka kadında bulamayacağı zevkleri verebilecek nitelikteyim."</p>

  <p>Birden Sinan'ı ateş bastı.</p>

  <p>Melda duygularını alenen açıklıyordu işte. Daha başka ne diyebilirdi ki? Olgun, kendisinden daha yaşlı, anlayışlı, sevecen ve saygın erkeklerden hoşlandığını söylememiş miydi?</p>

  <p>Genç kadının duygularından daha fazla kuşkulanmaya gerek yoktu. İkinci karşılaşmalarında daha fazla imada bulunacak değildi ya. Hadi, aptallık etme, toparlan artık, biraz cesur ve atak ol, bu kadar sünepelik yeter, diye söylendi içinden. Daha aktif davranmalıydı artık.</p>

  <p>Melda'nın güzel gözlerinin içine bakıp gülümsedi. Bir şeyler söylemesi gerektiğini biliyordu da ne diyeceğini kestiremiyordu. Ona iltifat etmenin, beğenisini açıklamanın tam sırasıydı. Her kadın iltifattan, komplimandan hoşlanırdı. Durakladı bir an, dudakları kımıldadı, bir şey söyleyecek gibi ağzı açıldı ama sesi çıkmadı, ağzından kelimeler dökülmedi. Melda ise fırsatı kaçırmamıştı.</p>

  <p>"Evet? Bana bir şey mi diyecektiniz?"</p>

  <p>"Şey..." diye fısıldadı, Sinan.</p>

  <p>"Çekinmeyin hocam, söyleyin."</p>

  <p>Sinan alı al, moru mor güçlükle mırıldandı.</p>

  <p>"Ben... galiba bu konuda çok yeteneksizim."</p>

  <p>"Hangi konuda?"</p>

  <p>"Duygularımı ifadede."</p>

  <p>Melda oturduğu yerde ona biraz daha yaklaştı, ince uzun ve bakımlı parmaklarını uzatıp Sinan'ın elini tuttu.</p>

  <p>"İşte, sizi müstesna yapan, diğer erkeklerden ayıran husus da bu ya," dedi.</p>

  <p>"Nasıl yani? Beceriksizliğim mi?"</p>

  <p>"Hayır. Sıkılganlığınız ve dürüstlüğünüz. Kaç erkek böyle bir vasatta kendisini beceriksizlikle suçlar ki? Sizi farklı kılan bu işte. Aklınızdan geçen her şeyi okuyabiliyorum. Benden çok hoşlanıyorsunuz, değil mi? Rahatlıkla söyleyebilirim, Sahaflar Çarşısı'nda beni ilk gördüğünüz andan itibaren yıldırımla çarpılmış gibi benim cezbeme kapıldınız. Doğru mu?"</p>

  <p>Sinan munis bir çocuk gibi başını salladı.</p>

  <p>"Evet, doğru. Bunu inkâr edemem."</p>

  <p>Melda, Sinan'ın elini bırakmadı ama kendini biraz geriye çekip gözlerinin içine bakmaya devam etti. Sonra yumuşacık bir sesle, "Sizden hoşlanmasam asla bu kapıdan içeriye giremezdiniz. Benim hayatımda uzun süredir bir erkek yok.</p>

  <p>Ben de sizden hoşlandım. Siz benim hayalimi süsleyen birisiniz."</p>

  <p>Kadının bu denli açık sözlü olması Sinan'ı daha da şaşırtmıştı Ne diyeceğini kestiremedi yine. "Fakat..." diye kekeledi.</p>

  <p>"Ne söyleyeceğinizi tahmin edebiliyorum. Hiç konuşmayın, vazgeçin ve her şeyi oluruna bırakın."</p>

  <p>Genç kadının parmakları uzanmış, Sinan'ın konuşmasını engellemek ister gibi dudaklarının üzerinde dolaşmaya başlamıştı. Bu sıcak dalgaya daha fazla tahammül edemeyen Sinan uzun ve bakımlı parmakları kavrayarak huşu ile öptü.</p>

  <p>Fakat tam o esnada dairenin başka bir odasında bir gümbürtü koptu. Evde başka kimse olmadığını sanan Sinan irkilmişti. "Bu da ne?" diye sordu. "Evde bir yardımcınız mı var?"</p>

  <p>Melda bir an sapsarı kesildi. Sesin nereden geldiğini çok iyi biliyordu. Fakat kendini çabuk toparladı, hatta gülmeyi de başardı.</p>

  <p>"Minnoş..." diye söylendi. "Yine bir şey kırmış olmalı."</p>

  <p>"O da kim? Kediniz mi?"</p>

  <p>"Evet, münasebetsiz kedim." Sonra gülümsemeye devam etti. "Güzel bir anımızı az da.ha berbat edecekti. Sakın kımıldama, ben şimdi onu dışarıya bırakıp gelirim."</p>

  <p>Melda ilk defa siz yerine sen diye hitap ediyordu. Üstelik bununla da yetinmemiş ayağa kalkarken eğilip dudaklarını hafifçe Sinan'ın dudaklarına değdirmişti.</p>

  <p>Genç kadın hızla yatak odasının yanındaki odaya girip her ihtimale karşı kapıyı ardından kilitledi. Gözleri büyük bir hiddet ve öfkeyle ayakta duran Cahit'e yönelmişti. Sesini kısarak tüm öfkesini bir anda adama kusuverdi.</p>

  <p>"Sersem! Ne yaptın? Az kalsın bir çuvaİ incirin içine ediyordun. Herif içerde biri mi var, diye sordu."</p>

  <p>Böyle hitap edilmeye alışık olmayan Cahit tam tepki göstermek üzereyken güçlükle kendisini frenledi. Kadın haklıydı; gerçekten de dikkatsizce ufak bir sehpaya çarpmış ve üzerindeki eski seramik bir vazonun yere düşüp kırılmasına neden olmuştu.</p>

  <p>"Üzgünüm," diye kekeledi. "Bir kaza oldu işte."</p>

  <p>"Ahmak!" diye homurdanan Melda, Sinan'ı daha fazla yalnız bırakmamak için fazla oyalanmadan dışarıya fırladı. Profesörün yanına gittiğinde derin bir nefes aldı. Hoca bıraktığı yerde, dudaklarına kondurduğu öpücüğün tesirinden kurtulamamış bir halde oturuyordu.</p>

  <p>Melda yemek boyunca gözlerini Sinan'dan ayırmamıştı. Yemeği denize bakan mutfakta, ufak bir masada yemişlerdi. Melda sanatkâr ruhu gerçekten gelişmiş bir kadındı; kiraladığı stüdyoyu kısa zamanda zevkli ve de fonksiyonel bir hâle çevirmeyi başarmış, küçücük mutfakta kusursuz ve romantik bir ortam yaratmıştı. Hele ışıkları söndürerek bir sürü mumlar sağladığı aydınlanma düpeni, etrafı en güzel ve pahalı restoranlardan daha çekici hâle getirmişti.</p>

  <p>Genç kadın o gece hayatı boyunca hiç tatmadığı bir huzursuzluğa kapılmış, bir an yaptığı işten tiksinir gibi olmuştu. Karşısındaki adam gereğinden fazla saf ve temizdi. Şimdi onu neden siyasete bulaştırmak istediklerini daha iyi anlıyordu. Ne yazık ki bazı kişiler veya meçhul sinsi odaklar, daha siyasete adımını atamadan, alçakça tuzaklarla şantaja baş vurup adamcağızı saf dışı bırakacaklardı. Bu gerçekten haksızlıktı.</p>

  <p>Siyaset, Melda'nın ilgi alanının çok dışındaydı. Yaklaşan seçimlerde kimin iktidara geleceği ya da başlayan siyasi mücadeleyi kimin kazanacağı umurunda değildi. Ha Ali olmuş ha Veli, onu hiç ilgilendirmiyordu. Ancak insanları tanımayı öğrenmişti, tanışalı çok kısa bir zaman olduğu halde Sinan'ın ruhunu okumayı başarmıştı. O gerçekten dürüst bir adamdı.</p>

  <p>Melda bir süre profesörü süzmeye devam etti.</p>

  <p>Böyle biriyle hayatında ilk defa karşılaşıyordu. İnanılır gibi değildi, ama iddiaya girişebilirdi ki, hoca karısını ilk defa aldatmaya kalkışıyordu bu gece. Sessizce onu bir daha inceledi; yaşı herhalde elliye yakın olmalıydı ama doğrusu kırk, kırk beşten fazla göstermiyordu. Son derece de yakışıklı ve havalı bir adamdı. Mevki sahibi, kültürlü ve ayrıca cana yakındı. Melda hiç tereddüt etmeden, Sinan'ın bu nitelikleriyle istese her kadını baştan çıkarabileceğini kabul ederdi. Ama adam bunu yapmamış, karısına, evliliğine hep sadık kalmıştı. Bunun en büyük kanıtı bu konuda gösterdiği acemilikti, hoşuna giden bir kadın karşısında nasıl konuşacağını bile şaşırıyordu.</p>

  <p>Aklından geçenleri değerlendirmeye çalışırken bocaladı Melda. Kendisine bu işi teklif eden Avukat Mahmut'un ne soysuz biri olduğunu bilirdi. Adam menfaati ve ihtirasları uğruna rahatlıkla her türlü pespayeliği yapardı. Sinan'a kurulan tuzak için ufak bir servet teklif etmişti kendisine. Müthiş bir çıkarı olmasa asla böyle bir işe kalkışmazdı.</p>

  <p>İçini daha şiddetli bir hüzün kapladı.</p>

  <p>Az sonra yemekten kalkacak yan odaya geçerek profesörle sevişmeye başlayacaklardı. Öteki odadaki o Cahit denen iğrenç, cani yüzlü adam da her şeyi kamerasıyla tespit edecekti. Melda bir anda isyanın eşiğine gelmişti. Durgunlaştı, ruhundaki bezginlik satha çıktı. Son anda planı uygulamaktan vazgeçerse çok büyük bir maddi kaybı olacaktı, ama zaten beynini kemiren başka endişeleri de vardı. Avukat Mahmut bunun asla olmayacağına dair teminat vermişti ama bu DVD kaydı şantajda kullanılmasından öte, bir şekilde basının eline geçerse kendi sonunu da getirebilirdi.</p>

  <p>Lanet olsun, diye geçirdi içinden. Bu işe kalkıştığı için bin pişmandı ve içinden yükselen bir ses hâlâ vazgeçebileceğini söylüyordu. Şarap Sinan'ı biraz daha rahatlatmış, çenesinin açılmasını sağlamıştı. Melda'nın dinlediğini sanarak tatlı tatlı konuşuyordu.</p>

  <p>Bu yaptığım aptallık, diye düşündü Melda, adamın yüzüne bakarken.</p>

  <p>Pek çok şeyi mahvedeceği duygusu yavaş yavaş beynini zorluyordu. Sinan Öktem'in yeniden şekillenmeye çalışan sol partilerin başına getirilmesinin önerildiğini gazetelerde okumuştu, tüm bilgisi bu kadardı. Birden aklı bir şeye takıldı. Acaba Mahmut Önder neden bu işe burnunu sokmaya kalkışmıştı? Şimdi avukatlık yapıyordu. Bir zamanlar onun da sol oartilerden birinin milletvekili olduğunu anımsadı ama hangi partiden olduğunu çıkaramadı. Siyasete bulaşanlar böyleydi zaten, bir türlü kendilerini bütünüyle siyasetten çekip soyutlayamazlardı. Acaba profesör de Mahmut'u tanıyor muydu? Sorup sormama konusunda tereddüde düştü, sonra dayanamayarak hocanın lafını kesip aniden sordu. Yaptığının patavatsızlık olduğunun farkındaydı ama umursamadı.</p>

  <p>"Mahmut Önder adlı bir avukat tanıyor musun?"</p>

  <p>Sinan şaşırarak yüzüne bakmıştı.</p>

  <p>"Mahmut mu dedin?</p>

  <p>"Evet."</p>

  <p>Profesör uzun saçlarını eliyle düzeltirken birkaç saniye düşündü.</p>

  <p>"Evet, galiba tanıyorum, ama tam olarak emin değilim. Soyadını birden çıkaramadım, senin söylediğine benziyordu. Beş sene kadar evvel kayınpederimin bir davasına bakan Mahmut isimli bir avukatla bir defa karşılaşmıştım, sanırım Mecidiyeköy'de yazıhanesi vardı. Sevimli bir adamdı."</p>

  <p>"Hayır, hayır..." diye söylendi Melda. "O olamaz. Sözünü ettiğim kişi Ankaralı bir avukat. Bir zamanlar milletvekilliği de yapmıştı."</p>

  <p>"Ankaralı mı? Öyleyse tanımam. Benimki sadece bir isim benzetmesi olmalı."</p>

  <p>Melda başını salladı. "Ben de öyle tahmin etmiştim zaten," diye mırıldandı. "Nereden tanıyacaksın.."</p>

  <p>"Neden sordun? Tanımam mı gerekiyordu?"</p>

  <p>"Yok, yok önemli de değil zaten."</p>

  <p>Melda aralarındaki konuşmaların Cahit'in bulunduğu odadan duyulmayacağını biliyordu ama yine de tedirgindi. Avukatın adının telaffuzu bile yaptığı anlaşmaya aykırıydı. Aslına bakılırsa genç kadın bir nöbet gibi ruhunu sarmaya başlayan bu nedamete anlam veremiyordu. Kesinlikle yufka yürekli biri sayılmazdı, yaşadığı olaylar nedeniyle özellikle de erkek milletine karşı acımasızdı, fakat ilk kez bir işe bulaştığına pişman olmuş gibiydi. Bakışlarını Sinan'a çevirip on tepeden tırnağa süzdü. Profesör, alıştığı erkeklere hiç benzemiyordu. Şimdiye kadar hayatına bir sürü erkek girip çıkmıştı ama hiçbirinden etkilenmemiş ve zamanı gelince de hepsine yüz çevirmeyi bilmişti. Profesör Öktem daha hayatına girmiş bile sayılmazdı, üstelik bir gecelik sevişme sonucunda külliyetli miktarda para kazanacaktı. Ruhunda filizlenen nedamet duygusunun hiçbir anlamı olamazdı. Saçmalıyorum, diye düşündü. Aklından geçenlerle boğuşurken Sinan'ın fısıltısıyla irkildi.</p>

  <p>"Bence önemli. Durup dururken bana o avukatı sormanın bir hikmeti olmalı. Yoksa senin için manevi değeri olan bir zat mı?"</p>

  <p>Melda elinde olmadan gülümsedi.</p>

  <p>Mahmut Önder ve onun manevi değeri!.. Bunu düşünmek bile komikti. Mahmut'un kişiliği ile manevi değer arasında bir bağ kurmak kırk yıl geçse aklına gelecek bir kavram değildi. Adam tanıdığı en adi insanlardan biriydi. Bütün yaşamını para ve menfaat üzerine kurmuş, karanlık biriydi. Bir seneden uzun bir süre onunla yaşamıştı ama şimdi o günleri düşündükçe midesi bulanıyordu.</p>

  <p>Şarabından bir yudum alırken gerçeği kabullendi.</p>

  <p>Her şeye rağmen benim yaptığım nedir, diye geçirdi içinden. Bunun başka ifadesi olamazdı. Ben de onun gibi para için her türlü pisliği yapıyorum, aramızda ne fark var sanki? Hafifmeşrep mizacını kabul ediyordu, cüretkâr ve cesurdu da, her zaman kurallara aldırmadan gönlünce yaşamayı istemiş ve bunu yapmıştı, ama kendisini asla modern ve sosyetik bir fahişe olarak görmezdi. Şimdiye kadar hiç para karşılığında bir erkekle yatağa girmemişti; birlikte olduğu erkekleri hep kendisi seçmişti ve bu ilişkiler en azından üç dört ay sürmütü. Bu süre içinde onlardan maddi istifadesi olmuşsa, bu onun vebali değildi. Hayatına giren tüm flörtlerini, kocası da buna dahil olmak üzere, mutluluğun doruklarına taşımıştı; pek tabiidir ki bunun bir karşılığı olacaktı. Zaten ailesinden gelen mal varlığı mevcuttu, o erkeklerden hoşlanmasa erkeklerin kahır ve kaprislerine asla katlanmazdı.</p>

  <p>Ama bu sefer durum farklı, diye düşündü. Durgunluğu gittikçe artıyordu. Bu kez sırf para uğruna pis bir işe girişmişti; hem de en olmayacak erkekle... Hayatına Sinan gibi bir erkek hiç girmemişti. İlmi, irfanı, hatta erişmeye çalıştığı siyasi mevkii hiç umurunda değildi, ama profesörün insan olarak sahip olduğu nitelikler fevkalâdeydi. Şimdiye kadar onun gibi biriyle hiç karşılaşmamıştı. Dürüst, çekingen, masum ve utangaçtı. Kısacası tertemiz bir adamdı. Bu kötülüğü ona yapamazdı..</p>

  <p>Birden iskemlesini itip masadan kalktı.</p>

  <p>Şaşıran Sinan ne olduğunu anlamak için saf saf yüzüne bakıyordu. Yüreği titreyen Melda ağzını açmadan mutfak penceresine doğru yürüdü. Dalgın bakışlarla karanlık Boğaz manzarasını seyre başladı. Az evvel, Sinan'a arkadaşım Ayşe'ydi dediği telefon aslında Mahmut'tan gelmişti. Ayşe diye bir arkadaşı bile yoktu.ıjSinsi avukat bu gece işin biteceğini sandığı için, meraka kapılmış, durumu Cahit'ten değil de Melda'nın ağzından işitmek istemişti.</p>

  <p>Kadının birden büründüğü ruh halinin farkına varan Sinan sordu.</p>

  <p>"Ne oldu? Seni rahatsız edecek bir şey mi söyledim? Gerildiğini görüyorum. Şayet bilmeden seni üzecek bir laf ettiysem özür dilerim."</p>

  <p>Aman Allahım, diye ürperdi Melda.</p>

  <p>Ne kadar da saf ve iyi niyetliydi. En ufak bir şey yapmadığı halde şimdi bir de özür diliyordu. Gözleri doldu genç kadının. Utanmasa ağlayabilirdi.</p>

  <p>"Yok bir şey," diye fısıldadı ama kararını vermişti o an. Ne olursa olsun, sonuçları neye varırsa varsın, onu bu iğrenç tuzağa düşürmeyecekti. Âdi bir siyasi entrika çevriliyordu ve kendisi de bu çarkın bir parçası haline getirilmişti. Eğer az sonra onu yatak odasına götürecek olursa sonunun başlangıcını çizmiş olacaktı.</p>

  <p>Melda başı cama dayalı, sırtı profesöre dönük öylece kaldı.</p>

  <p>Durumu, hazırladıkları tuzağı, alçakça oyunu, ona asla açıklayamazdı. Ondaki tuhaflığı hisseden Sinan yavaşça masadan kalkıp Melda'nın arkasına geçti. O an genç kadını kollarının arasına alıp ne olduğunu, neden birden durgunlaştığını öğrenmek için can atıyordu. Dayanamadı nihayet, uzanıp hafifçe omuzlarından kavradı, Melda'nın güzel yüzünü kendine çevirmek istedi. Ama genç kadın direnmiş, dönmek, göz göze gelmek istememişti.</p>

  <p>"Ne olduğunu bana söylemeyecek misin?" diye sordu.</p>

  <p>Ne söyleyebilir, bu rezaleti nasıl anlatabilirdi ki ona? Önce susmayı yeğledi. Zaten alıngan bir mizaca sahip olan bu hassas adam, belki istenmediğini sezip kendisi çeker giderdi. Sessiz kalmayı tercih etti Melda.</p>

  <p>Sinan'ın elleri şimdi omuzlarından kollarına doğru kaymaya başlamıştı, sonra uzanıp beline dolandı. Dudaklarını ensesi hizasında saçlarının arasına gömmüştü.</p>

  <p>Müşfik ve sevecen bir şekilde saçlarını boynunu öpüyordu. Melda titremeye başladı, hareketleri biraz acemice olabilirdi, ama asıl korkunç yanı tenine değen dudakların ruhunda yarattığı inanılmaz arzuydu. Genç kadın birden bunun salt bir cinsel uyarı olmadığını, kendisini asıl korkutan şeyin, senelerdir hissetmediği, âdeta unuttuğu, sevginin kıpırdanışları olduğunu fark etmişti. Bu başlangıcın sonu olamazdı ve Melda bedenindeki ürpertilerden korkuyordu açıkça.</p>

  <p>Arkasını dönmeden, "Git!" diye fısıldadı. "Lütfen git! Ve bir daha sakın buraya uğrama. Lütfen."</p>

  <p>Sinan'ın dudakları boynundan çekilmişti ama belini saran kolları hâlâ sımsıkı kavrıyordu onu. Melda'nın adamın sesindeki kırılganlığı hissetmemesi olanaksızdı.</p>

  <p>"Neden ama? Ne oldu da, birden gitmemi istiyorsun?"</p>

  <p>"Bana soru sorma. Hemen gitmen ikimiz için de en hayırlısı olacak."</p>

  <p>"Hiçbir şey anlamıyorum; az öncesine kadar..."</p>

  <p>"Lütfen dedim. Sana bir açıklama yapamam."</p>

  <p>Sinan, genç kadının belini saran kollarını yavaşça çözdü. Fakat yerinden kımıldayamamıştı. Serbest kalan Melda yavaş vavaş dönerek buğulanmış gözleriyle adamın yüzüne baktı. Yüreğinde bir şeylerin ezildiğini hissediyordu, lakin bunu kendisine bile açıklamaktan âcizdi. Sinan'ın fısıltı halindeki sözcükleri beyninde uğuldadı.</p>

  <p>"Avukat Mahmut, değil mi? Gönlündeki adam o..." İmkânı olsa, Aman Allahım, ne yanlış bir düşünce diye, haykıracaktı Melda. Ama Sinan'ın cümlesine denize düşenin yılana sarılması gibi sarıldı birden. Kalbinin buz kestiğini duyumsadı, fakat büyük bir cesaretle, "Evet," diye fısıldadı. "Mahmut'a âşığım. Yapamayacağım, sana ümit vermek istemiyorum."</p>

  <p>Sinan'ın yıkılışını görmek istemiyordu, gözlerini yumdu.</p>
</body>
</html>
