<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="">
<head>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />

  <title></title>
</head>

<body class="calibre">
  <p><br /></p>

  <h2 style="text-align: center;">1</h2>

  <p>Evvel zaman içinde, Delain adlı bir krallıkta, iki oğlu olan bir Kral yaşıyordu. Delain çok eski bir krallıktı. Yüzlerce, belki binlerce kral görmüştü. Aradan çok uzun zaman geçince, tarihçiler bile pek her şeyi hatırlayamaz zaten. İyi Roland adıyla anılan bu Kral, ülkeyi yönetmiş olan kralların en iyisi olmadığı gibi, en kötüsü de değildi. Kimseye pek fazla kötülük etmemeye çalışır, genellikle başarırdı. İyi işler yapmaya da çalışırdı, ama ne yazık ki bunda pek o kadar başarılı olamazdı. Sonuç olarak, vasat bir kral görünümü yansıtıyordu. Öldükten sonra uzun süre hatırlanıp hatırlanmayacağından pek emin değildi. Ölüm de her an çalabilirdi kapıyı. Yaşlanmıştı artık. Kalbi ikide bir tekliyordu. Belki bir yıllık, belki üç yıllık ömrü kalmıştı. Onu tanıyan, ya da kül rengi yüzüyle titreyen ellerini gören herkes, pek pek beş yıl içinde Needle'ın dibindeki sarayda yeni bir kralın tahta çıkacağından emindi... Bu işin beş yıl sürmesi bile tanrıların bir lütfü olurdu ancak. Bu yüzden ülkedeki herkes, en zengin baronla süslü metresinden, en yoksul çiftçiyle yamalı karısına kadar herkes, durmadan prensi düşünüyor, prensten söz ediyordu... Yani Roland'ın büyük oğlu Peter'den.</p>

  <p>Ama bir tek kişi vardı ki, o bambaşka şeyler düşünmekte, planlamakta, tasarlamaktaydı. Nasıl edip de tahta Roland'ın küçük oğlu Thomas'ı çıkarabileceğini hesaplayan bu kişi, kralın sihirbazı Flagg'dı.</p>

  <p><br /></p>

  <h2 id="ud2cef51a-4b57-403e-8c1d-a3dacacc964c" style="text-align: center;">2</h2>

  <p>Kral Roland ihtiyardı. Kendisi yetmiş yaşında olduğunu söylese de, kesinlikle.daha ihtiyardı. Ama oğullarının ikisi de gençti. Geç evlenmiş olmasının nedeni, daha önce karşısına hoşuna giden bir kadın çıkmamış olmasıydı. Bir neden daha vardı: Delain'in Ana Kraliçesi, yani Roland'ın annesi, herkese olduğu gibi Roland'ın gözüne de ölümsüzmüş gibi görünüyordu o sıralar... Kraliçenin kendi de inanıyordu zaten buna. Ülkeyi elli yıl boyunca yönettikten sonra, günün birinde çay içerken, bir haftadır kendisini enikonu rahatsız eden öksürüğünü dindirmek için ağzına bir limon dilimi atmıştı. O sırada bir soytarı Ana Kraliçeyi eğlendirmeye çalışıyordu. Özenle yapılmış beş kristal topu havaya ata ata gösteri yapmaktaydı. Tam kraliçe limon dilimini ağzına attığı sırada, soytarı cam toplardan birini yere düşürdü. Top, Doğu Salonu'nun taş zeminine çarpıp büyük bir gürültüyle tuzbuz oldu. Ana Kraliçe bu sesi duyunca şaşkınlıkla soluğunu içine çekti. Bu hareketiyle limon dilimini gırtlağına çekmiş oldu, çabucak boğularak öldü. Dört gün sonra Needle Sarayı'nda Roland'ın taç giyme töreni yapıldı. Soytarı o töreni göremedi. Needle'ın arkasındaki idam yerinde, celladın baltasıyla can vereli üç gün oluyordu çünkü.</p>

  <p>Veliahdı olmayan bir kral herkesi sinirli ederdi. Hele yaşı elliyse ve kafası kelleşmeye başlamışsa. Bu nedenle Roland'ın çabucak evlenip veliaht sahibi olması kendi yararınaydı. Yakın danışmanı Flagg da bunu ona her fırsatta hatırlatıyordu. Yaşı elliyi bulduğuna göre, bir kadının karnında çocuk oluşturabilme yıllarının pek fazla olmadığını da hatırlatıyordu. Hemen evlenmesini, hayallerindeki soylu kadına rastlama umudundan vazgeçmesini söylüyordu Flagg ona. Eğer hayalindeki kadın, bir erkeğin karşısına elli yaşına kadar çıkmamışsa, belki de hiç çıkmayacaktır, diyordu.</p>

  <p>Roland bu sözlerdeki gerçeği gördü, razı oldu. Razı olurken, o hortlak suratını sürekli olarak kukuletasının altına saklamaya çalışan Flagg'ın, aslında yüreğindeki en gizli sırrı bildiğinin pek farkında değildi. Kralın hayalindeki kadına rastlayamamış olması, kadınların onun hayalinde pek fazla yer almamasından ötürüydü. Kadınlar kaygı uyandırıyordu onun yüreğinde. Onların karnında çocuk oluşturan o olayın da pek yeri yoktu kralın hayallerinde. O da kaygılandırıyordu kralı.</p>

  <p>Ama yine de sihirbazın öğütlerindeki gerçeği görüyordu. Ana Kraliçe'nin cenazesinden altı hafta sonra krallık çok neşeli bir olayı kutlamaktaydı. Kral Roland, ilerde Peter’le Thomas'ın annesi olacak olan Sasha'yla evleniyordu.</p>

  <p>Roland, Delain'de kimsenin çok sevmediği, kimsenin nefret de etmediği bir tipti. Ama Sasha'yı herkes çok sevdi. İkinci oğlunu doğururken ölmesi bütün krallığı bir yıl bir gün süren kapkara bir yasa gömdü. Sasha, Flagg'ın krala gelin olarak önerdiği altı kadından biriydi. Roland bu kadınların hiçbirini tanımıyordu. Hepsi de aileleri ve mevkileri açısından benzer durumdaydılar. Hepsi soyluydu, ama hiçbirinde hanedan kanı yoktu. Hepsi sessiz, çekingen, hoş kadınlardı. Flagg krala öğütler verip kendisine rakip olacak birini önermiyordu elbette. Roland'ın Sasha'yı seçmesi, yarım düzine kadının arasında en sessiz ve en çekingen görüneni o olduğu içindi. Dolayısıyla kendisini en az korkutan o olacaktı herhalde. Böylece evlendiler. Sasha, çok küçük bir baronluk olan Batı Baronluğu'ndan gelmeydi. Evlendiği sırada on yedi yaşındaydı. Kraldan otuz üç yaş daha gençti. Düğün gecesinden önce hiçbir erkeği iç çamaşırsız görmüş değildi. O gece kocasının sümsük penisini görünce, "Nedir o, kocacığım?" diye sormuştu ilgiyle. Eğer bunu sormak için başka sözler seçmiş olsa, ya da aynı sözleri biraz farklı bir ses tonuyla söylemiş olsa, gecenin olayları tümüyle farklı olur, tarihin akışı da yön değiştirebilirdi. Flagg’ın kendisine daha bir saat önce içirdiği o iksire rağmen, Roland içine kapanabilir, karısından uzaklaşabilirdi. Ama Roland o soruyu soran karısını tam gerçekte olduğu gibi gördü o anda... Çok genç bir kız... Bebek yapma konusunda kendisinden bile daha az şey bilen bir genç kız... Dudaklarının, içine hiç kötülük karışmamış bir ifadeyle kıvrıldığını da görüyordu. O anda onu sevmeye başladı kral... Delain'de herkesin de seveceği gibi.</p>

  <p>"Kralın demiri o," dedi.</p>

  <p>Sasha kuşkulu bir sesle, "Pek de demire benzemiyor," diye mırıldandı.</p>

  <p>"Tavını bulmadı daha."</p>

  <p>"Ya! Tavı ne zaman peki?"</p>

  <p>Kral yatağa, onun yanına yatarken, "Eğer bana güvenirsen, sana birazdan gösteririm," dedi. "Onu aslında sen Batı Baronluğu'ndan yanında getirdin ama haberin yok."</p>

  <p><br /></p>

  <h2 id="u7e659e54-1bf5-40f2-ba23-30c1d5886f60" style="text-align: center;">3</h2>

  <p>Delain halkı Sasha'yı iyi yürekli olduğu için seviyordu. Büyük hastaneyi yaptıran, Kraliçe Sasha'ydı. Ayı avı bayramından ötürü gözyaşı döken de Kraliçe Sasha'ydı. Nitekim sonunda Kral Roland o geleneği yasaklamak zorunda kalmıştı. Havalar kurak gittiği yıl vergi almaması için Krala yalvaran da Kraliçe Sasha'ydı. Ulu Ağaç'ın yaprakları bile kurumuştu o yıl. Şimdi diyeceksiniz ki, Flagg hiç kraliçeye karşı komplo kurmuyor muydu? Başlangıçta kurmuyordu. Bunlar önemsiz konulardı ona göre. Kendisi gerçek bir sihirbaz olduğu, yüzlerce yıl yaşamış olduğu için, önemsiz ve küçük buluyordu böyle konuları.</p>

  <p>Vergi almama işini bile önemsemedi, ona da razı oldu. Razı oluşunun nedeni, önceki yıl Delain donanmasının Andua korsanlarını yenip dağıtmış olmasıydı. Yüz yıldır Delain'in güney kesimlerini kasıp kavurmuştu Andua korsanları. Şimdi artık korsan reisinin başı bir mızrağın tepesinde, saray duvarlarının dışında gelip geçene sırıtıyor, Delain hazinesi de o yağmadan gelenlerle tıka basa dolu bulunuyordu. Önemli konularda, devlet işleriyle ilgili konularda, Kral yine yalnızca Flagg’ın sözünü dinlerdi. Bu yüzden aldırış etmemişti Flagg olup bitenlere. Başlangıçta o da mutluydu.</p>

  <p><br /></p>

  <h2 id="u51a48158-3e64-433d-bd10-c68fd710ca56" style="text-align: center;">4</h2>

  <p>Roland gerçi zamanla karısını sevmeyi öğrendi ama, pek çok erkeğin tatlı bulduğu o faaliyeti, hani en aşağı aşçı yamağını da, en yüce tahtın varisini de yaratan o faaliyeti hiçbir zaman sevemedi. Sasha'yla ikisi ayrı yatak odalarında yatıyorlardı. Kral karısını pek sık ziyaret etmiyordu. Ziyaretler yılda beş altı kereden fazla değildi. Bunların bazısında demir tavını bulmuyordu... Hem de Flagg'ın giderek gücünü arttıran iksirlerine, Sasha'nın hiç şaşmayan tatlılığına rağmen. Bununla birlikte, evliliklerinin dördüncü yılında Peter annesinin yatağında oluştu. O gece Roland, Flagg'ın o yeşil, köpüren iksirine de ihtiyaç duymamıştı. İksir her seferinde kafasını biraz garip hissetmesine yol açıyor, Kral delirdiğini sanıyordu zaten. O gün adamlarından on ikisiyle birlikte 'Koruma' bölgesinde ava çıkmıştı. Roland'ın en sevdiği şeydi av. Ormanın kokusu, havanın o keskinliği, boru sesleri, omzundaki yayın ağırlığı harikaydı. Delain'de barut da bilinmekteydi ama, pek seyrek kullanılıyordu. Avı delikli boruyla vurmak zaten aşağılık ve iğrenç bir uygulama sayılıyordu.</p>

  <p>Odaya geldiğinde, Sasha'yı yatakta kitap okur bulmuştu. Kralın gözleri alev alev, sakallı çehresi ışıl ısıldı. Sasha kitabını göğsüne koydu, kocasının anlattıklarını dikkatle dinledi konuşurken. Elleri durmadan kıpırdıyordu Kralın. Hikâyenin sonuna doğru, yayım nasıl gerdiğini, babasından kalma Sivri Çekiç adlı oku nasıl fırlattığını gösterebilmek için hafif geri çekilince Sasha güldü, ellerini çırptı, kocasının kalbini tümüyle kazandı.</p>

  <p>Kralın 'Koruma' bölgesi, avlana avlana pek kelleşmişti. Modern çağlara gelinceye kadar, insan orada bol sayıda iri geyiğe rastlayamaz olmuştu. Hatırlanabilen zaman içinde, orada ejderha gören ise hiç yoktu. O ormanda böyle mitoloji hayvanlarının hâlâ bulunabileceğini söyleseniz, çoğu kimseler gülerdi. Ama o gün güneşin batmasından bir saat önce Roland'ın grubu, tam dönmek üzereyken, işte öyle bir ejderha bulmuşlardı... ya da ejderha onları bulmuştu.</p>

  <p>Ejderha çalıların arasından hızla çıktığında vücudunun kabuklan yeşilimsi bakır renginde parlıyor, kenarlarında sümüklerin kuruduğu burun deliklerinden dumanlar çıkıyordu. Pek küçük bir ejderha da sayılmazdı yani. İlk deri değiştirme dönemine yaklaşmış bir erkekti. Av grubunun üyeleri sersemlemiş, ne yaya bir ok sürebilmiş, hattâ ne de kıpırdayabilmişlerdi.</p>

  <p>Hayvan avcılara bir baktı, normal zamanda yeşil olan gözleri sararmıştı, kanatlarını hafifçe çırptı. Uçup kaçması diye bir şey söz konusu değildi. Kanatlarının onu taşıyacak kadar güçlenmesi için aradan daha bir elli yıl geçmesi, bu arada belki iki kere deri değiştirmesi gerekirdi. Ama bebek ejderhaların kanadını vücuduna yapışık tutan, onon iki yaşında kopup düşen o zar yoktu artık. Bir tek kanat çırpışının yarattığı rüzgâr, baş avcının eğerden yere yuvarlanmasına, borazanının elinden uçmasına yol açmıştı.</p>

  <p>Grupta sersemleyip hareket yeteneğini kaybetmeyen tek kişi Roland'dı. Gerçi öğünmüş olmamak için Sasha'ya söylemiyordu ama, bundan sonraki bir hareketinde gerçek anlamda kahramanlık ve sportmenlik izleri gizliydi. Eğer Roland zamanında harekete geçmemiş olsa, tüm grubu soluğuyla haşlar, kızartma yapardı o ejderha. Roland atını birkaç adım öne sürmüş, okunu fırlatıvermişti. Ok dosdoğru hedefe uçmuş, ejderhanın boğazının hemen altındaki o yumuşak çukura saplanmıştı. Hayvan alev püskürtebilmek için gerekli havayı oradan alırdı. Son alevlerini fışkırtarak hemen devrildi, çevredeki çalıları tutuşturuverdi. Avcılar alevleri çabucak söndürdüler. Birazını suyla, birazını birayla, birazını da üzerine işeyerek. Ama şimdi düşünüyorum da... sidiklerinin de çoğu biraydı zaten. Çünkü Roland ava çıktı mı, yanına çok bol bira alır, dağıtırken hasislik de etmezdi.</p>

  <p>Yangın beş dakika içinde söndürüldü, ejderhanın karnı da onbeş dakika dolmadan yarılıp boşaltıldı. İşkembesi çıkarılıp toprağın üzerine konulurken, hayvanın burnuna bir çaydanlık tutsanız fokur fokur kaynardı. Kanlan damlayan dokuz odacıklı kalbi büyük bir tören havası içinde Roland'a götürüldü. Roland geleneğe uyarak o kalbi çiğ çiğ yedi, çok da beğendi. Tek üzüldüğü ömründe bundan bir kere daha yiyemeyeceğinden hemen hemen emin olmasıydı.</p>

  <p>Belki o gece bu kadar güçlü olmasını yediği ejderha yüreği sağlamıştı. Belki sebep yalnızca avdan duyduğu sevinç, ya da başkaları aptala döndüğü sırada kendisinin çabucak ve soğukkanlı biçimde harekete geçmiş olmasından gelen gururdu. Budala gibi eğerlerinin üzerinde oturakalmıştı avcılar....Bir tek baş avcı hariç tabii. O da budala gibi sırtüstü yatar durumdaydı. Hangi nedenle olursa olsun, Sasha ellerini çırpıp, "Yaşa, benim cesur kocacığım!" diye bağırınca Roland yatağa sıçrayıverdi. Sasha onu gözleri iri iri açılmış, yüzünde kocasının zaferini yansıtan bir gülümsemeyle karşıladı. O gece Roland karısını ilk defa ayık olarak kucaklamanın zevkini tattı. Dokuz ay sonra (ejderhanın kalbinin her odacığı için bir ay) Peter yine aynı yatakta dünyaya geldi, tüm krallık bayram etti. Artık tahtın bir varisi de vardı.</p>

  <p><br /></p>

  <h2 id="uaa1ec3de-f4dc-44ba-b497-11ec54f1e81e" style="text-align: center;">5</h2>

  <p>Şimdi siz sanırsınız ki (tabii eğer bu konuda düşünme zahmetine katlandıysanız) Peter’in doğumundan sonra Roland herhalde artık Flagg’ın iksirini içmekten vazgeçmiştir. Ama öyle olmadı, iksiri hâlâ arada sırada içmeye devam ediyordu. Sasha'yı çok sevdiği, onu memnun etmek istediği için yapıyordu bunu. Dünyanın bazı taraflarında insanlar yalnız erkeklerin seksten zevk aldığını varsayar, kadınları rahat bırakırsanız daha hoşlarına gideceğine inanırlar. Ama Delain halkının böyle acayip saplantıları yoktu. Dünyanın en hoş yaratıklarını oluşturan faaliyetten kadınların da normal bir zevk aldığını varsayarlardı. Roland karısına bu konuda gerekli dikkati yöneltmediğinin farkındaydı. Yine de elinden geleni yapmakta kararlıydı... Flagg'in iksirini içmek zorunda kalsa bile. Roland'ın kraliçeyi ziyarete ne kadar seyrek gittiğini bilen tek kişi de Flagg'dı.</p>

  <p>Peter'in doğumundan dört yıl kadar sonraki yılbaşı günü Delain'de müthiş bir tipi başladı. O sıra yaşayanların belleğinde bundan büyük tipi; bir teki hariç, hiç olmamıştı. O eski tipiyi zaten size daha sonra anlatacağım.</p>

  <p>Flagg kendinin bile anlamadığı bir içgüdüyle o gün krala iki kat sert bir iksir karıştırıp hazırladı. Belki de rüzgârın getirdiği bir şey zorlamıştı onu böyle yapmaya. Normal zamanda Roland onu tadınca yüzünü buruşturur, belki de bir kenara bırakıverirdi. Ama fırtınanın heyecanı, yılbaşı partisinin pek neşeli geçmesine yol açmıştı. Roland da iyice sarhoştu. Şöminedeki ateş ejderhanın ölürken burnundan çıkardığı alevleri hatırlatıyordu. Nice kere, getirilip duvara asılmış olan ejderha kafasına kadeh kaldırmıştı. Yeşil iksiri de bu yüzden bir dikişte içip bitirdi, hemen ardından içini kötü bir şehvet duygusu bürüdü. Hemen yemek salonundan çıkıp Sasha'yı ziyaret etti. Onu sevmeye çalışırken canını da acıttı.</p>

  <p>Sasha hıçkırarak, "Lütfen, kocacığım!" diye bağırdı.</p>

  <p>"Özür dilerim," dedi Roland. "Koc..." Kelimenin ortasında derin bir uykuya daldı, yirmi saat boyunca da uyanmadı. Sasha onun soluğunun o gece nasıl garip koktuğunu hiç unutamadı. Çürümüş et gibi, ölüm kokusu gibiydi. Ne yedi acaba... ne içti, diye merak etti kadın.</p>

  <p>Roland bir daha Flagg'in iksirine elini bile sürmedi. Ama Flagg yine de çok memnundu. Dokuz ay sonra Sasha ikinci oğlu olan Thomas'ı doğurdu, doğururken de öldü. Böyle şeyler olağan şeylerdi tabii. Herkes üzülüyor ama hiç kimse pek şaşırmıyordu. Olup biteni bildiklerine inanıyorlardı. Ama Sasha'nın ölüm nedenini koca krallıkta tek bilenler, Anna Crookbrows adlı ebe ile kralın sihirbazı Flagg'dı. Sasha'nın her şeye burnunu sokması karşısında, sonunda sabrı tükenivermişti Flagg'in.</p>

  <p><br /></p>

  <h2 id="u66c31ef8-bf92-4d36-83ed-35611d25f771" style="text-align: center;">6</h2>

  <p>Annesi öldüğünde Peter henüz beş yaşındaydı ama yine de annesini hiç unutmadı, hep sevgiyle hatırladı. Onu tatlı, şefkatli, sevgi dolu, merhametli bir insan olarak tanıyordu. Yine de, beş yaş epey genç bir yaş olduğundan, anılarının çoğu o kadar da net değildi. Yalnız bir tanesi netti çocuğun zihninde... bir keresinde annesi sitem etmişti ona. Çok sonraları o sitem büyük önem kazanmıştı Peter'in hayatında. Konu peçeteyle ilgiliydi.</p>

  <p>Her yıl beşinci ayın birinde sarayda bir şölen verilir, ilkbahar ekimleri kutlanırdı. Peter beş yaşına geldiğinde, onun da ilk defa olarak katılmasına izin verildi. Gelenek gereği, Roland masanın başında oturacak, veliaht prensi sağına alacaktı. Kraliçe ise masanın öbür başına oturmak zorundaydı. Böyle olunca, Peter doğal olarak yemek boyunca annesinden uzakta kalacak demekti. Bu yüzden Sasha ona önceden bol bol öğütler verdi, nasıl davranacağını öğretti. Oğlunun terbiyeli ve nazik görünmesini istiyordu. Yemek süresince tek başına oturacak demekti çocuk... babasının nezaketle, görgüyle hiçbir ilişkisi yoktu çünkü.</p>

  <p>Belki bazılarınız, Peter'i her alanda eğitme görevinin neden Sasha'ya düştüğünü merak etmişsinizdir. Mürebbiyeleri yok muydu bu çocuğun? (Aslında iki tane vardı.) Sırf prense hizmet etmek üzere tutulmuş hizmetçiler yok muydu? (Taburlar dolusu vardı) Ama mesele bu insanların Peter'e bakmasını sağlamak değil, onları Peter'den uzak tutabilmekti. Sasha oğlunu mümkün olduğu ölçüde kendi istediği gibi büyütmek istiyordu. Oğlunun nasıl büyütülmesi gerektiği konusunda çok kesin görüşleri vardı. Onu çok seviyor, sırf bencil nedenlerle bile hep onun yanında olmayı istiyordu. Ama aynı zamanda, Peter'in yetiştirilmesi konusunda kendisine derin ve ciddi bir sorumluluk düştüğünün farkındaydı. Günün birinde kral olacaktı bu küçük çocuk. Her şeyden çok da, onun iyi bir insan olmasını istiyordu Sasha. İyi bir çocuk, iyi bir kral da olur, diye düşünmekteydi.</p>

  <p>Kralın salonlarında verilen büyük şölenler pek derlitoplu geçmezdi. Dadıların çoğu da, böyle zamanlarda çocuğun masada nasıl davrandığına aldırış etmezlerdi."Nasılsa Kral olacak o!" derlerdi kendilerinden onu eleştirip hareketlerini düzeltmeleri istenince. "Etin sosunu masaya dökse ne olur ki? Çenesinden yakasına salça akıtsa, hatta o yakaya ellerini süse ne olur? Eskiden Kral Alan bazen tabağına kusmaz mıydı? Sonra da soytarıyı çağırıp, 'İç bakalım şu güzel çorbayı,' demez miydi? Kral John sık sık balıkların başlarını ısırmaz mıydı? Gövdelerini de servis yapan kızların yakalarından içeri atmaz mıydı? Nasılsa bu şölen de hepsi gibi sona ermeyecek mi? Davetliler yemekleri tabaklarından alıp birbirine fırlatmayacaklar mı er geç?"</p>

  <p>Sasha bu yüzden Peter'e her şeyi dikkatle öğretti, sofrada onu her an izledi. Daha sonra, çocuk uyumak üzere yatağa yattığında, annesi konuştu onunla.</p>

  <p>İyi bir anne olduğu için önce ona sofradaki davranışlarıyla ilgili sevgi dolu iltifatlar etti. Gerçekten de, çocuğun genel davranışı örnek sayılabilecek nitelikte olmuştu. Ama yaptığı hataları kendisi düzeltmezse kimsenin düzeltmeyeceğini biliyordu Sasha. Onu da hemen, şu birkaç yıl içinde, çocuk annesine tapma dönemindeyken yapmalıydı. Bu yüzden, iltifatlarını bitirince "Bir tek yanlış hareket yaptın, Peter," dedi. "Onu bir daha yaptığını görmek istemiyorum."</p>

  <p>Peter yatağından o iri lacivert gözleriyle annesine bakıyordu.</p>

  <p>"Neydi o, anne?" diye sordu.</p>

  <p>"Peçeteni kullanmadın," dedi annesi. "Onu tabağının yanında öylece, katlanmış durumda bıraktın. Ben baktıkça üzüldüm buna. Kızarmış pilici ellerinle yedin, iyi ettin, çünkü tüm erkekler öyle yiyor. Ama pilici elinden bıraktığın zaman parmaklarını gömleğine şildin. Bu hiç doğru bir şey değil."</p>

  <p>"Ama... Babam da.. Bay Flagg de... öteki soylular da..." "Bırak şu Flagg'ı! Delain'in öbür soylularını da bırak!" Sasha öyle bağırmıştı ki, Peter yatağında büzülür gibi oldu. Annesinin yanaklarının böylesine kızarmasına sebep olduğu için kendinden utanıyordu. "Baban ne yaparsa doğrudur, çünkü o Kral. Sen Kral olunca, sen de her zaman haklı olacaksın. Ama Flagg hiç de Kral değil. Olmayı ne kadar isterse istesin, yine de değil. Soylularda Kral değiller. Sen de henüz değilsin. Yalnızca görgü kurallarını unutan küçük bir çocuksun."</p>

  <p>Oğlunun korktuğunu farkedince gülümsedi, elini onun alnına dayadı.</p>

  <p>"Sakin ol, Peter," dedi. "Bu çok küçük bir şey. Ama yine de önemli... çünkü zamanı gelince sen de Kral olacaksın. Haydi koş da, karatahtanı getir."</p>

  <p>"Ama şimdi yatma zamanı..."</p>

  <p>"Bırak yatma zamanını da! Yatma zamanı bekleyebilir. Getir tahtanı."</p>

  <p>Peter fırlayıp tahtayı almaya koştu.</p>

  <p>Sasha tahtanın kenarına asılı tebeşiri eline aldı, özenle üç harf yazdı. "Bunu okuyabiliyor musun, Peter?"</p>

  <p>Çocuk başını evet anlamında salladı. Büyük harflerin çoğunu tanıdığı halde, okuyabildiği kelimelerin sayısı birkaç taneyi geçmiyordu. Bu kelime de onlardan biriydi. "Burada GOD yazılı," dedi.</p>

  <p>"Evet, doğru. Şimdi bunu tersinden yaz, bakalım ne çıkacak."</p>

  <p>"Tersinden mi?" dedi Peter kuşkulu bir sesle.</p>

  <p>"Evet, öyle."</p>

  <p>Peter yazdı. Harfleri annesinin yazısının bir satır altında, eğri büğrü belirdi. Çocuk yine bildiği bir kelimeyle karşılaşınca şaşırmıştı.</p>

  <p>"DOG! Anne! DOĞ diyor burada!"</p>

  <p>"Evet, DOG diyor." Annenin sesindeki hüzün, Peter'in heyecanını hemen söndürdü. Kadın parmağını bir kelimeden öbürüne kaydırarak, "İşte bunlar insan yaratılışının iki yanıdır," dedi. "Bunları asla unutma, çünkü günün birinde Kral olacaksın sen. Krallar büyürler, uzun boylu olurlar... dokuzuncu deri değişimine gelmiş ejderhalar kadar büyük olurlar."</p>

  <p>"Ama babam büyük de değil, uzun boylu da değil," diye itiraz etti Peter. Roland gerçekten de hem kısa, hem de çarpık bacaklıydı. Ayrıca içtiği biralar, yediği yemekler nedeniyle kocaman bir de göbeği vardı.</p>

  <p>Sasha gülümsedi.</p>

  <p>"Büyük ama," dedi. "Krallar görünmeyen biçimlerde büyürler, Peter. Ve bu bir anda olur. Needle Sarayı'nda ellerine asayı aldıkları anda, taç başlarına konduğu anda olur!"</p>

  <p>"Büyürler mi?" Peter'in gözleri iri iri açılmıştı. Konunun sofrada peçetesini kullanmamasından epey uzaklaştığının farkındaydı. Ama o tatsız konunun arada kaynadığına pek üzülmüyordu, çünkü bu yeni konu çok daha ilginçti. Hem bir daha peçetesini kullanmayı unutmamaya zaten kendi kendine söz vermişti... eğer annesi için önemliyse, kendisi için de önemli demekti.</p>

  <p>"Büyürler tabii. Krallar koskocaman olurlar. Ve işte o zaman özellikle dikkatli olmaları gerekir. Çünkü büyük bir insan, gezmeye çıktığı zaman, bulunduğu yere döndüğü zaman, ya da yanlış bir yere oturduğu zaman bile farkında olmadan daha küçük insanları ezebilir. Kötü Krallar böyle şeyleri sık sık yaparlar. Sanıyorum iyi Krallar bile bunu yapmaktan her zaman kaçınamazlar."</p>

  <p>"Galiba anlayamıyorum..."</p>

  <p>"Öyleyse biraz daha dinle." Sasha parmağıyla karatahtaya vurdu. "Din adamlarımız diyorlar ki, bizim yaratılışımızın birazı Tanrı, birazı da Ayağıyarık'mış. Ayağıyarık kim, biliyor musun, Peter?"</p>

  <p>"Şeytan."</p>

  <p>"Evet. Ama uydurma masalların dışındaki şeytanların sayısı aslında pek azdır, Peter. Kötü insanlar şeytandan çok köpek gibidirler. Köpekler dost hayvanlardır ama, aptaldırlar, bilirsin. Kadınlarla erkekler de sarhoş oldukları zaman genellikle öyle olurlar. Köpekler heyecanlandıkları zaman, akılları karıştığı zaman, ısırmaya kalkarlar. İnsanlar da heyecanlanınca, ya da akılları karışınca, dövüşmeye kalkarlar. Köpekler çok iyi ev hayvanıdır, çünkü sadıktır. Ama bir insan yalnızca ev hayvanı gibiyse, bence o insan kötü bir insandır. Köpekler cesur olabilir... ama korkak da olabilir. Karanlıkta ulurlar, kuyruklarını bacaklarının arasına kıstırıp kaçarlar. Köpek, sahibinin elini yalayacaksa, sahibi iyi insansa da yalar, kötü insansa da yalar. Çünkü köpekler iyiyle kötünün arasındaki farkı bilmezler. Köpekler çer çöp yer, midesinin almadığım kusar, sonra gidip yenisini yer."</p>

  <p>Bir an sustu. Belki de aşağıdaki şölen salonunda şu sıra neler olduğunu düşünüyordu. Belki kadınlarla erkekler iyi niyetli sarhoş kahkahalar atıyorlar, birbirine yiyecek fırlatıyorlar, sonra yan dönüp sandalyelerinin yanına, yere kusuyorlardı. Roland da onlar gibiydi. Bazen kocasına baktıkça üzülüyordu Sasha. Ama onu suçlamıyor, başının etini de yemiyordu. O da öyle bir insandı işte. Belki karısını memnun etmek için değişeceğine söz verirdi, hatta kendini zorlayıp değişebilirdi bile... ama ondan sonra bir daha aynı adam olamazdı. "Sana söylediklerimi anlıyor musun, Peter?" Çocuk başını sallayarak anladığını belli etti.</p>

  <p>"Güzel! Şimdi söyle bakalım bana." Oğluna doğru eğildi. "Köpekler peçete kullanır mı?"</p>

  <p>Peter kendini küçük düşmüş hissedip utanarak yüzünü yere eğdi, tahtanın çerçevesine baktı, başını iki yana salladı. Demek konu kendi sandığı kadar da sapmamıştı. Akşam çok yoğun geçtiği için, ya da kendisi çok yorgun olduğu için, gözlerine yaşlar doldu, yanaklarından aşağıya süzülmeye başladı. Çocuk hıçkırma isteğini gemlemeye uğraştı, hıçkırıklarını göğsüne hapsetti. Sasha bunu görünce hayranlık duydu.</p>

  <p>"Bir peçete uğruna ağlama, sevgili yavrum," dedi. "Niyetim bu değildi." Kocaman hamile göbeğiyle ayağa kalktı. Thomas'ın doğumu artık iyice yaklaşmıştı. "Onun dışında davranışın örnek bir davranıştı," dedi oğluna. "Bu krallıktaki hangi anne olsa, genç oğlunun bunun yarısı kadar iyi davranmasından gurur duyardı. Yüreğim sana olan hayranlığımla dolu. Sana bunları söyleyişimin tek nedeni, bir prensin annesi oluşum. Bu bazen zor gelir ama, değiştirilemez. Aslında değiştirebilsem de istemezdim. Ama unutma ki, günün birinde hayatlarımız senin hareketlerine bağlı olacaktır. Uyurken gördüğün rüyalara bağlı hayatlar bile olacaktır. Gerçi kimsenin hayatı, sofrada peçete kullanıp kullanmamana bağlı olmayacak gibi görünür ama... o bile olabilir. Olabilir. Zaman zaman hayatlar daha az, daha önemsiz şeylere bile bağlı olmuştur. Tek istediğim, ne yapıyor olursan ol, yaratılışının uygar yanını hatırlamaya çalış. İyi yanını... Tanrısal yanını. Bunu her zaman yapacağına söz verir misin Peter?"</p>

  <p>"Söz veriyorum."</p>

  <p>"O halde mesele yok." Oğlunu hafifçe öptü. "Bereket versin ben de gencim, sen de. Bu konulan daha birçok kere konuşacağız. Sen büyüyüp daha iyi anlamaya başladığın zaman da konuşacağız."</p>

  <p>Bir daha konuşamadılar... ama Peter o gün aldığı dersi asla unutmadı. Peçetesini her zaman kullandı. Çevresindekiler kullanmasa bile.</p>

  <p><br /></p>

  <h2 id="u6ffe3da2-88fc-41fa-bdeb-5a76e7033927" style="text-align: center;">7</h2>

  <p>Derken Sasha öldü.</p>

  <p>Bu hikâyede zaten artık pek fazla rolü de kalmıyor. Ama onun hakkında bilmeniz gereken bir şey daha var, o da, Sasha'nın bebekevi. Çok büyük ve çok güzel bir bebekevi vardı Sasha'nın. Hemen hemen minyatür bir şatoya benziyordu. Evlilik zamanı geldiğinde, Sasha elinden geldiği kadar neşeli olmaya çalıştıysa da, Batı Baronluğu'nda, doğup büyüdüğü yerde tanımış olduğu herkesi ve her şeyi bırakıp gitmek ona çok hüzün veriyordu. Biraz sinirliydi bu yüzden. Annesine, "Daha önce hiç evlenmedim. Hoşlanacak mıyım, bilemiyorum," demişti.</p>

  <p>Ama geride bıraktığı çocukluk anıları arasında en çok özlediği, küçüklüğünden beri hep oynadığı bebekeviydi.</p>

  <p>Aslında iyi bir insan olan Roland her nasılsa bunu öğrendi. Evleneceği kız konusunda o da epey ürkekti (ne de olsa, o da hiç evlenmemişti daha önce). Ama yine de zaman ayırıp, ülkenin en becerikli ustası Quentin Ellender'e yeni karısı için bir bebekevi ısmarladı. "Dünyadaki en büyük ve en güzel bebekevini yap bana," dedi ustaya. "Karımın ona bakınca, eski bebekevini hemen unutmasını istiyorum."</p>

  <p>Herhalde siz de takdir ederseniz, eğer Roland bunu ciddi .söylüyorsa büyük bir budalalık ediyordu. Hiç kimse kendisini çocukken mutlu etmiş bir oyuncağı unutamaz. Yerine daha güzeli gelse de unutamaz. Sasha da eski bebekevini hiç unutmadı. Ama yenisini de çok beğendi. Beğenmemek için insanın büsbütün aptal olması gerekirdi zaten. Evi görenler, onun Quentin Ellender'in en büyük eseri olduğuna karar verdiler. Belki gerçekten de öyleydi.</p>

  <p>Minyatür bir yazlık evdi. Sasha'nın Batı Baronluğu'nda annesi ve babasıyla oturduğu eve pek benziyordu. İçindeki her şey küçücüktü. Ama öyle ustalıkla yapılmıştı ki, insan bunların gerçekten çalışabileceğine yemin etmeye hazır olurdu... Nitekim pek çoğu da gerçekten çalışıyordu.</p>

  <p>Örneğin ocak... ocak enikonu ısınıyor, hattâ minik yiyecek porsiyonlarını pişirebiliyordu. İçine kibrit kutusundan büyük olmayan bir kömür parçası koydunuz mu, bütün gün yanıyordu. Elinizi mutfağa uzatır, koca parmağınızla o ocağa dokunursanız, fena halde yanıyordu parmağınız. Su akıtan musluklar, sifonu çekilen tuvaletler yoktu bu evde... çünkü Delain krallığında böyle şeyler bilinmiyordu...Zaten bugün de hâla bilinmiyor; ama dikkatli davranırsanız küçük parmağınız boyundaki bir el tulumbasından pekâla su çekebiliyordunuz. Evde bir dikiş odası vardı. O odada gerçekten çalışan iplik dokuyan bir de küçük tezgâh vardı. Salondaki piyanonun tuşlarına kürdanla dokunursanız, bir ezgiyi çalabilirdiniz. Bebekevini her gören bunun bir mucize olduğunu söylüyor, bu işte mutlaka Flagg'in de parmağı vardır, diyordu. Flagg bu söylentileri duyunca yalnızca gülümsemekle yetinmekte, hiç konuşmamaktaydı. Aslında onun bebekeviyle hiçbir ilişkisi yoktu... hatta bu işi budalaca bir oyun sayıyordu. Ama insanın büyük diye tanınmak için durmadan iddialarda bulunması, herkese kendisinin ne kadar harika olduğunu söylemesi şart değildi ve Flagg da bunu çok iyi bilirdi. Bazen susmak ve bilge görünmek de yeterdi bu iş için.</p>

  <p>Sasha'nın bebekevinde gerçek Kaşamin halılar, gerçek kadife perdeler, gerçek porselen tabaklar vardı. Buzhane her şeyi gerçekten soğuk tutuyordu. Pençeler camlı, kapılar renkli fenerliydi.</p>

  <p>Sözün kısası, bu ev her çocuğun rüyasına girebilecek en harika bebekeviydi. Düğünde bebekevinin örtüsü açılınca Sasha sevinçle ellerini çırpmış, kocasına teşekkür etmişti. Sonradan Ellender'in dükkânına gitmiş, ona teşekkür ederken ustayı bir de reveransla selâmlamıştı. O tarihlerde hiç kimse böyle bir şey yapmazdı. Kraliçelerin sanatçı ustalara reverans yaptığı nerede görülmüştü? Roland bu işe pek sevinmiş, bebekevini yaparken gözleri iyice bozulan Ellender de olağanüstü duygulanmıştı.</p>

  <p>Ama bu ev yine de Sasha'ya evinde bıraktığı bebekevini unutturmuş değildi. Oysa eski ev bununla karşılaştırıldığında, son derece sıradan bir oyuncaktı. Sasha yağmurlu öğle sonlarını yeni evle oynayarak geçirmeye başladı. Eşyaların yerini değiştiriyor, ocağı yakıyor, bacadan dumanların çıkışını seyrediyor, içerde çay sofrası kurulduğunu, ya da Kraliçeye yemek daveti verildiğini hayal ediyordu. Eskiden de böyle yapardı. Ama eskisi daha zevkliydi. Bunun bir nedeni, insan kendi Kraliçeyken, Kraliçeye verilen bir daveti hayal etmek keyifli olmuyordu. Zevki kaçıyordu hayalin. Belki de bu bir tek neden, tüm nedenlerin toplamıydı. Artık büyümüştü Sasha. Büyümüş olmanın, insanın çocukken sandığı gibi olmadığını görüyordu. O zamanlar, günün birinde bir karar vereceğini, tüm oyuncaklarıyla ufak tefek hayallerini, oyunlarım kaldırıvereceğini sanıyordu. Bunun hiç de böyle olmadığını ancak şimdi anlamaktaydı. İnsanın ilgisi sönüyordu yavaşça... olan oydu. İlgi azalıyor, azalıyor, derken çocukluğun o parlak zevklerinin üzerine yılların tozu oturuyor, hepsi unutuluyordu.</p>

  <p><br /></p>

  <h2 id="u9061f1a3-adb0-4db9-beb3-2eb92c19cb52" style="text-align: center;">8</h2>

  <p>Peter'in ilerde Krallık yapacak bir çocuk olarak, düzinelerle: oyuncağı vardı... yooo, doğrusunu söylemem gerekirse binlerce oyuncağı vardı. Yüzlerce kurşunaskeri büyük savaşlar yapıyorlar, düzinelerle oyuncak atları bu savaşlara katılıyorlardı. Başka oyuncakları, topları, palyaçoları, hacıyatmazları, bilyeleri de vardı. Ayağına giyip boyu bir altmışmış gibi dolaşabildiği çubuklu tabanlı pabuçları vardı. Üzerinde sıçradığı sihirli bir yaylı değneği vardı. İstediği kadar resim kağıdı vardı... oysa kağıt zor bulunan bir mal olduğundan ancak zenginlerde bulunabiliyordu.</p>

  <p>Ama şatodaki bütün oyuncaklar arasında onun en sevdiği, annesinin bebekeviydi. Batı Baronluğu'ndaki ilk evi hiç görmemişti Peter. Bu yüzden onun gözünde bebekevlerinin birincisi bu bebekeviydi. Saatlerce o evin önünde otururdu yağmurlu günlerde. Kış gelip rüzgâr karların doldurduğu mavi boğazlarda haykırırken de öyle yapardı. Çocuk döğmesi hastalığına yakalandığında (biz şimdi ona çiçek hastalığı diyoruz), bir hizmetçiye o evi getirtmiş, özel bir masanın üzerine koydurmuş, yatağının üzerine çekmiş, iyileşene kadar, aralıksız, hep onunla oynamıştı.</p>

  <p>Bu evde yaşaması gereken minicik insanları hayalinde canlandırmaya bayılıyordu. Bazen o insanlar öyle gerçekleşiyordu ki, onları sahiden görür gibi oluyordu. Hepsinin yerine bük karar veremeyeceğine inanıyor, yanlış karar verirse de insanların bundan acı çekeceğini biliyordu. O şölenden sonra Sasha'nın Peter'e Kralları nasıl anlattığını duysa, hemen yüzde yüz hak verirdi. Krallar gerçekten diğer insanlardan daha büyüktü... Oysa kendisi bazen, keşke daha küçük olsaydım, derdi. Eğer hayatınızda hiç herhangi bir iş için yeterli olup olmadığınız konusunda kuşkuya düşmüşseniz, anlarsınız onun neler hissettiğini. Anlayamayacağınız şey, bu tür duyguların zamanla kendi kendini yemeye başladıklarıdır. Başlangıçta o işi başaramayacağınız düşüncesi doğru olmasa bile, zamanla doğru olabilir. İşte Roland'a da böyle olmuştu. Yıllar geçtikçe Flagg’e giderek daha bağımlı olmaya başlamıştı. Arasıra, gerçek kralın Flagg olduğu, yalnızca adının Kral olmadığı düşüncesi tedirgin ediyordu onu. Ama böyle şeyler aklına hep geceleri gelirdi. Gündüz olunca, Flagg'ın desteği yine memnun ederdi onu.</p>

  <p>Eğer Sasha olmasa, Roland çok daha kötü bir Kral da olabilirdi. Bunun nedeni, geceleri arasıra duyduğu o küçük sesin gündüzki şükran duygusundan çok daha gerçeğe yakın olmasıydı. Krallığı aslında Flagg yönetiyordu... Üstelik Flagg çok kötü bir adamdı. O konuya daha sonra ne yazık ki yine döneceğiz... ama şimdilik onu bırakalım, biraz rahat edelim.</p>

  <p>Sasha, Flagg'in Roland üzerindeki etkisini bir dereceye kadar kırmıştı. Onun verdiği öğütler hem iyi; hem pratikti. Üstelik sihirbazın öğütlerinden çok daha âdil ve iyi yürekli öğütlerdi, Sasha aslında Flagg’ı hiç sevmemişti. Zaten Delain'de pek az kişi severdi sihirbazı. Çoğu onun adından bile ürperirdi. Ama Sasha'nın nefreti pek yumuşaktı. Flagg'ın kendisini nasıl dikkatle izlediğini, nasıl giderek daha çok nefret duyduğunu bilse, onun da duyguları herhalde değişik olurdu.</p>

  <p><br /></p>

  <h2 id="ub6d36cdf-627f-442c-ad41-16e0e1162a5b" style="text-align: center;">9</h2>

  <p>Bir keresinde Flagg gerçekten Sasha'yı zehirlemeye çalışmıştı. Kraliçe o sıra Roland'dan iki asker kaçağının bağışlanmasını rica etmişti. Oysa Flagg, adamların Needle Sarayı'nın arkasında başlarının kesilmesini istiyordu. Asker kaçakları kötü örnekti Flagg'a göre. Bir ikisi cezasız kurtulursa, başkaları da denemeye kalkardı. Cesaretlerini kırmanın tek yolu, daha önce denemiş olanların kellelerini onlara göstermekti. Askerden kaçmayı düşünenler, üzerine sineklerin habire konup kalktığı o kellelere dikkatle bakar, Krala hizmetin ne kadar ciddi bir şey olduğunu bir. kere daha düşünürlerdi.</p>

  <p>Ama Sasha hizmetkârların birinden bu olayla ilgili Roland'ın bilmediği bilgiler öğrenmiş bulunuyordu. Kaçaklardan büyüğünün annesi ağır biçimde hastalanmıştı. Ailenin daha üç erkek, iki kız çocuğu vardı ama hepsi küçüktü. Eğer asker çocuk kaçıp evine dönmese, ailesi için odun kesmese, hepsi öleceklerdi Delain'in karakış soğuğunda. Genç olan çocuk ise, ötekinin en iyi arkadaşı olduğu için, kan kardeşi olduğu için birlikte kaçmıştı. İki kişi olmasalar, aileye kış boyu yetecek odunu kesmek belki haftalar sürerdi. İkisi birlikte hızla çalışınca, altı günde bitirmişlerdi işi.</p>

  <p>Böyle olunca olay göze başka türlü gözüküyordu elbette. Roland da kendi annesini çok severdi. Onun uğrunda ölmeye her zaman hazır olagelmişti. Sağa sola birkaç soru sorduğunda, Sasha'nın öğrendiklerinin doğru olduğunu anladı. Üstelik çocuklar defalarca çavuşa rica etmiş, mazeret izni istediklerini subaya bildirmesini söylemiş, sadist çavuş her seferinde yan çizdiği için kaçmak zorunda kalmışlardı. Dört çeki odun kesip hazırlayınca da hemen yine karargâha dönmüşlerdi zaten. Hem de, savaş divanına verilip cellâdın baltasına teslim edileceklerini bile bile.</p>

  <p>Roland ikisini de bağışladı. Flagg kafasını salladı, gülümsedi, "Sizin arzunuz Delain'in arzusudur, efendimiz," dedi. Dört krallığın altını kendisine verilecek olsa, yine de o an yüreğinde kabaran sapık öfkeyi Roland'a göstermezdi. Roland'ın gençleri bağışlaması Delain'de herkesi sevindirdi. Çünkü halkın çoğu hikâyenin aslını biliyordu. Bilmeyenler de çabucak ötekilerden öğrendiler. Daha sonra, başka, daha az insancıl emirler uygulanırken (bunlar da hep sihirbazın fikriydi), halk Roland'ın o bilgece, merhametli kararını hep hatırladı. Ama bütün bunlar Flagg'a vız geliyordu. O iki gencin öldürülmesini istemiş, Sasha bu işe burnunu sokmuştu. Ne diye Roland başka bir kadınla evlenmemişti sanki? Nasılsa gelin adaylarından hiçbirini tanımıyordu. Kadınlardan da hoşlanmıyordu. Niye başkasını seçmemişti? Neyse, önemi yoktu. Flagg bu bağışlama kararma gülümsedi, yakında Sasha'nın cenazesini izleyeceğine, de kendi kendine söz verdi.</p>

  <p>Roland'ın bağışlama kararını imzaladığı gece, Flagg bodrumdaki o karanlık laboratuarına indi. Orada eline kalın bir eldiven geçirdi, ölüm örümceğini yirmi yıldan beri sakladığı kafesinden çıkardı. Yeni doğmuş fare yavrularıyla beslemişti hep o örümceği. Yedirdiği fareciklerin hepsi zehirlenmiş, Ölmek üzereydi. Örümceğin kendi zehirini daha da arttırmak için yapmıştı. Zaten tek başına da inanılmayacak kadar kuvvetliydi örümceğin zehiri. Hayvanın rengi kan kırmızısıydı. Boyu tarla faresine yakındı. Şiş vücudu hırsla titriyor, ağzından zehirler damlıyor, Flagg'ın çalışma masasında delikler oyuyordu.</p>

  <p>"Şimdi öl, güzelim,., öl ve Kraliçeyi öldür," diye fısıldadı Flagg. Örümceği eldivenli elinde sıkıp gebertti. O eldiven sihirli çelik liflerden dokunmuştu. Zehire dayanıklıydı...Ama yine de, Flagg'ın o gece yatağına yatarken, eli şişmiş, zonklamış, fena halde de kızarmıştı.</p>

  <p>Ezilen örümceğin vücudundan akan zehir bir kadehe doluyordu. Flagg onun üzerine biraz da konyak koydu, iyice karıştırdı. Kaşığı kadehten çıkardığında kavisinin ve biçiminin bozulmuş olduğunu gördü. Kraliçe bundan bir yudum alır almaz ölüp yere yıkılırdı. Hızlı ama çok acılı bir ölüm olurdu bu ölüm. Flagg memnun memnun gülümsedi.</p>

  <p>Sasha her gece yatarken bir kadeh konyak içme alışkanlığındaydı. Uyumakta zorluk çekiyordu çünkü. Flagg zili çalıp bir hizmetkâr çağırttı. Niyeti içkiyi onunla Kraliçeye yollamaktı.</p>

  <p>Sasha o gece ölüme ne kadar yaklaşmış olduğunu hiçbir zaman bilemedi.</p>

  <p>Flagg içkiyi hazırladıktan birkaç saniye sonra,, henüz hizmetkâr gelmeden önce, onu laboratuarın orta yerindeki drenaj deliğine boşalttı, borudan aşağıya tıslayarak, köpürerek süzülüşünü seyretti. Yüzü nefretle buruşmuştu. Tıslama sesi kesilince kristal kadehi olanca gücüyle köşeye fırlattı, kadeh bomba gibi patladı.</p>

  <p>O sırada hizmetkâr kapıyı vurdu, içeriye girdi.</p>

  <p>Flagg ona cam kırıklarını gösterdi. "Bir kadeh kırdım," dedi. "Temizle orayı. Saplı süpürgeyle temizle, budala... elini sürersen pişman olursun."</p>

  <p><br /></p>

  <h2 id="ud7886508-f75b-4211-8102-58b62c4a211f" style="text-align: center;">10</h2>

  <p>Zehiri son dakikada dökmesinin nedeni, yakalanabileceğini anlamasındandı. Roland genç Kraliçeyi biraz daha az sevmiş olsa, Flagg bu rizikoyu göze alırdı. Ama Roland'ın karısını kaybedince öfkeden deliye döneceğinden, katilin kafasını bir mızrağa dikmeden rahat etmeyeceğinden korkuyordu. Bir tek bu suçun öcünü almayı kafasına takardı belki Kral. Kim işlemiş olursa olsun. Peki, bulabilir miydi katili? Flagg, bulabileceğini sanıyordu.</p>

  <p>Avcılık Roland'ın en iyi bildiği şeydi ne de olsa.</p>

  <p>Böylelikle Sasha kurtulmuş oldu. O an için onu Flagg'in, korkusuyla kocasının sevgisi korudu. Bu arada, Kral hâlâ pek çok konuda Flagg'in sözünü dinlemeyi sürdürdü.</p>

  <p>Bebekevi konusuna gelince... o konuda Sasha kazandı diyebiliriz sanıyorum. Daha sonra Flagg yine de Kraliçeden kurtulmayı başarmış olsa bile.</p>

  <p id="top"><br /></p>

  <h2 id="u68f6b301-1456-455b-8e90-7a4d94ccf795" style="text-align: center;">11</h2>

  <p>Flagg bebekevleriyle ve hanımevladı hanedan çocuklarıyla ilgili düşüncesini seslendirdikten kısa bir süre sonra, Roland bir ara ölen Kraliçenin odasına gizlice girdi, oğlunun bu oyunu nasıl oynadığını gözledi. Kapının hemen iç tarafında duruyordu Kral. Kaşları fena halde çatılmıştı. Alıştığından çok daha derin düşünmeye çalışıyordu. Bunun da neye mal olduğu belliydi. Yine kafasının içinde kayalar yuvarlanıyordu, yine burnu tıkalıydı.</p>

  <p>Peter'in bebekevini araç olarak kullanıp kendi kendine hikâyeler anlattığını, ne hayaller kurduğunu gördü. Uydurduğu hikâyeler de hiç hanımevladı hikâyeler değildi. Kanlarla, gök gürültüleriyle, ordularla, ejderhalarla dolu hikâyelerdi. Yani tam Kral'ın zevkine uygun hikâyelerdi. İçinden oğlunun yanına gidip oyuna katılmak geldi; ona o bebekevinde oturan aileyle ilgili daha da güzel hikayeler uydurması için yardım etmek geldi. En çok da, Peter'in bebekevini kullanarak Sasha'nın anısını yaşatmaya çalıştığını hissetti. Yüreğinde canlı tutuyordu çocuk annesini bu yolla. Roland en çok bundan memnun kaldı... çünkü kendi de çok özlüyordu karısını. Bazen öyle yalnızlık hissediyordu ki, ağlamasına ramak kalıyordu. Krallar ağlamazdı elbette... Sasha'nın ölümünden sonra birkaç kere gece uyandığında yastık kılıfını ıslak bulduysa da... o kadarı olurdu artık.</p>

  <p>Kral odadan, girdiği gibi sessizce çıktı. Peter onu hiç görmedi. Roland o gecenin çoğunu uyanık yatarak geçirdi, gördüklerini derin derin düşündü. Gerçi Flagg'in ayıplayan tavrına dayanmak zor olacaka ama, yine de onu ertesi sabah Özel olarak görüşmek üzere çağırdı, kararlılığı zayıflamadan önce, ona. söyleyeceğini söyledi. Konuyu dikkatle düşündüğünü, Peter'in istediği süre boyunca bebekeviyle oynamasına izin verilmesi görüşünde olduğunu açıkladı. Bu oyunun çocuğa bir zarar vermeyeceğine inandığını belirtti,</p>

  <p>Baklayı ağzından çıkardıktan sonra, tedirgin bir edayla arkasına yaslandı, Flagg'in sitemine kendini hazırladı. Flagg yalnızca kaşlarını kaldırmakla yetindi... Bunu da Roland zar zor görebildi, çünkü sihirbazın suratı yine her zamanki gibi kukuletasının gölgeleri arasındaydı. "Sizin dileğiniz Krallığın dileğidir, efendimiz," dedi sihirbaz.</p>

  <p>Roland onun ses tonundan, bu kararı beğenmediğini anlamıştı. Ama aynı ses tonu, Flagg'in konuyu daha fazla uzatmayacağını da belli ediyordu. Kral ucuz kurtulduğuna çok sevindi, rahatladı. Aynı gün daha geç saatte Flagg, Doğu Baronluğu çiftçilerinin kurak giden mevsime rağmen daha fazla vergi verebileceklerini önerdiğinde, Roland hemen kabul etti.</p>

  <p>Koca budalanın (Flagg içinden Kralı öyle görüyordu) bebekevi konusunda kendisine zıt gitmesi Flagg için aslında o kadar da önemli değildi. Doğu Baronluğu'nun vergilerinin yükseltilmesi çok daha önemli bir konuydu. Zaten Flagg'in daha gizli bir sırrı da vardı. Onu en çok o sır memnun ediyordu. Sonunda Sasha'yı öldürmeyi her şeye rağmen başarmıştı.</p>

  <p><br /></p>

  <h2 id="u4a22985a-7ff6-4fbc-a936-05f4ae3dddf1" style="text-align: center;">12</h2>

  <p>O zamanlarda bir Kraliçe, ya da kral ailesinden herhangi bir kadın doğuma yatınca, hemen bir ebe çağrılırdı. Doktorların hepsi erkekti. Bu yüzden, çocuk doğuran bir kadının yanına girmelerine izin yoktu, Peter'in doğumuna yardım eden ebenin adı Anna Crookbrow'du. Üçüncü Güney Sokağı'nda otururdu. Sasha bu sefer Thomas'ı doğurmak üzere yatınca, yine ona haber verildi. Sasha'nın ikinci kere sancısı tuttuğunda Anna artık elli yaşını geçmiş bir duldu. Onunda bir oğlu vardı. Oğlan yirmi yaşma geldiğinde Titreme Hastalığına tutulmuştu. Bu hastalık birkaç yıl sürer, sonra da kurbanını acılar içinde öldürürdü.</p>

  <p>Kadın oğlunu çok seviyordu. Başvurduğu çarelerin hiçbirinden sonuç alamayınca, Flagg’e gitmişti. Bu olaylar on yıl öncesinin olaylarıydı. Henüz prenslerin ikisi de doğmadığı gibi, Roland bile bekârdı daha o zamanlar. Flagg kadını o rutubetli bodrumda kabul etti. Flagg'in bodrumdaki yeri zindanlara pek yakındı. Görüşme sırasında zavallı kadının kulağına habire çığlık sesleri geliyordu. Yıllar yılı gün ışığından uzakta, kilit altında tutulmuş insanların havada kaybolan çığlıkları! Kadın ürpererek eğer zindanlar bu kadar yakındaysa, işkence odaları da yakında olmalı herhalde, diye düşündü. Zaten Flagg'in kendi odası da insanı rahatlatan bir yer sayılmazdı. Yerlere renkli tebeşirlerle acayip desenler çizilmişti. Kadın gözünü kırpıp açtıkça o desenler hareket ediyor, biçim değiştiriyormuş gibi görünüyordu. Kara bir kirişe asılmış bir kafeste iki başlı bir papağan vardı. Arasıra bağırıyor, arasıra kendi kendisiyle konuşuyor, bir başı bir şey söylüyor, öbür başı karşılık veriyordu. Küflü kitaplar duvarlardan sanki kaşlarını çatmaktaydılar. Karanlık köşelerde örümcekler ağ örüp duruyordu. Laboratuardan garip kimyasal kokular gelmekteydi. Ama kadın yine de tekleye kekeleye hikâyesini anlatmayı başardı, sonra da korku içinde bekledi.</p>

  <p>"Oğlunu iyileştirebilirim," dedi Flagg.</p>

  <p>Anna Crookcbrow'un çirkin suratı sevincinden güzele pek yakın bir ifadeye büründü. "Efendim benim!" diye soludu, söyleyecek başka bir şey bulamayınca, "Ah, efendim benim!" diye tekrarladı.</p>

  <p>Ama Flagg'in beyaz suratı kukuletasının içinde hâlâ ifadesizdi. Kadın yeniden korkmaya başladı.</p>

  <p>"Ne isterseniz," dedi bu sefer. Bunu içtenlikle söylüyordu. "Ah efendimiz, ne isterseniz!"</p>

  <p>"Bir tek iyilik isteyeceğim. Verecek misin?"</p>

  <p>"Sevinerek!"</p>

  <p>"Henüz ne isteyeceğimi bilmiyorum. Ama zamanı geldiğinde isteyeceğim."</p>

  <p>Kadın onun önünde diz çökmüştü. Flagg kadına doğru eğildi, kukuletası arkaya kaydı. Suratı gerçekten pek korkunçtu. Ölü gibi bembeyaz, gözleri de birer kara delik gibiydi.</p>

  <p>"Ya istediğimi reddedersen, kadın..."</p>

  <p>"Etmem! Ah, efendim, etmem! Etmem! Sevgili kocamın adına yemin ederim size!"</p>

  <p>"İyi öyleyse. Yarın gece oğlunu bana getir. Ortalık karardıktan sonra."</p>

  <p>Kadın ertesi gece oğlunu getirdi. Çocuk habire titriyor, kafası budalalar gibi sallanıyor, gözleri dönüp akları ortaya çıkıyordu. Çenesinden salyalar damlamaktaydı. Flagg kadına bir bardak içinde koyu renk, erik suyu gibi bir ilaç uzattı. "Bunu içir çocuğa," dedi. "Ağzını yakacak ama yine de her damlasını içsin. Sonra götür karşımdan budalayı."</p>

  <p>Kadın mırıldandı. Çocuğun titremesi bir an için artar gibi oldu... çünkü o sıra başım sallamaya çalışmıştı. Sıvının hepsini içti, sonra iki büklüm olup bağırmaya başladı.</p>

  <p>"Çıkar onu buradan," dedi Flagg.</p>

  <p>"Papağanın başlarından biri, "Evet, çıkar onu buradan!" diye haykırdı.</p>

  <p>İkinci baş, "Onu çıkar, burada bağırmak yasak.!" diye çığlık attı.</p>

  <p>Kadın oğlunu eve götürürken Flagg'in onu öldürmek istediğinden emindi. Ama ertesi gün çocuğun Titreme Hastalığı tümüyle geçmişti. İyileşmişti çocuk.</p>

  <p>Aradan yıllar geçti. Sasha, Thomas'ı doğurmak üzere sancılanınca, Flagg o kadını çağırdı, kulağına bir şeyler fısıldadı. İkisi bir odada yalnızdılar. Ama yine de, bu tür bir emri fısıldayarak vermekte yarar vardı.</p>

  <p>Anna Crookbrow'un suratı bembeyaz kesildi. Ama Flagg'in o geceki sözlerini iyi hatırlıyordu: "Eğer reddedersen..."</p>

  <p>Zaten Kral yine de iki evlât sahibi olacak değil miydi? Kendisinin bir tek oğlu vardı, ona ne demeli? Kral yeniden evlenip daha fazla çocuk sahibi olmak isterse, varsın olsundu. Delain'de kadından bol ne vardı?</p>

  <p>Böylece kadın Sasha'nın yanına gitti, onunla cesaret verecek biçimde konuştu, sonra tam en önemli anda, kadının elinde bir bıçak parıldadı. Kimse o bıçağın açtığı ufacık kesiği göremedi. Anna hemen sonra, "Ikının, Kraliçem!" diye bağırdı. "Ikının, bebek geliyor!"</p>

  <p>Sasha da ıkındı. Thomas tereyağından kıl çeker gibi kolaylıkla doğdu. Ama Sasha'nın kanları da çarşafın üzerine boşalıverdi. Thomas'ın doğumundan on dakika sonra annesi ölmüştü.</p>

  <p>İşte bütün bu olaylar yüzünden, Flagg o bebekevi konusuna pek de o kadar önem vermiyordu. Esas önemli olan, Roland'ın artık yaşlanıyor olmasıydı. Flagg'a engel olan, her işe burnunu sokan bir Kraliçe de yoktu. Üstelik taca varis seçmek için elinde iki seçenek vardı bundan böyle. Peter büyüktü gerçi... ama bunun ne önemi vardı? Eğer zamanla Peter, Flagg'in amaçları için yararlı olmadığını ortaya koyarsa, onu ortadan kaldırmak kolaydı. Çocuktu henüz. Kendini savunamazdı ki!</p>

  <p>Size Roland'ın Kral öldüğünden beri hiçbir konu üzerinde bu bebekevinde olduğu kadar derin ve dikkatli düşünmediğini söylemiştim. Sonunda verdiği kararın da Flagg'in isteklerine ters düştüğünü söylemiştim. Tabii ardından, Flagg'ın bunu önemsiz bulduğunu da söylemiştim.</p>

  <p>Önemsiz miydi acaba? Buna siz kendiniz hikâyemi sonuna kadar dinledikten sonra karar vereceksiniz.</p>

  <p><br /></p>

  <h2 id="u71c6ddda-b7e5-4af1-9480-9b7c3835f20d" style="text-align: center;">13</h2>

  <p>Şimdi izninizle upuzun yıllar, göz açıp kapayana kadar geçsin... masalların en güzel yanlarından biri, olaysız zamanların böyle çabuk geçebilmesidir zaten. Gerçek hayat hiç de öyle değildir, olmadığı da iyidir. Zaman ancak tarihte çabuk geçer. Tarih de zaten kocaman bir masaldan başka nedir ki? Yalnızca geçen yılların yerine, geçen yüzyıllar konmuştur, masallar tarih olup çıkmıştır.</p>

  <p>O yıllar süresince Flagg her iki çocuğu dikkatle gözlemliyordu. Büyümelerini Kralın omuz başından seyretmekte, Roland ölünce hangisinin Kral olması gerektiğini hesaplamaktaydı. Thomas'ın üzerinde karar kılması uzun sürmedi. Peter yedi yaşına geldiğinde, Flagg onu hiç sevmediğinden emin olmuştu. Çocuk dokuz yaşına vardığı zaman, Flagg garip ve tatsız bir keşifte bulundu. Kendisi Peter'den korkuyordu.</p>

  <p>Çocuk güçlü kuvvetli, yakışıklı bir delikanlı oluyordu. Saçları koyu renk, gözleri lacivertti. Batı Baronluğu'nda çok yaygındı lacivert göz. Bazen Peter başını kaldırıp hafif yana eğdiğinde, babasını andırır bir hali olmuyor değildi. Ama normal zamanda Sasha'nın modeliydi. Hem görünüş olarak, hem de davranış olarak. Kısa boylu, eğri bacaklı babasının o sarsak hareketlerine karşılık (Roland ancak at üstündeyken zarif görünürdü) Peter uzun boylu ve çevikti. Avdan hoşlanır, iyi avlanırdı, ama av onun tüm hayatını oluşturmuyordu.</p>

  <p>Derslerini de seviyordu çocuk.. Coğrafyayla tarih özellikle sevdiği derslerdi.</p>

  <p>Babası espri yapıldığı zaman şaşkınlaşır sabırsızlık gösterirdi. Genellikle espriyi ona açıklamak zorunda kalırdı çevresindekiler. O zaman da işin zevki kaçardı. Roland'ın en sevdiği komiklikler, saray soytarılarının muz kabuğuna basıp düşmesi, kafa kafaya toslaşması, masalardaki pastaları birbirine fırlatarak kavga etmeleriydi. Roland’ın eğlencesinin sının o kadardı. Peter'in ise kafası hem daha hızlı, hem de daha işlekti. Tıpkı Sasha'nın olduğu gibi. O şen, çocuksu kahkahası sık sık saray koridorlarında çınlar, hizmetkârlar memnun memnun birbirlerine gülümserlerdi.</p>

  <p>Peter'in durumunda başka çocuk olsa, kendi mevkiinden gururlanıp kasılır, daha düşük sınıflardan gelme çocuklarla oynamazdı. Oysa Peter, Ben Staad adlı bir çocukla daha sekiz yaşındayken sıkı fıkı arkadaş olmuştu. Ben Staad da onunla aynı yaştaydı. Ailesi kraliyet kanından değildi. Gerçi babası Andrew Staad ana tarafından kibar bir kana sahip olduğunu iddia edebilecek durumdaysa da, aslında onlara soylu bile denemezdi. Andy Staad'a ancak 'efendi' denilebilir, oğluna da 'efendi oğlu' denebilirdi. Üstelik bir zamanlar varlıklı olan Staad ailesi sonradan parasal sıkıntılar çeker olmuştu. Prens belki kendine arkadaş olarak seçebileceği daha garip birilerini de bulabilirdi ama herhalde sayılar pek fazla olmazdı o bulduklarının...</p>

  <p>İlk defa Çiftçiler Yıllık Kır Partisi'nde karşılaştılar. Dediğim gibi, henüz sekiz yaşındaydılar. Kır Partisi her yıl yapılır, Krallarla Kraliçeler bunu can sıkıcı bir olay sayarlardı. Görev gereği partide şöyle bir görünür, geleneğe uyup şerefe kadeh kaldırılır, sonra çiftçilere iyi eğlenceler diler, bu yılın da verimli geçmesini diler (geçen yıl verimsiz bile olmuş olsa, onlar yine de böyle deyip) oradan çabucak uzaklaşırlardı. Roland da o tür bir Kral olsa, Peter’le Ben asla tanışamazlardı.Ama sizin de tahmin edebileceğiniz gibi, Roland bayılıyordu Çiftçiler Yıllık Kır Partisi'ne. Her yıl hevesle bekliyordu o bayramı kutlamayı. Geldi mi, şenliğin sonuna kadar kalıyor, hatta bazı kereler sızmış durumda, taşınarak götürülürken gürültüyle horladığı oluyordu.</p>

  <p>Rastlantı sonucu, Peter’le Ben üç ayaklı çuval yarışında birbirleriyle eşleştiler ve yarışı kazandılar. Başlangıçta çok avantajlı durumdayken, sonunda her nasılsa kıl payı kazandılar. En yakın rakip çiftten altı adım önde giderken, tökezleyip fena halde yuvarlandılar, hatta Peter'in kolu yırtıldı.</p>

  <p>"Özür dilerim, Prensim!" diye bağırdı Ben. Yüzü solmuştu heyecandan. Belki gözünün önünde zindanlar canlanmaya başlamıştı. Kenardan seyreden annesiyle babasının gözü önünde zindanların canlandığı kesindi zaten. Andy Staad kendi kendine, "Kötü talihimiz de olmasa, hiç talihimiz kalmayacak bizim aile olarak," diye mırıldanıyordu. Ben ise, aslında kendi sebep olduğunu sandığı zarardan pişmanlık duyuyordu... Belki de geleceğin Kralının da kanının kendisininki gibi kırmızı olduğuna şaşıyordu.</p>

  <p>Peter sabırsız bir sesle, "Budalalık etme," dedi. "Suç bendeydi, sende değil. Ben sakarlık ettim. Çabuk ol da kalk ayağa. Yetişiyorlar, baksana!"</p>

  <p>İki çocuk, Peter'in sağ, Ben'in sol ayağının sokulu olduğu çuvalı çekip üç ayaklı bir hayvan gibi doğruldular, tekrar ileri atılmayı başardılar. Ama ikisinin de solukları kesilmişti düştükten sonra. Avantajları da çok azalmıştı. Finiş çizgisinin orada kalabalık çiftçiler grubu, aralarında da Roland, çılgınlar gibi alkışlıyorlardı. İriyarı iki çiftçi çocuğu bizimkilere yetişmiş durumdaydı. Son on metrede Peter'le Ben'i geçecekleri kesin gibiydi.</p>

  <p>"Roland, "Daha hızlı, Peter!" diye haykırıp elindeki içki kupasını havada öyle delice salladı ki, içkinin çoğunu kendi başından aşağı döktü, farkına bile varmadı. "Tavşan ol, evlat! Tavşan ol! O iki ızbandut kıçına yaklaştı, sırtına tırmanmak üzere" diye bağırıyordu.</p>

  <p>Ben'in annesi inlemeye başlamış, oğlunun prensle eşleşmesine neden olan kadere lanetler okuyordu.</p>

  <p>"Kaybederlerse Ben'i sarayın en dipteki zindanına attırır," diye ağlıyordu.</p>

  <p>"Sus, kadın!" dedi Andy. "Attırmaz. İyi Kraldır o." Buna gerçekten inanıyor, ama yine de korkuyordu. Staad talihi, Staad talihiydi ne de olsa.</p>

  <p>Bu arada Ben kıkır kıkır gülmeye başlamıştı. Kendi de inanamıyordu ama, gülüyordu iste elinde olmadan. "Tavşan mı ol dedi?"</p>

  <p>Peter de kıkırdadı. Bacakları çok ağrıyor, sağ kolundan kanlar süzülüyor, yüzünden terler boşalıyordu. Erik rengine dönüşmekteydi yüzü. Ama kendini tutamıyordu. "Evet, öyle dedi."</p>

  <p>"Sıçrayalım o halde!"</p>

  <p>Finiş çizgisini geçerken pek de tavşana benzemiyorlardı. Bir çift sakat kargaya benziyorlardı daha çok. Düşmemeleri bir mucizeydi, ama her nasılsa bunu başardılar. Üç çirkin sıçrayış yaptılar, üçüncüsü onları finiş çizgisinden aşırdı, yere yıkılıp kahkahayı patlattılar.</p>

  <p>"Tavşan!" diye bağırdı Ben. Parmağıyla Peter'i gösteriyordu.</p>

  <p>Peter da onu göstererek, "Sensin tavşan!" dedi.</p>

  <p>Gülerek kollarını birbirinin omzuna attılar, güçlü çiftçiler onları omuzlarına alıp kaldırdılar (Andrew Staad da bunların arasındaydı ve prensle oğlunun toplam ağırlığını nasıl taşıdığını hiçbir zaman unutamayacaktı) Roland'ın mavi kurdeleli nişanı vereceği yere taşıdılar, Roland ikisini de yanaklarından öptü, içkisinin kalanını onların başlarından aşağı boşalttı, çiftçiler alkışlayıp bağrıştılar. Orada bulunanların en yaşlılarına göre, bu kadar ilginç bir yarış daha koşulmamıştı.</p>

  <p>İki çocuk günün geri kalanını birlikte geçirdiler...Tüm hayatlarını birlikte geçirmekten de pek hoşlanacakları çok geçmeden belli oldu. Ama sekiz yaşındaki çocukların bile görevleri vardı hayatta. Hele de bir tanesi ilerde Kral olacaksa. Bu yüzden pek de istedikleri kadar sık birarada olamıyorlardı... Ancak fırsat buldukça geliyorlardı bir araya.</p>

  <p>Bazıları onların arkadaşlığına burun büküyor, veliaht prensin sıradan bir halk çocuğuyla arkadaş olmasını doğru bulmuyordu. Ama çoğunluk onaylıyordu durumu. Delain'de sık sık, Peter'de iki dünyanın en iyi niteliklerinin toplanmış olduğu fısıldanıyordu. Hem annesinin zekası, hem de babasının halk sevgisi vardı çocukta.</p>

  <p>Peter'in hiçbir zaman zalim damarı olmamıştı. Sineklerin kanadını yolduğu, köpeklerin kuyruklarını tutup tutup kaçışını seyrettiği dönemleri yaşamamıştı o. Hatta tersine, Kralın başseyisi Yosef bir atı öldürmek üzereyken, engelleyen Peter olmuştu. Bu hikâye Flagg'in kulağına gidince de, sihirbaz, Peter'den korkmaya başlamış, onu ortadan kaldırmak için pek de sandığı kadar bol vakti olmadığını düşünür olmuştu. Bacağı kırılan at olayında Peter hem cesaret, hem de derin tür kararlılık göstermişti çünkü ve Flagg bunların ikisinden de Hiç mi hiç hoşlanmamıştı.</p>

  <p><br /></p>

  <h2 id="uabdcafd2-2dfb-4909-8455-585af59f264b" style="text-align: center;">14</h2>

  <p>Peter ahırların oradan geçerken ambarın dışındaki demir raya bağlanmış bir at görmüştü. Hayvan arka ayaklarından birini yere basmıyor, havada tutuyordu. Peter oraya doğru baktığında, Yosef'in ellerine tükürüp ovaladığını, sonra da kocaman bir çekici kavradığını gördü. Ne yapmak niyetinde olduğu ortadaydı. Peter hem korkmuş, hem de.afallamıştı. Hemen oraya koştu.</p>

  <p>"Kim söyledi sana bu atı öldürmeni?" diye sordu, Yosef ahırların seyisbaşıydı. Altmış yaşında olmasına rağmen dinç ve sağlamdı. Kendini bilmez veletlerin işine karışmasına pabuç bırakacak tipte biri değildi... O velet ister prens olsun, ister olmasın. Peter'e onu ürkütmek isteyen karanlık, korkunç bakışlarla baktı. O zaman daha dokuz yaşını bile bitirmemiş olan Peter bu bakışlar karşısında kızardı ama ürkmedi. Atın o yumuşak bakışlı kahverengi gözlerinde, "Her kim olursan ol, tek umudum sensin... ne yapabilirsen yap lütfen," dermiş gibi bir ifade okudu.</p>

  <p>Yosef artık bir şey söylemek zorunda olduğunu hissederek konuştu. "Babam söyledi, daha önce onun babası, ondan önce de onun babası söyledi, anladın mı? Atı öldürmemi onlar söyledi işte. Bacağı kırılmış at ne kimsenin işine yarar, ne de kendinin." Çekici hafifçe havaya kaldırdı. "Sen bu çekici bir cinayet âleti olarak görüyorsun. Ama biraz büyüyünce, böyle durumlarda ne kadar yararlı olduğunu anlarsın. Bir merhamet âleti bu. Şimdi geri çekil de üstüne bir şey sıçramasın." İki eliyle çekici daha da kaldırdı. "İndir onu," dedi Peter.</p>

  <p>Yosef şaşkına dönmüştü. Ömründe ona bu türlü karışan olmamıştı hiç.</p>

  <p>"Hey! Hey! Ne diyorsun sen?"</p>

  <p>"Ne dediğimi duydun Çekici indir dedim." Bu sözleri söylerken Peter'in sesi daha bir toklaşmıştı. Yosef birden, şu tozlu avluda karşısına dikilmiş komut verenin geleceğin kralı olduğunu seziverdi. Eğer bunu Peter kendisi söylemiş olsa, o tozlu avluda durup, 'İndir çekici, ben bir gün Kral olacağım, duydun mu, Kral olacağım onun için çekici indir!" diye bağırıp çağırsaydı, Yosef onun suratına kahkahayla güler, kırık bacaklı atın işini de o güçlü kollarının bir savruluşuyla bitirirdi. Ama Peter'in böyle bir şey söylemesine gerek kalmamıştı. Komutun komut olduğu sesinden, gözlerinden belliydi zaten.</p>

  <p>"Babanız bunu duyacak, küçük prens," dedi Yosef.</p>

  <p>Peter, "Senden dinlediğinde, ikinci dinleyişi olacak," diye karşılık verdi. "İşini istediğin gibi bitirmene izin veririm, Seyisler Başı... ama bir tek soru soracağım, sen de evet diye cevap vereceksin. Ancak o şartla."</p>

  <p>"Sor sorunu," dedi Yosef. İster istemez etkisinde kalmıştı çocuğun. Babasına olayı önce kendisinin anlatacağını söylediğinde, Yosef inanmıştı ona. Çocuk ciddiydi. Gözlerinden belli oluyordu. Hem Yosef'e daha önce Seyisler Başı diyen de olmamıştı. Bu da hoşuna gidiyordu.</p>

  <p>Peter, "Hayvan doktoru gördü mu bu hayvanı?" diye sordu.</p>

  <p>Yosef bir kere daha afalladı. "Bu mu soracağın soru? Bu mu?"</p>

  <p>"Evet."</p>

  <p>"Hey tanrılar, hayır!" diye bağırdı Yosef. Peter'in yüzündeki ifadeyi görünce çocuğun karşısına çömeldi, açıklamaya çalıştı. "Bacağı kırılmış atta umut kalmaz, asaletmeap. Hep öyledir. Bacak hiçbir zaman doğru kaynamaz. Kan zehirlenmesi olur. Hayvanın çok canı yanar... acı çeker... korkunç acılar. Sonunda zavallı yüreciği dayanamaz, yarılır, ya da hayvan beyin humması olur, çıldırır. Şimdi anladın mı, bu çekiç cinayet âleti değil, merhamet âleti dediğim zaman ne demek istediğimi?"</p>

  <p>Peter uzun uzun, ciddi ciddi düşündü. Başını eğmişti. Yosef sessiz, karşısında çömelmiş bekliyor, bu pozuyla sanki onun karşısında eğilmiş gibi oluyor, ama bunun farkına varamıyordu.</p>

  <p>Peter sonunda başını kaldırdı ve sordu. "Herkes böyle diyor diyorsun, öyle mi?"</p>

  <p>"Herkes, asaletmeap. Bak benim babam..." "O halde, bakalım at doktoru da aynı şeyi mi söyleyecek." "Üff... Hah!" diye haykırdı seyis. Çekici avlunun ta karşısına fırlattı. Çekiç avlunun karşısına uçtu, domuz yuvasına daldı, çamurların içine saplandı. Domuzlar homurdandılar, bağrıştılar, ona domuz dilinde lanetler okudular. Yosef de Flagg gibi, hiç alışkın değildi kendisine karşı gelinmesine...Bu yüzden domuzlara aldırış etmedi.</p>

  <p>Ayağa kalktı, yürüyüp uzaklaştı. Peter onun arkasından kaygılı gözlerle bakıyordu. Kendisinin o çocuk aklıyla yanılmış olacağından emindi. Bu yaptığı iş yüzünden yaman bir sopa yiyeceğinden de emindi. Derken o sırada, avlunun ortasına varmış olan baş seyis durdu, döndü, buruk bir gülümseme, puslu göklerde bir tek güneş ışınının belirmesi gibi yayılıp o yüzü aydınlattı.</p>

  <p>"Git, çağır öyleyse at doktorunu," dedi Yosef. "Onu kendin çağır evlât. Ameliyathanesi üçüncü doğu yolundaydı yanılmıyorsam. Sana yirmi dakika izin. O zamana kadar dönmemişsen, çekici o atın beynine indiririm... ister prens ol, ister olma."</p>

  <p>"Peki, Seyisler Başı!" diye bağırdı Peter. "Teşekkür ederim!" Koşarak uzaklaştı.</p>

  <p>Yanında soluk soluğa kalmış genç at doktorunu sürükleyerek dönerken Peter atın çoktan ölmüş olacağından emindi, çünkü güneşin durumuna bakılırsa aradan üç kere yirmi dakikalık zaman geçmişe benziyordu. Ama Yosef iyice meraklanmış olduğundan, beklemişti.</p>

  <p>At doktorluğu ve veteriner hekimlik Delain'de henüz oldukça yeniydi. Bu genç adam, bu meslekte çalışmış ya üçüncü, ya da dördüncü insandı. Bu yüzden, Yosef'in o kuşku ve güvensizlik ifadesinde şaşılacak bir şey yoktu zaten. Doktor da ter içinde, gözleri faltaşına dönmüş prens tarafından ameliyathanesinden sürüklenerek uzaklaştırılışına pek sevinmemişti. Ama karşısında hastasını görünce, tedirginliği biraz azaldı. Atın önüne çömeldi, kırık bacağı elleriyle yavaşça yokladı, yoklarken burnundan ‘hım’lama sesleri çıkardı. At bir ara, sanki cam yanmış gibi kımıldadı. "Dur, yavrum," dedi doktor en sakin sesiyle. "Hiiiiç kımıldama bakalım." At sakinleşti. Peter bütün bu olup bitenleri acı ve heyecan içinde izlemekteydi. Yosef de çekicini yakında bir yere dayamış, kollarını kavuşturmuş, seyrediyordu. At doktoruna saygısı birazcık artmış gibiydi. Adam gerçi gençti ama, el hareketlerinde anlayışlı bir bilgelik vardı.</p>

  <p>Sonunda at doktoru başını salladı, ayağa kalktı, ellerindeki tozları silkeledi.</p>

  <p>"Eee?" diye sordu Peter heyecanla.</p>

  <p>At doktoru ona hiç aldırmadan Yosef e döndü, "Öldür," dedi katı bir sesle.</p>

  <p>Yosef hemen çekicine sarıldı. Bu olaydan başka bir sonuç beklemiyordu zaten. Ama kendisinin haklı çıkması ona bir doyum duygusu vermiş değildi. Karşısındaki çocuğun yüzünde gördüğü o ifade yüreğine işliyordu.</p>

  <p>"Dur!" diye bağırdı Peter. Küçük suratı mutsuzluk yansıtıyor, sesi yine üzgün çıkıyor, bunlar onu olduğundan çok daha büyükmüş gibi gösteriyordu.</p>

  <p>At doktoru şaşırarak ona baktı.</p>

  <p>Peter, "Yani kan zehirlenmesinden mi ölecek?" diye sordu.</p>

  <p>Doktor, Peter'i yepyeni bir ilgiyle süzerek, "Ne?" diye sordu.</p>

  <p>"Yaşamasına izin verilirse kan zehirlenmesinden ölür mü? Yüreği yarılır mı? Deli olur mu?"</p>

  <p>At doktoru iyice şaşırmıştı. "Nelerden söz ediyorsun sen? Kan zehirlenmesi mi? Bu hayvanda kan zehirlenmesi yok ki! Tersine bacağındaki kırık oldukça temiz kaynıyor" Yosef'e tiksintiyle baktı. "Böyle hikâyeler daha önce de kulağıma gelmişti. Saçma sapan uydurmalar bunlar."</p>

  <p>Yosef, "Bunlara inanmıyorsan, daha öğreneceğin çok şey var demektir, genç dostum," dedi.</p>

  <p>Peter buna aldırmadı. Bu sefer şaşırma sırası ona gelmişti. At doktoruna, "Neden seyis başına iyileşecek bir atı öldürmesini söyledin?" diye sordu.</p>

  <p>"Asaletmeap," dedi doktor yine ciddi sesiyle. "Bu atın bacağına bir ay boyunca gece gündüz lapa koymak gerek ki bacağında iltihap toplanmasın. Bu fedakârlık da yapılabilir ama, yararı ne? Hep topal kalacak bu hayvan. Topal atlar iş göremez. Aylaklar bahse girsin diye yarışlara da katılamaz. Topal bir at habire yer, yer, hiçbir zaman da yediğinin karşılığım vermez, işte bu yüzden öldürülmen"."</p>

  <p>Sözü bitince memnun memnun gülümsedi. Deminki savını haklı çıkarmıştı.</p>

  <p>Tam Yosef elinde çekiciyle yaklaşırken, Peter “Lapaları ben koyarım," dedi. "Benim yapamadığım gün olursa, o zaman da Ben Staad yapar. Bu at iyi olur, çünkü benim atım olacak sonunda. Topallaya topallaya beni deniz tutmuşa çevirse bile, yine de bineceğim ona."</p>

  <p>Yosef bir kahkaha patlattı, çocuğun sırtına öyle bir şaplak indirdi ki dişlerini zangırdattı. "Yüreğin hem iyi hem de cesur, evlât," dedi. "Ama çocuklar çabuk söz verir, sonradan pişman olur. Sen de sözünü tutamayacaksın herhalde."</p>

  <p>Peter ona telâşsız gözlerle baktı. "Ben ne dediğimi biliyorum."</p>

  <p>Yosef gülmeyi hemen kesti. Peter'e dikkatle baktığında, çocuğun gerçekten de ciddi olduğunu gördü... ya da en azından, kendisi inanıyordu söz verdiği şeyi yapabileceğine. Yüzünde kuşkudan eser yoktu.</p>

  <p>At doktoru eski katı tavrına bürünerek, "Eh, burada bütün gün oyalanacak değilim," dedi. "Ben teşhisimi söyledim. Faturayı hazineye yollarım... Belki de kendi harçlığınızdan ödersiniz, asaletmeap. Artık neye karar vereceğiniz, ne yapacağınız beni ilgilendirmez. İyi günler."</p>

  <p>Peter'le seyis, doktorun upuzun bir akşam gölgesini topuklarında sürükleyerek avludan çıkışını seyrettiler.</p>

  <p>Doktor kapıdan çıktığında Yosef, artık onun duyamayacağından iyice emin, "Tezek kafalı herif," dedi. Nasılsa doktor duyamadığı için itiraz edemezdi şu anda bu sözlere. "Bakın, inanın bana, asaletmeap, girmeyin bunca derde boşuna. Bacağı kırılıp da kan zehirlenmesine uğramamış at yoktur. Tanrı'nın isteği böyle."</p>

  <p>Peter, "Bu konuyu babamla konuşmak istiyorum," dedi.</p>

  <p>"Öyle de yapmanız gerekir." Yosef kelimelere basa basa konuşuyordu ama Peter uzaklaşırken, arkasından bakıp gülümsedi. Doğrusu aferin çocuğa diye düşünüyordu. Babası elbetteki onu büyüklerin işine karıştığı için dövmek zorundaydı. Ama Roland'ın yaşını aldıkça oğullarına daha da önem verdiğini biliyordu seyis. Belki Peter'e verdiği önem Thomas'a verdiğinden de biraz fazlaydı. Sonunda alırdı çocuk bu atı. Tabii at ölürse çok da üzülürdü. Ama at doktorunun da dediği gibi, orası artık seyisi ilgilendirmezdi. Kendisi atların eğitiminden anlardı. Prenslerin eğitimini başkalarına bırakmakta yarar vardı.</p>

  <p>Peter gerçekten de baş seyisin işine karıştığı için dayak yedi. Babası bu sopa işini kendisi üstlenmiş, bu yolla çocuğa onur bağışlamıştı. Uşaklardan birine dövdürüp, uşağın da hoşa gitmek için sopayı yavaş vurmasına izin vermemişti. Bunu bilmek Peter'i memnun ediyordu ama, memnun olması poposundaki acıları azaltmıyordu.</p>

  <p>Çocuk üç gün sırtüstü yatamadı, bir hafta boyunca oturamadı. Ama baş seyis at konusunda yine de haklı çıktı... Roland gerçekten kısrağı Peter'e verdi.</p>

  <p>Verirken, "Fazla vaktini almayacak zaten," dedi çocuğa. "Eğer Yosef o at ölecek diyorsa, ölecek demektir." Roland'ın yüzü solgun, elleri titriyordu. Dayak faslı Peter'den çok ona zor gelmişti. Peter onun en sevgili oğluydu... Roland bunu kendisinden başka hiç kimsenin bilmediğini sanıyordu saf saf.</p>

  <p>"Bilemiyorum," dedi Peter. "Bana at doktoru mesleğini iyi biliyor gibi geldi."</p>

  <p>Sonunda doktorun mesleğini gerçekten iyi bildiği anlaşıldı. Atta kan zehirlenmesi görülmedi, hayvan ölmedi de. Sonunda iyileştiği zaman o kadar az topallıyordu ki, Yosef bile aksaklığın pek belli olmadığını kabullenmek zorunda kaldı. "Yorgun değilken tabii," diye düzeltti sonra sözünü. Peter lapa işini hiç aksatmamış, dinsel ibadet uygular gibi yapmıştı hepsini. Günde üç kere lapa değiştiriyor, yatmadan önce de dördüncü kere değiştiriyordu. O yapamayacağı zaman bu işi Ben Staad üstlendiyse de, öyle olayların sayısı pek az oldu. Peter ata Peony adını verdi. Peony'yle ikisi o günden sonra çok iyi dost oldular.</p>

  <p>Flagg, Roland'a çocuğun bebekeviyle oynamasını öğütlediğinde en azından bir konuda haklıydı doğrusu...Hizmetkârlar gerçekten her yerde hazır ve nazırdılar. Her şeyi görüyor, dillerini de tutmuyorlardı. Ahırdaki olayı da birkaç hizmetkâr görmüş, tanık olmuştu. Ama sonradan 'ben de oradaydım' diyen her hizmetkârın sözü doğru olsa, o gün orada tıklım tıklım insan bulunması gerekirdi. Ama elbette ki öyle bir durum yoktu. Yine de, bu kadar çok kişinin bu konuyu söylemeye lâyık bulması, Peter'in gerçekten de ilginç bir kimse olarak görüldüğünün kanıtıydı. Olayın üstünde herkes öyle çok konuştu ki, sonunda o gün Delain'in tarihsel günlerinden biri haline getirildi. Yosef de konuşuyordu. Tabii at doktoru da. Söyledikleri her şey, genç prensi över cinstendi. Özellikle Yosef'in sözleri büyük ağırlık taşıyordu. Baş seyis çok saygı gören bir insandı. Yosef, Peter'den "Genç Kral" diye söz etmeye başlamıştı... Bunu daha önce hiç yapmazdı.</p>

  <p>"Bence Tanrı’nın kısrağı bağışlaması, genç Kral onu öyle cesaretle savunduğu için," diyordu herkese. "Sonra o lapa işinde de esir gibi çalıştı. Cesur çocuk. Yüreği ejderha yüreği gibi. Günün birinde gerçekten Kral olacak,., hem de nasıl! Ah, bana çekici indir derken sesini bir duysaydınız!"</p>

  <p>Müthiş bir hikâyeydi doğrusu. Yosef de yedi yıl boyunca bu hikâyenin tadını çıkardı... ta ki Peter iğrenç bir suçtan tutuklanıp hüküm giyene, Needle'ın tepesindeki bir odada ömür boyu hapsine karar verilene kadar.</p>

  <p><br /></p>

  <h2 id="u1590481e-7f18-4608-b0a1-4ba99683ac66" style="text-align: center;">15</h2>

  <p>Belki siz şimdi Thomas'ın nasıl biri olduğunu merak ediyorsunuzdur. Hatta belki içinizden bazıları onu çoktan hikâyedeki kötü adam rolüne, Flagg'la isteyerek işbirliği yapıp tacı yasal sahibinden çalmaya çalışan biri rolüne yakıştırmışsınızdır bile.</p>

  <p>Oysa durum hiç de öyle değildi. Bazılarına öyle görünmesine, Thomas'ın gerçekten de bu işte biraz rolü olmasına rağmen, yine de sizin sandığınız gibi değildi. Gerçi kabul ediyorum, pek de iyi bir çocuk gibi görünmüyordu... Hele de ilk bakışta. Peter'in türünde iyi bir çocuk değildi, orası doğru. Ama zaten hiçbir erkek kardeş, Peter'le yanyana gelince iyi görünemezdi ki! Thomas da bunu dört yaşındayken anlamıştı. Ünlü çuval yarışından bir yıl sonra, ahır olayının yer aldığı o yıl. Peter çok seyrek yalan söyler, hiçbir zaman hile yapmazdı. Peter zeki ve uyanıktı. İyi yürekliydi, uzun boyluydu, yakışıklıydı. Annesine benziyordu. Kralın da, Delain halkının da pek çok sevdiği annesine.</p>

  <p>Thomas böyle bir iyilikle nasıl başa çıkabilirdi? Basit bir soruya basit bir cevap: Çıkamazdı.</p>

  <p>Thomas görünüş olarak Peter'e hiç benzemiyordu. Babasının bir kopyasıydı. Böyle olması yaşlı adamın biraz hoşuna da gidiyordu ama, pek çok erkeğin oğulları kendilerine benziyor diye duyduğu sevinci de duyuyor sayılmazdı. Thomas'a bakmak, sinsi bir aynaya bakmak gibi geliyordu ona. Thomas'ın o güzelim san saçlarının erken ağaracağını, çabucak dökülmeye başlayacağını biliyordu. Kırkına geldiğinde kel olacaktı Thomas. Boyunun hiçbir zaman uzun olmayacağını da biliyordu. Eğer babasının bira sevdasını da almışsa, yirmibeşine varmadan koskoca bir göbek sahibi olacaktı. Ayak parmaklarını içeriye içeriye basmaya başlamıştı bile. Roland sonunda Thomas'ın da kendisi gibi çarpık bacaklı bir yürüyüş edineceğinin farkındaydı.</p>

  <p>Thomas tam anlamıyla iyi bir çocuk sayılmazdı. Ama tam anlamıyla iyi değil diye, onu kötü sanmanız da doğru olmaz. Bazen üzgün bir çocuktu, çoğu zaman kafası karmakarışık bir çocuktu (bir başka bakımdan daha babasına çekmişti... derin düşününce burnu tıkanıyor, kafasının içinde kayalar yuvarlanıyormuş gibi oluyordu) sık sık da kıskanç bir çocuktu ama, kötü bir çocuk değildi.</p>

  <p>Kimi kıskanıyordu acaba? Ağabeyini elbette. Peter'i kıskanıyordu. Bunun tek nedeni, Peter'in bir gün Kral olacağı değildi. Yoo, gerçekten değildi. Babasının en çok Peter'i sevmesi de değildi. Hizmetkârların en çok Peter'i sevmesi de değildi. Öğretmenlerin en çok Peter'i sevmesi de değildi. Tabii severlerdi, çünkü Peter derslerine her zaman hazır gelir, onu azarlamaya hiç gerek kalmazdı. Herkesin Peter'i en çok sevmesi, Peter'in bir de yakın arkadaşı, can dostuna sahip olması da değildi Thomas'ın kıskançlığının tek nedeni. Bir neden daha vardı.</p>

  <p>Birisi Thomas'a baktığı zaman, hele de Kral babası baktığı zaman, Thomas karşısındakinin aklından geçenleri okuyabildiğini sanırdı: Biz senin anneni çok severdik, oysa sen gelirken onu öldürdün. Peki ona getirdiğin acıdan ve ölümden bizim elimize ne kaldı? Yuvarlak suratlı, çenesi gözükmeyen, budala bir çocuk. Sekiz yaşına geldiği halde büyük harflerin bile hepsini öğrenemeyen budala bir çocuk. Ağabeyin Peter daha altı yaşındayken hepsini sokmuştu o harflerin. Ne geçti elimize? Pek fazla bir şey sayılmaz. Ne diye geldin, Thomas? Neye yararsın sen ? Taht garantisi mi? O mu senin işlevin? Sevgili Peter o topal atından düşer de kafasını yararsa diye taht garantisi misin sen? Hepsi bu mu? İstemiyoruz seni. Hiçbirimiz istemiyoruz. Hiçbirimiz istemiyoruz.. Ağabeyinin hapsedilmesinde Thomas'ın oynadığı rol şerefsiz bir roldü. Ama buna rağmen, o yine de kötü bir çocuk değildi. Ben buna kesinlikle inanıyorum ve sizin de zamanla inanacağınızı umuyorum.</p>

  <p><br /></p>

  <h2 id="ubb329395-1a8b-4eca-88ae-7d50813f3db1" style="text-align: center;">16</h2>

  <p>Thomas yedi yaşındayken bir keresinde bütün gününü odasında uğraşarak, babasına bir model yelkenli yapmaya çalışarak geçirmişti. Bunu yaparken, aynı gün Peter'in okçuluk alanında büyük onurlar kazandığını, atışları seyreden babasını sevinçten mestettiğini elbette ki bilmiyordu. Peter genelde pek de iyi bir okçu sayılmazdı. Thomas en azından o alanda ağabeyini ilerde kat be kat aşacaktı. Ama o gün Peter, gençler atış alanındaki hedefi, içine ilham gelmiş gibi vurmuştu. Thomas üzgün bir çocuktu, kafası karmakarışık bir çocuktu ve sık sık da şanssız bir çocuktu.</p>

  <p>Thomas'ın model yelkenli yapmayı düşünmesinin nedeni, arasıra Pazar öğleden sonraları babasının çıkıp sarayın çevresini dolaşan su dolu hendekte model tekneler yüzdürdüğünü bilmesindendi. Böyle basit eğlenceler Roland’ın çok mutlu ederdi. Bir keresinde Roland, Thomas'ı da yanında götürmüştü... yalnız Thomas'ı. İşte Thomas o günü hiç unutamamıştı. O sıralarda Kralın bir danışmanı vardı. Bu danışmanın tek görevi, Roland'a kağıttan kayıklar yapmasını göstermekti. Kral da giderek tutkunlaşıyordu o kağıt teknelere. O gün suyun yüzüne çıkan bir sazan balığı Roland'ın kağıt sandalını yutuvermişti. Roland o zaman çocuklar gibi gülmüş, bu olayın deniz canavarlarıyla ilgili hikâyeleri bastırdığını söylemişti. Bunu söylemişti. Bunu söylerken de Thomas'a sımsıkı sarılmıştı. Hiç unutamamıştı Thomas o günü... o parlak güneşi, hendeğin suyunun o hafiften küflü kokusunu, babasının kollarının sıcaklığını, sakalının nasıl battığını...</p>

  <p>Daha sonra, çok yalnızlık çektiği bir günde, babasına bir yelkenli yapmak gelmişti aklına. Pek harika bir şey olmayacaktı tabii... Thomas bunu biliyordu. Derslerini ezberlemekte ne kadar beceriksizse, elleriyle çalışırken de bir o kadar beceriksizdi. Ama beri yandan, babasının kime isterse tekne yaptırabileceğini, hatta artık iyice kör olmuş olan Büyük Ellender'in kendisine bile yaptırabileceğini de biliyordu. Aradaki fark, Thomas'a göre, Roland'ın kendi oğlunun bütün gün uğraşarak babasına Pazar günü eğlensin diye bir tekne yapmış olmasıydı.</p>

  <p>Thomas odasındaki pencerenin kenarına oturdu, elindeki tahta parçasından sabırla tekne yontmaya koyuldu. Keskin bir bıçağı vardı. Parmaklarını, ellerini defalarca kesti, bir seferinde de iyice derin kesti. Ama yine de devam etti. Ellerinin ağrımasına hiç aldırmadı. Bir yandan çalışırken, bir yandan da Pazar günü babasıyla ikisinin nasıl çıkıp tekneyi yüzdüreceklerini düşünüyordu. İkisi yalnız olacaklardı. Peter ya Peony'ye binmiş, ormanda dolaşıyor olacak, ya da Ben'le oynuyor olacaktı çünkü. Aynı Sazan ortaya çıkıp tahta tekneyi yutsa, yine de üzülmeyecekti Thomas. Çünkü o zaman da babası gülecek, onu kucaklayacak, bu olayın Andua gemilerini deniz canavarlarının yutması hikayelerine taş çıkardığını söyleyecekti.</p>

  <p>Ama sonunda Thomas Kralın odasına gittiğinde Peter oradaydı. Thomas yarım saat boyunca teknesini arkasına saklayıp beklemek, babasının Peter'i övüp göklere çıkarmasını dinlemek zorunda kaldı. Peter'in bu ardı kesilmez övgülerden pek tedirgin olduğunu görebiliyordu Thomas. Ayrıca Peter, Thomas'ın babasıyla konuşmak istediğini biliyor, Thomas da onun bildiğini anlayabiliyordu. Peter durmadan babasına bunu hatırlatmaya uğraşıp duruyordu. Ama bunun bir yararı olmuyordu. Hiçbir şeyin yararı olmuyordu. Thomas zaten nefret ediyordu çünkü Peter'den.</p>

  <p>Sonunda Peter'in kaçmasına izin verildi. Thomas babasına yaklaştı, babası da, artık Peter gittiğine göre, ona yeterince anlayışlı bakışlarla baktı. Thomas birden utanarak "Ben senin için bir şey yaptım, baba," dedi. Ter içinde kalmış elleri, arkasına sakladığı tekneye sımsıkı sarılmıştı.</p>

  <p>"Öyle mi, Tommy?" dedi Roland. "Ne kadar güzel bir düşünce, değil mi?"</p>

  <p>"Çok güzel bir düşünce, efendimiz, "diye söze karıştı Flagg. O sıra o da oralardaydı. Rahat bir sesle konuşuyor, ama gözleri Thomas’ı pırıl pırıl bir ilgiyle süzüyordu.</p>

  <p>"Neymiş o oğlum? Göster bana!"</p>

  <p>"Pazar öğleden sonraları hendekte bir iki tekne yüzdürmeyi ne kadar çok sevdiğini hatırladım, baba... ve ben de...." Daha neler neler söylemek istiyordu. "Beni de yanında götürmeni istedim, bu yüzden de bunu yaptım," demek istiyordu. Ama böyle bir şey söyleyemeyeceğini anladı. "... bu yüzden sana bir tekne yaptım,... bütün gün uğraştım, oramı buramı kestim.... ve ... ve..." Odasındaki pencere kenarında o tekneyi yaparken Thomas, armağanını verirken babasına sunacağı upuzun, etkileyici bir de söylev hazırlamıştı kafasından. Ama şu anda o söylevin tek kelimesini bile hatırlamıyordu. Hatırlayıp söyleyebildikleri de pek bir anlam ifade etmiyordu galiba.</p>

  <p>Dili tutularak tekneyi arkasından önüne getirdi, yelkeni sarkmış durumda, Roland'a uzattı. Kral onu alıp kocaman, güdük parmaklı ellerinde çevirdi. Thomas durmuş, ona bakıyor, solumayı unuttuğunu hiç farketmiyordu.</p>

  <p>Sonunda Roland başını kaldırdı. "Çok güzel, çok güzel, Tommy. Bu bir kano... öyle değil mi?"</p>

  <p>"Yelkenli." İçinden, koca yelkeni göremiyor musun diye bağırmak geliyordu. Yalnız düğümlerini atmak bile bir saatimi aldı. Bir düğümün açılmış olması, yelkenin böyle sarkması da benim suçum değil!</p>

  <p>Kral, Thomas'ın bir yastık kılıfından kestiği yelkeni parmağıyla yokladı.</p>

  <p>"Sahi, yelkenliymiş.. elbette yelkenli. Ben ilk önce bunu kano sanmıştım. Kumaşı da köylü kızlardan birinin yıkadığı çamaşır diye düşünmüştüm." Flagg'a bakıp göz kırptı. Flagg boş boş gülümsedi, hiçbir şey söylemedi. Thomas birden kendini kusmak üzereymiş gibi hissetti.</p>

  <p>Roland oğluna daha ciddi bir ifadeyle baktı, yaklaşması için işaret etti. Thomas çekingen adımlarla, hoş şeyler umarak, hoş şeyler olsun diye dua ederek yaklaştı.</p>

  <p>"İyi bir tekne, Tommy. Sağlam... senin gibi. Biraz da yalapşap... yine senin gibi. Ama iyi... senin gibi. Eğer bana gerçekten güzel bir armağan vermek istiyorsan, okçuluk derslerine iyi çalış, Peter'in bugün yaptığı gibi sen de birincilik ödülünü al."</p>

  <p>Thomas o ödülü geçen yıl kazanmıştı zaten. Ama babası Peter'in başarısına sevinmekten bunu unutmuş görünüyordu. Thomas ona hatırlatmaya kalkışmadı. Orada durup duruyor, babasının koca elleri arasında tuttuğu tekneye bakıyordu. Yanakları, alnı, kiremitlerin rengini almıştı.</p>

  <p>"İki kişi finale kaldığında görmeliydin. Biri Peter, biri de Lord Towson'un oğluydu. Antrenör onlara kırk adım daha geriye gitmelerini söyledi. Towson'un oğlu cesaretini kaybetmiş görünüyordu ama Peter hemen gösterilen yere yürüdü ve okunu sadağından çekti. Gözlerindeki o bakışı gördüğüm anda, 'Kazandı!' dedim kendi kendime. 'Daha okunu atmadan önce belli kazandığı!' öyle de oldu. Ah keşke, orada olsaydın, Tommy! Keşke...!"</p>

  <p>Susmak bilmiyordu Kral. Thomas'ın bütün gün uğraşıp meydana getirdiği tekneyi, ikinci kere.bakmaksınız bir kenara bıraktı. Thomas orada duruyor, onu dinliyor, mekanik bir gülümseme ifadesini koruyor, o kızarıklık suratından hiç gitmiyordu. Babası hiçbir zaman onun yaptığı tekneyi alıp hendeğe götürmeyecekti...Neden götürsündü ki? Thomas şu anda kendini ne kadar berbat hissediyorsa, o tekne de o kadar berbattı. Peter bundan iyisini gözü bağlı yapabilir, yarı sürede de bitirebilirdi herhalde. Ya da en azından, babasının gözüne daha iyi gözükürdü onun yaptığı.</p>

  <p>Sonu gelmeyen sefil bir süreden sonra Thomas'ın da kurtulmasına izin verildi.</p>

  <p>Flagg üzerinde durmuyormuş gibi bir sesle, "Çocuk o tekneyle çok uğraşmış sanıyorum," dedi.</p>

  <p>Roland, "Herhalde uğraşmıştır," diye karşılık verdi. "Pek de sefil bir görünüşü var, değil mi? Kenarına mendil takılmış köpek dışkısına benziyor." Roland içinden, tam benim o yaştayken yapabileceğim türden bir eser, diye ekledi.</p>

  <p>Thomas tabii onun kafasından geçenleri duyamazdı...Ama lanet olası bir akustik, Roland'ın ağzından çıkan sözleri koca holde yankılandırarak onun kulağına kadar getirmişti. Vücudunun merkezinde, midesinin ortasında hissettiği o kıskançlık baskısı birden bin kat daha kötüleşti. Dosdoğru odasına koştu, musluğa kustu.</p>

  <p>Ertesi gün dış mutfağın arkasındaki alanda kendi kendine dolanıp vakit öldürürken, Thomas yaşlı, sakat bir köpeğin çöpler arasında eşelendiğini gördü. Bir taş kapıp fırlattı. Taş hedefini buldu, köpek cik diye bağırıp devrildi. Fena yaralanmıştı. Thomas ağabeyinin kendinden beş yaş büyük olmasına rağmen böyle bir atışı yarı uzaklıktan bile başaramayacağını biliyordu.... ama bu da züğürt tesellisiydi, çünkü Peter'in hiçbir zaman zavallı, aç bir köpeğe taş atmayacağını da biliyordu.... Hele de bunun kadar yaşlı, üstelik de sakat olanına.</p>

  <p>Bir an için Thomas'ın yüreğine merhamet doldu, gözlerine yaşlar yükseldi. Ardından, hiç sebep yokken, aklına babasının sözleri geldi. Ucuna mendil takılmış köpek dışkısına benziyor. Yerden bir avuç dolusu taş aldı, köpeğin yan devrilmiş yatmakta olduğu yere doğru yürüdü. Hayvan dalgın bakıyordu. Tek kulağından kanlar akıyordu. Thomas'ın ruhunun yarısı köpeği rahat bırakmak istiyor, hatta onu tedavi edip iyileştirmek, Peter nasıl Peony'ye haklıysa ona öyle bakmak istiyordu. Onu kendi köpeği yapabilir, ömrünce sevebilirdi. Ama ruhunun öbür yansı köpeğin canını yakmak istiyordu. Sanki köpeğin canını yakmak, kendi içindeki acının birazını hafifletecekmiş gibi. Hayvanın başına dikilmiş duruyor, bir türlü bir karara varamıyordu. Tam o sırada aklına bir şey geldi.</p>

  <p>Bu köpeğin Peter olduğunu düşünsen ne olur?</p>

  <p>Kararını o anda verdi. Köpeği ölene kadar taşladı. Onu gören olmadı ama eğer olsaydı, işte kötü bir çocuk, diye düşünürdü. Hem de tam anlamıyla kötü! Ama yaşlı köpeğin zalimce öldürülüşünü gören o insan, bir gün önce neler olduğunu bilemezdi ki! Thomas'ın nasıl hıçkıra hıçkıra ağlayarak odasındaki musluğa kustuğunu bilemezdi.</p>

  <p>Genellikle kafası karmakarışık bir çocuktu o. Hüzün verici bir şanssızlığı vardı. Ama ben ilk dediğimde yine de direniyorum... Kötü bir çocuk değildi Thomas. Yani gerçek anlamda kötü değildi.</p>

  <p>Dış mutfağın arkasında köpeği taşladığını hiç geren olmadı demiştim size. Ama bu da pek doğru değildi. Flagg o gece olayı kristal küresinde gördü. Gördü... ve çok da memnun oldu.</p>

  <p><br /></p>

  <h2 id="u2d5afb24-6f76-4637-9118-8a013e89a598" style="text-align: center;">17</h2>

  <p>Roland... Sasha... Peter... Thomas. Şimdi geriye tanıtılacak bir tek kişi kaldı, değil mi? Yalnızca o gölgeli beşinci kaldı artık. Flagg'dan söz etmenin zamanı geldi. Söz etmesi ne kadar tatsız olursa olsun, geldi.</p>

  <p>Delain halkı bazen ondan Kukuletalı Flagg diye söz eder, bazen de yalnızca Karanlık adam derlerdi. Çünkü o ölü beyazı suratına rağmen gerçekten de pek karanlık bir adamdı. "Korunmuş" derlerdi ona. Ama bunu iltifat sayılacak bir biçimde değil de, daha çok tedirgin bir biçimde söylerlerdi. Delain'e Roland'ın büyükbabasının zamanında Garlan'dan gelmişti. O günlerde ciddi suratlı, pek zayıf, kırk yaşlarında görünen bir adamdı. Şimdi Roland'ın saltanat dönemi sonuna yaklaşırken ise, ciddi suratlı, pek zayıf, elli yaşlarında gösteren bir adam olmuştu. Oysa aradan geçen zaman on yıl değil, yirmi yıl değil, yetmiş beş yıldı. Flagg Delain'e geldiği zaman dişsiz ağızlarıyla analarının memesini emen bebekler büyümüş, evlenmiş, çocuk sahibi olmuş, yaşlanmış, yataklarında veya sobalarının başında dişsiz olarak ölmüşlerdi bile. Ama bunca zaman içinde Flagg sanki on yıl yaşlanmıştı. Sihir bu, diye fısıldıyordu insanlar birbirine. Sarayda bir sihirbaz bulundurmak da elbette ki iyi bir şeydi. Gerçek bir sihirbaz hem de! Öyle avucunda para saklayan, kolunun yenine uyuyan kumru sokan gösteri sihirbazlarından değil. Ama Flagg'in hiçbir iyi yanı olmadığını hepsi de için için biliyorlardı. Delain'liler onu karşıdan gelirken görünce, o gözlerin kukuletanın derinliklerinden kırmızı kırmızı baktığını hissedince, hemen sokağın karşı tarafında yapacak bir iş buluyorlardı kendilerine.</p>

  <p>Gerçeklen Garlan'dan mı gelmişti acaba? O güzelim manzaralı, görkemli mor dağların uyuduğu diyardan mı gelmişti? Bilemiyorum. Orası sihirli bir diyardı gerçi. Zaman zaman halıların uçtuğu, kutsal kişilerin kaval çalıp sepetten ip çıkardığı, o ipe tırmandığı, tepesine varınca gözden kaybolup bir daha da görünmediği bir diyardı. Delain gibi Andua gibi daha uygar yörelerden nice kişi bilgi edinme merakına kapılıp Garlan'a gitmişti. Birçoğu, dalgalanan iplere tırmanan o mistikler gibi kaybolmuştu ortadan. Geri dönenler de her zaman eskisinden daha iyi kimseler olarak dönmezlerdi. Evet, Flagg gerçekten de Garlan'dan gelmiş olabilirdi, ama eğer oradan geldiyse bile Roland'ın büyükbabasının zamanında değil, çok, çok daha önce gelmiş olmalıydı.</p>

  <p>Aslında pek çok kere gelmişliği vardı Delain'e. Her seferinde başka bir isimle gelirdi ama yanında hep o kötülük, sefalet ve ölüm etkisini de birlikte getirirdi. Bu sefer de Flagg'dı adı. Bir önceki sefer onu herkes Bili Hinch diye tanıyordu. O seferinde Kralın baş cellâdıydı. O günlerden bu yana aradan iki yüz elli yıl geçmiş olmasına rağmen, anneler yaramazlık yapan çocuklarını hâlâ o isimle korkuturdu. "Cıyak cıyak ağlamayı kesmezsen Bili Hinch gelir, seni alıp götürür sonra!" derlerdi çocuklarına. Delain'in uzun tarihi boyunca yaşamış en kan dökücü üç Kralın baş cellâdı olarak hizmet gördüğü sıralarda Bili Hinch yüzlerce (bazılarına göre binlerce) mahkûmun başını baltasıyla uçurmuştu.</p>

  <p>Ondan önceki sefer, yani Roland'ın çocuklarından dörtyüz yıl önce, Browson adlı bir şarkıcı olarak gelmişti buraya. Browson, Kralla Kraliçeye yakın bir danışman mevkiine yükselmiş, Delain'le Andua arasında kanlı bir savaşa sebep olduktan sonra da sanki duman olup uçmuştu.</p>

  <p>Ondan önceki sefere gelince...</p>

  <p>Aman, bunu sürdürmenin bir gereği var mı? Zaten istesem de sürdürebileceğimden pek emin değilim. Zaman fazla uzadı mı, hikayeciler bile unuturlar hikâyelerini. Flagg her seferinde yeni bir suratla, yeni numaralarla gelirdi, ama iki şey hiç değişmezdi.</p>

  <p>Hep kukuletayla gelirdi, bu bir. Suratı olmayan bir adama benzerdi. İkincisi de, hiçbir seferinde dosdoğru Kral olarak gelmez, her zaman gölgelerden fısıldayan biri olarak kalır, Kralın kulağına zehir boşaltan adam olurdu.</p>

  <p>Kimdi aslında bu karanlık adam?</p>

  <p>Bilmiyorum.</p>

  <p>Delain'e yaptığı ziyaretlerin arasında nerelerde gezerdi?</p>

  <p>Onu da bilmiyorum.</p>

  <p>Hiç ondan kuşkulanılmış mıydı?</p>

  <p>Evet, pek az sayıda kişi kuşkulanırdı ondan. Tarihçiler kuşkulanırdı,.bir de benim gibi hikâye uyduranlar kuşkulanırdı. Bu Flagg denilen adamın daha önce de Delain'de bulunduğundan ama hiçbir seferinde iyi bir amaçla gelmediğinden kuşkulanırlardı, Ama onlar da konuşmaya korkarlardı. Yetmiş beş yıldır aralarında yaşadığı halde ancak on yıl yaşlanan bir adam, belli ki bir sihirbazdı. Belki bundan da on kat daha uzun yaşamıştı... belki daha da uzun... böyle bir insan, şeytanın ta kendisi bile olabilirdi.</p>

  <p>Ne istiyordu peki? İşte bu soruya cevap verebilirim.</p>

  <p>Her kötü insanın istediği şeyi istiyordu. Güç sahibi olmak ve o gücü kötülük etmek için kullanmak. Kral olmakta gözü yoktu, çünkü Kralların başları işler ters gitti mi hemen kesilir, şatonun duvarlarını süslercesine mızrak uçlarına dikilirdi. Ama Kral danışmanları... gölgelerdeki etkileyiciler... bu tipler cellâdın baltası hareketini hızlandırdığı anda akşam gölgeleri gibi eriyip kaybolurlardı genellikle. Flagg bir hastalıktı. Serin bir alnı alev alev yakma olanağı arayan bir alevdi. Yüzünü nasıl kukuleta ardına saklıyorsa, eylemlerini de öyle saklardı. Büyük patırtı çıkınca (zaman uzadı mı her seferinde çıkardı) Flagg hemen şafak vakti yok olan gölgeler gibi yok olurdu ortadan.</p>

  <p>Daha sonra, olaylar yatışıp bunalım geçince, onarımlar tamamlanınca, yani ortaya mahvetmeye değecek bir şeyler çıkınca, Flagg de yeni baştan belirirdi.</p>

  <p><br /></p>

  <h2 id="u51d8f3ee-473f-4470-a2e1-e6fdcb128210" style="text-align: center;">18</h2>

  <p>Bu seferki gelişinde Flagg, Delain Krallığım kendisini çileden çıkaracak kadar sağlıklı durumda bulmuştu. Roland'ın dedesi Landry gerçi salak sarhoşun teki olduğundan onu kolayca etkilemek mümkündü ama, o da aksi gibi zamanından önce bir kalp krizi sonucu oluverdi. Flagg o zamana kadar, Roland’ın annesi Lita'yı iyice tanımış, tacı başına giydirmek isteyeceği en son insanın o olduğunu anlamıştı. Lita çirkindi ama iyi yürekli ve iradeliydi. Böyle bir Kraliçe, Flagg’in türündeki çılgınlığın gelişmesi için uygun ortam yaratamazdı.</p>

  <p>Eğer Landry'nin saltanatının daha erken dönemlerinde gelebilmiş olsa, Lita'yı saf dışı bırakmanın bir yolunu nasılsa bulurdu... tıpkı şimdi Peter'i saf dışı bırakmayı planladığı gibi. Ama zamanı ancak altı yıl olduğundan, yetmemişti.</p>

  <p>Kadın onu yine de danışmanı olarak kabul etmişti... eh, bu da bir şeydi. Flagg'ı pek fazla sevmezdi ama, kabul ederdi onu. Nedeni de, Flagg’in iskambil falı bilmesiydi. Sarayındaki ve Kabine'deki kimselerle ilgili dedikodu ve skandalları dinlemeye bayılırdı Lita. Üstelik dinlediği dedikodu ve skandallar katmerli tat veriyordu, çünkü yalnız olmuş olayları değil, olacakları da dinliyordu. İnsanın böyle bir eğlenceden vazgeçmesi kolay değildi. Bunları yapabilen kişinin tehlikeli olduğunu sezse bile. Flagg Kraliçeye iskambillerde gördüğü adamakıllı karanlık olayları asla önceden haber vermezdi. Lika’nın bilmek istediği yalnızca kimin kendine bir sevgili bulduğu, kimin karısıyla ya da kocasıyla kavga ettiğiydi, Karanlık işleri, cinayetlere yönelik planlan bilmek istemiyordu. İskambillerden bekledikleri nispeten masum şeylerdi.</p>

  <p>Lika’nın upuzun saltanat döneminde Flagg, en büyük başarısının kovulmamak olduğunu görüyor, buna sıkılıyordu. Ancak olduğu yerde tutunabilmekte, başka pek fazla bir şey yapamamaktaydı. Yo, tabii birkaç parlak olay da yer almamış değildi. Güney Baronluğu'nda iki forslu yönetici arasında kavga çıkması gibi, bazı tür kan hastalıklarına tedavi bulan doktorun gözden düşürülmesi gibi (Flagg Krallık sınırları içinde sihirli olmayan tedavilere yer bırakmazdı... yani kendi tedavileri dışındakiler! istemezdi.) Flagg’in o dönem içindeki başarılarına örnek gösterilebilecek şeyler hep bu tür şeylerdi işte. Ivır zıvırdı bunlar.</p>

  <p>Roland’ın ... zavallı, çarpık bacaklı, özgüvenden yoksun Roland’ın yönetiminde ise işler daha büyük bir hızla Flagg’in istediği yönde ilerlemeye başladı. İstediği bir yön vardı çünkü onun. Pek büyük bir amaç seçmişti kendine. Krallığı yıkmak istiyordu. Büsbütün yıkmak! Kanlı bir ihtilâlin patlamasını, Delain'i bin yıllık bir karanlığa ve anarşiye yuvarlamasını istiyordu.</p>

  <p>Eh, bir iki yıllık hata payı tanınsa da olurdu elbette.</p>

  <p><br /></p>

  <h2 id="u3e602668-7add-4913-a52b-19e4be944b36" style="text-align: center;">19</h2>

  <p>Peter’in serin kanlı, dengeli bakışlarında, tüm planlarının, tüm dikkatli çalışmalarının mahvolma tehlikesinin yansıdığını görüyordu Flagg. Peter'in saf dışı bırakılması gerektiğine giderek daha çok inanmaktaydı. Bu sefer Delain'de fazla uzun süre kalmış olduğunun da farkındaydı. Mırıltılar başlamıştı çoktan. Roland döneminde o kadar güzel başlatılan işler, yani vergilerin sürekli yükseltilmesi, küçük çiftçilerin ambarlarının geceyarısı basılıp aranması, (içinde bildirimi yapılmamış, saklı mal ve yiyecek var mı diye bakılması,) Hassa askerlerinin silahlandırılması, mutlaka Thomas'ın Krallığı altında da sürdürülmeliydi. Arada Peter'in döneminin gelip geçmesini beklemeye zamanı yoktu Flagg'in. Büyükannenin dönemini yeterince beklemişti zaten.</p>

  <p>Peter belki halkın mırıltılarının kulağına gelmesini beklemezdi bile. Krallığa geçer geçmez ilk vereceği emir belki de Flagg'in sınır dışı edilmesi, doğuya yollanması, bir daha dönmesine de izin verilmemesi olabilirdi. Flagg elbette ki Krala o öğüdü verecek danışmanı önceden öldürmeyi de başarırdı ama... işin kötüsü, Peter'in danışmana falan ihtiyacı yoktu. Kendi danışmanlığını kendi yapabilirdi o. Flagg artık on beş yaşına gelmiş olan upuzun boylu çocuğun kendisine nasıl serinkanlı, korkusuz bakışlarla baktığını gördükçe, Peter'in o karara daha şimdiden varmış olabileceğini bile düşünüyordu.</p>

  <p>Okumayı seviyordu çocuk. Tarihten hoşlanıyordu. Son iki yıldan beri, babasının saçları giderek ağarır, vücudu güçten düşerken, çocuk babasının diğer danışmanlarına pek çok sorular sormaya başlamıştı. Kendisine ders veren öğretmenlere de sorular soruyordu. Bu soruların bir çoğu... gereğinden fazlası.. . Flagg’le ilgili, ya da izlenirse sonu Flagg'e varacak yollara dönüktü.</p>

  <p>Çocuğun böyle soruları on dört, on beş yaşındayken soruyor olması pek kötüydü. Krallık tarihçileri gibi, Roland'ın danışmanları gibi çekingen, gözlemci, kapanık kimselerden oldukça dürüst cevaplar alıyor olması ise, daha bile kötüydü. Böyle olması, o insanların gözünde Peter'in daha şimdiden Kral diye kabul edilmiş olduğunu gösteriyordu. Hepsi de memnundu bu işten. Onu seviyor, tutuyorlardı. Çünkü Peter büyüdüğünde tıpkı onlar gibi bir aydın, bir entelektüel olacaktı. Onu sevmelerinin bir nedeni de, kendilerine benzemeyen yönüydü. Çocuk cesurdu. İlerde aslan yürekli bir Kral olabilir, destanlaşacak hikâyelerin konusunu oluşturabilirdi. O çocukta Beyaz'ın yeniden gelişini görür gibi oluyorlardı.</p>

  <p>O eski, esnek, ama alçak gönüllü kuvvetin... insanlığı defalarca kurtarmış olan kuvvetin.</p>

  <p>Bu çocuk saf dışı bırakılmalıydı. Mutlaka bırakılmalıydı.</p>

  <p>Flagg her gece kendi dairesinin karanlıklarına çekildiğinde bunu kendi kendine tekrarlıyor, sabahleyin o karanlıkta uyandığı zaman aklında yine aynı düşünceyi buluyordu.</p>

  <p>Saf dışı bırakılmalı... o çocuk saf dışı bırakılmalı.</p>

  <p>Ama bu iş ilk bakışta sanıldığı kadar kolay değildi. Roland oğullarının ikisini de çok sever, ikisi için de rahatlıkla kendini feda ederdi ama Peter'i özellikle, başka türlü bir coşkuyla severdi. Çocuk beşikteyken onu boğuvermek, Bebek Hummasından öldü diye yutturmak belki bir zamanlar kolay olurdu. Oysa Peter artık sağlıklı bir yeni yetme olmuştu.</p>

  <p>Başına bir kaza gelse, Roland kapılacağı yeis içinde olayı en ince ayrıntısına kadar incelettirir, soruştururdu. İşin daha sapık bir yanı da vardı. Şu anda Peter eğer gerçekten bir kaza sonucu ölürse, Kral yine de suçu Flagg'in üstüne yüklemez miydi acaba? Diyelim ki çocuk saçak oluğunu onarırken düştü, ahırın damında arkadaşı Staad'la emeklemece oynarken yuvarlandı, atı onu sırtından attı... ne olurdu sonuç acaba? Roland zaten bunak, zaten kafası karışık biri olduğuna göre, buna bir de o korkunç üzüntü eklenince, aslında kaza olan olayda kasıtlı cinayet aramaya kalkmaz mıydı? Arayınca da gözü Flagg'a dönmez miydi? Elbette. Başka kimselere dönmeden önce Flagg'a dönerdi zaten. Roland'ın annesi hiç güvenmezdi Flagg'a. Roland'ın da yüreğinin derinliklerinde bir güvensizlik duyduğunu bilirdi Flagg. Bugüne kadar o güvensizliği sindirmek için hep Kralda uyandırdığı korku ve hayranlık karışımı duygulan kullanmıştı. Ama Kral oğlunun ölümünde Flagg'in bir parmağı olduğunu düşünürse...</p>

  <p>Flagg nice durumda Peter'i korumak için bir şeyler yapması gerekebileceğini bile düşünüyordu. Allah kahretsin! Kahretsin!</p>

  <p>Saf dışı bırakılmalı o. Saf dışı bırakılmalı! Şart!</p>

  <p>Günler, haftalar aylar geçerken Flagg'in kafasındaki bu düşüncenin temposu daha da sıklaştı. Gittikçe Roland yaşlanıyor, zayıflıyordu. Peter de büyüyor, akıllanıyor, daha tehlikeli bir hasım oluyordu. Ne yapmalıydı?</p>

  <p>Flagg'in düşünceleri hep bu nokta çevresinde dönüp duru* yordu. Sinirli, tedirgin bir hale gelmişti. Hizmetkârlar ona pek sokulmuyor, hep uzağından geçiyorlardı. Özelliklede Peter'in uşağı Brandon'la Brandon'un oğlu Dennis. Aralarında fısıldaşarak konuşuyor, geceleri Flagg'in karanlık laboratuarından zaman zaman yükselen o korkunç kokulardan söz ediyorlardı. Günün birinde babasının yerine geçip Peter'in uşağı olacak olan Dennis'in özellikle ödü kopuyordu Flagg'dan. Bir keresinde babasına, "Sihirbazla ilgili bir şey söyleyebilir iniyim ona?" diye sormuştu. "Tek dileğim, onun güvende olması," demişti.</p>

  <p>Babası, "Ağzına alma onu!" diye çıkışmış, korkunç bakışlarını dikmişti oğluna. Oysa Dennis de istediğinde insanlara korkunç bakışlarla bakabilen biriydi. Brandon, "Ağzına alma onu. O adam tehlikeli," diye uyarmıştı oğlunu.</p>

  <p>Dennis çekingen bir sesle, "O halde daha da çok dikkat..." diye başlayacak olmuş, ama Brandon onun sözünü kesmişti. "İnsan budala olursa, belki çıngıraklı yılanın çıngırtısını çakıl sesi sanır, kovuğa elini daldırabilir. Ama genç efendisine karşı duyduğu sevgiyle, kukuletalı danışmana karşı duyduğu korku, babasıyla arasında geçen bu sözlerden sonra daha da artmıştı. Ne zaman Flagg’ı şatonun koridorlarında o uzun etekli, kukuletalı peleriniyle yürür görse hemen titreyerek bir kenara çekiliyor, aklından habire, "Çıngıraklı yılan! Çıngıraklı yılan! Ona dikkat et, Peter! Onun ayak sesine karşı uyanık ol!" diye mırıldanıyordu.</p>

  <p>Derken Peter'in onaltı yaşına geldiği yılın bir gecesinde, tam Flagg kendine bir tehlike gelmeksizin çocuğu saf dışı bırakmanın mümkün olamayacağına inanacağı sırada, bir cevap çıkagelmişti. Korkunç bir geceydi. Azgın bir sonbahar fırtınası, şatonun çevresinde uluyarak kol geziyor, herkes buz gibi yağmurdan kaçmak için evlerine çekildiğinden Delain'in sokakları bomboş görünüyordu.</p>

  <p>Roland bu nemli hava yüzünden soğuk almıştı. Bugünlerde buluttan nem kapıyor, habire soğuk alıyordu zaten. Flagg'in ilaçlan çok güçlü olmasına rağmen onu kolay kolay iyileştiremez olmuştu. Bu soğukalgınlıklarından biri, belki de bu seferki, herhalde göğsüne inecek, Islak Ciğer Hastalığına yol açacak, onu öldürecekti. Sihirli ilaçlar, doktor ilacına benzemiyordu. Flagg habire Krala içirdiği ilaçların eskisi kadar iyi gelmemesinin nedenini de biliyordu. Kendisi iyi gelmesini eskisi kadar istemiyordu da ondan. Roland'ı sağ tutmasının tek nedeni, Peter'den korkuyor olmasıydı.</p>

  <p>Flagg mum ışığının karşısına oturmuş, rüzgârın uğultusunu dinler, iki başlı papağanının uykuda çıkardığı horultulara kulak kabartırken, içinden, keşke, ölsen, koca bunak, diyordu Krala. Seni kendi elimle de şıp diye öldürürdüm. Senin de, karının da, büyük oğlunun da başıma açtığı dertlere iyi bir cevap olurdu. Seni öldürmenin zevki, planlarımın altüst olmasına bile değerdi hemen hemen. Seni öldürmenin zevki...</p>

  <p>Birden olduğu yerde dondu. Gözleri odasının kımıldar gibi görünen karanlıklarına takılı kalmıştı. Gümüş gibi parlıyordu o gözler. Kafasında yepyeni bir fikir meşale gibi yanmaktaydı.</p>

  <p>Mum bir an yemyeşil parıldadı, sonra söndü.</p>

  <p>Papağanın iki başından biri, "Ölüm!" diye haykırdı karanlıkta.</p>

  <p>"Cinayet!" diye karşılık verdi öbür bas.</p>

  <p>Flagg o karanlığın içinde, kimsenin görmediği yerde, kendi kendine gülmeye başladı.</p>

  <p><br /></p>

  <h2 id="u655d1313-262a-4bbe-bbac-31c20e10d679" style="text-align: center;">20</h2>

  <p>Kral öldürme silahlarının hiçbiri zehir kadar sık kullanılmış değildir. Hiç kimse de zehirleri sihirbazlar kadar iyi tanıyamaz.</p>

  <p>Gelmiş geçmiş en büyük sihirbazlardan biri olan Flagg da bizim tanıdığımız zehirlerin hepsini tanırdı... arseniği de, strikinini de, kürarı da.. Kürar insanın vücudunun içine süzülür, tüm kasları felç eder, sonunda da kalbi durdururdu. Bunlara ek olarak nikotini de, belladonnayı da, yüzlerce yılanın ve örümceğin zehirini de, bal gibi koktuğu halde kurbanlarını acılar içinde, bağırta bağırta öldüren klana zambağının özsuyunu da tanırdı. Bataklığın ötelerinde, güneş görmeyen kovuklarda yetişen pençeolu zehirini de bilirdi. Flagg'in bildiği zehirler düzinelerce değildi. Düzine kere düzinelerceydi ve herbiri diğerinden daha belerdi. Hepsi de, hiçbir hizmetkarın girmediği iç odanın rafında sıra sıra duruyordu. Kimi testide, kimi şişede, kimi de küçük zarflarda. Her ölümcül maddenin üzerinde düzgün işaretler vardı. Bu oda Flagg'in 'geleceğin çığlıkları' odasıydı. Istırap salonuydu. Hastalıklar fuayesiydi. Ölüm kulisiydi. Flagg canı sıkıldığında, keyfi yerine gelsin diye sık sık gelirdi buraya. Bu şeytan pazarında, et ve kemikten yaratıldıkları için zayıf yaratıklar olan insanların korktuğu her şey hazırdı. Kahredici başağrıları, çığlık attırıcı karın ağrıları, ishal patlamaları, kusmalar, ezilip cidarları birbirine yapışan kan damarları, kalp felçleri, patlayan göz kapaklan, şişen kararan diller, delilikler.</p>

  <p>Ama en korkunç zehiri Flagg bunların bulunduğu yerden bile uzakta saklardı. Çalışma odasında bir yazı masası vardı. Bu masanın her gözü kilitliydi... ama bir tanesi üç kilitle kilitlenirdi. O gözde tik ağacından bir kutu vardı. Üzerinde sihirli oymalar doluydu. Bu kutunun kilidi hiçbir kilide benzemezdi. Kilidin plakası mat turuncu renkte bir çeliğe benzerdi ama daha dikkatle bakıldığında bir tür bitki dokusuna sahip olduğu belli olurdu. Aslında kleffa havucuydu o kilidin ana maddesi. Flagg haftada bir kere eline minik bir sprey şişesi alır, o canlı dokuyu sulardı. Bu kleffa havucunun bir tür zekâsı da vardı sanki. Biri onu kırmaya kalksa, ya da yanlış bir kişi elinde doğru anahtarla yaklaşıp açmaya kalksa, avazı çıktığı kadar bağırırdı kilit. Kutunun içinde daha küçük bir başka kutu daha vardı. O kutuyu da, Flagg'in her zaman boynunda taşıdığı bir ananlar açardı.</p>

  <p>İkinci kutunun içinde bir paket dururdu. Pakette azıcık miktarda yeşil bir kum vardı. Görseniz, güzel, derdiniz... güzel, ama pek de ahım şahım değil. Bayılıp hayran olmaya değmez. Oysa bu yeşil kum tüm dünyaların en öldürücü zehiriydi. O kadar öldürücüydü ki, Flagg bile korkardı ondan. Bu ilaç, Grenh'in yeşil çöllerinden gelmişti. O kocaman zehirli çöl, Garlan'ın bile ötesindeydi. Delain'de kimsenin bilmediği bir diyardı. Grenh'e insan ancak rüzgârın arkadan estiği bir günde yaklaşabilirdi, çünkü çölden gelen tozun bir nebzesini solumak bile ölmeye yeterdi.</p>

  <p>Anında ölmezdi insan. Bu zehir öyle göstermiyordu etkisini. O tozu solumuş olan, daha da beteri, kum taneciklerini yutmuş olan insan, bir iki gün boyunca, belki üç gün boyunca kendini pek iyi hissetmeyi sürdürürdü. Hattâ ömründe hissetmediği kadar iyi hissederdi kendini. Ondan sonra, birdenbire ciğerleri akkor kesilir, teninden dumanlar tütmeye başlar, vücudu mumya gibi büzülürdü. Sonra da pat diye düşer ölürdü. Ölürken saçlarının alev aldığı da görülürdü bazen. Bu kumu soluyan ya da yutan kişi, içinden dışına doğru yanarak can verirdi.</p>

  <p>Ejderha Kumu derlerdi o zehire. Ne panzehiri vardı, ne tedavisi, ne de çaresi! Ne keyif!</p>

  <p>O fırtınalı, yağmurlu gecede Flagg, Roland'ın şarabına biraz Ejderha Kumu katmaya karar vermişti. Babasına her gece bir kadeh şarap götürmek Peter'in âdetiydi. Roland yatağına yattıktan biraz sonra götürürdü Peter şarabı. Saraydaki herkes bilirdi bunu. Peter'in ne iyi bir evlât olduğundan söz ederdi herkes. Roland şaraptan hoşlandığı kadar, oğlunun sohbetinden, arkadaşlığından da hoşlanırdı. Ama şu sıralarda güzel kızlardan biri dikkatini çekmişti Peter'in. Bu yüzden babasının yanında bir saatten uzun kalmaz olmuştu.</p>

  <p>Eğer Flagg bir gece, Peter odadan ayrıldıktan sonra içeriye girerse, yaşlı Kral herhalde ikinci bir kadeh şarabı reddetmezdi.</p>

  <p>Özel bir kadeh şarap.</p>

  <p>Nefis bir mahsul yılı, efendimiz, diye düşündü Flagg kendi kendine. İnce suratına bir sırıtma ifadesi yayıldı. Olağanüstü bir mahsul yılı. Neden olmasın ki? Bağlar zaten cehennem kapısının hemen dışında değil mi? Bu içki bir kere midene girdi mi, cehennem de senin bulunduğun yerde sayılır.</p>

  <p>Flagg kafasını arkaya atıp bir kere daha gülmeye başladı.</p>

  <p id="top_1"><br /></p>

  <h2 id="u84c0dcc3-1a1c-4007-86d6-15c5f0fff2d1" style="text-align: center;">21</h2>

  <p>Kendini hem Roland'dan hem de Peter'den bir çırpıda kurtaracak planı bir kere kurduktan sonra Flagg artık zaman kaybetmedi. Önce tüm sihirbazlığını kullanıp Kralı iyi etmeye çalıştı. İksirlerinin çoktan beri göstermediği kadar iyi etki gösterdiğini görünce enikonu sevindi. Bu da garip bir durumdu doğrusu. Roland'ı iyileştirmeyi yürekten istiyordu ki, onu öldürdüğü zaman herkes işin cinayet olduğunu anlasın. İnsan derin düşünmezse, çok komik görünüyordu durum.</p>

  <p>Kralın öksürüğünün kesilmesinden bir hafta kadar sonra, rüzgârlı bir gecede Flagg çalışma masasının bir çekmecesinin kilidini açtı, tik kutuyu çıkardı. Klaffa havucuna "Aferin," diye mırıldandı, havuç cevap olarak anlamsız bir gıcırtı çıkardı. Flagg kapağı açtı, içteki kutuyu çıkardı. Onu açmak için boynunda asılı olan anahtarı kullandı, Ejderha Kumunun paketini eline aldı. Bu paketi büyülemişti önceden. Paket, o kuma karşı bağışıktı. Ya da Flagg öyle sanıyordu. Yine de gereksiz tehlikelere girmek istemedi. Paketi kutudan gümüş bir cımbızla tutarak aldı, masanın üzerine, Kralın kadehlerinden birinin yanına bıraktı. Alnında koca koca ter damlaları belirmişti. Zor işti yaptığı doğrusu. Ufacık bir yanlışı hayatıyla öderdi.</p>

  <p>Flagg zindanlara giden koridora çıktı, hızlı ve derin soluklar almaya başladı. Hipervantilasyon yapmaya çalışıyordu. İnsan hızlı hızlı solursa, tüm vücudu oksijenle dolar, sonra soluğunu daha uzun süre tutabilirdi. Hazırlıklarının o kritik döneminde hiç soluk almamak niyetindeydi Flagg. Hata yapmayacaktı. Ne büyük hata, ne de küçük hata. Ölmek istemeyecek kadar zevk alıyordu bu hayattan.</p>

  <p>Kendi dairesinin hemen dışındaki demir parmaklıklı pencereden içine son bir kere daha temiz hava çekip odasına girdi, zarfa doğru yürüdü, kemerinden hançerim çekti, zarfı dikkatli bir hareketle kesti. Masanın üzerinde yassı bir obsidyen parçası vardı. Onu kağıt ağırlığı olarak kullanırdı. O zamanlarda obsidyen, bilinen en sert taştı. Paketi yine cımbızla tuttu, başaşağı çevirdi, yeşil tozun büyük bir kısmını taşın üzerine boşalttı. Geriye çok az bıraktı. Bir düzine kum taneciği ancak kalmıştı zarfın dibinde. Ama bu kalan, Flagg'in planı için son derece önemliydi. Obsidyen gerçi çok sert bir taştı ama daha şimdiden dumanlar çıkarmaya başlamıştı bile taştan.</p>

  <p>Aradan otuz saniye geçti.</p>

  <p>Flagg obsidyeni eline aldı. Bunu yaparken Ejderha kumunun bir zerresinin bile tenine değmemesi için çok dikkat ediyordu. Değse, içeriye doğru kendine yol açarak ilerler, kalbine varır, onu tutuştururdu sonunda. Taşı eğdi, üzerindeki tozu kadehe boşalttı.</p>

  <p>Çabucak, kumun cama işlemesine vakit bırakmadan, Kralın en sevdiği şaraptan o kadehe doldurdu. Şu sıralarda Peter babasına bu şaraptan götürüyor olmalıydı. Kum hemen eridi. Kırmızı şarap bir an tatsız yeşil bir renkte parıldadı, sonra yine kendi rengine döndü.</p>

  <p>Elli saniye.</p>

  <p>Flagg tekrar masasına döndü, yassı taşı iki yanından, hançerini sapından tuttu. Kağıdı keserken kumdan ancak bir iki zerre dokunmuştu bıçağa. Ama daha şimdiden madene işlemeye başlamışlardı. Andua çeliğinin gözenekleri belli olmaya başlamış, bu deliklerden kötü dumanlar yükseliyordu. Taşı da, hançeri de alıp hole çıktı.</p>

  <p>Yetmiş saniye. Soluk almak için dayanılmaz bir acı duyuyordu Flagg.</p>

  <p>Holde on metre ilerledi. Daha yürüse, zindanlara varacaktı... hiçbir Delain'linin asla gitmek istemediği o yere! Ama ilerlemedi. Durduğu yerde, taş döşemede delikli bir ızgara vardı. Flagg alttan akan suyun çıkardığı gurultuları duyuyordu.</p>

  <p>Soluğunu tutmuyor olsa, o berbat kokulan da alacaktı. Şatonun lâğımlarından biriydi burası. Kayayı da, hançeri de ızgaradan aşağı attı, suya düşerken çıkardıkları sesi duyunca ciğerindeki acılara rağmen sırıttı. Sonra hızla pencereye yürüdü, dışarıya sarktı, derin derin soludu, ciğerlerine temiz havayı doldurdu.</p>

  <p>Havaya doyunca tekrar çalışma odasına döndü. Masasının üzerinde artık yalnızca cımbız, paket ve şarap dolu kadeh duruyordu. Cımbıza tek bir zerre kurn bile yapışmamıştı. Zarfın içindeki azıcık kum da, dikkatli davrandığı sürece, ona bir zarar vermezdi.</p>

  <p>Şu ana kadar iyi iş çıkardığı kanısındaydı. Gerçi bitmemişti yapacakları henüz... ama iyi başlamıştı. Kadehin üzerine eğilip derin derin kokladı. Artık tehlike yoktu. Kum bir kere sıvıyla karışınca, dumanlan zararsız oluyor, farkedilmiyordu. Ejderha kumu ancak katı cisimlere, örneğin taşa dokunduğu zaman çıkarırdı o öldürücü dumanlarını.</p>

  <p>Ya da insan etine.</p>

  <p>Flagg kadehi kaldırıp ışığa tuttu, içindeki kan rengi ışıltıyı hayranlıkla seyretti. "Son bir kadeh şarap daha, Kral hazretleri," diye mırıldandı kendi kendine. Sonra öyle güldü, öyle güldü ki, iki başlı papağan korkuyla bağırmaya başladı. "Midenizi ısıtacak bir içki, efendimiz."</p>

  <p>Oturdu, kum saatini başaşağı çevirdi, koskocaman Sihirler Kitabını açıp okumaya başladı. İnsan derisiyle ciltlenmiş bu kitabı bin yıldan beri okuyup duruyordu Flagg. Ama dörtte birini ancak bitirebilmişti. Leng ovalarının ötelerinde, Alhazret adlı bir deli tarafından yazılmış olan bu kitabı uzun süre okumak, insanı deli olmaya doğru iterdi.</p>

  <p>Bir saat... yalnızca bir saat. Kum saatinin üst kısmı boşalınca, Peter'in babasını ziyaret edip ayrıldığından emin olabilir, son şarabı Krala götürebilirdi. Flagg bir an kum saatinden süzülen kemik beyazı kumlara baktı, sonra başını tekrar sakin bir tavırla kitabına eğdi.</p>

  <p><br /></p>

  <h2 id="udd163ba9-cc93-4f12-9f6e-d0200af0354b" style="text-align: center;">22</h2>

  <p>Roland, Flagg'in yatmadan önce kendisine bir kadeh şarap getirmesinden pek hoşlanmış, pek duygulanmıştı. Şarabı koca koca yudumlarla içti, içini ısıttığını söyledi.</p>

  <p>Flagg kukuletasının içinde gülümseyerek, "Tahmin etmiştim, Majeste," dedi.</p>

  <p><br /></p>

  <h2 id="u001ec21b-ef03-4694-8bcc-599437b5912c" style="text-align: center;">23</h2>

  <p>Thomas'ın, o gece Flagg'i babasının yanındayken görmesinin kader mi, yoksa şans mı olduğu da, yine sizin kendi kendinize karar vermeniz gereken bir konu. Ben yalnızca görmüş olduğunu biliyorum, bunun olma nedeninin de, yıllardan beri Flagg'in bu arkadaşsız, zavallı çocukla dost olma çabalarına dayandığını biliyorum.</p>

  <p>Ama sonra size anlatacağım... fakat daha önce sihirle ilgili aklınıza gelebilecek yanlış bir düşünceyi düzeltmek niyetindeyim.</p>

  <p>Sihirbazlık hikâyelerinde üç çeşit sihirden nedense pek üstünkörü, pek hafife alarak söz edilir, sanki bunları her ikinci sınıf sihirbaz yapabilirmiş gibi bir hava yaratılır. Bu üç sihir, kurşundan altın yapmak, kendi görünümünü değiştirip başka kılıklara girmek ve bir de görünmez olmaktır. Bilmeniz gereken ilk şey, gerçek sinirin asla kolay bir şey olmadığıdır. Eğer kolay sanıyorsanız, sevmediğiniz halanız bir iki hafta kalmaya geldiğinde onu görünmez etmeye uğraşın... anlarsınız. Gerçek sihir zordur. Gerçi kötü sihir yapmak iyi sihiri yapmaktan daha kolaydır ama, kötü sihir bile yeterince zor iştir.</p>

  <p>Kurşunu altına çevirmek yapılmayacak şey değildir. Hangi sihirli kelimeleri söyleyeceğinizi biliyorsanız, birinin size kurşun somunlarım gerektiği biçimde yarma yolunu öğretmesini de sağlayabilirseniz, siz de başarırsınız. Kılık değiştirmekle görünmez olmak ise imkânsızdır... ya da imkânsıza öyle yakındır ki, buna artık imkânsız deseniz de olur.</p>

  <p>Konuşulanlara kulak misafiri olmayı pek iyi başaran Flagg, nice budalanın bu konuda uydurma masallar anlattığına tanık olmuştu. Genç prenslerin kendilerini kötü cinlerden kurtarmak için basit bir sihirli kelime söyleyip görünmez olması, genç güzel prenseslerin (masallarda prensesler her zaman güzel olurdu ama Flagg'in tecrübelerine göre çoğu, hep birbiriyle evlenen ailelerin gudubet kızlarıydı, üstüne üstlük aptaldılar da) cadıları ve perileri sinek kılığına girmeye razı etmesi, sonra o sineği pat diye raketle avlaması gibi masallar anlatılıp duruyordu çevrede. Bu masalların çoğunda prensesler raketle sinek avlamanın ustasıydı. Oysa Flagg'in tanıdığı prenseslerin çoğu, Aralık ayında pencerenin buz gibi pervazında baygın yatan sineği bile zor avlarlardı. Masal olunca kolay geliyordu bu işler kulağa. Masallarda insanlar habire kılık değiştiriyor, kendilerini yürüyen pencere pervazı kılığına falan rahatlıkla sokabiliyorlardı.</p>

  <p>Aslında Flagg bu sihirlerden ikisinin de yapıldığını hiç görmemişti. Bir zamanlar Andua'lı büyük bir sihirbaz tanımıştı. Bu sihirbaz, kılık değiştirme sihirini başardığına inanıyordu. Ama altı ay süren meditasyonun bir haftalık acılı fiziksel uğraşların sonunda, sihirli kelimeyi söylediğinde ancak burnunu üç metre uzatmayı ve kendini çıldırtmayı başarabilmişti. Üstelik burnundan tırnaklar uzamaya da başlamıştı. Flagg onu hatırladıkça yüzüne hüzünlü bir gülümseme gelirdi. İster büyük sihirbaz olsun, ister olmasın, budalanın biriydi adam.</p>

  <p>Görünmez olmak da tıpkı bunun gibi imkânsızdı. Ya da, Flagg'in bildiği kadarıyla öyleydi. Ama buna karşılık, insanın kendi görüntüsünü kısması mümkündü.</p>

  <p>Evet, kısması. En iyi uyan kelime buydu. Bazıları başka kelimeler de kullanırlar bunun için: hayaleti eştirme, saydamlaştırma, silikleştirme gibi. Görünmezlik ulaşılamayacak bir şeydi. Ama önce belli bir yiyecekten yiyip sonra belli sihir kelimelerini söyleyince kısıklaşmak mümkündü. İnsan kısıklaştıktan sonra koridorda yürürken karşıdan bir hizmetkâr geliyor olsa, kısık kişi kenara çekilir, kıpırdamadan hizmetkârın geçmesini beklerdi. Genellikle hizmetkârın bakışları o anda ya kendi ayaklarına döner, ya da birdenbire tavanda bakılmaya değer ilginç bir şey bulunduğuna karar verip, oraya dikilirdi. Kişi kısık haliyle kalabalık bir odanın içinden geçse, oradakilerin sohbeti biraz duraklar, hepsi bir an tedirginleşmiş gibi görünürlerdi. Hepsine aynı anda gaz sancısı gelmiş gibi. Meşalelerin ışığı hafifler, hava sanki dumanlanırdı. Bazen mumların söndüğü bile olurdu. Kısık durumdayken saklanmayı gerektirecek tek şey, karşıdan gelenin iyi tanıştığı biri olması durumuydu. Kısık olsun olmasın, iyi tanıdığı kimseler onu mutlaka görürlerdi. Kısıklık işe yarardı ama... görünmezlikle eş değildi pek.</p>

  <p>Zehirli şarabı Krala götürdüğü gece Flagg kendini kısıklaştırmıştı. Tanıdığı kimseye rastlamayı beklemiyordu. Saat dokuzu geçmişti. Kral yaşlı ve hastaydı. Günler kısalmış olduğundan şato halkı erken yatıyordu. Flagg elinde şarap kadehiyle koridorlarda hızla ilerlerken kendi kendine, Thomas Kral olduğunda burada her gece partiler verilecek, diye düşündü. Babasının içki sevgisini şimdiden paylaşıyor. Henüz ancak bira ve benzeri hafif içkileri seviyor ama, ona sert içkileri tanıtmak kolay olacak. ..Nede olsa, onun dostu sayılırım, değil mi ama? Evet Peter saf dışı edilip Needle'ın tepesindeki hücreye kapatılınca, Thomas tahta geçince, burada her gece partiler verilecek... Tâ ki, kenar mahallelerde yaşayan halkın canına tak deyip kanlı bir ihtilâl başlatıncaya kadar. O zaman burada son bir parti daha verilecek. Bütün partilerin en büyüğü... ama bence o seferki partide Thomas pek eğlenmeyecek. Bu gece babasına içireceğim şarap gibi, aşırı sıcak olacak o parti de.</p>

  <p>Kimseye rastlamayı beklemiyordu ve rastlamadı da. Yanından yalnızca birkaç hizmetkar geçti. Flagg hareketsiz dururken onlar hep uzağından geçtiler. Sanki adam grip olmuş da, mikrobun kendilerine bulaşmasını istemiyorlarmış gibi.</p>

  <p>Ama yine de birisi gördü onu. Thomas gördü. Niner'in gözlerinden bakarak gördü. Niner, babasının uzun yıllar önce öldürdüğü ejderhaydı. Kafası duvara asılmıştı. Thomas'ın bunu becerebilmesi de, Flagg'in önceden kendisine öğrettiği bir hile sayesinde olmuştu.</p>

  <p><br /></p>

  <h2 id="uab1136f3-41cb-4d45-9d4c-e07d10d4b471" style="text-align: center;">24</h2>

  <p>O kadar uğraşarak eliyle yaptığı yelkenliyi babasının öyle hafife alması Thomas'ın kalbini pek kırmıştı. O olaydan sonra hep babasından uzak durmaya çalışıyordu. Yine de Roland'ı çok seviyordu tabii Thomas. Onu mutlu etmek, Peter nasıl mutlu ediyorsa, bunu kendi de başarmak istiyor, hem de çok istiyordu. Hatta ondan da öte, babasının Peter'i nasıl seviyorsa kendisini de öyle sevmesini istiyordu. Babası onu Peter'in yarısı kadar sevse, yine mutlu olurdu Thomas.</p>

  <p>Ama terslik şuradaydı ki, tüm güzel fikirler önce Peter'in aklına geliyordu. Bazen Peter bu fikirleri Thomas'la paylaşmak istiyordu ama Thomas'a o fikirler hep saçma görünüyordu... tabii uygulanıp iyi sonuç aldıkları belli oluncaya kadar. Ya da Thomas önerilen girişimde kendine düşen görevi başaramayacağından korkuyordu. Peter'in üç yıl önce babasına bir dizi Bendoh askeri yaptığı seferde olduğu gibi.</p>

  <p>Peter bunu Thomas'a önerdiğinde Thomas, "Ben babama saçma sapan oyuncaklardan daha iyi bir şey vermek isterim," demişti kibirli kibirli. Ama aslında, yirmi tane tahta askeri yontup hazırlayamayacağından korkuyordu. Bu yüzden Peter askerleri kendi yapmış, dört ayda bitirmişti. Süvariydi hepsi: Şövalyeler, okçular, bir General, bir rahip... tabii Roland bayılmıştı hepsine... yontuluşları biraz bozuk olmakla birlikte hem de. Kırk yıl önce büyük Ellender'in yonttuğu taburunu kaldırmış, yerine Peter'in yaptıklarını yerleştirmişti. Thomas bunu görünce hemen kendi dairesine çekilmiş, vakit henüz günün ortası olduğu halde yatağına girmişti. Sanki birisi göğsüne doğru uzanmış, kalbinden bir parça kesmiş, ona yedirmiş gibi hissediyordu. Çok acı geliyordu kendi kalbinin tadı ona. Peter'e duyduğu nefret her zamankini de aşmıştı... oysa benliğinin bir yanı ağabeyini hâlâ seviyordu ve hep de sevecekti.</p>

  <p>Kalbinin tadı acı olmasına rağmen, hoşuna gitmemiş de değildi.</p>

  <p>Kendi kalbiydi çünkü o.</p>

  <p>Ondan sonra da geceleri babaya şarap götürme işi çıkmıştı ortaya.</p>

  <p>Peter, Thomas'a gelip, "Geceleri babama bir kadeh şarap götürmek hoş olur diyorum, Tom," demişti. "Şarap görevlisine sordum. Bize bir şişe şarabı öylece veremezmiş, çünkü altı ayda bir mahzen şefine rapor vermesi gerekiyormuş. Ama kendi paralarımızı biriktirirsek, Beşinci Baronluk Vat şarabından alabileceğimizi söyledi. Babamın en sevdiği o. Pek pahalı da sayılmaz. Harçlığımızdan daha dünya kadar para kalır elimize. Hem..."</p>

  <p>Thomas, "Ömrümde duyduğum en budalaca fikir!" diye onun sözünü kesmişti hemen. "Bütün şaraplar zaten babamın malı. Krallık sınırlan içindeki şarapların hepsi! Ne kadar isterse içebilir! Neden kendi paramızdan harcayıp da babama zaten kendisinin olan bir şeyi verecekmişiz? Sonunda yalnızca şarap görevlisine para kazandırmış olacağız, o kadar!"</p>

  <p>Peter sabırla, "Kendi paramızı ona harcamamız hoşuna gider," diye açıkladı. "Kendisinin zaten sahip olduğu bir şey için bile olsa."</p>

  <p>"Onu nereden biliyorsun?"</p>

  <p>Peter insanı çileden çıkaracak bir rahatlıkla, "İçime doğuyor" dedi.</p>

  <p>Thomas kaşlarım çatarak ona baktı. Daha bir ay önce kendisi mahzenden bir şişe şarap çalarken mahzen baş görevlisinin onu gördüğünü nasıl söyleyebilirdi Peter'e? Şişko domuz, Thomas'ı omzundan tutup sarsmış, babasına söyleme tehdidi savurmuştu..Söylememek için bir altın istemişti. Thomas da vermişti parayı. Gözlerine öfke ve utanç yaşlan dola dola. Verirken, karşındaki Peter olsa, başını başka tarafa çevirir, gömemezlikten gelirdin, salak herif, diye düşünmüştü. Peter olsa arkanı dönerdin. Çünkü Peter günün birinde Kral olacak, bense ömrüm boyunca hep prens olarak kalacağım. Daha sonra aklına, Peter'in zaten hiçbir zaman mahzenden şarap çalmaya kalkışmayacağı gelmiş, bu gerçek ağabeyine duyduğu öfkenin daha da artmasına yol açmıştı.</p>

  <p>Peter, "Ben öyle sanıyorum ki..." diye tekrar konuşmaya başlayınca Thomas da, "Öyle sanıyorsun, böyle sanıyorsun," diye taklit etmişti onu. "Git başka yerde san! Babam şarap görevlisine kendi şarabı için para verdiğini duyunca gülecek, sana budala diyecek!"</p>

  <p>Ama Roland hiç de gülmemişti Peter'e. Ona budala da dememişti. "Benim düşünceli oğlum," derken sesi titriyor, ağlayacak gibi çıkıyordu. Thomas biliyordu bunları. Çünkü ilk gece Peter şarabı babasına götürürken gizlice gitmiş, ejderhanın gözlerinden bakarak gözetlemiş, her şeyi görmüştü.</p>

  <p><br /></p>

  <h2 id="ue6415d7e-5c95-4e5f-a516-c906f0c89e5f" style="text-align: center;">25</h2>

  <p>Flagg'a, o ejderhanın olduğu yere giden gizli geçidi neden Thomas'a gösterdin diye sorsanız, size doğru dürüst bir cevap veremezdi. Neden yaptığını kendi de bilmiyordu çünkü. Onun kafasında kötülüğe doğal bir eğilim vardı. Hani bazı, insanlar rakamlara yatkındır, ya da yabancı bir yerde yönlerini kolay bulurlar ya, tıpkı öyle. Şato çok eskiydi. İçinde bir yığın gizli kapı ve geçit vardı. Flagg bunların çoğunu bilirdi. Zaten hepsini birden bilen hiç kimse yoktu. Ama Thomas'a bunlardan yalnızca bir tanesini göstermişti. İçinden gelen kötülük eğilimi, burayı göstermenin sonradan sorunlara yol açacağını fısıldamış, Flagg da içgüdüsünün sesine uymuştu. Sorun çıkarmak onun en sevdiği şeydi zaten.</p>

  <p>Arada sırada Flagg apansız Thomas'ın odasına dalar, "Tommy, pek keyifsiz görünüyorsun!" diye bağırırdı. "Aklıma bir şey geldi... görmek isteyeceksin sanırım! Gelmek istiyor musun benimle?" Odaya girdiğinde her seferinde ya 'keyifsiz görünüyorsun' der, ya 'canın sıkkın' d.er, ya da ona benzer bir şey söylerdi. Çünkü hep Tommy'nin özellikle bozuk çaldığı zamanlarda oraya gitme huyu vardı. Thomas'ın kendisinden korktuğunu biliyordu Flagg. Bir dosta özellikle ihtiyaç duymadığı zamanlarda, bahane bulur, Flagg'le gelmezdi... onu da biliyordu. Oysa böyle sıkkın zamanlarında kendini o kadar mutsuz hissederdi ki, kapıyı vuran dostun kim olduğu konusunda pek seçici davranmazdı. Flagg farkındaydı bunların... ama Thomas farkında değildi. Flagg'a karşı duyduğu korku pek derinde bir korkuydu. Zihninin üst katmanında, Flagg'in iyi bir insan olduğunu düşünüyor, çok da eğlenceli biri olduğuna inanıyordu. Eğlence anlayışı zaman zaman biraz gaddarcaydı ama, eh bu da Thomas'ın o anki ruhsal durumuna pek güzel uyuyordu.</p>

  <p>Thomas'la ilgili bir şeyi, Thomas kendi bilmezken Flagg'in bilmesi size garip mi geldi? Aslında hiç de garip değil. İnsanların zihinleri, hele de çocukların zihinleri kuyu gibidir. İçinde tatlı su dolu derin bir kuyu gibi. Bazen belli bir düşünce kişiye dayanılmayacak kadar tatsız gelirse, kişi onu kalın bir kutuya kapatır, o kuyuya atar, sonra suya düşme sesini dinler, daha sonra da kutu yok olur. Ama tabii aslında tam da yok olmaz. Flagg çok yaşlı ve çok akıllı olduğundan, aynı zamanda çok da kötü olduğundan, en derin kuyuların bile dibi olduğunu bilirdi. Bir şey göze görünmüyor diye, onun yok olmuş olması şart değildi hâlâ oradaydı işte... dipte duruyordu. Flagg ayrıca, o uğursuz, ürkütücü düşüncelerin içine konduğu sandığın bir gün çürüyeceğini, pisliklerin dışarı sızıp bir süre sonra kuyunun tatlı suyunu zehirleyeceğini de biliyordu. Zihnin kuyusu iyice zehirlenince, biz doğan sonuca çıldırma deriz işte.</p>

  <p>Sihirbaz arasıra çocuğa şatonun orasında burasında var olan korkunç şeyleri gösteriyorsa, bunun bir nedeni vardı. Thomas ondan ne kadar korkarsa, kendisi Thomas'ın üzerinde o kadar güç kazanırdı. Bu gücü elde edebileceğini de biliyordu, çünkü size daha önce söylediğim bir şeyi biliyordu o. Thomas'ın zayıf bir insan olduğunu, babası tarafından da sık sık ihmal edildiğini biliyordu. Flagg, Thomas'ın kendisinden korkmasını istiyordu. Yıllar geçtikçe çocuğun o derin kuyuya pek çok sandıklar ve kutular atmasını istiyordu. Eğer Thomas Kral olduktan sonra çıldırırsa, eh, çıldırsındı! Flagg'in yönetimi ele geçirmesini daha da kolaylaştırırdı böyle bir durum. Gücünü daha da arttırırdı.</p>

  <p>Diyeceksiniz ki, Flagg nereden biliyordu Thomas'ı ne zaman ziyaret edeceğini? Onu esrarengiz şato turlarına çıkarma zamanlarını nasıl saptayabiliyordu? Flagg bazen Thomas'ın öfkeli veya üzgün olduğunu kendi kristal küresinde görüyordu. Ama çoğunlukla, içinden Thomas'a gitmek gelince, bu içgüdüsüne uyuyordu. Kötülük içgüdüsü onu yanlış yola sürüklemezdi pek.</p>

  <p>Bir keresinde Thomas'ı doğu kulesinin tepesine çıkarmıştı. Merdivenleri çıkarken Thomas yorulmuş, köpekler gibi soluk soluğa kalmıştı. Ama Flagg'in soluma temposu hiç değişmemişti. Tepede ufacık bir kapı vardı. Öyle küçüktü ki, Thomas bile altından emekleyerek geçmek zorunda kalmıştı. İçerisi tek pencereli, karanlık bir odaydı. Flagg onu pencereye götürmüş, tek kelime söylemeksizin manzarayı göstermişti. Thomas karşısında tüm Delain şehrini, yakın şehirleri, ileriki mavi sisler arasında da Doğu Baronluğu'nun surlarını görünce, bu görüntünün deminki yorgunluğa değdiğini hissetmişti. Yüreği kabarmıştı bu güzellik karşısında. Flagg'a teşekkür etmek için döndüğünde, sihirbazın kukuletası altındaki beyaz suratında sezdiği bir ifade, sözlerin dudaklarında donmasına yol açmıştı.</p>

  <p>"Şimdi bak!" deyip elini kaldırmıştı Flagg. İşaret parmağından mavi bir alev fışkırmıştı o anda. Odayı bir hışırtı sesi dolaşmış, Thomas önce bunu rüzgâr sesi sanmıştı. Ama bir an sonra Thomas avaz avaz bağırarak havaya yumruklar atıyor, kol sallıyor, minik kapının altından dışarı emeklemeye uğraşıyordu. Gerçi Doğu Kulesi'nin tepesindeki oda, Needle'ın tepesindeki hücre dışında Delain'in en güzel manzarasına sahip yerdi ama, neden kimsenin oraya gitmediğini Thomas yeni anlıyordu. Koca koca yarasalar vardı bu odada. Flagg'in parmağının aleviyle rahatsız olunca uçmaya, saldırmaya başlamışlardı. Daha sonra, odadan çıktıklarında Flagg çocuğu sakinleştirmişti. Yarasalardan nefret eden Thomas isteri geçiriyor gibiydi. Sihirbaz ona bunun bir şaka olduğunu, sırf onu neşelendirmek için böyle yaptığını söylüyordu. Thomas ona inandı... ama haftalarca geceleri yatağında bağırarak uyandı. Gördüğü kâbuslarda yarasalar başının çevresinde fır dönüyor, saçlarını yakalayıp çekiyor, sivri pençeleriyle, keskin dişleriyle suratını yırtıyorlardı.</p>

  <p>Bir başka seferinde de Flagg onu Kralın hazine odasına götürmüş, yığın yığın altın sikkeleri, külçeleri, üzerinde ZÜMRÜT, ELMAS, YAKUT ATEŞ TAŞI, diye etiketler bulunan derin sandıkları göstermişti.</p>

  <p>"Bunlar gerçekten mücevherlerle mi dolu?" diye sormuştu Thomas.</p>

  <p>Flagg, "Kendin bak da gör," diye karşılık verdi. Sandıklardan birini açtı, içinden bir avuç dolusu kesilmemiş zümrüt çıkardı. Zümrütler avucunda vahşi vahşi parlıyordu.</p>

  <p>"Vay babam!" diye bağırdı Thomas.</p>

  <p>"O da bir şey mi? Şu tarafa bak! Korsan hazineleri bunlar, Tommy!"</p>

  <p>Thomas'a on iki yıl önce Andua korsanlanyla kapıştıkları zamandan gelme savaş ganimetlerini gösterdi. Delain hazinesi zengindi. Orada çalışan bir avuç hazine bekçisi yaşlıydı. İşler yavaş gidiyordu. Bu yığının ayrımı, yerleştirilmesi henüz yapılmamıştı. Thomas kabzası mücevher kakmalı kılıçlara, bıçağı daha tehlikeli olsun diye elmaslarla çentilmiş hançerlere, rodokrosit'ten yapılmış gürzlere soluğu kesilerek baktı.</p>

  <p>Dehşet dolu bir sesle, "Bunların hepsi Krallığa mı ait?" diye sordu.</p>

  <p>Flagg, "Hepsi babana ait," dedi. Oysa çocuğun ilk gözlemi daha doğruydu. "Günün birinde de hepsi Peter'e ait olacak."</p>

  <p>"Ve de bana." Thomas on yaşındakilere özgü özgüvenle konuşmuştu.</p>

  <p>"Hayır," dedi Flagg. Sesindeki üzgünlük dozu tam kararındaydı. "Yalnızca Peter'e. O en büyük evlât olduğundan, Kral o olacak."</p>

  <p>"O paylaşır," dedi Thomas. Sesindeki kuşku gölgesi belli belirsizdi. "Pete her zaman paylaşır"</p>

  <p>"Peter iyi çocuktur. Eminim haklısındır. Herhalde paylaşacaktır. Ama hiç kimse bir Kralı paylaşmaya zorlayamaz, bilirsin. Hiç kimse bir Krala yapmak istemediği bir şeyi zorla yaptıramaz." Thomas'a baktı, bu sözünün etkisini ölçmeye çalıştı, sonra gözleri yine hazine odasının karanlıklarında dolaştı. Uzaklarda bir yerde, yaşlı görevlilerden biri duka altınlarını sayıyordu. "Bunca hazine bir tek kişinin," dedi Flagg. "Düşünmeye değer bir şey değil mi, Tommy?"</p>

  <p>Thomas hiçbir şey söylemedi. Ama Flagg yine de memnundu. Tommy'nin bu konuyu düşünmekte olduğunu görüyordu. Herhalde şu anda o zehirli sandıkcıklardan biri daha Thomas'ın zihninin gerisindeki derin kuyuya doğru itilmekteydi... gırçç... cuuupl Gerçekten de öyle olmaktaydı. Daha sonra, Peter gelip de Thomas'a şarabın parasını paylaşmayı önerdiğinde, Thomas hemen o hazine odasını hatırlamıştı... o odadaki her şeyin ağabeyine kalacağını da hatırlamıştı. Şarap satın almaktan söz etmek sana kolay tabii! Niye olmasın ki? Günün birinde dünyanın parası kalacak sana!</p>

  <p>Derken, Krala zehirli şarabı getirmesinden bir yıl önce Flagg içinden doğan dürtüye kapılıp Thomas'a gizli geçidi göstermişti... belki hiç şaşmayan kötülük içgüdüsü bu seferlik onu yanıltmış da olabilirdi. Ben bunun da kararını size bırakıyorum.</p>

  <p><br /></p>

  <h2 id="u7918d6d9-f6d2-462a-b952-68d0eea0a11b" style="text-align: center;">26</h2>

  <p>Tommy, ne kadar sıkkın görünüyorsun!" diye bağırdı. Pelerininin kapişonunu o gün başından arkaya atmış, düşürmüştü. Hemen hemen normal görünüyordu.</p>

  <p>Hemen hemen.</p>

  <p>Doğruydu, Tommy sıkkındı gerçekten. Uzun süren bir öğle yemeği boyunca babası Peter'in geometri ve seyir yön hesaplama derslerindeki notlarını övüp göklere çıkarmış, çocuk bunların hepsini dinlemek zorunda kalmıştı. Roland bu derslerin ikisini de hiç anlamazdı. Üçgenlerin üç kenarı, karelerin dört kenarı olduğunu bilirdi yalnızca. Ormanda yolunu kaybettiği zaman Yaşlı Yıldıza bakarak yolunu tekrar nasıl bulacağını bilirdi. Bildikleri bu noktada sona ererdi. Thomas'ın bilgileri de aynı noktada sona ererdi. Bu yüzden öğle yemeği ona bitmeyecek gibi görünmüştü. İşin daha da beteri, sofradaki et tam babasının sevdiği gibi pişirilmişti o gün. Kanlı ve hemen hemen çiğ gibi. Kanlı et Thomas'ın midesini bulandırırdı.</p>

  <p>"Yemek ağır geldi, o kadar," dedi Flagg'a.</p>

  <p>"Ben seni neşelendirecek şeyi biliyorum," diye karşılık verdi sihirbaz. "Sana şatonun sırlarından birini göstereceğim, Tommy!"</p>

  <p>Thomas o gün bir kabuklu böcekle oynamaktaydı. Böceği masanın üzerine koymuş, çevresine ders kitaplarını dizmiş, engeller oluşturmuştu. Eğer böcek iki kitabın arasından kendine çıkış yolu bulur gibi olursa, Thomas hemen kitapların yerini değiştiriyor, onu yine tuzağın içinde tutuyordu.</p>

  <p>"Biraz yorgunum," dedi Thomas. Yalan değildi. Peter'in övülmesini o kadar uzun süre dinlemek gerçekten yormuştu onu.</p>

  <p>"Hoşuna gidecek ama." Flagg'in sesi heveslendiriciydi... ama birazcık da tehdit edici gibiydi.</p>

  <p>Thomas ona kaygıyla baktı. "Orada... yarasa yok, değil mi?"</p>

  <p>Flagg neşeyle güldü... ama o gülüş Thomas'ın kollarındaki tüylerin diken diken olmasına yine de yetti. Flagg çocuğun sırtını sıvazladı. "Ne yarasa var, ne sular damlıyor, ne rüzgârlar esiyor! Kızarmış ekmek gibi sıcacık! Üstelik babanı da gözetleyebileceksin, Tommy!"</p>

  <p>Thomas gözetlemenin casusluk demek olduğunu biliyordu. Casusluk da kötüydü... ama Flagg'in bu sözü, yine de kurnaz bir sözdü. Böcek bu sefer iki kitabın arasından kendine kaçış yolu bulduğunda Thomas onun gitmesine izin verdi. "Pekâlâ," dedi. "Ama yarasa olmasın."</p>

  <p>Flagg kolunu çocuğun omzuna attı. "Yarasa yok, yemin ederim... ama kafanda evirip çevireceğin bir şey var, Tommy. Yalnız babanı görmekle kalmayacaksın, onu en büyük zaferinin gözlerinden seyredeceksin."</p>

  <p>Thomas'ın kendi gözleri ilgiyle irileşti. Flagg memnun oldu. Balık yemi yutmuş, sandala çekilmişti. "Ne demek istiyorsun?"</p>

  <p>"Gel de kendin gör." Flagg daha fazlasını açıklamaya yanaşmadı.</p>

  <p>Thomas'ı karmakarışık koridorlardan geçirdi. Siz olsanız, hemencecik kaybolurdunuz. Ben bile, çok geçmeden kaybolurdum herhalde. Ama Thomas bu koridorlarda yolunu, sizin karanlıkta kendi yatak odanızda yolunuzu bulabildiğiniz gibi iyi tanırdı. Sonunda Flagg onu bir kenara çekti.</p>

  <p>Neredeyse Kralın dairesine yaklaşmak üzereydiler. Flagg içeri çekilmiş tahta bir kapıyı itip açtı. O kapıya Thomas daha önce hiç dikkat etmemişti. Kapı elbette ki her zaman orada olagelmişti. Ama şatolarda bazen kapılar, hatta koskoca bölümler vardır da, kimse dikkat etmez. O kapılar, o bölümler, 'kendini kısıklaştırma' sanatının ustası olmuşlardır işte.</p>

  <p>Koridor çok dardı. Karşıdan kucağı ütülenmiş çarşaflarla dolu bir oda hizmetçisi yaklaşıyordu. Kız bu daracık taş koridorda Kralın sihirbazıyla karşılaşınca öyle korkmuştu ki, geçerken Flagg'a değmemek için o taşların gözeneklerine girmeye bile razıydı. Thomas gülmesini güç tuttu. Bazen kendi de aynı duyguya kapılırdı Flagg yakınlardayken. Başka da kimseye rastlamadılar.</p>

  <p>Tam altlarından, havlayan köpeklerin sesi duyuluyordu. Thomas aşağı yukarı nerede bulunduklarını oradan anladı. Şatonun içinde yatıp kalkan köpekler yalnızca babasının av köpekleriydi. Havlayış nedenleri herhalde yemek saatlerinin gelmiş olmasındandı. Roland'ın köpeklerinin çoğu tıpkı kendisi gibi ihtiyardı artık. Roland kendi kemiklerinin soğuktan</p>

  <p>nasıl ağrıdığını bildiğinden, şatonun içine bir köpek odası yapılmasını emretmiş, onları içeriye aldırmıştı. Babasının dairesinden köpek odasına gitmek için bir merdivenden inileceğim, sağa dönülüp koridordan on metre kadar yürüneceğini biliyordu Thomas. Demek şu sıra babasının özel dairesinin on metre kadar sağ tarafındaydılar.</p>

  <p>Flagg öylesine apansız durdu ki Thomas neredeyse ona tosluyordu. Sihirbaz çabucak sağla sola baktı, koridorda kendilerinden başka kimse bulunmadığından emin olmaya çalıştı. Yalnızdılar.</p>

  <p>"Aşağıdaki çentikli taştan yukarı doğru dördüncü taş," dedi Flagg. "Bastır onu. Çabuk!"</p>

  <p>Ahh, sır dölü bir serüvendi bu. Thomas da sırlara bayılırdı. Birden neşelendi, çentikli taşı bulup yukarı doğru dört tane taş saydı ve bastırdı. Karşısına bulmacamsı bir sürpriz çıkmasını bekliyordu. Belki yana kayıp açılan bir pano... ama bu olana hiç hazır değildi.</p>

  <p>Bastırdığı taş kolaylıkla on santim kadar geriye kaydı, bir çıt sesi duyuldu, ondan sonra duvarın koskoca bir parçası, tâ yerden tavana kadar, olduğu gibi döndü, düşey bir aralık açıldı. İçerisi kapkaranlıktı. Duvar değildi aslında bu. Koskoca bir kapıydı! Thomas'ın ağzı açık aldı.</p>

  <p>Flagg, Thomas'ın poposuna bir şaplak aşketti.</p>

  <p>"Çabuk dedim, küçük budala!" diye tısladı alçak sesle. Bu seste telâş vardı. Ve bu telâş sırf Thomas'a gösteriş olsun diye yapılan numaralara benzemiyordu. Flagg'in çoğu duygu gösterileri numaraydı çünkü. Sihirbaz sağa, sola baktı, koridorun hâlâ boş olduğundan emin oldu. "Gir! Şimdi!"</p>

  <p>Thomas açılan karanlık yarığa baktı, aklına yine yarasalar gelince tedirginleşti. Ama gözü Flagg'in yüzüne iliştiği anda, şimdi bu konuyu tartışmanın sırası olmadığını anladı.</p>

  <p>Kapıyı itip biraz daha açtı, karanlığa adımını attı. Flagg onu hemen izledi. Thomas sihirbazın dönüp duvarı iterek kapadığını pelerin eteklerinin hışırtısından anladı. Zifiri karanlıktı içerisi. Hava durgun ve kuruydu. Thomas bir şey söylemek üzere ağzını açmadan, Flagg'in işaret parmağının ucundaki mavi alev tekrar belirdi, çevreye hırçın, mavimsi beyaz bir ışık yelpazesi yaydı.</p>

  <p>Thomas hiç düşünmeden olduğu yerde büzüldü, elleri bir refleks hareketiyle yukarı uçtu.</p>

  <p>Flagg sert sert güldü. "Yarasa yok, Tommy. Söz vermedim mi sana?"</p>

  <p>Gerçekten de yoktu. Tavan oldukça alçaktı. Thomas olmadığını kendisi de görebiliyordu. Flagg'in sihirli parmağının ışığında, şu anda sekiz metre kadar uzunluğu olan bir gizli geçitte bulunduklarını da görebiliyordu. Duvarlar, yerler ve tavan demir tahtasıyla kaplıydı. Koridorun karşı ucu pek iyi görünmüyordu ama boş gibiydi.</p>

  <p>Köpeklerin boğuk havlaması hâlâ duyuluyordu.</p>

  <p>"Ben çabuk deyince, çabuk ol demektir," dedi Flagg. Thomas'a doğru hafifçe eğilmişti. Bu loş ışıkta kara peleriniyle kendi de yarasaya benziyordu. Thomas ürkerek bir adım geriledi. Sihirbazdan doğru yine her zamanki gibi tatsız bir koku geliyordu. Esrarengiz tozların, acı otların kokusu. "Artık geçidin yerini öğrendin. Ben de sana burayı hiç kullanma diyecek değilim. Ama eğer kullanırken yakalanırsan... raslantı sonucu burayı kendin keşfettiğini söyleyeceksin."</p>

  <p>Karaltı daha da yaklaştı, daha da eğildi, Thomas'ı bir adım daha gerilemeye zorladı.</p>

  <p>"Eğer bu yeri sana benim gösterdiğimi söylersen, seni pişman ederim, Tommy."</p>

  <p>"Hiç söylemem," dedi Thomas. Sesi ince ve titrek çıkıyordu.</p>

  <p>"İyi, tabii en iyisi, kimsenin seni buraya girip çıkarken görmemesi. Kralları gözetlemek ciddi bir konudur. Gözetleyen ister prens olsun, ister olmasın. Şimdi peşimden gel. Sesini de çıkarma."</p>

  <p>Flagg onu koridorun sonuna götürdü. Karşıdaki duvar da demir tahtasıyla kaplıydı. Ama Flagg parmağının ucundaki alevi biraz yükseltince Thomas orada da iki pano, ya da levha farketti. Flagg dudaklarını büzdü, alevi üfleyerek söndürdü.</p>

  <p>Salt karanlıkta fısıldadı. "Bu panoları asla ışık yanarken açma. Görebilir. Yaşlıdır ama, gözleri hâlâ iyi görüyor. Belki bir şey görür. Gözler renkli camla kaplı olmasına rağmen hem de."</p>

  <p>"Ne d..."</p>

  <p>"Şşşş! Kulakları da keskindir."</p>

  <p>Thomas sustu. Yüreği gümbür gümbür atıyordu. Anlayamadığı büyük bir heyecan hissetmekteydi. Daha sonra düşündüğünde, bu heyecanını, neler olacağını önceden hissettiğine yorumlayacaktı.</p>

  <p>Karanlıkta tahtanın kayma sesini çok hafif duyabildi. Birden solgun bir ışık, fener ışığı gibi karanlığı deldi, içeri uzandı. Bir kayma sesi daha oldu, ikinci bir ışık daha göründü. Thomas artık Flagg'i görebiliyordu. Gölge olarak tabii. Elini kaldırıp kendi yüzüne yaklaştırdığında, onu da farkedebiliyordu.</p>

  <p>Thomas, Flagg'in duvara yaklaşıp biraz eğildiğini gördü. O anda iki ışık da kesildi. Flagg gözlerini oradaki iki deliğe dayamış, ışığı tıkamıştı. Bir an baktı, sonra homurdanıp geri çekildi, Thomas'a işaret etti. "Bir göz at," dedi.</p>

  <p>Thomas deminkinden de heyecanlı, gözlerini ürkerek o deliklere dayadı. Açık seçik görebiliyordu. Ama karşısındaki manzaranın yeşilimsi sarı bir rengi vardı. Sanki buzlu camdan bakıyormuş gibi. İçinden kusursuz, sevinç dolu bir duygu kabardı. Babasının oturma odasına bakmaktaydı. Babası şöminedeki ateşin karşısına, en sevdiği koltuğuna kurulmuştu. Arkası ve yanları yüksek olan, çizgili yüzüne gölgeler düşüren koltuğa. Bu oda tam bir avcı odasıydı. Bizim çağdaş dünyamızda da vardır bu odanın benzerleri. Ama bu normal bir evde rastlayabileceklerimizden büyük bir odaydı. Duvarlara meşaleler yerleştirilmişti. Avda öldürülmüş hayvanların başlan her yanda asılıydı. Ayı başlan, geyik başları, vahşi hayvan başları, kuş başları. Koskoca bir fetereks bile vardı. Bu da bizim efsane hayvanımız olan anka kuşunun bir kuzeniydi. Thomas odada Niner'in, yani babasının yıllar önce vurduğu ejderhanın başını göremedi ama bu ilk bakışta dikkatini çekmedi.</p>

  <p>Babası suratını asmış, elinde tuttuğu tabaktaki tatlıyı isteksiz isteksiz yiyordu. Yanıbaşındaki fincanda dumanı tüten bir çay vardı.</p>

  <p>Zamanında iki yüz kişinin sığabildiği bu oda şu anda bu durumdaydı. Bir tek babası, kürk pelerinine sarınmış, tek başına çay içiyordu. Ama Thomas yine de sonsuz denilecek kadar uzun bir süre onu seyretti. Babasına bakarken duyduğu hayranlık ve heyecan duygularım tarif etmek kolay değildi. Kulaklarında kanı uğulduyordu. Zaten hızla çarpan kalbinin vuruşları iki katına çıkmıştı. Yumruklarını öyle sıkmıştı ki, sonradan tırnaklarının avucuna oturduğu yerlerde hilâl biçiminde yaralar açıldığını görecekti.</p>

  <p>Akşam çayı içip kek yemekte olan bir ihtiyarı seyrederken ne diye bu kadar heyecanlanıyordu? Bakın, bir kere bu ihtiyarın herhangi bir ihtiyar olmadığını hatırlamanız gerekir. Thomas'ın babasıydı o. Ayrıca casusluğun ne yazık ki kendine göre çekici bir yanı vardı. İnsanları bir şey yaparken görebiliyorsanız, ama onlar sizi göremiyorlarsa, en küçük ve önemsiz hareketler bile önem kazanır birden.</p>

  <p>Bir süre sonra Thomas bu yaptığından utanmaya başladı. Bunda da şaşılacak bir şey yoktu. Bir insanı casus gibi gözetlemek biraz da hırsızlık sayılırdı. O kişi kendini yalnız sanırken, siz bir bakış çalıyordunuz ondan. Ama bu işin en çekici yanlarından biri de buydu zaten. Thomas orada saatlerce durup bakabilirdi... ama Flagg mırıldandı. "Kendinin nerede olduğunu görebiliyor musun, Tommy?"</p>

  <p>“Ben..." sanmıyorum, diyecekti tam... ama aslında biliyordu tabii. Yön hesaplama duygusu çok iyiydi Tommy'nin. Biraz da düşününce, baktığı yere kendini koyup şimdi bulunduğu yeri hesaplayabilirdi. Flagg'in demin, "Roland'ın en büyük zaferinin gözlerinden bakacaksın," dediğinde ne demek istediğini birden anlayıverdi. Babasına batı duvarının orta düzey yüksekliğinden bakıyordu kendisi... av başlarının en büyüğü de orada asılıydı. Niner'in başı... ejderhanın!</p>

  <p>Bir şey görebilir... gözler renkli cam kaplı olduğu halde. Onu da anlamıştı şimdi. Thomas gülmesini tutmak için elini ağzına kapamak zorunda kaldı.</p>

  <p>Flagg küçük panoları hemen itip kapattı. Ama o da gülümsüyordu.</p>

  <p>"Hayır..." dedi Thomas. "Daha bakmak istiyorum!"</p>

  <p>"Bugün olmaz. Bugünlük yeterince baktın. İstediğin zaman yine gelebilirsin... ama çok sık gelirsen mutlaka yakalanırsın. Şimdi yürü, gidiyoruz."</p>

  <p>Flagg sihirli alevi tekrar yaktı, Thomas'ın önüsıra koridorda yürüdü. Sonuna vardığında alevi söndürdü, yine bir tahta kayması sesi duyuldu. Gözetleme deliğini açıyordu bu sefer. Thomas'ın elini tutup deliğe götürdü, yerini öğrenmesini sağladı, sonra bakmasını işaret etti.</p>

  <p>"Koridorun iki yanını da görebildiğine dikkat et," dedi çocuğa. "Gizli kapıyı açmadan Önce her seferinde bakmayı unutma, yoksa günün birinde bir sürprizle karşılaşırsın."</p>

  <p>Thomas tek gözünü deliğe dayadı, koridor duvarında, tam karşıya gelen yerde, süslü bir pencere gördü. Camları içeriye doğru bir açı oluşturacak biçimde takılmıştı. Böyle küçük bir geçit için doğrusu fazla özenti, fazla süslü püslü bir pencereydi, ama Thomas bu pencerenin oraya gizli kapıyı yapan kimse tarafından konulduğunu kimse söylemeden anladı. Açı yapan camlara bakınca insan koridorun her iki başının soluk hayallerini görebiliyordu..</p>

  <p>"Boş mu?" diye fısıldadı Flagg.</p>

  <p>Thomas da, "Boş," diye fısıldadı.</p>

  <p>Flagg iç taraftaki manivelayı itti (Thomas*in elini oraya da götürüp yerini öğrenmesini, ilerde kullanabilmesini sağladı), sonra kapı açıldı. "Çabuk ol şimdi!" dedi Flagg. Bir anda koridora çıkıp kapıyı arkalarından kapattılar.</p>

  <p>On dakika sonra Thomas'ın dairesine dönmüşlerdi.</p>

  <p>Flagg, "Bir günlük bu kadar heyecan yeter," dedi. "Sana ne dediğimi unutma, Tommy. O geçidi, yakalanacak kadar sık kullanma. Yakalanırsan..." Flagg'in gözleri sert bir ifadeyle parıldadı. "... unutma ki orayı sen kendin, bir rastlantı sonucu buldun."</p>

  <p>"Evet," dedi Thomas hemen. Sesi tiz çıkıyor, yağlanmak isteyen menteşeler gibi gıcırdıyordu. Flagg ona böyle bakınca, yüreği kapana kısılmış bir kuş gibi, panik içinde çırpınıyordu.</p>

  <p><br /></p>

  <h2 id="u50d6235d-c187-4512-bd28-5da78f1ccd88" style="text-align: center;">27</h2>

  <p>Thomas, Flagg'in öğüdünü tutuyor, o geçidi pek sık kullanmıyordu ama yine de arada sırada gidiyor, Niner'in gözlerinden bakıyor, her şeyin yeşilimsi altın rengi olduğu o dünyayı seyrediyordu. Sonunda başı ağrıyarak dönerken (her seferinde ağrıyordu başı) kendi kendine, bu başağrımasının nedeni, dünyayı ejderhalar nasıl görüyorsa öyle görmekten, diyordu. Her şey sanki kurumuş, yanmaya hazırmış gibi. Belki de Flagg'in bu olaydaki kötülük içgüdüsü o kadar da yanlı? değildi. Çünkü Thomas babasını gözetlemekle, Roland'a karşı yeni duygular geliştirmeye başlamıştı. Gizli geçidi öğrenmeden önce babasına karşı hissettiği duygu sevgiydi, arasıra onu memnun edememekten duyduğu üzüntü, bazen de korkuydu. Ama şimdi, tiksinti duymayı da Öğrenmişti.</p>

  <p>Thomas, Roland'ın odasını gözetlemeye gittiğinde babasının yanında bîrileri olduğunu görürse oradan hemen ayrılıyordu. Yalnızca babası yalnızken oyalanıyor, seyrediyordu. Geçmişte Roland kendi özel dairesinde pek az vakit geçirirdi. Her an onu bekleyen acil işler, görülecek danışmanlar, dinlenecek başvurular vardı.</p>

  <p>Ama artık Roland'ın güçlü günleri gerilerde kalmıştı. Kralın önemi de sağlığıyla birlikte gerilerken, eskiden Sasha'ya ya da Flagg'a, "Neden beni hiç yalnız bırakmıyorlar?" diye bağırdığını hatırlıyordu. Bunu hatırlayınca da acı bir gülümseme geliyordu dudaklarına. Şimdi artık onu bol bol yalnız bırakıyorlardı... ama o da eski günleri özlüyordu.</p>

  <p>Thomas'ın tiksinti duymasının nedeni, insanların yalnızken pek iyi halde olmayışlarındandı. Genellikle terbiye, düzenlilik, nezaket gibi maskelen hep biri varken takar, kullanırlar. Ne vardır o maskenin altında? Bir canavar mı? İnsanları bağırta bağırta kaçıracak iğrenç bir şey mi? Belki bazen öylesi de olur, ama, genellikle alttaki şey pek o kadar kötü değildi. İnsanlar bizi maskesizken görseler, herhalde gülerlerdi... ya gülerler, ya da tiksinmiş bir surat takınırlar... belki ikisini birden yaparlardı.</p>

  <p>Thomas da her zaman sevdiği ve korktuğu babasını, ona dünyanın en büyük adamı gibi görünen babasını seyrederken, onun yalnızken sık sık burnunu karıştırdığını öğrenmişti. Önce burun deliklerinden birine parmağım daldırıyor, sonra ötekini araştırıyor, sonunda tombul yeşil bir sümük çıkarıyordu ortaya. Onu bir tür memnun bir ifadeyle inceliyor, bir sağa bir sola çevirip ateşin ışığında her yanına bakıyor, bir kuyumcunun nadide bir zümrütü seyredişini andırır hareketler yapıyordu. Sonra bunları ya oturduğu koltuğun altına sürüyor, ya da.... evet, ne yazık ki bazılarını da ağzına atıp, düşünceli bir keyif ifadesiyle çiğniyordu.</p>

  <p>Geceleri yalnızca bir tek kadeh içiyordu Roland. Peter'in getirdiği kadehi. Ama Peter gittikten sonra, Thomas'ın gördüğü kadarıyla bol bol bira içiyordu. Thomas babasının neden böyle yaptığını yıllar sonra, düşününce anladı. Roland, Peter'in kendisini sarhoş görmesini istemiyordu. Çişi geldiği zaman da köşedeki oturağı pek seyrek kullanıyordu. Genellikle ayağa kalkıyor, şöminedeki ateşin üzerine işiyor, işerken de gazlar çıkarıyordu.</p>

  <p>Kendi kendine konuşma huyu vardı. Zaman zaman odanın içinde, sanki nerede olduğundan pek emin değilmiş gibi dolaşıyor, ya havalara, ya da duvarlardaki hayvan kafalarına lâf anlatıyordu.</p>

  <p>"Seni vurduğum günü hatırlıyorum, Bonsey," diyordu geyik başlarından birine. Roland avladığı hayvanların hepsine birer isim takan eksantriklerdendi. "Yanımda Bili Aquating'le yanağında ur olan o adam vardı. Senin ağaçların arasından nasıl çıktığını hatırlıyorum. Bili atışını yaptı, sonra yanağı urlu adam yaptı, sonra da ben yaptım..."</p>

  <p>Derken atışı nasıl yaptığını göstermek için bir bacağını havaya kaldırıyor, yine gazlar çıkarıyor, yayını gerip sözde okunu tekrar fırlatıyordu. Bir yandan da ihtiyarlara özgü o tiz, tatsız kahkahayla gülüyordu.</p>

  <p>Thomas bir süre sonra panoları kaydırarak kapatıyor, başı zonklayarak, yüzünde tatsız bir sırıtma ifadesiyle odasına dönüyordu. Dokunacağını bile bile ham elma yemiş bir çocuğun sırıtmasıydı yüzündeki o sırıtma.</p>

  <p>Hep sevdiği, hep korktuğu baba bu adam mıydı?</p>

  <p>Habire gaz çıkaran, kokulu bulutlar ve dumanlar yayan biriydi o.</p>

  <p>Halkının iyi Roland dediği Kral bu muydu?</p>

  <p>Ateşe işiyor, oradan da dumanlar çıkmasına yol açıyordu.</p>

  <p>Yonttuğu tekneyi beğenmeyip kalbini kıran adam bu muydu?</p>

  <p>Duvarlardaki dolgu kafalarla konuşuyor, onları Bosney gibi, Stagg Pool gibi Puckerstring gibi saçma sapan isimlerle çağırıyordu. Burnunu karıştırıyor, bazen sümüklerini yiyordu.</p>

  <p>Koridorun boş olup olmadığını anlamak için delikten bakarken artık sevmiyorum seni, diye düşünüyordu Thomas içinden. Sonra da odasına suç işlemiş kişiler gibi dönüyordu. Sen pis, budala bir ihtiyarsın ve benim için hiçbir anlamın yok! Hem de hiç! Yok!</p>

  <p>Ama vardı yine de bir anlamı Thomas'ın gözünde. Çocuğun benliğinin bir kısmı, hâlâ Roland'ı sevmeyi sürdürüyor, babasının yanma gitmek, ona duvardaki hayvan kafalarından daha iyi bir arkadaş olmak istiyordu.</p>

  <p>Ama benliğinin öbür yarısı da casusluğu daha çok seviyordu.</p>

  <p><br /></p>

  <h2 id="u64b8efae-788d-4d35-88e7-84fa79f493d4" style="text-align: center;">28</h2>

  <p>Flagg elinde zehirli şarapla Kral Ronald'ın odasına geldiği gece, Thomas uzun bir süreden beri ilk defa olarak casusluğa cesaret etmişti. Bunun da çok geçerli bir nedeni vardı. Üç ay kadar önce bir gece Thomas bir türlü uyuyamamış, yatağında dönüp durmuş, bir ara gece bekçisinin saatin onbir olduğunu haykırdığını duymuştu. Ondan sonra kalkıp giyinmiş, odasından çıkmıştı. On dakika bile geçmeden ejderhanın gözlerinden babasının odasını seyrediyordu. Babasının uyumuş olacağını sanmıştı ama, o da uyumamıştı bu gece. Uyanıktı, çok, hem de çok sarhoştu.</p>

  <p>Thomas babasını daha önce de sarhoş görmüştü, ama bu seferkine benzer bir durumda gördüğünü hiç hatırlamıyordu. Çocuk çok şaşırmış, çok da korkmuştu.</p>

  <p>Thomas'dan çok daha büyük insanlar bile, bazen yaşlılığın bir yumuşama dönemi olduğuna inanırlar. Yaşlı bir kimsenin bilge olacağını, yumuşak davranacağını, tatlı bir bunaklığa gömüleceğini düşünürler. Bunlara izin verirler de, o yaşlıda gerçek bir ateşin varlığını garip karşılarlar. Yaşı yetmişe gelenin içindeki her ateşin sönmüş olacağına inanırlar. Bu belki doğru olabilir... ama o gece Thomas ateşlerin zaman zaman fena halde parlayacağım kendi gözleriyle görüp öğrendi.</p>

  <p>Babası oturma odasını hızlı adımlarla arşınlayıp duruyor, pelerini arkasında savrulup dalgalanıyordu. Gecelik takkesi başından düşmüş, seyrek saçları dolaşık biçimde omuzlarına sarkmıştı. Çoğu da kulaklarının üzerine düşmekteydi. Sendelemiyordu Roland. Başka gecelerde sendelerdi ama bu gece sendelemiyordu. Denizciler gibi salınarak yürüyor, yüksek arkalıklı sandalyelere çarpınca sandalyeyi kaldırıp gürültüyle fırlatıyor, Thomas'ın irkilmesine yol açıyordu. Sandalye havada uçup karşı duvara çarpıyordu o zaman. Demir tahtasından arkalığı ortasından yarılıyordu. Sarhoşluk yaşlı Krala orta yaş dönemlerindeki gücünü yeniden kazandırmıştı sanki.</p>

  <p>Duvardaki ayı başına ateş saçan gözlerle baktı.</p>

  <p>"Isır beni!" diye kükredi hayvana. Sesindeki kaba boğukluk Thomas'ın yine büzülmesine yol açtı. "Isır beni, korkuyor musun? İn o duvardan, Craker! Haydi, Hop! İşte göğsüm, bak!" Pelerini açtı, sıska göğsünü gösterdi, ağzını da açtı, tek tuk kalmış dişlerini göstererek hayvanın bol sayıdaki dişlerine baktı. "İşte boynum! Haydi, atla! Çıplak ellerimle bile gebertirim seni! BARSAKLARINI DÖKERİM!"</p>

  <p>Bir an durdu. Göğsünü germiş, başı dik, meydan okuyordu hayvana. Sonra döndü, geyik başının karşısında durup yumruğunu salladı, küfürler savurdu. Küfürler öyle rezildi ki, Thomas karanlıkta sinmiş bakarken geyiğin ruhunun hayvanı yeniden canlandıracağını, öcünü almaşım isteyeceğini sandı.</p>

  <p>Roland yine yürüdü, kadehini kaptı, dikip boşalttı, çenesinden biralar damlayarak bir daha döndü. Gümüş kadehi duvara fırlattı, kadeh şöminenin kenarına çarptı, taşın sertliği madende bir çentik oydu.</p>

  <p>Bu sefer babası ona doğru geliyordu. Bir sandalyeyi daha yolunun üzerinden kaldırıp fırlattı, bir tekme atıp masayı devirdi, gözleri yukarı döndü, Thomas'ın gözlerine dikildi. Evet... gözgözeydiler. Thomas bakışlarının kenetlendiğini hissetti, içini gri bir korku, donuk soluk gibi doldurdu.</p>

  <p>Babası sapsarı dişlerini göstererek, gözünü dikmiş yaklaşıyordu. Saçları kulaklarının üzerine sarkmış, çenesinden ağzının köşelerinden biralar damlamaktaydı.</p>

  <p>"Sen!" diye fısıldadı Roland korkunç bir sesle. "Neden bana bakıyorsun sen? Ne görmeyi umuyorsun?"</p>

  <p>Thomas yerinden kıpırdayamadı. Yakalandım, diye geçirdi kafasından. Ey, gelmiş geçmiş tanrılar... yakalandım... beni sürgüne yollar mutlaka!</p>

  <p>Babası orada durmuş, duvardaki ejderha başına bakıyordu. Thomas korkunun yarattığı panikle babasının o sözleri kendisine söylediğine inanmaktaydı ama bu doğru değildi. Roland .öteki hayvan başlarıyla nasıl konuştuysa, Niner'le de öyle konuşuyordu. Ama madem ki Thomas o boyalı camlardan dışarıyı görebiliyordu, babasının da içeriyi görebiliyor olması gerekirdi... hiç değilse bir dereceye kadar. Eğer Thomas korkudan felce uğramamış olsa, hemen korkar kaçardı. Cesaretini toplayıp olduğu yerde kalmayı basarsa bile, en azından gözleri kıpırdardı. Roland ejderhanın gözlerinin kıpırdadığını görürse ne düşünürdü acaba? Hayvanın dirildiğini mi? Belki de. O sarhoş halinde, eğer Thomas'ın hafifçe gözlerini kırpıştırdığını farketse, herhalde daha sonra zehire hiç ihtiyacı olmazdı. İçkinin verdiği güce rağmen yaşlı ve zayıf olan Kral herhalde korkudan o anda düşer, ölürdü.</p>

  <p>Roland birden ileriye doğru atıldı.</p>

  <p>"NİYE BAKIYORSUN BANA?" diye haykırdı. Tabii Niner'e, ejderhaya bağırıyordu ama Thomas bunu anlayamıyordu. "NEDEN ÖYLE BAKIYORSUN BANA? BEN ELİMDEN GELENİ YAPTIM! HER ZAMAN ELİMDEN GELENİN EN İYİSİNİ YAPMAYA ÇALIŞTIM! BUNU BEN KENDİM Mİ İSTEDİM? BEN Mİ İSTEDİM? CEVAP VER BANA, LANET OLSUN! BEN ELİMDEN GELENİ YAPTIM AMA ŞİMDİ ŞU HALİME BAK! ŞU HALİME BAK!</p>

  <p>Pelerinini açtı, çıplak vücudunu gösterdi. Solgun teninde içkinin etkisiyle kızıl lekeler oluşmuştu.</p>

  <p>"ŞU HALİME BAK!" diye bağırdı tekrar... sonra başını eğdi, ağlayarak, kendi haline kendi de baktı.</p>

  <p>Thomas daha fazla dayanamadı. Ejderhanın gözlerinin gerisindeki panoları itip kapattı. Bunu, babası gözlerini oradan ayırıp kendi vücuduna baktığı anda yapmıştı. Sendeleyen adımlarla koridorun baş tarafına ilerledi, kapalı kapıya küt diye çarptı, bu çarpmanın sersemletici etkisiyle yere yığıldı. Bir anda kalktı. Alnındaki yarık nedeniyle yüzünden aşağı boşalan kanların farkında değildi. Gizli manivelaya vurdu, vurdu, kapının açılmasını sağladı, koridora fırladı. Orada kimsenin olup olmadığına bile bakmayı akıl etmemişti. Gözünün önünde yalnızca babasının o kan oturmuş gözleri, kulaklarında da babasının Neden bana bakıyorsun diyen sesi vardı.</p>

  <p>Babasının aşağıda çoktan sızmış olduğunu elbette ki bilemezdi. Roland ertesi sabah uyandığında hâlâ yerde yatıyordu. Başındaki o korkunç ağrıya, vücudundaki çürüklere rağmen (Roland bunca ağır egzersizler için fazla yaşlıydı) ilk yaptığı şey dönüp ejderhanın başına bakmak oldu. Sarhoşken pek rüya görmezdi. Karanlık bir boşluk gibi geçerdi sarhoşluk uykuları. Ama dün gece korkunç bir rüya görmüştü. Ejderhanın cam gözü kıpırdamış, Niner hayata dönmüştü. Burnundan öldürücü soluklar tekrar fışkırmış, Kralın üzerine doğru yayılmıştı. Ateşi görememişti Roland... ama onu da kendi içinde, giderek ısınan, kızan içinde hissetmişti.</p>

  <p>Rüyası hâlâ kafasında canlı olduğu için, başını çevirince ne göreceğinden korkuyordu. Ama durumun yıllardan beri nasılsa, yine öyle devam ettiğini gördü. Niner'in yüzünde aynı korkunç ifade, dişlerinin arasında yine çatallı pembe dili görünüyordu. Yeşilimsi sarı altın gözleri odayı boş boş süzmekteydi. Duvardaki başın yukarısına Roland'ın ünlü okuyla koca yayı asılmıştı. Roland bu korkunç rüyayı bir kere Flagg'a anlattı, o başını sallamakla yetindi, her zamankinden daha düşünceli göründü... ondan sonra da Roland unuttu olayı.</p>

  <p>Ama Thomas'ın unutması o kadar kolay olmadı.</p>

  <p>Haftalar boyunca kabuslar gördü çocuk. Bu kabuslarda babası ona bakıyor, "Bak, bana ne yaptın!" diye bağırıyordu. Sonra pelerinini açıyor, çıplaklığını gösteriyordu. Eskimiş yara izleri, sarkmış bir göbek, gevşemiş kaslar... sanki bütün bunların da Thomas yüzünden olduğunu söylüyordu ihtiyar. Sanki eğer o gözetlememiş olsa...</p>

  <p>Peter bir gün kardeşine, "Neden babamı görmeye hiç gitmiyorsun?" diye sordu. "Kendisine kızgın olduğunu sanıyor."</p>

  <p>"Benim ona kızgın olduğumu mu sanıyor?" Thomas afallamıştı.</p>

  <p>"Bugün çayda öyle söyledi," diye açıkladı Peter. Kardeşine dikkatli dikkatli baktı, çocuğun gözlerinin altındaki koyu renk halkaları, yanaklarının ve alnının solgunluğunu inceledi. "Tom, ne derdin var senin?"</p>

  <p>"Belki de hiç," dedi Thomas yavaşça.</p>

  <p>Ertesi gün babası ve ağabeyiyle çay içti. Çaya gitmek içîn tüm cesaretini toplaması gerekmişti, ama cesareti yok değildi. Thomas'ın. Arasıra bulurdu o cesareti. Gerektiğinde. Bulduğu zamanlar genellikle sırtını duvara dayanmış hissettiği, başka çare göremediği zamanlar olurdu. Babası onu öptü, bir derdi olup olmadığını sordu. Thomas bir süre kendini pek iyi hissetmediğini, ama şimdi daha iyi olduğunu söyledi. Babası başını salladı, onu sımsıkı kucakladı, ama daha sonra kendi normal davranışına döndü. Normal davranışı, Thomas'ı unutup Peter'le ilgilenmekti. Bu seferlik Thomas'ın da işine geldi bu. "Babasının kendisine gereğinden fazla bakmasını istemiyordu. En azından, bir süre için. O gece yatağında uzun süre uyanık yattı, rüzgârın dışarıdaki uğultusunu dinledi, sonunda, kıl payı kurtulduğuna karar verdi. Neredeyse yakayı ele veriyordu.</p>

  <p>Bir daha mı, asla! diye geçirdi içinden. Ö günü izleyen haftalarda kâbuslar giderek seyrekleşmeye başladı. Sonunda da büsbütün kesildi.</p>

  <p>Ama şatonun baş seyisi Yosef hiç değilse bir noktada haklıydı. Çocuklar yemin etmekte pek atak olmalarına rağmen, o yemini tutmakta o kadar başarılı olmuyorlardı. Thomas'ın babasını gözetleme isteği de, tüm iyi niyetlerine rağmen zamanla yeniden güçlendi. Flagg'in elinde zehirle Roland'ı ziyarete geldiği gece Thomas'ın seyrediyor olması da bu yüzdendi.</p>

  <p><br /></p>

  <h2 id="ud90dbdf4-bb79-469b-9d6e-22d38391dd99" style="text-align: center;">29</h2>

  <p>Thomas oraya varıp iki panoyu iki yana kaydırarak açtığında, ağabeyiyle babası her akşamki karşılıklı şarap içme faslını bitirmek üzereydiler. Peter neredeyse onyedi yaşında olacaktı. Uzun boylu, pek yakışıklıydı. İkisi ateşin karşısına oturmuşlar, iki dost gibi içkilerini içiyor, çene çalıyorlardı. Az sonra Peter ayağa kalktı, babasından nezaketle izin istedi.</p>

  <p>Roland, “Gittikçe daha erken ayrılır oldun,” dedi.</p>

  <p>Peter mırıldanarak bir özür ileri sürdü.</p>

  <p>Roland gülümsedi. Hüzünlü, dişsiz bir gülümseme belirdi yüzünde. “Duyduğuma göre kız çok güzelmiş,” dedi.</p>

  <p>Peter şaşalamış gibiydi. Oysa pek sık şaşalamazdı. Kekelemeye başladı. Bunu daha da seyrek yapardı.</p>

  <p>"Git," diye onun sözünü kesti Roland. "Git. Ona yumuşak ve anlayışlı davran... ama ateşli ol. İçinde ateş olduğu sürece ateşli ol hep. Yaşlılık yıllan soğuk yıllardır, Peter. Tazeyken, yakıtın bolken, ateşin yanıyorken, kullan onu."</p>

  <p>Peter gülümsedi. "Kendin çok yaşlıymışsın gibi konuşuyorsun, baba. Oysa bana hâlâ güçlü ve sağlam görünüyorsun."</p>

  <p>Roland Peter'i kucakladı. "Seni seviyorum," dedi.</p>

  <p>Peter içinde çekingenlik ve utanç olmayan bir ifadeyle gülümsedi. "Ben de seni seviyorum, baba," diye karşılık verdi. Thomas kendi yalnız karanlığı içinde (casusluk her zaman yalnız bir iştir ve casuslar genellikle bu işi karanlıkta yapmak zorunda kalırlar) yüzünü berbat bir ifadeyle buruşturdu.</p>

  <p>Peter odadan çıktı, bir saat boyunca bir şey olmadı. Roland ateşin karşısında suratını asmış oturuyor, peşpeşe biraları yuvarlıyordu. Bağırmıyor, duvarlardaki kafalarla konuşmuyor, odayı arşınlamıyor, eşyaları parçalamıyordu. Thomas tam oradan ayrılmaya karar verecekti ki, kapıya iki kere vurulduğunu duydu.</p>

  <p>Roland hipnotize olmuş gibi ateşe, alevlerin kıpırdanışına bakmaktaydı. Kapının vurulduğunu duyunca doğruldu, "Kim</p>

  <p>o?" diye seslendi.</p>

  <p>Thomas cevabı duymadı. Ama babası ayağa kalktı, sanki bir cevap duymuş gibi kapıyı tutup açtı. Thomas babasının duvarlardaki kafalarla konuşma huyunun garip şekilde biçim değiştirdiğini sandı. Babası galiba yalnızlığından kurtulmak için bu sefer de hayalî ziyaretçiler uyduruyordu kendine.</p>

  <p>Yanında kimse olmaksızın şömineye doğru yürürken “Seni bu saatte burada görmek şaşırtıcı,” dedi. Karanlık bastıktan sonra yalnızca sihirlerinle, büyülerinle uğraşırsın sanırdım.”</p>

  <p>Thomas gözlerini kıpıştırdı, ovaladı, sonunda orada gerçekten birisinin bulunduğunu gördü. Bir an onun kim olduğunu anlayamadı... sonra kendine şaştı. Flagg orada durup dururken nasıl olmuş da babasını yalnız sanmıştı demin? Flagg'in elinde bir gümüş tepsi, içinde de iki kadeh şarap vardı."Dedikodu onlar, efendimiz ... sihirbazlar sihirlerini geç saatte de yaparlar, erken saatte de. Ama karanlık imajımızı da bozmamamız şart elbette."</p>

  <p>Roland bira içtiğinde pek keyifli olurdu. Hatta hiç komik olmayan şeylere gülecek kadar neşeli olurdu. Bu sözü duyunca kafasını arkaya attı, sanki dünyanın en komik şakasını duymuş gibi kahkahayla güldü. Flagg'in yüzünde de incecik bir gülümseme belirdi.</p>

  <p>Roland gülme krizi geçince, "Bu nedir, şarap mı?" diye sordu.</p>

  <p>"Oğlunuz daha çocuk yaşta olduğu halde, babasına olan saygısı ve sevgisi beni kendimden utandırdı, efendimiz," dedi Flagg. "Kralımıza ben de bir kadeh şarap getirdim ki, sizi benim de sevdiğimi gösterebileyim."</p>

  <p>Kadehi Roland'a uzattı. Bu olay Roland'ı garip biçimde duygulandırmış gibiydi.</p>

  <p>İçme onu, Baba! diye düşündü Thomas içinden. Kafasının içi nedenini anlayamadığı bir telâşla doluydu. Roland'ın başı birden kalktı, yana eğildi. Sanki oğlunun sessiz çığlığını duymuştu.</p>

  <p>"Oğlum Peter iyi bir evlât" dedi. Flagg “Gerçekten öyle,” diye karşılık verdi. "Kraliyet sınırları içindeki herkes öyle söylüyor."</p>

  <p>"Öyle mi diyorlar?" Roland memnun olmuştu. "Sahi öyle mi diyorlar?"</p>

  <p>"Evet, öyle diyorlar. Onun şerefine içelim mi?" Flagg kendi kadehini kaldırdı.</p>

  <p>Hayır, baba! diye bir çığlık attı Thomas'ın zihni. Ama babası, ilk çığlığı belki duymuşsa bile bu seferkini duyamadı. Yüzü Thomas'ın ağabeyine duyduğu sevgiyle parıldıyordu.</p>

  <p>"Peter'e öyleyse" diyerek zehirli şarap kadehini havaya doğru tuttu.</p>

  <p>"Peter'e," diye gülümsedi Flagg da "Krala!"</p>

  <p>Thomas karanlıkta yüzünü buruşturdu. Flagg iki ayrı şeyin şerefine içiyor. Bunun ne anlama geldiğini bilmiyorum ama... Baba!</p>

  <p>Bu sefer karanlık bakışlarını düşünceli bir tavırla bir an için ejderhanın başına doğru çeviren, Flagg oldu. Thomas dondu. Bir an sonra Flagg tekrar Roland'a baktı.</p>

  <p>Kadehlerini tokuşturup içtiler. Babası şarabı lokur lokur yutarken Thomas buzdan bir hançerin yüreğine saplandığını hissetti,</p>

  <p>Flagg koltuğunda yarım döndü, kadehi ateşe fırlattı. "Peter'e!" diye bağırdı.</p>

  <p>Roland da, "Peter'e!" diye yankılandı, o da kendi kadehini fırlattı. Kadeh şömeninin iç taşlarına çarptı, bir an çirkin bir yeşil renkle parlar gibi oldu.</p>

  <p>Roland elinin tersini ağzına götürdü, geğirmesini engellemek istermiş gibi davrandı. "Buna baharat falan mı kattın?" diye sordu. "Tadı biraz... tuhaftı."</p>

  <p>"Hayır, efendimiz," dedi Flagg ciddi bir sesle. Ama Thomas, sihirbazın ciddilik maskesinin ardında bir gülümseme sezer gibi oldu, buzdan hançer yüreğine biraz daha derin battı. Artık gözetlemek istemiyordu. Kıyamete kadar istemiyordu.</p>

  <p>Göz deliklerini kapattı, odasına döndü, bir yanıyor, bir donuyordu. Sabah olduğunda ateşi yükselmişti. O iyileşinceye kadar, babası öldü, ağabeyi Needle'ın tepesindeki hücreye kapatıldı, kendisi de oniki yaşında bir çocuk kral oluverdi. Taç giyme töreninde ona Işık Getiren Thomas adı verildi. En yakın danışmanı kimdi peki? Onu da siz tahmin edin.</p>

  <p><br /></p>

  <h2 id="ufbbdeb10-c0bd-464e-a161-0ee69e0166c3" style="text-align: center;">30</h2>

  <p>Flagg, odadan çıkarken yaşlı Kral kendini her zamandan canlı hissetmeye başlamıştı. Böylelikle sihirbaz da Ejderha Kumunun eyleme geçtiğini anlamış oldu. Dosdoğru bodrumdaki karanlık bölüme yöneldi. Cımbızı ve içinde birkaç kum zerresi bulunan zarfı çıkardı, çalışma masasının üzerine koydu, sonra kum saatini başaşağı etti, okumaya koyuldu.</p>

  <p>Dışarda rüzgâr uğulduyor, homurdanıyordu. Yaşlı kadınlar yoksul mahallelerde yataklarında büzülmüş, kocalarına Goos'lu karanlık büyücü Rhianon'un dışarda süpürgesine binmiş kol gezdiğini söylüyor, bunun kötülük habercisi olduğunu anlatıyorlardı. Kocalar homurdanıyor, öbür tarafa dönüyor, karılarına uyumasını, kendilerini rahat bırakmasını söylüyorlardı. Genellikle saf ve budala adamlardı bunlar. Hayal görmek istedin mi, kendine yaşlı bir kadın al, yeter, diye düşünmekteydiler.</p>

  <p>Bir ara bir örümcek Flagg'in kitabının üzerinde yürüdü, sayfanın ortasına kadar geldi, sihirbazın hiçbir zaman kullanmaya cesaret edemediği korkunç bir sihire değer değmez bir anda taş kesildi.</p>

  <p>Flagg sırıttı.</p>

  <p>Kum saati boşalınca Flagg onu tekrar başaşağı etti. Bunu bir daha, sonra bir daha yaptı, toplam olarak sekiz kere tersyüz etti saati. Sekizinci saatin kumu da azaldığında Flagg işini bitirmek üzere kalktı. Çalışma odasının biraz ilerisindeki karanlık odada pek çok hayvan beslerdi, ilk önce oraya uğradı. Minik yaratıklar Flagg yaklaşınca telaşlanıp büzüldüler. Flagg bu yüzden onları suçlamadı.</p>

  <p>Odanın köşesindeki bir kafeste yarım düzine kadar küçük, kahverengi fare vardı. Buna benzer fareler zaten şatonun her yanına yayılmış durumdaydı, önemli olan da buydu. Flagg'in hayvan odasında koca koca fareler de vardı ama, Flagg bu gece onları istemiyordu. Taçlı koca fare yukarda zehirlenmiş durumdaydı. Prens farenin suçu üstlenmesi için, basit bir minik fare yeterliydi. İşler yolunda giderse, Peter de yakında bu fareler gibi kilit altında olacaktı.</p>

  <p>Flagg elini kafese uzattı, bir fare aldı. Hayvan avucunda tir tir titriyordu. Yüreğinin vuruşlarım hissediyordu Flagg onun. Avucunda tutmayı uzun sürdürürse hayvanın yakında korkudan öleceğini anladı.</p>

  <p>Sol elinin parmağını fareye doğru uzattı. Tırnağı bir an için hafif mavimsi bir renkle parıldadı.</p>

  <p>"Uyu," diye komut verdi sihirbaz. Fare hemen yan devrildi, Flagg'in açık duran avucunda uyumaya başladı.</p>

  <p>Flagg onu çalışma odasına götürüp masasının üzerine yatırdı. Daha önce obsidyen taşın durmuş olduğu yerde yatıyordu farecik. Flagg mahzene indi, bir fıçıdan biraz bira aldı, küçük bir tabağa koydu, onu balla karıştırıp tatlandırdı. Getirip masasının üzerine bıraktıktan sonra koridora çıktı, pencereye yürüyüp yine hızlı hızlı solumaya başladı.</p>

  <p>Soluğunu tutarak döndü, cımbızı aldı, son birkaç zerre Ejderha Kumunu ballı bira karışımına boşalttı, zarfta yalnızca üç kum zerreciği kalmasını sağladı. Masasının çekmecelerinden birini açıp yeni bir zarf çıkardı, İçi boştu. Sonra çekmecenin tâ dibine uzanıp çok özel bir kutu çıkardı ortaya.</p>

  <p>Boş zarf da büyülüydü ama büyüsü pek öyle güçlü değildi.</p>

  <p>Ejderha Kumunu ancak birkaç saat boyunca tutabilirdi içinde. Sonra kum zarfın kâğıdını yemeye başlardı. Gerçi kâğıdı yakamazdı... hele de kutunun içindeyken hiç yakamazdı. Bir kere kutudaki hava yetmezdi böyle bir şeye. Ama duman tüttürür, kâğıdı karartırdı... o da yeterdi, iyiydi durum.</p>

  <p>Flagg'in göğsü hava ihtiyacıyla kavruluyordu ama, bir saniye daha ayırıp kutuya baktı, kendi kendini kutladı. On yıl önce çalmıştı bu kutuyu. Neden çaldığını sorarsanız bilemezdi. Tıpkı Thomas'a gizli geçidi neden gösterdiğini bilmediği gibi. îçindeki kötülük içgüdüsü ona kutuyu al demiş, o da almıştı. İlerde bir işe yarar diye. Aradan onca yıl geçtikten sonra, işte şimdi gelmişti kutunun işe yarayacağı zaman.</p>

  <p>Kapağında oyma harflerle PETER diye yazılıydı.</p>

  <p>Sasha oğluna armağan etmişti bu kutuyu vaktiyle. Çocuk bir gün kutuyu koridordaki bir masanın üzerine bırakıp bir yere koşmak istemiş, o sırada oradan Flagg geçmiş, kutuyu görmüş, alıp cebine atmıştı. Peter çok üzülmüştü tabii. Bir prens üzüldü mü, yaşı küçük bile olsa, herkes hemen hisseder, farkederdi. Aramalar yapılmış ama kutu hiçbir zaman bulunamamıştı.</p>

  <p>Flagg cımbızı kullanarak son üç kum zerreciğini ilk zarftan boş zarfa aldı. Yani tam büyülü zarftan, az büyülü zarfa. Sonra koridordaki pencereye gitti, içine temiz hava çekti, döndü. Yeni zarfı antika tahta kutunun içine yerleştirip cımbızı da yanına koymadan, kapağı kapayıp ilk paketi lağıma atmadan bir daha soluk almadı.</p>

  <p>Acele ediyordu ama artık kendini güvende hissetmekteydi. Fare uyuyor, kutu kapalı, suçlayıcı kanıtlar kutunun içinde... durum iyiydi.</p>

  <p>Sol elinin küçük parmağını masada uyuyan fareye çevirdi, "Uyan!" diye buyurdu.</p>

  <p>Farenin ayakları titredi, gözleri açıldı, başı doğruldu.</p>

  <p>Flagg gülümseyerek küçük parmağıyla havaya bir daire çizdi. "Koş."</p>

  <p>Fare daireler çizerek koşmaya başladı.</p>

  <p>Flagg küçük parmağını aşağı yukarı kıpırdattı.</p>

  <p>"Zıpla."</p>

  <p>Fare tıpkı gösteri yapan köpekler gibi arka ayaklarının üzerinde sıçramaya başladı. Gözleri yuvalarında fırıl fırıl dönüyordu.</p>

  <p>"Şimdi iç." Flagg parmağını ballı biranın durduğu tabağa uzatmıştı.</p>

  <p>Dışarda rüzgar kuduruyordu. Kentin uzak bir mahallesinde bir dişi köpek, altı tane iki başlı yavru doğurdu.</p>

  <p>Fare içti.</p>

  <p>"Şimdi," dedi Flagg fareye, "yine uyu." Hayvan onun dediğini yaptı.</p>

  <p>Flagg çabucak Peter'in odasına doğruldu. Kutuyu bir sürü cebinden birine koymuştu. Sihirbazların pek çok cebi olurdu. Uyuyan fare de bir başka cebindeydi. Yolda yanından birkaç hizmetkâr geçti, bir grup sarhoş saraylı gülüşerek karşıdan yaklaştı, ama hiçbiri onu görmediler. Flagg hâlâ kısıktı.</p>

  <p>Peter'in dairesi kilitliydi ama, Flagg'in becerilerine sahip biri için bu hiç sorun değildi elbette. Elini üzerinden üç kere geçirince kapı açılıverdi. Genç prensin dairesi boştu henüz. Çocuk hâlâ kız arkadaşının yanındaydı. Flagg gerçi Peter'i pek Thomas'ı tanıdığı kadar iyi tanımazdı ama, yine de yeterince tanırdı. Örneğin Peter'in saklamaya lâyık bulduğu değerli eşyalarını nerede sakladığını bilirdi.</p>

  <p>Dosdoğru kitap rafına yürüdü, sıkıcı ders kitaplarından üç dört tanesini indirdi, arkadaki tahtaya eliyle bastırdı, kilit açılır gibi bir ses duydu. Panoyu yana kaydırdığında, arkada bir boşluk açıldı. Kilitli bile değildi. Kovukta prense kız arkadaşının verdiği bir kurdele, ondan gelen birkaç mektup, prensin yazıp da, fazla ateşli diye yollamaya cesaret edemediği bir iki mektup daha, bir de içinde annesinin resmi bulunan madalyon vardı.</p>

  <p>Flagg oymalı kutuyu açtı, zarfın bir kenarını hafifçe çentti, fare kemirmiş gibi bir görünüm almasını sağladı. Kapağı tekrar kapadı, kutuyu kovuğa yerleştirdi. "Bu kutu kaybolduğunda ne kadar ağlamıştın, sevgili Peter," diye mırıldandı hafifçe. "Sanırım bulunduğunda daha da çok ağlayacaksın." Kıkır kıkır güldü.</p>

  <p>Uyuyan fareyi kutunun yanma yatırdı, kovuğu kapadı, kitapları da düzgün biçimde yerlerine yerleştirdi.</p>

  <p>Sonra odadan çıktı, yatıp rahat rahat uyudu. Zaman büyük kötülüklere gebeydi. Flagg yaptıklarından memnundu. Kimse görmeden hareket etmiş, her istediğini de yapmıştı.</p>

  <p id="top_2"><br /></p>

  <h2 id="ua6a1f0df-2a55-436f-820c-055fc707c771" style="text-align: center;">31</h2>

  <p>Üç gün boyunca Kral Roland yıllardır olmadığı kadar sağlıklı, canlı, kararlarını kolaylıkla veren biri oldu. Sarayda herkes bundan söz ediyordu. Peter hasta yatmakta olan kardeşini ziyarete gittiğinde Thomas'a olup biteni anlatıyor, babasının beyaz saçlarının orta yaşlarındayken olduğu gibi kırlaşmaya, koyulmaya başladığını söylüyordu.</p>

  <p>Thomas gülümsedi... ama vücudunda yepyeni bir ürpertinin dolaştığını hissetti. Peter'den bir battaniye daha istedi. Aslında ihtiyaç duyduğu şey battaniye değildi. O son olayı, şerefe kadeh kaldırma olayını görmemiş olmaya ihtiyaç duyuyordu... ama tabii böyle bir şey olamazdı.</p>

  <p>Üçüncü gün öğle yemeğinde Roland midesinin rahatsızlandığından, sindirim zorluğu çektiğinden yakındı. Flagg ona saray doktorunu çağırmayı önerdi. Roland elini havada sallayıp bu öneriyi bir yana iter gibi yaptı, kendini çok iyi hissettiğini, aylardır, hatta yıllardır bu kadar iyi olmadığım söyledi.</p>

  <p>Geğirdi. Upuzun, garip, uğultulu bir ses çıkardı geğirirken. Yemek salonunda herkes sessizleşip korkuyla bakarken Kral birden iki büklüm oldu. Köşedeki müzisyenler çalmayı kestiler. Roland doğrulduğunda, herkesten bir dehşet soluğu kurtuldu. Kralın yanakları alev alevdi. Gözlerinden dumanı çıkan yaşlar akıyordu. Ağzından da dumanlar çıkmaktaydı.</p>

  <p>Salonda belki yetmiş kişi vardı o sıra. Kaba giyimli süvariler (biz bugün onlara şövalye diyoruz herhalde), şık saraylılar, güzel kadınlar, taht hizmetkârları, nedimeler, soytarılar, müzisyenler, bir oyun sahnelemeye çalışan aktör ve aktrisler, bol sayıda da hizmetkârlar vardı. Ama babasına doğru koşan Peter oldu. Herkes Peter'in ölmekte olan ihtiyara koştuğunu gördü. Bu durum Flagg'i pek üzmedi.</p>

  <p>Peter. Herkes hatırlayacaktı koşanın Peter olduğunu.</p>

  <p>Roland ellerini karnına, göğsüne bastırdı. Birden ağzından gri renkte bir duman boşaldı. Sanki Kral bir anda, en büyük avını anlatmanın yeni bir biçimini keşfetmiş gibi göründü.</p>

  <p>Ama bu bir gösteri numarası değildi. Ağzından olduğu kadar, burun deliklerinden, kulaklarından, gözlerinin köşelerin den de dumanlar tütmeye başlamıştı. Boğazı öyle kızarmıştı ki, mordu sanki.</p>

  <p>'Ejderha! "diye haykırdı Kral Roland. Sonra oğlunun kollarına yıkıldı. "Ejderha!"</p>

  <p>Son sözü bu oldu.</p>

  <p><br /></p>

  <h2 id="u36b1e460-6bae-47f5-9d5a-f2fb29cd7133" style="text-align: center;">32</h2>

  <p>Sağlam çıktı ihtiyar, inanılmayacak kadar sağlam çıktı. Ölümünden hemen önce çevresine öylesine sıcaklık yaymaya başlamıştı ki, en sadık hizmetkârları bile ona yüz otuz santimden fazla yaklaşamaz olmuşlardı. Yatağının çarşaflan, yorganları alev alırken nice kere Kralın üzerine kovalarla suboşaltmak zorunda kaldılar. Su her seferinde hemen buhara dönüşüyor, odayı doldurup dışarıya, saraylıların kaygı içinde bekleştiği salona süzülüyordu.</p>

  <p>Geceyarısından hemen önce ağzından yeşil bir alev fışkırdı ve Kral öldü.</p>

  <p>Flagg ciddi adımlarla yatak odasının kapısına yürüdü, açtı, salonda oturanlara haberi verdi. Bir dakikayı aşkın bir sessizlik oldu. Sonunda bu sessizliği kalabalığın arasından yükselen bir tek kelime bozdu. Flagg o kelimeyi o anda kimin söylediğini bilmiyor, aldırmıyordu da. Önemli olan, o kelimenin söylenmiş olmasıydı. Bu öyle iyi olmuştu ki! Flagg'e kalsa, eğer kendine bir tehlike gelmeyeceğinden emin olabilse, adama o kelimeyi o anda söylesin diye rüşvet bile verirdi.</p>

  <p>"Cinayet!'* Demişti biri.</p>

  <p>Herkes soluğunu tuttu.</p>

  <p>Flagg elini ağzına götürdü, gülümsemesini saklamaya çalıştı.</p>

  <p><br /></p>

  <h2 id="ue9c52fa0-9627-4597-9a28-966737ce2ae0" style="text-align: center;">33</h2>

  <p>Saray doktoru o tek kelimeyi değiştirip başka bir kılığa soktu. "Zehirleme." Gerçi Ejderha Kumuyla zehirleme dememişti. Delain'de Ejderha Kumunu Flagg'dan başka bilen yoktu henüz.</p>

  <p>Kral geceyarısına doğru ölmüştü. Şafak sökerken haber tüm kente yayılmış, Doğu, Batı, Güney ve Kuzey Baronluklarında bile duyulmuştu: Cinayet. Kral öldürüldü. İyi Roland zehirlenerek öldürüldü.</p>

  <p>Ondan çok önce, Flagg şatoda büyük bir arama başlatmıştı bile. Şatonun en yüksek noktasından (Doğu kulesinin tepesinden) en çukur yerine (Sorgu zindanlarına) kadar her köşesi aranacaktı, işlenen korkunç suça ilişkin bir ipucu bulunursa hemen haber verilecekti.</p>

  <p>Şato arama ekibinin gürültülerini yankılandırıyordu. Altı yüz ciddi ve hevesli adam her kıyı köşeyi taramaktaydılar. Yalnızca iki küçük bölüm aranmıyordu. Onlar da iki prensin, Peter'le Thomas'ın daireleriydi.</p>

  <p>Thomas bu olup bitenlerin farkında bile değildi. Ateşi artmış, saray doktorunu telaşlandıracak bir düzeye yükselmişti. Sabahın ilk ışıkları penceresine vurduğunda, o kendini bilmeden, sayıklayarak yatıyordu. Rüyasında havaya kaldırılmış iki şarap kadehini görüyor, babasının tekrar tekrar, "Buna baharat mı koydun? Tadı bir tuhaf!" dediğini duyuyordu.</p>

  <p>Arama işini gerçi Flagg başlatmıştı ama, gecenin ikisinde Peter kendini bir dereceye kadar toplamış, arama ekiplerinin yönetimini eline almıştı. Flagg buna izin verdi. Bundan sonraki birkaç saat son derece önemli olacaktı. Her şey o süre ya kazanılacak, ya da kaybedilecekti. Flagg bunu biliyordu. Kral ölmüş, Krallık geçici bir süre için başsız kalmıştı. Ama bu durum uzun sürmeyecekti. Peter bugün Needle'ın dibindeki meydanda taç giyecek, Kral ilân edilecekti. Meğer ki suç ondan önce kesinlikle Peter'in üzerine yıkılsın.</p>

  <p>Özel durumlar olmasa, Peter'den hemen herkes kuşkulanırdı. Flagg bunu da biliyordu. İnsanlar her zaman, bir olayda kazançlı çıkan kişiden kuşkulanırlardı. Peter de babasının ölümünden kazançlı çıkan oluyordu. Zehir çok kötü bir şeydi... ama zehir ona bir krallık kazandırmıştı.</p>

  <p>Ne var ki bu olayda Delain halkı çocuğun kazancından çok, kaybından söz etmekteydi. Elbette ki Thomas da babasını kaybetti, diyorlardı kısa bir sessizlik sonra. Bunu ilk başta düşünemedikleri için kendilerinden utanmış gibi davranıyorlardı. Ama Thomas ne de olsa sakar, asık suratlı, acayip çocuğun biriydi. Habire babasıyla tartışırdı. Peter'in Roland'a olan sevgi ve saygısı ise herkes tarafından bilinmekteydi. Gerçi şimdiye kadar esas soruyu soran olmamıştı ama, birisi sorsa bile, neden, diyecekti herkes. Neden öldürsün Peter babasını bir taç uğruna? O taç nasılsa bir yıl, üç yıl, en fazla beş yıl sonra yine ona kalacak değil mi?</p>

  <p>Ama eğer yalnızca Peter'in bilebileceği yerde, prensin kendi dairesinde kesin suç kanıtları bulunursa, o zaman her şey kolaylıkla tersine dönerdi. Herkes o sevgi ve saygı maskesinin altında bir katilin suratını görmeye başlardı. Gençlerin gözüne bir yıl, üç yıl gibi görünür, üç yıl, dokuz yıl gibi, beş yıl .,da yirmi beş yıl gibi gözükür derlerdi. Kralın son günlerinde pek bir dirildiğini, canlandığını hatırlar, belki Peter onun daha uzun süre yaşayacağından korkmuş, babasının sağlığının beklenmedik bir pastırma yazına girdiğini düşünmüştür de ondan telâşa kapılmış, bu budalaca, kötü işi bu yüzden yapmıştır, derlerdi.</p>

  <p>Flagg'in bildiği bir şey daha vardı. İnsanların tüm Krallara ve prenslere karşı derin bir güvensizlik duyduğunu bilirdi Flagg. Krallar ve prensler, bir baş hareketiyle onları öldürtebilirdi çünkü. Belki de mendillerim yere düşürdüler diye sudan bir nedenle. Büyük Krallar sevilir, orta kırattaki Krallara dayanılır, Kral olacak kimseler ise korkutucu bir bilinmezliğin simgesidir. Bu halka bir fırsat verilse, Peter'i çok sevebilirlerdi. Ama onlara yeterli kanıt gösterildiğinde hemen Peter'e karşı döneceklerini, düşman kesileceklerini de biliyordu Flagg.</p>

  <p>Böyle bir kanıtın pek yakında ortaya çıkmak üzere olduğunu da biliyordu.</p>

  <p>Bir ufacık fare yeterdi. Ufacık... ama bir krallığı temellerine kadar sarsmaya yetecekti.</p>

  <p><br /></p>

  <h2 id="uf6e9d59e-ccd5-4f17-8413-8c11e4df9c0b" style="text-align: center;">34</h2>

  <p>Delain’de insanlar üç yaş dönemi bilirlerdi: Çocukluk, yanerkeklik veya kadınlık, bir de yetişkinlik. Bu yarıdönem dedikleri, on dörtle on sekiz yaş arasıydı. Peter yanerkeklik dönemine girdiğinde, azarlayan dadılar çekilmiş, onların yerine Brandon adlı uşakla oğlu Dennis gelmişti. Brandon daha uzun yıllar boyunca Peter'in uşağı olarak hizmet edecekti ama bunu sonuna kadar sürdüremezdi. Peter henüz çok gençti, Brandon ise ellisine yaklaşıyordu. Brandon uşaklık edemeyecek kadar yaşlanınca, görevi Dennis devralacaktı. Brandon'un ailesi sekiz yüz yıldan beri Kral ailesinin uşaklığını yapıyor ve bundan haklı bir gurur duyuyordu.</p>

  <p>Dennis her sabah saat beşte kalkar, giyinir, babasının elbisesini çıkarıp bir kenara serer, ayakkabılarını da boyardı. Sonra mahmur gözlerle mutfağa gidip kahvaltısını ederdi. Altıya çeyrek kala, ailesiyle oturduğu evden çıkıp şatoya gelir, bat tarafındaki küçük kapıdan girerdi.</p>

  <p>Saat tam altıda Peter'in dairesine varır, sessizce içeriye girer, erken saatte yapılacak işlere başlardı. Ateşi yakar, altı £ane küçük kahvaltı ekmeği pişirir, çay için su kaynatırdı. Sonra üç odayı hızla dolaşır, ortalığı toplardı. Bu işler pek de zor almazdı, çünkü Peter dağınık bir çocuk değildi. Son olarak Dennis çalışma odasına döner, kahvaltı sofrasını kurardı. Peter yemeklerini dairesinde yemek istediği zamanlar hep çalışma odasını kullanırdı çünkü. Genellikle doğu penceresinin oradaki masaya oturur, önüne de bir tarih kitabı açardı.</p>

  <p>Dennis sabahlan erken kalkmaktan hoşlanmamakla birlikte, işini çok seviyor, ayrıca Peter'i de çok seviyordu. Peter ona karşı her zaman sabırlı davranırdı. Hatâ yaptığı zamanlarda bile. Bir tek kere sesini yükseltmişti Dennis'le konuşurken. O da, Dennis ona hafif bir öğle yemeği getirip, peçete getirmeyi unuttuğu seferdi.</p>

  <p>"Çok üzgünüm asaletmeap," demişti Dennis o gün. "Hiç düşüneme..."</p>

  <p>"Eh, gelecek sefer düşün!*' demişti Peter de. Bağırmıyordu ama... bağırmaya pek yakındı sesi. Dennis bir daha Peter'in tepsisine peçete koymayı unutmamıştı. Hatta bazen güvenli olsun diye iki tane koyardı.</p>

  <p>Sabah işleri bitince Dennis çekilir, yerine babası gelirdi. Brandon kusursuz bir uşaktı. Kravatı dikkatle bağlanmış, saçları geriye çekilip ensesinde topuz yapılmış, ceketi, pantolonu lekesiz pabuçları ayna gibi cilâlıydı (o işten Dennis sorumluydu zaten). Ama geceleri ceketini çıkarıp dolaba astıktan, kravatını gevşettikten, cin kadehini eline aldıktan sonra, Dennis'in gözüne çok daha doğal bir insan gibi gözükürdü babası.</p>

  <p>"Sana her zaman hatırlaman gereken bir şey söyleyeyim, Denny," demişti oğluna nice geceler. "Bu dünyada sürekli ve kalıcı olan belki bir düzine şey vardır ama daha çok yoktur. Hattâ belki daha az vardır. Bir kadını ihtirasla sevmek, sürekli değildir. Koşucuların soluğu sürekli değildir. Yaz mevsimi, ilkbahar mevsimi de sürekli değildir. Ama iki şey kesinlikle süreklidir. Bunlardan birincisi hanedan, ikincisi de hizmettir. Sen genç efendinin yanında, o yaşlı bir efendi olana kadar kalır, onu desteklersen, ona iyi bakarsan, o da sana iyi bakar. Sen ona hizmet edersin, o da sana, anlıyor musun? Şimdi bana bir içki daha doldur, kendin de bir yudum al istersen... ama bir yudumdan fazla alma, çünkü anan diri diri derimizi yüzer ikimizin de."</p>

  <p>Herhalde bazı oğullar bu tür öğütlerden çabucak bunalırlar ama Dennis o tip değildi. Çok ender bulunan evlatlardandı o. Yirmi yaşma geldiği halde, hâlâ babasının kendinden daha bilge olduğuna inanırdı.</p>

  <p>Kralın Ölümünden sonraki sabah, Dennis yatağından beşte kalkmak zorunda kalmadı. Babası onu üçte uyandırmış, Kralın ölüm haberini vermişti bile.</p>

  <p>Kanlı gözleri yorgun, "Flagg bir arama başlattı," diye anlatmıştı oğluna. "Haklı da. Ama yakında aramanın başıma efendimiz geçecektir. Ben de ona yardıma gidiyorum. Bu işi yapan manyağı bulmasına yardım edeceğim."</p>

  <p>"Ben de!" diye atılmıştı Dennis. Eli hemen pantolonunun durduğu yere uzanmıştı.</p>

  <p>"Yoo, olmaz, hiç olmaz." Babasının sert sesi Dennis'i hemen sakinleştirdi. "İster cinayet olsun, ister olmasın, işler düzeninde gitmek zorunda. Eski geleneklere şimdi her zamandan fazla uymamız gerek. Efendimiz öğle saatinde Kral olarak taç giyecek. Bu iyi bir şey... tabii eğer bu iş savaşta olmamışsa. Eski gelenekler yine sürecektir, buna inan. Ama bu arada, bazı sorunlar olabilir. Senin için en iyisi, işini her zamanki gibi görmek olur, Dennis."</p>

  <p>Çocuk itiraz edemeden babası çıkıp gitmişti odadan.</p>

  <p>Saat beş olunca Dennis annesine babasının söylediklerim anlattı, Peter'in dairesinde olmadığını bildiği halde, yine de sabah görevlerini yapmaya gideceğini söyledi. Dennis'in annesi uyum gösterdi. Haber alabilmek, söylentileri duyabilmek için ölüyordu. Git, dedi oğluna. Git ve çabuk dön. Saat sekizi geçirme, her duyduğunu bana anlat.</p>

  <p>Böylece Dennis, Peter'in dairesine gitti. Daire bomboştu. Ama Dennis yine de her sabahki işlerini aksatmadan yaptı, sonunda da prensin çalışma odasına kahvaltı sofrasını kurdu. Tabaklara, bardaklara hüzünlü bakışlarla baktı, gözleri reçellerin ve tatlıların üzerinde dolaştı, bunlardan hiçbirinin bu sabah yenilemeyeceğini düşündü. Yine de, her zamanki işleri aksatmadan yapmak, babası onu yatağından kaldırdığından bu yana ilk defa kendini iyi hissetmesine yol açmıştı. Çünkü anlıyordu artık... durum belki iyiye, belki kötüye gidecekti ama, bir daha asla eskisi gibi olmayacaktı. Zaman değişmişti.</p>

  <p>Tam odadan çıkmaya hazırlanırken kulağına bir ses geldi. Öyle boğuk bir sesti ki, nereden geldiğini tam anlayamıyor, ancak genel olarak yönünü tahmin edebiliyordu. Dönüp Peter'in kitap rafına baktı, bir anda yüreği bir takla atar gibi oldu.</p>

  <p>Gevşek dizilmiş kitapların arasından dumanlar tütüyordu.</p>

  <p>Dennis hemen oraya seyirtti, kitapları kucak kucak boşaltıp yere atmaya başladı. Raf boşalınca, dumanın arkadaki yarıklardan yükseldiğini gördü. Ses de daha net duyuluyordu kitaplar gidince. Bir hayvan sesiydi. Cikliyor, acıyla ağlıyordu.</p>

  <p>Dennis eliyle kitap rafının arka duvarını yokladı. Korkusu panik haline geliyordu. O çağlarda ve o yerde insanların en çok korktuğu şey yangındı.</p>

  <p>Çok geçmeden parmakları gizli manivelaya değdi. Flagg bunu da iyi tahmin etmişti. Bu panel pek de gizli sayılmazdı. Bir çocuğu oyalamaya, eğlendirmeye yeterdi ama, o kadar işte. Rafın arkası hafifçe yana kaydı, gri dumanlar oluk gibi püskürdü. Dumanın kokusu da son derece tatsızdı. Pişen et, yanan kürk, kavrulan kağıt kokusunun toplamı gibi bir şey.</p>

  <p>Dennis hiç düşünmeden panoyu itip sonuna kadar açtı. Tabii bunu yapmasıyla birlikte içeriye daha fazla hava doldu. Demin duman tüttüren parçalar şimdi alev püskürtmeye başladı.</p>

  <p>İşte kritik nokta bu noktaydı. Bu noktayla ilgili olarak Flagg, olacağına kesinlikle bildiği ihtimallerden çok, herhalde olacak diye tahmin ettiği ihtimallerle yetinmek zorunda kalmıştı. Son yetmiş beş yıldan beri gösterdiği çabalar, şu anda bıçak sırtı üzerindeydi. Her şey, uşağın oğlunun şu beş saniye içinde ne yapacağına bağlıydı. Ama Brandon'lar çok eski zamanlardan beri bu meslekteydi. Flagg onların kusursuz hizmet anlayışına güvenmek zorunda olduğuna karar vermişti.</p>

  <p>Eğer Dennis bir an korkuyla donup kalsa, o alevleri seyretse, ya da kovayla su getirmek üzere koşsa, Flagg'in dikkatle hazırladığı kanıtlar yeşilimsi alevlerin arasında yanıp kül olur, geriye de bir şey kalmazdı. Kralın öldürülmesi hiçbir zaman Peter'in suçu olarak kanıtlanamaz, çocuk öğleyin tacını giyer, bu iş burada biterdi.</p>

  <p>Ama Flagg'in tahmini yine doğru çıkıyordu. Dennis alevlere bakıp donakalmak yerine hemen uzandı, o alevleri çıplak elleriyle döve döve söndürdü. Bu iş beş saniye bile sürmedi, çocuğun da elleri ciddi biçimde yanmadı. Acı iniltiler hâlâ sürüyordu. Dennis dumanları eliyle yana doğru savurunca ilk gördüğü şey bir fare oldu. Yan yatmıştı hayvan. Ölümle pençeleşiyor, can çekişiyordu. Fareydi alt tarafı! Dennis bunlardan kaç tanesini görev sırasında hiç acımadan öldürmüştü zaten. Ama bu seferkine bakınca acımamak elde değildi. Bu hayvana korkunç, Dennis'in aklının almayacağı bir şey olmuştu, hâlâ da oluyordu. Postundan buram buram dumanlar tütmekteydi. Çocuk parmağıyla dokunduğu anda hemen elini çekti. Minik bir sobaya dokunmuş gibi oldu. Sasha'nın bebek evindeki soba gibi bir sobaya.</p>

  <p>Biraz ötedeki oymalı tahta kutudan da dumanlar yükseliyordu. Kapağı hafif aralıktı kutunun. Dennis o kapağı biraz daha kaldırdı, cımbızla zarfı gördü. Zarfın üzerinde birkaç kahverengi benek belirmiş, onlardan da duman çıkıyordu. Yavaş yavaş kavrulmaktaydı bu zarf. Ama alev almıyordu. Hâlâ almamıştı. Alevler asıl Peter'in mektuplarından yükselmişti. Onlar büyülü değildi tabii. Farenin kızgın vücudundan gelen sıcaklıkla tutuşmuştu mektuplar. Dennis kavrulan zarfa baktığında, içinden bir ses elini sürmemesi için uyardı onu.</p>

  <p>Korkuyordu. Anlamadığı şeyler vardı burada. Anlamayı istemeyeceği şeyler! Kesin olarak bildiği tek şey, hemen babasıyla konuşması gerektiğiydi. Babası bilirdi ne yapılacağını.</p>

  <p>Dennis kül kovasıyla bir küçük kürek alıp geldi, kürek ile farenin duman tüttüren vücudunu alıp kovaya koydu. Yanık mektupların kara köşelerini suyla bir kere daha ıslattı, onları güven altına aldı. Sonra panoyu kapattı, kitapları yerine koydu, Peter'in dairesinden çıktı. Kül kovasını yanma almıştı. Kendini Peter'in sadık uşağı gibi değil de, bir hırsız gibi hissediyordu. Ganimeti ufacık bir fareydi. Daha Dennis şatonun Batı kapısına yaramadan ölmüştü zavallı hayvan.</p>

  <p>Evine varıncaya kadar da, korkunç bir kuşku Dennis'in aklına girmişti. Delain'de o kuşkuyu ilk hisseden Dennis'di. Ama son hisseden... Dennis olmayacaktı.</p>

  <p>O düşünceyi kafasından kovalamak istiyor, ama elinde olmadan yine hep aklına takılıyordu. Ne tür bir zehir, diye merak ediyordu Dennis. Kral Roland'ı öldüren zehir ne tür bir zehirdi acaba? Tam nasıl etki yapmıştı Krala?</p>

  <p>Evine vardığında durum gerçekten berbattı. Annesinin hiçbir sorusuna cevap veremediği gibi, kül kovasının içinde ne olduğunu da ona göstermedi. Yalnızca, babası gelir gelmez onunla konuşmak istediğini, konunun son derece önemli olduğunu söyledi. Kendi odasına girdi, zehirin ne tür bir zehir olduğunu merak etmeyi sürdürdü. Bir tek şey biliyordu o zehirle ilgili olarak... ama o da yeterdi. Sıcak bir şeydi o zehir.</p>

  <p><br /></p>

  <h2 id="u631ae8d6-2d2f-4f62-8b34-950990028848" style="text-align: center;">35</h2>

  <p>Brandon saat ondan biraz önce geldi. Sinirli, yorgun bir hali vardı. Saçmalıklara dayanabilecek halde değildi. Üstü başı kirlenmiş, kendi kan ter içinde kalmıştı. Alnında ince bir kesik vardı. Saçlarından örümcek ağları sallanıyordu. Katilin izini bulamamışlardı. Karısına verebildiği tek haber, Peter'in taç giyme hazırlıklarının hızla sürdürüldüğü, törenin öğle vakti, Needle'ın dibindeki meydanda yapılacağı oldu. Başyargıç Anders Peyna yönetecekti töreni.</p>

  <p>Karısı ona Dennis'in nasıl döndüğünü anlattı. Brandon'un alnı hemen kırıştı. Oğlunun odasına yürüdü, kapıyı parmak eklemiyle değil de, yumruğuyla vurdu. "Dışarıya gel evlat. Gel de bize neden efendinin çalışma odasından elinde kül kovasıyla döndüğünü anlat."</p>

  <p>"Olmaz," dedi Dennis. '*Sen buraya gel, baba. Annemin kovadakini görmesini istemiyorum. Konuşacaklarımızı duymasını da istemiyorum."</p>

  <p>Brandon odaya girdi. Dennis'in annesi sobanın başında, kaygı içinde bekliyordu. Çocuğun boş yere bir saçmalığı dert edindiğini sanıyor, az sonra onun ağlama sesini duyacağını düşünüyordu. Öğleyin yorgun kocası artık bir prensin değil, bir Kralın uşağı olarak göreve başlayacaktı. Bunca kaygının arasında, herhalde tüm hıncını çocuğun sırtından, poposundan çıkarırdı. Aslında Dennis'i suçlamıyordu kadın. Şu ara, özellikle de bu sabah, herkes isteri halindeydi. Dört bir yana koşuyor, olmayacak uydurma haberler veriyor, sonra onları geri alıp, yeni uydurma haberler yayıyorlardı.</p>

  <p>Ama Dennis'in kapalı kapısının gerisinden çığlık falan yükselmedi, bir saat boyunca baba da, oğul da dışarıya çıkmadı. Sonunda çıktıkları zaman, kadın kocasının bembeyaz yüzüne bir bakınca içinin bayılacağını sandı. Dennis babasının hemen peşinde, korkmuş yavru köpekler gibi onu izliyordu.</p>

  <p>Bu sefer kül kovası Brandon'un elindeydi.</p>

  <p>"Nereye gidiyorsunuz," diye sordu kadın çekingen bir sesle.</p>

  <p>Brandon hiçbir şey söylemedi. Dennis de galiba pek bir şey söyleyebilecek durumda değildi. Gözlerini devirmekle yetindi, babasının peşi sıra kapısından çıktı. Kadın onları yirmidört saat boyunca bir daha görmedi, bu süre içinde ikisinin de ölmüş olacağından korktu... ya da daha beteri, şatonun dibindeki sorgu zindanlarında acı çekiyor olabilirlerdi.</p>

  <p>O kadar da olmayacak şeyler değildi kadının düşündükleri. Bu yirmi dört saat, Delain'in yaşadığı en korkunç yirmidört saatti. Belki böyle günler başka yerlerde, ayaklanma ve kargaşalıkların, geceyarısı idamlarının normal kabul edildiği yerlerde o kadar kötü karşılanmazdı. Dünyada gerçekten öyle yerler de var... keşke böyle söylemek zorunda olmasaydım ama, durum bu. Ne var ki Delain yıllardan beri, hattâ yüzyıllardan beri, düzenli, yasaya uyan kişilerin yaşadığı bir yerdi. Belki bura halkı şımarmış olabilirdi bu yüzden. Kara gün aslında Peter'in öğlende taç giymemesiyle başladı. Sonu da, genç prensin babasını öldürme suçuyla Needle salonunda yargılanacağı yolundaki şaşırtıcı haberin duyulmasıyla noktalandı. Eğer Delain'de bir sermaye piyasası olsa, borsa hemen çökerdi o gün herhalde.</p>

  <p>Taç giyme yerindeki sahnenin hazırlanması günün ilk ışıklarıyla başlamıştı. Âdi kerestelerin yanyana çakılmasıyla yapılacaktı sahne. Anders Peyna bunu biliyordu. Ama oraya yeterince çiçek getirilir, yığılırsa, yapım kabalıklarının gözlerden pek güzel saklanabileceğini de biliyordu. Kralın öleceğini önceden bilmelerine olanak yoktu tabii. Çünkü cinayet önceden kestirilebilecek bir şey değildi. Kestirilebilse, zaten cinayetler olmazdı, dünyamız da çok daha mutlu bir yer olurdu. Hem zaten süs pus önemli değildi. Önemli olan, bu halka tahtın devam ettiği duygusunun verilmesiydi. Eğer vatandaşlar, olup biten korkunç şeylere rağmen işlerin yolunda olduğunu hissedebilirlerse, çiçek taşıyan kızlardan kaçının ayağına kıymık batacağı vız gelirdi Peyna'ya.</p>

  <p>Ama saat on birde yapım birden durduruldu. Çiçek taşıyan kızlar oradan uzaklaştırıldılar. Çoğunun gözlerinde yaşlar vardı nöbetçiler onları uzaklaştırırken.</p>

  <p>Sabah yedide, Hassa alayının çoğu askerleri nefis kırmızı tören üniformalarını giymiş, başlarına KurtAğzı başlıklarını geçirmişlerdi. Bu askerler iki yanda sıra olacak, Peter onların arasından geçerek tahtına doğru yürüyecekti. Derken saat on birde yeni emirler geldi. Garip, tedirginlik uyandırıcı emirler. Tören üniformaları çabucak çıkarıldı, toprak rengi savaş üniformaları yeni baştan giyildi. İşe yaramayan, süslü tören kılıçları yerine kaldırılıp, gösterişsiz gündelik kılıçlar, çok öldürücü olan kılıçlar kuşanıldı. Dikkat çeken, fakat işe yaramayan KurtAğzı başlıkları çıkarılıp deri tolgalar giyildi başlara. Herkes normal savaş kılığına döndü.</p>

  <p>Savaş kılığı... Bu söz yeterdi bir insanın keyfini kaçırmaya. Ama savaş kılgındaki askerler sarmıştı her yanı. Yüzleri asık, ifadeleri korkunçtu.</p>

  <p>Peter intihar etmiş! En çok söylenen buydu çevrede.</p>

  <p>Prens Peter öldürülmüş! Bu da yaygınlıkla yukardakine yaklaşıyordu.</p>

  <p>Roland ölmemiş; teşhis yanlışmış. Doktorun kafası kesilmiş. Ama yaşlı Kral delirmiş ve kimse ne yapmak gerektiğini bilmiyormuş. Bu da üçüncü geliyordu.</p>

  <p>Daha başka söylentiler de vardı. Needle meydanındaki tüm meşaleler yanıyor, şato ışıklar içinde yüzüyordu. Kentteki ve karşı tepelerdeki evlerin hepsinde lambalar, mumlar yanmaktaydı. Korku içindeki halk toplanıyor, günün olaylarını konuşuyorlardı. Hepsi de, kötü olayların yaklaşmakta olduğu kanısındaydı.</p>

  <p>O gece gündüzden bile uzun oldu. Bayan Brandon korkunç bir yalnızlık içinde iki erkeğini bekledi durdu. Pencerede oturuyor, bekliyordu. Ömründe ilk defa olarak, çevrede dolaşan dedikodular ona bile fazla gelecek kadar boldu. Ama yine de dinlemeden edemiyordu. Edemiyordu bir türlü!</p>

  <p>Geceyarısından sonra, saatler yavaş yavaş şafak vaktine doğru yaklaşırken, kadın onların hiçbir zaman dönmeyeceklerini hissetti. O sırada yepyeni bir dedikodu, eskilerini silip yayılmaktaydı. İnanılmaz bir şeydi bu seferki... ama herkes pek emin konuşuyordu. Bu yeni dedikodu, Bayan Brandon'u en çok korkutan oldu. Çünkü zavallı Dennis elinde prensin kül kovasıyla eve döndüğünde yüzünün nasıl bembeyaz olduğunu hatırlıyordu kadın. Bir şey vardı o kovada. Kötü kokan, yanık kokan bir şey. Oğlu göstermemişti o şeyi ona.</p>

  <p>Prens Peter babasını öldürmekten tutuklanmış, diyordu bu korkunç söylenti. Yakalanmış! Prens Peter yakalanmış... prens kendi babasını öldürmüş!</p>

  <p>Şafaktan hemen önce zavallı kadın başını kollarının üzerine dayayıp ağlamaya başladı. Bir süre sonra hıçkırıkları kesildi, kadın rahatsız bir uykuya daldı.</p>

  <p><br /></p>

  <h2 id="uaa6b5114-8631-4517-a15f-ff2778279405" style="text-align: center;">36</h2>

  <p>“Şimdi bana o kovada ne olduğunu söyle ve çabuk ol, Dennis. Lâfı dolaştırmanı istemiyorum, anladın mı?" demişti Brandon odaya girer girmez oğluna.</p>

  <p>"Göstereceğim, Baba. Ama daha önce, bir tek soruma cevap ver. Kralı öldüren zehir nasıl bir zehirdi?"</p>

  <p>"Kimse bilmiyor."</p>

  <p>"Etkisi nasıl oldu?"</p>

  <p>"Bana kovadakini göster, çocuk. Hemen göster." Brandon koca yumruğunu sıkmıştı. Yumruğu havada sallamadı ama, öylece tuttu. Bu da yetti zaten. "Ya göster, ya deviririm seni!"</p>

  <p>Brandon ölü fareye uzun uzun baktı, hiçbir şey söylemedi. Dennis korkular içinde, babasının yüzünün giderek soluşunu izliyordu. Farenin gözleri iyice yanmış, birer kara kömüre dönüşmüştü. Kahverengi kürkü de siyahlaşmıştı. Minik kulaklarından hâlâ dumanlar çıkıyor, ölüm gerilimiyle ortaya çıkan dişleri kapkara görünüyordu.</p>

  <p>Brandon ona dokunmak ister gibi yaptı, sonra hemen elini çekti. Başını kaldırıp oğluna baktı, boğuk bir fısıltıyla, "Bunu nereden buldun," diye sordu.</p>

  <p>Dennis kekeleye, tekleye, hiç anlam, taşımayan birtakım sözler sayıp dökmeye başladı.</p>

  <p>Brandon bir süre dinledi, sonra oğlunun omzunu sıktı.</p>

  <p>"İçine derin bir soluk çek, düşüncelerini bir sıraya koy, Denny," dedi. "Bu işte ben senden yanayım. Her zaman olduğu gibi, yine senden yanayım, biliyorsun. Bu iğrenç şeyi annenden saklamakla iyi etmişsin. Şimdi bana bunu nasıl ve nerede bulduğunu anlat."</p>

  <p>Dennis bu sözlerden biraz rahatlamıştı. Anlattı. Onun anlatışı benim anlatışımdan biraz daha kısa sürdü ama yine de birkaç dakikadan önce bitmedi. Babası bir sandalyeye oturdu. Bir elini alnına dayamış, gözlerine gölde yapıyordu. Soru sormadı. Homurdanmadı bile.</p>

  <p>Dennis sözlerini bitirince babası yalnızca üç kelime söyledi... Bu üç kelime çocuğun yüreğini dondurmaya yetti. "Tıpkı</p>

  <p>Kral gibi!"</p>

  <p>Brandon'un dudakları korkuyla titrerken gözleri yine de gülümsemeye çalıştı.</p>

  <p>"Sence bu hayvancık da farelerin Kralı mı, Denny?"</p>

  <p>"Baba... Babacığım... Ben... Ben..."</p>

  <p>"Bir kutu vardı dedin, değil mi?"</p>

  <p>"Evet."</p>

  <p>"Bir de zarf."</p>

  <p>"Evet."</p>

  <p>"Zarf siyahlaşmıştı ama yanmamıştı."</p>

  <p>"Evet."</p>

  <p>"Bir de cımbız."</p>

  <p>"Evet, annemin burnundaki tüyleri çekerken kullandığı gibi."</p>

  <p>"Şşş," dedi Brandon. Elini alnına tekrar dayadı. "Bırak, düşüneyim."</p>

  <p>Aradan beş dakika geçti. Brandon hiç kıpırdamıyor, sanki uyumuş gözüküyordu. Ama Dennis onun uyumadığından emindi. Peter'e oymalı kutuyu küçükken annesinin verdiğini bilmiyordu Brandon. Çocuğun o kutuyu sonradan kaybettiğini de bilmiyordu. Bu olayların ikisi de, Peter yanerkekliğe girmeden, Brandon onun uşağı olmadan önce yer almıştı. Ama gizli gözü, gizli kovuğu biliyordu Brandon. Peter'in hizmetine girişinden hemen sonra, ilk yıl bile dolmadan keşfetmişti orayı. Zaten daha önce de söylediğim gibi, pek de bulunamayacak bir yer değildi o göz. Peter'in yaşında bir çocuğu eğlendirmeye yarardı, o kadar. Brandon gizli gözü biliyordu ama, bir kere keşfettikten sonra bir daha içine asla bakmamıştı, ilk baktığında da orada küçük bir çocuğun hazine sayabileceği çer çöpten başka bir şey yoku. Bir deste fal iskambili (birkaç kartı kayıp), bir torba bilye, bir uğur parası, Peony'nin yelesinden kısa bir saç örgüsü. İyi bir uşak, mesleğinin kurallarını da çok iyi bilir, başka insanların hayatının sınırlarına saygı gösterir. Bir daha hiç bakmamıştı o gizli kovuğa Brandon. Bakması zaten çalmak gibi bir şey olurdu.</p>

  <p>Sonunda Dennis, "Gidelim mi baba?" diye sordu. "O kutuya bir bakmak ister misin?"</p>

  <p>"Hayır. Fareyi başyargıca götürmeliyiz. Sen Hikâyeni tıpkı bana anlattığın gibi ona da anlatmalısın.</p>

  <p>Dennis kendini bırakıp yatağın kenarına çöktü. Karnına yumruk yemiş gibi bir hali vardı. Peyna insanların Hapsedilmesi, kafalarının kesilmesi için karar veren bir adamdı! Beyaz, sert ifadeli yüzü, geniş alnıyla Peyna! Bu ülkede Kralın kendisinden sonra gelen en büyük yetkili oydu!</p>

  <p>"Yapamam," diye fısıldadı çocuk sonunda. "Baba, ben asla... Ben... Ben..."</p>

  <p>"Yapman gerek," dedi babası ciddi bir sesle. "Bu iş korkunç bir iş... ömrümde gördüğüm en korkunç olay. Ama yine de üstüne gidilmesi ve doğrultulması gerek. Sen bana nasıl anlattınsa ona da anlatırsın, ondan sonrası da ona kalmış</p>

  <p>olur."</p>

  <p>Dennis babasının gözlerine baktı, Brandon'ın kararlı olduğunu gördü. Gitmem diye tutturursa babası onu boynundan yakalar, sürükleye sürükleye götürürdü Peyna'nın karşısına. Yavrusunu taşıyan kediler gibi. Yaşı yirmiyi bulmuş olsun veya olmasın.</p>

  <p>"Peki, baba," dedi sefil bir sesle. Peyna'nın o soğuk bakışlı, hesapçı gözleri kendisine döndüğü anda korkudan kalbinin duracağını, düşüp öleceğini düşünüyordu. Derken yeni bir telâşa kapıldı. Kendisi bu kül kovasını prensin dairesinden çalmış sayılırdı. Peyna'yı görür görmez korkudan ölmezse, o zaman da ömrünün geri kalanını şatonun zindanlarında, hırsızlık suçuyla hapsedilerek geçirecekti herhalde.</p>

  <p>"Telaşa kapılma, Denny... kendini rahat bırakmaya çalış. Peyna sert adamdır ama âdil adamdır. Sen utanılacak bir şey yapmadın. Yalnızca bana anlattıklarını ona da anlat, yeter."</p>

  <p>"Peki," diye fısıldadı çocuk. "Hemen mi gidiyoruz?"</p>

  <p>Brandon sandalyeden kalkıp yere diz çöktü. "Önce dua edelim. Şuraya, yanıma gel, oğlum."</p>

  <p>Dennis de babasının yanına diz çöktü.</p>

  <p><br /></p>

  <h2 id="u0dc21ac9-8a52-41d6-b6dc-56017a35e6e4" style="text-align: center;">37</h2>

  <p>Peter çok yorgundu. Kralı öldürmekten suçlu bulunmuş, Needle'ın tepesindeki iki soğuk odaya ömür boyu hapsedilmesi kararlaştırılmıştı. Bütün bunlar üç gün içinde olup bitmişti. Flagg'in zalim tuzağının nasıl olup da çocuğun üzerine kapandığını size anlatmak pek de uzun sürmeyecektir.</p>

  <p>Peyna taç giyme töreni hazırlıklarının durdurulmasını hemen emretmiş değildi. Aslında Dennis'in yanılmış olacağı kanısındaydı. Bütün bu olayların herhalde akla yakın bir açıklaması vardı. Ama yine de farenin durumunun Kralın durumuna çok benzemesi, azımsanacak gibi değildi. Brandon ailesi de ülkede uzun yıllardan beri dürüstlükleri ve sağduyulu davranışlarıyla ün yapmış bir aileydi. Önemli şeylerdi bunlar. Ama daha da önemlisi, Peter tacını giydiğinde, şerefine şu ya da bu şekilde gölge düşmüş olmamalıydı.</p>

  <p>Peyna, Dennis'i dinledi, ondan sonra da Peter'i çağırttı. Dennis efendisini görünce gerçekten korkudan ölecek gibi oldu. Bereket versin babasıyla birlikte yandaki odaya geçmesine izin verildi. Peyna, Peter'e ciddi bir sesle, kendisine yöneltilen suçlamayı anlattı. Yani Roland'ın ölümünde Peter'in parmağı bulunabileceği suçlamasını. Anders Peyna sözünü sakınan adamlardan değildi. Sözler ne kadar kinci, üzücü olursa olsun.</p>

  <p>Peter afallamış, neye uğradığım şaşırmıştı. Unutmamalı ki delikanlı henüz sevgili babasını kaybetme durumunun üstesinden gelmeye çalışıyor, onun zalim bir zehirle, içten dışarı doğru yanarak can vermiş olduğu gerçeğini kabullenmeye uğraşıyordu. Ayrıca yine unutmamalı ki, bütün gece saraydaki aramaları yönetmiş, gözüne bir katre uyku girmemişti. Fiziksel olarak son derece yorgundu. Bütün bunlar yetmiyormuş gibi, unutmamanız gereken bir nokta daha var. Gerçi Peter'in boyu, omuzlarının genişliği yetişkin bir erkek kadarsa da, kendisi henüz onaltı yaşında bir çocuktu. Olup bitenlerin üzerine bir de bu haberin gelmesi, onu çok normal, çok doğal bir şey yapmaya sürükledi... oysa bunu yapmamalı, bundan ne pahasına olursa olsun kaçınmalıydı. Hele de Peyna'nın soğuk, ölçüp değerlendiren bakışları karşısında. Peter birden gözyaşlarına gömüldü.</p>

  <p>Eğer Peter suçlamayı hırsla reddetse, ya da kapıldığı şoku, yorgunluğunu, üzüntüsünü ifade edecek biçimde, bu saçma fikre kahkahalarla gülse, her şey o anda son bulurdu. Eminim ki bu ince nokta Flagg'in aklına hiç gelmemişti ama Flagg'in de zayıf yanlarından biri, başkalarını kendi gibi sanmasıydı. Flagg herkesten kuşku duyardı. Herkesin davranışlarının altında gizli nedenler bulunduğuna inanırdı. Onun zihni pek girift ve karmaşık bir zihindi. Her görüntüyü iki kere, ayrı boylarda yansıtan salon aynaları gibiydi.</p>

  <p>Peyna'nın düşünce biçimi ise, öyle hileli değil, hep dosdoğruydu. Peter'in babasını öldürmüş olabileceğine inanmayı çok zor, hemen hemen imkansız buluyordu. Eğer Peter kızsa, ya da gülse, belki olay orada gerçekten son bulacak, sözü edilen oymalı kutuyu aramaya bile kalkışmayacaktı kimse. İçinde bulunduğu söylenen cımbızla zarfı da. Ne var ki gözyaşı pek yanlış bir şeydi. Gözyaşı suçluluk belirtisine çok fazla benziyordu. Cinayet işleyebilecek kadar büyümüş, ama suçunu saklayabilecek kadar büyümemiş bir yeni yetmenin tutumuna benziyordu.</p>

  <p>Peyna durumu biraz daha araştırmaya karar verdi. Bunu yapmayı hiç istemiyordu, çünkü eğer yapacaksa, yanma askerleri alıp o daireye gidecek demekti. Böyle olunca da birtakım dedikodular yayılacak, kulaktan kulağa fısıldaşmalar olacak, kuşkular aktarılacak, Peter'in hükümdarlığının ilk günlerine, hatta ilk haftalarına leke sürülecekti.</p>

  <p>Düşününce, belki bundan da kaçınmanın mümkün olabileceğine karar verdi. Yanına altı tane Hassa askeri alacaktı, daha fazla değil. Dört tanesini odanın kapısında nöbetçi bırakacaktı. Bu gülünç iş sona erince de, askerlerin altısını birden Krallığın uzak bölgelerinde göreve yollayacaktı. Brandon'Ia oğlunu da bir yerlere yollamak gerekecekti tabii. Yazık olacaktı. Ama insanlar dillerini tutamazlardı. Hele de içkiyi fazla kaçırdıkları zaman. Baba Brandon'un cini ne kadar çok sevdiğini de bilmeyen yoktu.</p>

  <p>Peyna böylece taç giyme yerinin yapımını geçici olarak durdurdu. Bir saat dolmadan yapım işine tekrar başlanabileceğinden de emindi. İşçiler ter içinde, küfürler savurarak, kaybettikleri süreyi kapatmaya uğraşacaklardı.</p>

  <p>Ama ne yazık ki...</p>

  <p><br /></p>

  <h2 id="ub38d7212-1ac7-4f4a-9da1-acf2fdb45977" style="text-align: center;">38</h2>

  <p>Kutu da, zarf da, cımbız da oradaydı bildiğiniz gibi. Peter kendisinde böyle oymalı bir kutu bulunmadığına dair annesinin adı üzerine yemin etmişti. Bu saatten sonra olayı hırsla reddetmesi daha da gülünç duruyordu. Peyna kenarları kavrulup siyahlaşmış zarfı cımbızla tutup dikkatle kaldırdı, içine baktı, üç tane yeşil kum zerreciğini gördü. Öyle küçüktüler ki, görebilmek zor işti. Ama Peyna Kralın ve farenin başına gelenleri bildiğinden tedbirli davrandı, zarfı tekrar kutuya koyup kapağı hemen attı. Kapıda bıraktığı dört askerden birine içeriye gelmesini emrettiğinde, konunun giderek ciddiyetini arttırmaya başladığını hissediyordu.</p>

  <p>Kutu Peter'in masası üzerine dikkatle konduğunda, hala köşelerinden sinsi dumanlar yükseliyordu. Askerlerden .biri. ülkede zehirleri en İyi tanıyan, o konuda en derin bilgisi olan adamı çağırmaya gönderildi.</p>

  <p>O adam elbette ki Flagg'di.</p>

  <p><br /></p>

  <h2 id="u36192705-54e3-4398-a87e-8b5da7d410e4" style="text-align: center;">39</h2>

  <p>Benim bu işle hiçbir ilgim yok, Anders," dedi Peter. Kendini toplamıştı ama yüzü hâlâ solgun, ifa desi sefildi. Gözleri her zamankinden daha mavi bakıyordu.</p>

  <p>"Kutu senin mi yani?"</p>

  <p>"Evet."</p>

  <p>"Böyle bir kutun olduğunu neden inkâr ettin?</p>

  <p>"Unuttum. Bu kutuyu belki on bir yıldır, belki de daha uzun süredir hiç görmedim. Annem vermişti onu bana."</p>

  <p>"Ne olmuştu kutuya?"</p>

  <p>Bana artık 'efendimiz'de demiyor, 'asaletmeap’ da demiyor, diye düşündü Peter ürpererek. Hiçbir saygı sözü kullanmıyor. Gerçek mi bu olanlar acaba? Babam sahiden zehirlendi mi? Thomas yatağında hasta mı? Peyna karşımda gerçekten beni cinayetle mi suçluyor? Ya annemin verdiği şu kutu? Neredeki geldi şimdi apansız, tanrı aşkına? Kim koydu onu kitapların arkasındaki gizli göze?</p>

  <p>"Onu kaybetmiştim," dedi Peter yavaşça. "Anders, babamı öldürdüğüme inanıyor olamazsın, değil mi?"</p>

  <p>İnanmamıştım... ama şimdi, acaba, diyorum, diye geçirdi içinden Anders Peyna.</p>

  <p>Peter, "Onu çok severdim," dedi.</p>

  <p>Ben de hep öyle bilirdim... ama şimdi o konuda da acaba diyorum.</p>

  <p><br /></p>

  <h2 id="u446bf110-dfe9-48d2-ac9d-2deb61a85090" style="text-align: center;">40</h2>

  <p>Flagg odaya girdi, Peyna'nın bulunduğu tarafa hiç bakmaksızın, hemen korku içindeki prense geceki aramayla ilgili sorular sormaya koyuldu. Zehirle veya katille ilgili hiç ipucu bulunmuş muydu? Komplo ortaya çıkarılmış mıydı? Kendisine göre, bu işi ancak bir tek tip kişinin yapmış olabileceğini söylüyordu Flagg. Herhalde delinin biri olmalıydı. Sabahtan beri kristal küresinin başında oturduğunu anlatıyor, kürenin inatla karanlık kaldığını, hiçbir şey göstermediğini söylüyordu. Ama ziyanı yok, diyordu. Kendisi kristal kürelere bakmaktan, kemikleri sallayıp büyü yapmaktan fazlasını da becerirdi. Sihirden hoşlandığından çok, eylemden hoşlanan bir adamdı o. Prens ne emrederse hemen yapmaya hazırdı. Hangi karanlık köşeyi ara derse...</p>

  <p>Peyna soğuk bir sesle, "Seni buraya iki başı aynı anda konuşan papağanın gibi ötesin diye çağırmadık," dedi. Peyna'ya göre, Kral Roland öldüğü anda sihirbazın saraydaki forsu da sıfıra inmiş sayılırdı. Belki bu sihirbaz kendilerine zarfın içindeki o yeşil zerreciklerin ne olduğunu söyleyebilirdi, ama yararı da ancak o kadarla sınırlı olurdu.</p>

  <p>Peter tacını giydiğinde bu sansara yüz vermez, diye düşündü Peyna. Ama o noktada düşünceleri birden yön değiştirdi, canı daha da sıkıldı. Peter'in taç giyme ihtimali her geçen saniye biraz daha zayıflıyor gibiydi.</p>

  <p>"Evet, herhalde onun için çağırmadınız," dedi Flagg. Tekrar Peter'e baktı. "Neden çağrıldım, Kralım?"</p>

  <p>"Ona öyle deme!" diye patladı Peyna. Derin bir şoka kapılmıştı. Flagg o şoku Peyna'nın yüzünden okudu. Şaşırmış numarası yaptı ama bunun ne anlama geldiğini anlıyor, seviniyordu. Başyargıcın yüreğine bir kuşku süzülmekteydi. İyi.</p>

  <p>Peter solgun yüzünü öteye çevirdi, pencereden kente doğru baktı. Duygularım kontrol altına almaya çalışıyordu. Parmaklarını birbirine kenetlemiş, eklemleri bembeyaz kesilmişti. O anda onaltı yaşından çok daha büyük gösteriyordu.</p>

  <p>Peyna, "Şu masadaki kutuyu görüyor musun?" diye sordu. , Flagg en katı, en resmi sesiyle, "Evet, başyargıcım," dedi.</p>

  <p>"O kutunun içinde yavaş yavaş kavrulmakta olan bir zarf var, zarfın içinde de kum tanecikleri gibi bir şeyler var. Onları incelemeni istiyorum. Bana ne olduklarını söyleyebilir misin, bir bak. Elinle dokunmamanı kuvvetle öneririm. Kral Roland'ın ölümüne o zarfın içindeki madde yol açmış olabilir."</p>

  <p>Flagg kaygılı görünmeye çalıştı. Aslında keyfi yerindeydi. Rol yapmak her zaman hoşuna giderdi. Doğuştan artistti o.</p>

  <p>Zarfı cımbızla tutup kaldırdı, içine baktı, bakışları birden keskinleşti.</p>

  <p>"Bir obsidyen parçası istiyorum," dedi. "Hemen istiyorum.'*</p>

  <p>Peter sönük bir sesle, "Masamda bir tane var," diye mırıldandı, alıp getirdi. Bu taş Flagg'in kullanıp sonra attığı taş kadar büyük değildi ama, kalın olmasına kalındı. Peter taşı askerlerden birine verdi, o da Flagg'a uzattı. Sihirbaz taşı kaldırıp ışığa tuttu, kaşları biraz çatıldı... ama yüreği sevinçle vuruyor, sanki zıplıyor, taklalar atıyor, coşuyordu. Obsidyen parçası kendininkine çok benziyordu ama, bir köşesi kırılmış, kırılan yerin düzlüğü bozulmuştu. Ah tanrılar işini rast getiriyordu bugün Flagg'in. Gerçekten getiriyorlardı! Gerçekten!</p>

  <p>Peter, Flagg'in ilgisini farkedince, "Bir iki yıl önce elimden yere düşmüştü," diye açıkladı. Bir an için, kendi çevresinde örülmekte olan duvara bir tuğla daha eklemiş olduğunu farkedemedi. Peyna da biraz geç uyandı zaten. "Bu tarafı halıya rastladı, halı düşüşün etkisini yumuşattı. Taşa gelen taraf kırıldı, yüz parçaya ayrıldı. Obsidyen sert oluyor ama çok da gevrek oluyor”</p>

  <p>Flagg ciddi bir sesle, "Öyle, efendimiz," dedi. "Ben daha önce bu taştan görmemiştim. Ama tabii söz edildiğini duydum."</p>

  <p>Taşı Peter'in masasına koydu, zarfı üzerine başaşağı tuttu, üç kum zerreciğini taşın üstüne düşürdü. Bir anda, obsidyen'den incecik dumanlar yükselmeye başladı. Orada bulunanlar her bir kum zerreciğinin yavaşça kendine yuva oyup taşın derinlerine doğru girmekte olduğunu gördüler. Oysa bu, dünyanın bilinen en sert taşıydı. Askerler durumu görünce tedirgin mırıltılar yükseldi.</p>

  <p>"Kesin sesinizi!"diye haşladı Peyna onları. Askerler geri çekildiler.Yüzleri asık, renkleri korkudan bembeyazdı. Bu iş onlara giderek daha fazla sihir gibi görünüyordu.</p>

  <p>Flagg hecelere basa basa, "Sanırım bu zerrelerin ne olduğunu biliyorum, öyle olup olmadığını anlamak için nasıl bir deney yapılacağını da biliyorum," dedi. "Ama eğer aklıma gelen doğruysa, deneyi hemen yapmamız gerek."</p>

  <p>"Neden?" diye sordu Peyna.</p>

  <p>"Bence bu zerrecikler Ejderha Kumu. Bir zamanlar bende bundan biraz vardı ama sonra ne yazık ki kayboldu. Üstelik ben inceleyemeden önce kayboldu. Belki de çalındı."</p>

  <p>Flagg, Peyna'nın gözlerinin çabucak Peter'e döndüğünü kaçırmadı.</p>

  <p>"O zamandan beri hep içim kaygılı," diye sürdürdü sözlerini. "Çünkü bu madde dünyanın en zehirli maddesi olarak bilinir. Özelliklerini inceleme fırsatım olmadığı için hep kuşkudaydım. Ama şu anda, duyduklarımın çoğunun doğru olduğunu görüyorum."</p>

  <p>Flagg parmağıyla obsidyeni işaret etti. Üç zerreciğin oyduğu gamzeler ikişer santimden fazla derinleşmişti. Her birinden, minik birer kamp ateşi gibi dumanlar yükseliyordu. Flagg zerrelerin taşın yarısına kadar vardığını hesapladı.</p>

  <p>"O üç zerre hızla, bizim tanıdığımız en sert taşı kemirip bitiriyor," dedi. "Ejderha Kumunun da her katı cismi böyle yok ettiği söyleniyor. Her katı cismi! Bir yandan da korkunç bir ısı çıkarıyor. Sen! Nöbetçi!"</p>

  <p>Parmağını askerlerden birine uzatmıştı. Adam bir adım öne çıktı. Kendisinin seçilmesine hiç sevinmemiş gibi bir hali vardı.</p>

  <p>"Taşın yan tarafına dokun," dedi Flagg. Asker kararsız bir hareketle elini uzatırken bağırdı. "Yalnızca yanına! O deliklere yaklaştırma elini!" Asker taşa dokunduğu anda bağırarak elini çekti, parmaklarını ağzına soktu. Ama Peyna parmağında hemen kızarıklıklar oluştuğunu görmeye vakit bulabilmişti.</p>

  <p>Flagg, "Duyduğuma göre obsidyen denilen taş ısıyı pek yavaş geçirirmiş," dedi. "Ama bu taş bir sobanın üst yüzü kadar sıcak. Üç ufacık zerrecik yüzünden. Üçünü tırnağınızın ince kenarına dizseniz sığar da yer bile kalır! Prensin masasına dokunun, Başyargıç efendimiz!"</p>

  <p>Peyna dokundu. Elinin değdiği yerdeki sıcaklık onu hem şaşırttı, hem üzdü. Çok geçmeden tahta masa da kömürleşmeye başlayacaktı.</p>

  <p>"Demek ki çabuk hareket etmeliyiz," dedi Flagg. "Neredeyse masa da yanacak. Eğer dumanlan solursak... tabii bana söylenenler doğru olduğu takdirde... hepimiz birkaç güne kalmadan ölürüz. Ama kuşkusuz bir deney daha yapıp..." Söz buraya varınca askerler daha da tedirginleştiler. "Pekâlâ," dedi Peyna. "Neymiş o deney? Çabuk anlat, be adam!"</p>

  <p>Flagg'a karşı duyduğu nefret her zamankinden fazla artmıştı. Eskiden de biliyordu bu adamı azımsamanın yanlış olacağını. Ama şimdi aynı şeyi iki kat güçlü hissediyordu. Beş dakika öncesine kadar, süngüsü düşmüş, önemini kaybetmiş biri olarak görüyordu onu Peyna. Oysa şimdi, hem hayatları, hem de Peter'e karşı açılacak dava ona bağlı gibi gözükmekteydi.</p>

  <p>Flagg hızla konuşarak, "Bir kovaya su dolduralım diyorum," dedi. Kara gözleri pırıl pırıldı.</p>

  <p>Askerlerle Peyna obsidyendeki minik kara deliklere bakıyorlardı. Yılan gibi yükselen dumanlar onları sanki hipnotize etmişti. Ne kadar oyulmuştu obsidyen şimdi? Tahtaya ne kadar yaklaşmıştı zerreler? Anlatmaya imkan yoktu. Peter bile bakıyordu... ama o üzüntü ve olup biteni anlayamama ifadesi hâlâ yüzündeydi.</p>

  <p>"Prensin tulumbasından su getir!" diye bağırdı Flagg askerlerden birine. "Kovayla getir. Ya da derin bir kapla. Çabuk! Çabuk!"</p>

  <p>Asker Peyna'ya baktı.</p>

  <p>"Yap dediğini," dedi Peyna. Sesinin korkulu çıkmamasına uğraşıyordu. Oysa çok korkmaktaydı. Flagg da bunun farkındaydı.</p>

  <p>Asker koştu. Birkaç saniye sonra suyun kovaya pompalandığını duydular.</p>

  <p>Flagg yine konuşmaya başladı.</p>

  <p>"Ben parmağımı o suya daldırıp, taştaki deliklere birer damla su damlatacağım. Dikkatle izleyeceğiz, başyargıç efendimiz. Suyun deliklere girince bir an yeşil renk alıp almadığına bakacağız. Baş işareti budur."</p>

  <p>"Ya sonra?" diye sordu Peyna.</p>

  <p>Asker geri dönüyordu. Flagg kovayı ondan aldı, masanın üzerine koydu.</p>

  <p>"Üç deliğe de suyu damlatacağım." Sesi sakindi ama genellikle bembeyaz olan yanakları hafiften kızarmış gibiydi. "Su aslında Ejderha Kumunu durdurmaz... ama tutar." Bu sözler, gerçeğin epey abartılmışıydı. Çünkü Flagg bu insanların korku içinde olmasını istiyordu.</p>

  <p>Askerlerden biri, "Neden suyu taşa birden boşaltmıyoruz" diye sordu.</p>

  <p>Peyna bu züppeye korkunç bir bakışla baktı ama Flagg küçük parmağını kovaya daldırırken sakin bir cevap verdi.</p>

  <p>"O zerrecikleri suyla yıkayıp delikanlının masasının bir yerine mi kaydırayım yani?" dedi şakacı bir sesle. "Sonra da seni burada bırakırız, su kuruyunca çıkacak yangını kendin söndürürsün."</p>

  <p>Asker başka bir şey söylemedi.</p>

  <p>Flagg parmağını sudan çıkardı.</p>

  <p>"Kovadaki su ısınmaya başladı bile," dedi Peyna'ya. "Bu masanın üzerinde olduğu için ısınıyor." :</p>

  <p>Parmağını dikkatle yaklaştırdı. Tek bir damla su sallanıyordu parmağın ucundan. Onu deliklerden birinin üzerine tuttu.</p>

  <p>"Dikkatli bakın!" diye bağırdığında, Peter'in gözüne aldatıcı büyü numaraları yapıp para toplayan şarlatanlardan biri gibi gözüktü. Ama Peyna eğildi, askerler de boyunlarını uzattılar. Tek damla hâlâ Flagg'ın parmağının ucunda sallanıyordu. Bir an, Peter'in odasının hayali damlacığın yuvarlak yüzünde minyatür gibi yansıdı. Damla uzadı... sonra da deliğin içine düştü.</p>

  <p>Tısss diye bir ses çıktı. Sanki sıcak tavaya yağ damlamıştı. Delikten minik bir buhar sütunu yükseldi... ama o yükselmeden önce, Peyna deliğin dibindeki kedi gözü gibi yeşil rengi rahatlıkla görebilmişti. Peter'in kaderi mühürlenmişti artık.</p>

  <p>Flagg boğuk bir sesle, "Ejderha Kumu... kesin!" diye fısıldadı. "Tanrı aşkına o dumanlan solumayın!"</p>

  <p>Anders Peyna'nın cesareti pek ünlüydü. Ama şu anda çok korkuyordu. O bir anlık yeşil parıltı, gözüne tarif edilemeyecek kadar kötü gözükmüştü.</p>

  <p>"Öteki ikisini söndür," dedi boğuk bir sesle. "Hemen!"</p>

  <p>Flagg küçük parmağını tekrar suya daldırırken gözü obsidyende konuştu. "Size söylemiştim, onlar sönmez. Anlatılan hikâyelere göre bir tek yolu var, bir tek yol. Sizin hoşunuza gitmeyecek ama sanıyorum zerrelerin faaliyetini tutabilir, sonra da onlardan kurtulabiliriz. Belki."</p>

  <p>Parmağından öteki iki deliğe de suyu dikkatle damlattı. Her seferinde bir yeşil ışık parıldadı, ardından dumanlar yükseldi.</p>

  <p>"Bir süre için rahatız galiba," dedi Flagg. Askerlerden biri soluğunu saldı. "Bana ya eldiven ya da kat kat bez getirin. Herhangi bir şey! Bu taşı tutabilmem için. Çok sıcak. Damlattığım sular çabucak buharlaşıp kurur."</p>

  <p>Odada bulunan uşağa ait dolaptan, iki tutacak çıkarıldı. Flagg onlarla taşı tuttu, dikkatle kaldırdı. Eğmemeye özen gösteriyordu. Onu kovanını içine attı. Obsidyen dibe batarken suyun bir an yeşil bir renk aldığını hepsi gördüler.</p>

  <p>"Artık işler yolunda," dedi Flagg rahat bir sesle. "Askerlerden biri kovayı şatodan çıkarsın, kentin ilerisindeki Ulu ağacın yanındaki koca tulumbaya götürsün, yalağın içine koysun. Sonra yalak yerinden çıkarılıp Johanna gölünün ortasına götürülmeli, dibe batırılmalı. Ejderha Kumu herhalde gölün suyunu yüz bin yılda ısıtır. Ama onu da o çağda yaşayanlar düşünsün derim."</p>

  <p>Peyna bir an durdu, alt dudağını kendine hiç uymayan bir ifadeyle ısırdı. Kararsız gibiydi. Sonunda, "Sen, sen ve sen," dedi. "Söylenenleri yapın."</p>

  <p>Kova götürüldü. Askerler onu bomba taşıyormuş gibi taşıyorlardı. Flagg pek eğleniyordu için için. Çünkü bu anlattıklarının çoğu sihirbaz palavrasıydı. Peter sezgilerinde haklıydı. Deliklere damlattığı birer damla su bile yeterdi aslında kumun kemirici etkisini nötralize etmeye. Ama o uzun sürmezdi. Oysa kovaya atılınca, iyice ıslanacaktı kumlar. Bundan çok daha az su bile, çok daha fazla kumu zararsız hale getirmeye yeter de artardı. Örneğin bir kadeh şarap! Ama varsın onlar böylesine inansın, diye düşünüyordu sihirbaz. Böyle olunca Peter'e olan düşmanlıkları daha da artardı.</p>

  <p>Askerler çıkınca Peyna, Flagg'a döndü. "Ejderha Kumunun nötralize edilebilmesi için bir tek yol var demiştin," diye hatırlattı.</p>

  <p>"Evet, anlatılan hikâyelere göre, eğer kum canlı birinin vücuduna verilirse, o kişi ölünceye kadar acılar içinde yanıyor... Ölme olayı bitince Ejderha Kumunun gücü de sona eriyor. Ben bu deneyi yapmak istiyordum ama yapamadan önce elimdeki numune kayıplara karıştı."</p>

  <p>Peyna gözünü dikmiş, ona bakıyordu. Dudaklarının çevresi bembeyaz kesilmişti. "Peki, bu lanet olası nesneyi hangi canlı yaratıkta denemek niyetindeydin, Sihirbaz?" diye sordu.</p>

  <p>Flagg, Peyna'ya kusursuz bir masumiyetle baktı. "Bir fare üzerinde tabii, Başyargıç Efendimiz," dedi.</p>
</body>
</html>
