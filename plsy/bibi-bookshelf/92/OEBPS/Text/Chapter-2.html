<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="">
<head>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />

  <title></title>
</head>

<body class="calibre">
  <p><br /></p>

  <h2 style="text-align: center;">41</h2>

  <p>Öüleden sonra saat üçte, Needle'ın dibindeki Delain sarayında pek garip bir toplantı yer aldı. Toplantı, "Peyna'nın Salonu" diye bilinen büyük salondaydı.</p>

  <p>Buna toplantı demeyi de içim götürmüyor. Bu kelime, o gün öğleden sonra varılan kararı anlatamayacak kadar hafif ve küçük bir kelime. Ama sorgu veya mahkeme de denilemez, çünkü toplantının yasal bir anlamı da yoktu. Yine de çok önemliydi ama. Az sonra sizin de bana hak vereceğinizden eminim.</p>

  <p>Salon beş yüz kişiyi alabilecek kadar geniş olmakla birlikte, o gün orada yalnızca yedi kişi vardı. Altı tanesi birbirlerine pek yakın duruyorlar, sanki bu kadar geniş bir salonda bu kadar az kişi olmasından sıkıntı duyuyormuş gibi davranıyorlardı. Kavisli taş duvarlardan birinde kraliyetin arması vardı. Tek boynuzlu bir at, bir ejderhayı mızraklıyor! Peter gözlerinin elinde olmadan sık sık o armaya döndüğünü farkediyordu. Peter'den başka, Peyna ve Flagg vardı salonda. Flagg ötekilerden biraz uzağa oturmuştu. Ayrıca krallığın en büyük avukatı da oradaydı. Aslında ülkede on büyük avukat vardı ama öteki altısı o sıra uzak yerlerde çeşitli davalara bakmaktaydılar. Peyna bu konunun onları bekleyemeyeceğine karar vermişti. Hızlı ve kesin hareket etmesi gerektiğinin farkındaydı. Yoksa krallık öderdi bedelini. Biliyordu ama, kan dökülmesini önlemek için bu soğukkanlı genç katilin yardımına ihtiyaç duymak da sinirine dokunuyordu.</p>

  <p>Peter'in katil olduğuna Anders Peyna artık yürekten ve kesin biçimde inanmıştı. Onu buna inandıran, oymalı kutu değildi. Yeşil toz da değildi. Yanmış fare bile değildi. Peter'in gözyaşları yüzünden inanmıştı Peyna buna. Gerçi şu anda Peter suçlu da görünmüyor, zayıf da görünmüyordu. Solgun, ama sakindi. Kendini çok iyi toparlamıştı.</p>

  <p>Peyna hafifçe öksürüp boğazım temizledi. Bu ses taş duvarlı salonda bir tuhaf yankılandı. Elini alnına götürdüğünde, alnında soğuk ter damlalarının varlığını hissetti, buna da pek şaşmadı. Yüzlerce önemli davaya bakmışlığı vardı.Hatırlamak istemeyeceği kadar çok sayıda insanı cellâtın baltasına yollamıştı. Ama böyle bir "toplantı"ya katıldığını hiç hatırlamıyordu. Bir prensi. Kral olan babasını öldürmek suçuyla yargılamış değildi ömründe... Oysa bugünkü toplantıda olaylar beklediği gibi gelişirse, kuşkusuz sonu o tür bir duruşmaya varacaktı. Terleyişim normal, diye düşündü kendi kendine. Üşüyüşüm de normal.</p>

  <p>Bir toplantı, o kadar. Yasal bir durum yoktu. Resmi bir durum da yoktu. Ülkeyi ilgilendiren bir olay değildi. Ama böyle olması hiçbirini kandıramıyordu. Ne Peyna'yı, ne Flagg'ı, ne büyük avukatları, ne de Peter'in kendisini. Gerçek bir duruşmaydı bu. Güç ve kuvvet buradaydı. Olayları o yanan fare başlatmıştı. Akıp giden olaylar zinciri ya bu toplantıda yön değiştirecek, ya da yolunu devam edecek, durdurulmaz hale gelecekti.</p>

  <p>Yalnızca bir toplantı, diye geçirdi içinden Anders Peyna. Sonra alnındaki soğuk terlen tekrar sildi.</p>

  <p><br /></p>

  <h2 id="u51e74201-dd5e-432c-b797-db29c7d26098" style="text-align: center;">42</h2>

  <p>Flagg konuşulanları capcanlı gözlerle izliyor, dinliyordu. F^yna gibi, o da biliyordu her şeyin burada kararlaştırılacağını. Kendine de güveniyordu.</p>

  <p>Peter'in başı dik, bakışları kararlıydı. Gözleri karşısındaki jüri üyelerinin gözlerine birer birer, çekinmeden baktı.</p>

  <p>Taş duvarlar salondakilerin yedisine de kaş çatıyordu. Dinleyici sıraları boştu ama Peyna oradan hayalet gözlerin kendi üzerine dikildiğini hisseder gibiydi. Bu korkunç olayda adalet istiyordu o hayalet gözler kendisinden.</p>

  <p>"Efendimiz," dedi Peyna sonunda. "Güneş sizi üç saat önce Kral yaptı."</p>

  <p>Peter, Peyna'ya baktı. Şaşırmıştı ama sesini çıkarmadı.</p>

  <p>Peyna sanki o cevap vermiş gibi açıkladı. Büyük avukatlar da başlarını sallıyor, onu onaylıyor, pek ciddi gözüküyorlardı. "Taç giyme töreni yapılmadı ama, o törenin işlevi yalnızca sosyaldir. Gösteriştir, esasla ilgisi yoktur. Kralları Kral yapan tanrıdır, yasadır, bir de güneştir, yoksa taç giyme töreni değildir. Siz şu anda Kralsınız. Yasal olarak bana komut verme yetkiniz var. Hepimize komut verme yetkiniz var. Tüm ülkeye. Bu durum bizi korkunç bir ikilem karşısında bırakıyor. Bu ikilemin ne olduğunu anlıyor musunuz?"</p>

  <p>"Evet," dedi Peter kararlı bir sesle. "Kralınızın bir katil olduğunu düşünüyorsunuz."</p>

  <p>Peyna bu açık sözlülük karşısında biraz şaşalar gibi oldu. Peter her zaman sözünü esirgemeyen bir çocuk olagelmişti. Bu açık sözlülüğün bu kadar içten pazarlıklı bir kişiliği saklaması çok yazıktı. Ama önemli olan, belki de bu açık sözlülüğün delikanlıdaki o budalaca atak cesaretten kaynaklanıyor olabileceğiydi. O zaman işler daha da hızlanacak demekti.</p>

  <p>"Bizim neye inandığımızın önemi yok, efendimiz. Suçu veya suçsuzluğu mahkeme saptayacaktır. Bana böyle öğretildi, böyle olduğuna da yürekten inanıyorum. Bunun yalnızca bir istisnası olabilir. Krallar yasanın üzerindedir. Bunu anlıyor musunuz?"</p>

  <p>"Evet."</p>

  <p>"Ama... "Peyna parmağını havaya kaldırdı. "Ama bu suç siz Kral olmadan önce işlendi. Bildiğim kadarıyla böyle feci bir durum daha önce Delain mahkemelerinden hiçbirinin huzuruna getirilmiş değildir. Sonuçları korkunç olabilir. Anarşi, kaos, iç savaş gibi. Bütün bunlardan kaçınmak için, efendimiz, yardımınıza ihtiyacımız var."</p>

  <p>Peter ona ciddi gözlerle baktı. "Elimden gelirse yardım ederim." dedi.</p>

  <p>Peyna içinden, inşallah şimdi önereceğim şeyi kabul edersin, diye geçirdi. Alnında yine soğuk terleri hissediyordu. Bu sefer onları silmedi. Peter çocuktu daha... ama zeki çocuktu. Belki alnım silmesini bir zayıflık belirtisi olarak değerlendirirdi. Belki ülkenin yararı için kabul elliğini söyleyeceksin. Ama kendi öz babasını zehirleyecek sapık cesarete sahip bir çocuk, umarım bu işten yakayı sıyıracağına da inanır. Bu olayı örtbas etmek için sana yardım edeceğimizi sanacaksın. Ama efendimiz, yanılıyor olacaksın.</p>

  <p>Flagg onun düşüncelerini okuyabiliyordu. Elini ağzına götürüp gülümsemesini saklamaya çalıştı. Peyna nefret ediyordu .kendisinden. Ama istemeyerek Flagg'ın bir numaralı yardımcısı durumuna gelmişti.</p>

  <p>"Tacınızı çıkarmanızı istiyorum." dedi Peyna.</p>

  <p>Peter ona ciddi bir şaşkınlıkla baktı. "Taçtan feragat etmemi mi?" diye sordu. "Bi... bilemiyorum, Başyargıcım. Evet veya hayır demeden önce düşünmem gerek. Ülkeye yardım edeyim derken zarar vermiş olabilirim... Tıpkı bir doktorun hastasına fazla ilaç vererek öldürmesi gibi."</p>

  <p>Flagg'la Peyna aynı anda, çocuk zeki diye düşündüler.</p>

  <p>"Beni yanlış anladınız. Tahttan temelli feragat etmenizi istiyor değilim. Yalnızca bu konuda bir karara varılıncaya kadar tacınızı bırakmanızı istiyorum. Eğer babanızın öldürülmesi konusunda suçsuz bulunursanız..."</p>

  <p>"Zaten suçsuz bulunacağım," dedi Peter. "Babam eğer ben yaşlanıp dişsiz kalana kadar krallık etse, yine mutlu olurdum. Tek istediğim ona hizmet etmek, onu desteklemek ve onu sevmekti."</p>

  <p>"Ama babanız öldü ve siz de o olaydan suçlanıyorsunuz." Peter başını salladı.</p>

  <p>"Eğer suçsuz bulunursanız, tacınızı tekrar giyersiniz. Suçlu bulunursanız..."</p>

  <p>Büyük avukatlar biraz tedirgin görünmeye başlamışlardı ama Peyna sözünü esirgemedi.</p>

  <p>"Suçlu bulunursanız, Needle'ın tepesine götürülecek, ömür boyu orada kalacaksınız. Kraliyet ailesinden olanlar ölümle cezalandırılamaz. O yasa bin yıllık bir geçmişe sahip."</p>

  <p>"Thomas da Kral olur," dedi Peter düşünceli bir sesle. Flagg hafif gerginleşti.</p>

  <p>"Evet."</p>

  <p>Peter kaşlarını çattı. Derin derin düşünüyordu. Çok yorgun bir hali vardı. Ama kafası karışmış gibi görünmüyordu. Korkuyor gibi de görünmüyordu. Flagg içinde belli belirsiz bir korkunun kıpırdadığını hissetti.</p>

  <p>"Ya reddedersem?"</p>

  <p>"Reddederseniz, hakkınızdaki korkunç suçlamalar cevaplanmadan Kral olursunuz. Halkınızdan bazıları, hatta kanıtlan düşünürsek pek çoğu, sırf tahta çıkmak için babasını öldürmüş birinin kendilerini yönetmekte olduğuna inanırlar. Bence bundan ayaklanmalar ve iç savaşlar doğabilir. Hem de bunlar çok geçmeden başlayabilir.</p>

  <p>Ben şahsen böyle bir durumda görevimden istifa eder, batıya göçerim. Her şeye yeniden başlamak için çok yaşlıyım gerçi... ama yine de yapmayı denerim. Yasa benim hayatım olmuştur. Böyle bir olayda yasanın önünde diz çökmeyen bir Krala hizmet edemem."</p>

  <p>Salon çok sessizdi. Bu sessizlik uzun sürdü. Peter başını eğmiş, oturuyordu, Avuçlarım gözlerine bastırmıştı. Hepsi ona bakıyor, hepsi bekliyorlardı. Flagg'in bile alnında soğuk terler belirmeye başlamıştı.</p>

  <p>Sonunda Peter başını kaldırdı, ellerini gözlerinden çekti.</p>

  <p>"Pekâlâ." dedi. "Kral olarak size buyruğumu bildiriyorum. Babamın öldürülmesi konusunda temize çıkıncaya kadar tacımı bir kenara bırakacağım. Sen, Peyna, bu dönem içinde, yani ülke Kralsız kaldığı sürece, Şansölye görevini üstleneceksin. Duruşmanın mümkün olduğu kadar çabuk yapılmasını istiyorum. Mümkünse hemen yarın. Mahkemenin kararını kabul edeceğim. Ama beni yargılayan sen olmayacaksın."</p>

  <p>Bu söz üzerine hepsi gözlerini kırpıştırıp yerlerinde biraz doğruldular. Delikanlının sesinde kupkuru bir otorite tonu seziliyordu. Baş seyis Yosef duysa, bu ses tonu onu hiç şaşırtmazdı. Daha önce de duymuştu o çünkü. Peter daha ufacık bir çocukken.</p>

  <p>Peter, "Bu dört hukukçudan biri yargılayacak beni," diye sürdürdü sözlerini. "Benim yerime yönetimi üstlenen... görünüşe göre benim bu korkunç suçu gerçekten işlemiş olduğuma inanan biri tarafından yargılanmayı reddediyorum."</p>

  <p>Peyna yanaklarının kızardığını hissetti.</p>

  <p>"Bu dördünden biri," diye tekrarladı Peter. "Dört taş alıp bir fincana koyun. Üçü siyah, biri beyaz olsun. Beyaz taşı çeken, duruşmama başkanlık etsin. Kabul ediyor musunuz?"</p>

  <p>"Kabul, efendimiz," dedi Peyna yavaşça. Yanaklarındaki geçmek bilmeyen kızarıklıktan nefret ediyordu.</p>

  <p>Flagg yine elini ağzına götürüp gülmesini maskelemek zorunda kaldı. İşte bu da Delain 'in Kralı olarak verip vereceğiniz tek buyruk, kadersiz efendimiz, diye geçirdi içinden</p>

  <p><br /></p>

  <h2 id="u25745f67-ba02-4207-ba42-3e55a9dcc960" style="text-align: center;">43</h2>

  <p>Üçte başlayan toplantı, dördü çeyrek geçe sona erdi. Varsın meclislerle senatolar bir tek küçük ayrıntıyı karara bağlamak için günlerce, haftalarca çene yarıştırsın, sonunda da hiçbir karara varamasın... ama büyük olaylar söz konusu olduğunda, işler genellikle pek hızlı sonuca bağlanır. Üç saat sonra karanlık basarken de, Peter'e duruşmada suçlu bulunacağını anlatan bir olay yer aldı.</p>

  <p>Dairesine dönerken ona hiç gülümsemeyen, sessiz asiller eşlik etmişti. Peyna ona yemeklerinin dairesine getirileceğini söylemişti.</p>

  <p>Akşam yemeğini iri yapılı, sakallı bir Hassa askeri getirdi. Elinde bir tepsi vardı. Tepside t.r bardak sütle dumanı tüten sulu bir et yemeği görünüyordu. Adam yaklaşırken Peter ayağa kalktı, ellerini tepsiye doğru uzattı.</p>

  <p>"Henüz olmaz, efendimiz," dedi asker sesinde belirgin bir alay tonuyla. "Biraz lezzet katmaya ihtiyacı var sanırım." Eğilip et yemeğinin içine tükürdü. Başını kaldırdığında sırıtıyor, bakımsız bir bahçe çiti gibi oyuk dişleri görünüyordu. Tepsiyi uzattı. "Buyrun," dedi.</p>

  <p>Peter tepsiyi almak için hiçbir hareket yapmadı. Çok şaşırmıştı.</p>

  <p>"Bunu neden yaptın? Neden tükürdün yemeğime?"</p>

  <p>"Babasını öldüren bir çocuk daha iyisini hak eder mi, efendimiz?"</p>

  <p>"Hayır. Ama söz konusu suçtan henüz yargılanmamış biri, hak eder," dedi Peter. "Onu götür, bana yeni bir tepsi getir. On beş dakika içinde getirmiş ol, yoksa bu gece Flagg'in zindanında uyumak zorunda kalırsın."</p>

  <p>Askerin tatsız sırıtışı bir an solar gibi oldu, sonra geri döndü. "Hiç sanmıyorum," dedi, tepsiyi eğdi, sonra daha çok, daha çok eğdi. Bardakla kâse yere düşüp taşlara çarparak kırıldılar. Yemeğin koyu suyu her yana yayıldı.</p>

  <p>"Yala bunu," dedi asker. "Madem köpeksin, yala." , Gitmek üzere döndü. Peter gemleyemediği bir öfkeye kapılmıştı. Fırlayıp adama bir tokat aşketti. Tokadın sesi odada tabanca kurşunu gibi çınladı.</p>

  <p>Asker bir çığlık atıp belinden kısa kılıcını çekti.</p>

  <p>Peter, yüzünde neşesiz bir gülümsemeyle çenesini kaldırıp boynunu gösterdi.</p>

  <p>"Haydi," dedi. "Başkasının yemeğine tüküren insan, silahsız birinin gırtlağını da kesebilir herhalde. Başta. Domuzların yaptığı da Tanrı buyruğunu yerine getirmektir. Utancım ve üzüntüm çok derin. Eğer Tanrı yaşamamı istiyorsa, yaşamam gerek demektir. Ama eğer ölmemi istiyorsa ve öldürmeye de senin gibi bir domuzu yollamışsa, yapabileceğim bir şey yok."</p>

  <p>Askerin öfkesi bir kararsızlık içinde erimeye başlamıştı. Bir saniye sonra kılıcını kınına soktu.</p>

  <p>"Kirletmem kılıcımı," dedi. Sözleri ağzından bir mırıltı gibi çıkmıştı. Peter'in gözüne de bakamıyordu.</p>

  <p>Peter alçak sesle, "Bana yeni yiyecek ve içecek getir," dedi. "Kimlerle konuşmuşsun, bilemiyorum, asker. Aldırmıyorum da. Duruşma yapılmadığı halde neden beni babamı öldürmekle suçlu buluyor, bu kadar emin oluyorsun, onu da anlamıyorum, yine de aldırmıyorum. Ama bana yeni yiyecek ve içecek, yanında da bir peçete getireceksin, bu işi saat altı buçuğu vurmadan önce bitirmiş olacaksın, yoksa Peyna'yı çağırtırım, geceyi Flagg'in zindanında geçirirsin. Suçum kanıtlanmadı. Peyna hâlâ benim emrimde. Bunun doğru olduğuna da yemin edebilirim."</p>

  <p>Bu sözleri dinlerken asker giderek sararıp soluyordu, çünkü Peter'in doğruyu söylemekte olduğunu görebiliyordu. Ama solmasının tek nedeni de bu değildi. Arkadaşları ona prensin suçüstü yakalandığını söyledikleri zaman inanmıştı onlara. İnanmak istemişti. Ama şimdi... o kadar da emin değildi. Peter suçlu gibi davranmıyor, suçlu gibi konuşmuyordu.</p>

  <p>"Başüstüne, efendimiz," dedi.</p>

  <p>Sonra odadan çıktı. Birkaç dakika sonra hassa askerlerinin yüzbaşısı kapıyı açıp içeriye baktı.</p>

  <p>"Bir şeyler duyar gibi oldum," dedi, gözlen yerdeki kırık bardakla kâsenin parçalan üzerinde dolaştı. "Bir şey mi oldu burada?"</p>

  <p>"Bir şey yok," dedi Peter sakin bir sesle. "Tepsiyi elimden düşürdüm. Nöbetçi bana yeni yemek getirecek."</p>

  <p>Yüzbaşı başını salladı, kapıyı kapadı.</p>

  <p>Peter on dakika boyunca yatağının kenarına oturup derin derin düşündü.</p>

  <p>Kapı hafifçe vurulduğunda, "Girin," diye seslendi.</p>

  <p>Sakallı, eksik dişli asker elinde yeni bir tepsiyle içeri girdi. "Efendimiz, özür dilemek istiyorum," dedi rahatsız bir gerginlikle. "Ömrümde hiçbir zaman öyle davranmamıştım. Bana ne oldu, anlayamıyorum. Hiç anlayamıyorum. Ben..."</p>

  <p>Peter elini havada sallayıp bu sözleri bir kenara iter gibi yaptı. "Başkaları da senin duygularım mı paylaşıyor? Öbür askerler?"</p>

  <p>"Efendimiz..." dedi asker, tepsiyi dikkatle masaya bırakırken. "Ben hâlâ eskisi gibi hissettiğimden emin değilim."</p>

  <p>"Ama ötekiler suçlu olduğuma mı inanıyor?"</p>

  <p>Upuzun bir sessizlik oldu, sonra asker evet anlamında başını salladı.</p>

  <p>"Buna bir sebep gösteriyorlar mı?"</p>

  <p>"Yanan bir fareden söz ediyorlar... sonra... Peyna'nın karşısına çıktığınız zaman ağladığınızı söylüyorlar..."</p>

  <p>Peter başını salladı. Evet. Ağlamak büyük bir hata olmuştu. Tutamamıştı kendini. Olan olmuştu artık.</p>

  <p>"Ama daha çok, yakalandığınızı söylüyorlar. Kral olmak istemişsiniz, böyle olmalıydı, diyorlar."</p>

  <p>"Kral olmak istemişim ve böyle olmalıymış," diye yankıladı Peter.</p>

  <p>"Evet, efendimiz." Asker Peter'e sefil gözlerle bakıyordu..</p>

  <p>"Teşekkür ederim. Artık git, lütfen."</p>

  <p>"Efendimiz, özür dilerim..."</p>

  <p>"Özrün kabul edildi. Lütfen git. Düşünmek istiyorum." Asker sanki hiç doğmamış olmayı tercih edermiş gibi bir tavırla odadan çıktı, kapıyı arkasından kapattı.</p>

  <p>Peter peçeteyi kucağına yaydı ama yemeği yemedi. Demin biraz açlık duyuyorsa bile, artık iştahı kaçmıştı. Parmağıyla peçeteye dokunarak annesini düşündü. İyi ki annem hayatta değil de bu durumları görmüyor, diye düşündü. Ömrü boyunca hep şanslı bir çocuk olagelmişti. Hiçbir şanssızlık gelip onu bulmamıştı. Şimdi ise, şanssızlıkların hepsi birikmiş gibi, birden çullanmıştı üzerine. On altı yıllık faiziyle birlikte.</p>

  <p>Ama en çok Kral olmak istediğinizi söylüyorlar. Böyle olmalıymış.</p>

  <p>Aslında anlayabiliyordu. Onlar sevebilecekleri, iyi bir Kral istiyorlardı. Karanlığa, sırlara meraklıydılar. Yozlaşmış kraliyet aileleriyle ilgili korkunç dedikoduları seviyorlardı. Tanrı bilir neden. Kral olmak istemişsiniz. Böyle olmalı diyorlar.</p>

  <p>Peyna da inanıyor buna, diye düşündü Peter. Şu asker de inanmıştı. Hepsi inanacaklardır. Bu bir kâbus değil. Ben babamı öldürmekle suçlanıyorum. Tüm iyi davranışlarım, babama duyduğum tüm sevgi biraraya gelse, yetmez bu suçlamanın izini silmeye. Bir yandan canlan istiyor bunun doğru olduğuna inanmayı.</p>

  <p>Peter peçetesini dikkatle katladı, yemeğin üzerine koydu. Yiyemeyecekti.</p>

  <p><br /></p>

  <h2 id="ue735a1b1-edc4-4782-9e18-8b76db3f33ec" style="text-align: center;">44</h2>

  <p>Duruşma yapıldı. Çok da müthiş oldu. Okumak isterseniz, tarih kitaplarında zaten yazılı. Ama işin özü değişikti. Roland'ın oğlu Peter'i Delain Başyargıcının karşısına, yanmış bir fare sürüklemiş, onu duruşma sayılmayacak yedi kişilik bir toplulukta yargılatmış, mahkumiyet kararı da, yemeğine tüküren bir Hassa askeri tarafından ilan edilmişti. Hikayenin aslı buydu. Bazen hikayeler, tarihlerden daha çok bilgi verir insana. Daha da çabuk yapabilir bu işi.</p>

  <p><br /></p>

  <h2 id="u3251e3a3-23d5-41fd-b2c3-8735f023bcc1" style="text-align: center;">45</h2>

  <p>Beyaz taşı çeken UIrich Wicks kürsüde Peyna'nın yerine oturup varılan kararı açıkladığında, yıllardan beri Peter'in gelmiş geçmiş en iyi Delain Kralı olacağından emin bulunan dinleyiciler hemen çılgınlar gibi alkışlamaya başladılar. Ayağa kalkıp öne ilerlemeye çalıştılar. Eğer orada Hassa askerleri kılıçlarını çekip bir sıra oluşturmasa, onları geriye itmese, prensin ömür boyu Needle'ın tepesine hapsedilme kararını rahatlıkla linç edilme cezasına çevirebilirlerdi. Prens salondan götürülürken tükürük yağmuru havada uçtu, Peter'in her tarafı sırılsıklam oldu. Ama o yine de başım dimdik tutarak yürüyordu.</p>

  <p>Büyük duruşma salonunun sol yanındaki bir kapı, dar bir koridora açılıyordu. Koridor kırk adım kadar sürüyor, ondan sonra basamaklar başlıyordu. Döne döne çıkıyor, tâ Needle'ın tepesine varıyordu o basamaklar. Orada iki oda vardı. Peter bundan böyle ölene kadar o iki odada yaşamak zorunda bırakılmıştı. Basamaklar üçyüz taneydi. Bir süre sonra Peter'i tepedeki iki odada yine bulacağız, çünkü onun hikâyesi, sizin de göreceğiniz gibi henüz bitmiş değil. Ama şu anda biz merdivenleri onunla birlikte tırmanmayalım. Çünkü o tırmanış bir utanç tırmanışıydı. Aşağıda kendi hakkı olan Krallığı bırakmış, omuzları gergin, başı dik, tepedeki mahkûm yerine doğru çıkıyordu. Bir insanı böyle bir yolculukta adım adım izlemek pek de iyi bir hareket sayılmaz.</p>

  <p>Biz bir süre için dikkatimizi Thomas'a çevirelim, kendine gelip de Delain Kralı olduğunu anlayınca neler yaptığına bakalım.</p>

  <p><br /></p>

  <h2 id="ufaa4f411-29d2-415b-843e-145ef71155fa" style="text-align: center;">46</h2>

  <p>Thomas korku dolu bir sesle, "Hayır," diye fısıldadı.</p>

  <p>Gözleri solgun suratında koskocaman görünüyordu. Dudakları da titremeye başlamıştı. Flagg az önce ona Delain Kralı olduğunu haber vermişti ama Thomas Kral olduğunu öğrenmiş bir çocuğa benzemiyor, sabaha idam edileceğini öğrenmiş bir çocuğa benziyordu. "Hayır," dedi tekrar. "Ben Kral olmak istemiyorum."</p>

  <p>Doğruydu. Ömrü boyunca Peter'i hep deliler gibi kıskanmıştı ama, kıskanmadığı bir tek şey varsa, o da Peter'in ilerde tahta çıkacağıydı. Böyle bir görev, Thomas'ın en uçarı rüyalarında bile istemeyeceği bir sorumluluktu. Şimdi ise, bir kâbusun üzerine yeni bir kâbus yığılmaktaydı. Sanki ağabeyinin babalarını öldürmek suçundan Needle'ın tepesine hapsedilmesi yetmiyormuş gibi, Flagg karşısına dikilmiş, Kral sensin diye korkunç bir haber daha veriyordu ona.</p>

  <p>"Hayır, ben Kral olmak istemiyorum, Kral olmayacağım. Ben... ben reddediyorum! KESİNLİKLE REDDEDÎYORUM!"</p>

  <p>"Reddedemezsin, Thomas," dedi Flagg kesin bir sesle. Thomas'a böyle davranmanın en uygun olacağına karar vermişti. Dostça ama kesin. Thomas'ın Flagg'a şu anda, hayatında hiç olmadığı kadar ihtiyacı vardı. Flagg biliyordu bunu. Ama kendisinin tümüyle Thomas'ın insafına sığınmış bir durumda olduğunu da biliyordu. Çocuk bir süre çok atak davranabilir, olmayacak şeyler yapabilirdi. Başlangıçta onun üzerinde sağlam bir kontrol sağlamak şarttı.</p>

  <p>Bana ihtiyacın var, Tommy. Ama bunu benim sana söylemem ciddi bir hata olur. Yo, sen bana söylemelisin bunu. Kimin patron olduğu konusunda en küçük bir kuşku bile kalmamalı. Ne şimdi, ne de daha sonra.</p>

  <p>"Reddedemez miyim?" diye fısıldadı Thomas. Flagg'ın korkunç haberini duyunca dirsekleri üzerinde doğrulmuş, başını da kaldırmıştı. Şimdi gücü tümüyle tükenmiş gibi kendini tekrar yastıkların üzerine bıraktı. "Edemem, ha? Kendimi çok bitkin hissediyorum. Galiba ateşim yine çıkıyor. Doktoru çağırt. Belki kanımı alır. Ben..."</p>

  <p>"Bir şeyin yok," dedi Flagg ayağa kalkarken. "Dünya kadar iyi ilaç içirdim sana. Ateşin düştü. Biraz temiz hava aldın mı bir şeyin kalmaz. Ama eğer ille de doktor gelsin, aynı şeyleri tekrarlasın istiyorsan, Tommy, (Flagg sesine pek hafif bir sitem tonunun sinmesine izin verdi) o zaman zilin ipini çek, yeter."</p>

  <p>Parmağıyla ipi gösterirken hafifçe gülümsedi. Pek de iyi yürekli bir gülümseme değildi yüzünde beliren.</p>

  <p>"Yatağına girip saklanmak istiyorsun, sana hak veriyorum. Ama yatağa sığınmak için hasta kalma numarası yapmanın sahte bir kurtuluş olduğunu sana söylemek zorundayım. Bunu söylemezsem gerçek dostun sayılmam."</p>

  <p>"Sahte mi?"</p>

  <p>"Sana ayağa kalkıp güçlenmeye çalışmanı öneririm. Üç güne kadar büyük bir törenle taç giyeceksin. Peyna seni platformun üzerinde, elinde taç ve asayla beklerken, oraya yatağınla taşınmak, krallığına utanç verici bir biçimde başlamak demek olur. Ama eğer başka çare yoksa, inan bana, onu da yapacaklardır. Başsız krallıklar her zaman tedirgin krallıklar olur. Peyna sana o tacı mümkün olduğu kadar çabuk giydirmek istiyor."</p>

  <p>Thomas yastıklarına yaslanmış, yatıyordu. Bütün bu bilgileri sindirmeye çalışmaktaydı. Gözleri korkudan tavşan gözü gibi bakıyordu.</p>

  <p>Flagg yatağın ayağından kırmızı astarlı pelerinini aldı, omuzlarına attı, yakasındaki altın tokayı kapattı. Sonra köşeye dayamış olduğu gümüş bastonu da aldı, elinde çevirdi, eteğinin altından dolaştırıp belinde tuttu, Thomas'a eğilerek selam verdi. Pelerin... şapka... baston... bunlar korkutuyordu Thomas'ı. Şu sıra Flagg'a en çok ihtiyaç duyduğu zamandı. Flagg ise sanki... sanki... kıyafeti...</p>

  <p>Seyahate çıkmaya hazırmış gibiydi.</p>

  <p>Birkaç dakika önce duyduğu panik, şu andakinin yanında solda sıfır kalırdı. Buz gibi bir çift el yüreğine sarılmıştı.</p>

  <p>"Evet, şimdi sana ömrün boyunca sağlıklar dilerim, Tommy. Neşeli, uzun, varlıklı bir saltanat dönemi dilerim. Allahaısmarladık!"</p>

  <p>Kapıya doğru yürüdüğünde içinden, ya çocuk korkudan gerçekten felç olduysa da beni geri çağırmazsa, diye düşünüyordu. O zaman Flagg kendisi bir bahane bulup geri dönmek zorunda kalacaktı. Tam o sırada Thomas'ın ağzından boğuluyormuş gibi bir sesle tek hece fırladı: "Dur!"</p>

  <p>Flagg yüzünde nazik bir merak ifadesiyle döndü. "Kralımız!"</p>

  <p>"Nere... nereye gidiyorsun?"</p>

  <p>"Şey..." Flagg şaşırmış gibiydi. Bunu Thomas'ın merak edeceği şu ana kadar hiç aklına gelmemiş gibi davranıyordu. "Önce Andua'ya. Yaman denizcidir oranın halkı, bilirsiniz. Oradaki Yarınlar Denizi'nin ötesinde benim hiç görmediğim bir sürü ilginç diyarlar var. Kaptanlar bazen bir sihirbazı uğur getirsin diye gemilerine almaya razı olurlar. Yelkenleri şişirsin diye rüzgâr çıkarttırırlar ona. Ya da havanın nasıl olacağını sorarlar. Eğer hiç kimse sihirbaz istemezse... eh, ben artık buraya ilk geldiğim zamanki kadar genç sayılmam ama, yine de yelken kullanmasını bilirim." Gülümseyerek yelken açma hareketini taklit etti ama bu arada bastonunu elinden bırakmadı..</p>

  <p>Thomas yine dirsekleri üzerinde doğrulmuştu. "Yoo!" diye seslendiğinde sesi çığlık gibi çıktı, "Yoo!"</p>

  <p>"Kralımız?"</p>

  <p>"Öyle deme bana!"</p>

  <p>Flagg ona yaklaştı, yüzüne ilgili bir ifade gelmesine izin verdi. "Tommy, diyeyim o halde. Sevgili küçük Tommy. Neyin var senin?"</p>

  <p>"Neyim mi var? Neyim var, ha? Nasıl bu kadar budala olabilirsin? Babam zehirlenerek öldürüldü, Peter o suçtan Needle'a kapatıldı, ben Kral olmak zorunda kalıyorum, sen gitmeyi planlıyorsun, bir de neyim var diye soruyorsun, öyle mi?" Thomas'ın ağzından sinirli, vahşi bir gülüş fırladı.</p>

  <p>Flagg sakin bir sesle, "Ama bunların hepsi böyle olmak zorundaydı, Tommy," dedi.</p>

  <p>"Ben Kral olamam," Çocuk Flagg'in koluna sarıldı, tırnakları sihirbazın o garip etine battı. "Krallık Peter'in üstüne kalacaktı. Peter her zaman daha akıllı olanımızdı. Ben aptaldım. Aptalım zaten. Kral olamam."</p>

  <p>Flagg bu sefer, "Kralları Tanrı yapar" dedi. İçinden, Tanrı, ve bazen de sihirbazlar, diye düşündü, gülmesini zor tuttu. "Seni Kral yapan o. Sözlerime kulak ver, Tommy. Sen Kral olacaksın. Ya Kral olacaksın, ya da üzerine toprak atacaklar."</p>

  <p>"Toprak atsınlar öyleyse? Öldürürüm kendimi."</p>

  <p>"Asla böyle bir şey yapacak değilsin."</p>

  <p>"Bin yıl boyunca, korkudan ölen prens diye herkesin bana gülmesindense, kendimi öldürmek çok daha iyi."</p>

  <p>"Kral olacaksın, Tommy, korkma. Ama benim gitmem gerek. Günler soğuk geçiyor. Ama geceler daha da soğuk. Ortalık kararmadan önce kentten çıkmış olmak istiyorum."</p>

  <p>"Yoo, kal!" Thomas Flagg'ın pelerinine deli gibi sarıldı. "Eğer ben Kral olmak zorundaysam, o zaman kal da bana Öğüt ver. Babama danışmanlık yaptığın gibi bana da yap. Gitme! Zaten neden gitmek istediğini anlamıyorum! Hep buradaydın sen!"</p>

  <p>"Hah, sonunda oldu işte, diye düşündü Flagg. Bu çok iyi'. Hatta harika!</p>

  <p>"Gitmek benim için de zor," dedi ciddi bir sesle. "Çok zor. Delain'i çok seviyorum. Seni de seviyorum, Tommy."</p>

  <p>"Kal öyleyse."</p>

  <p>"Durumumu anlamıyorsun. Anders Peyna güçlü bir adam... çok güçlü bir adam. Beni de hiç sevmiyor. Hattâ benden nefret ediyor desem yeridir."</p>

  <p>"Neden?"</p>

  <p>Birinci nedeni, ne zamandan beri... ne kadar UZUN zamandan beri burada olduğumu bilmesi. Ama daha önemlisi, sanırım Delain için ne anlam ifade ettiğimi biliyor,</p>

  <p>"Anlamak zor, Tommy. Sanırım çok güçlü bir insan olmasıyla ilgili. Güçlü insanlar genellikle kendileri kadar güçlü olan diğer insanlardan hoşlanmazlar. Örneğin Kral'ın en yakın danışmanından."</p>

  <p>"Babamın en yakın danışmanı sen miydin?"</p>

  <p>"Evet." Thomas'ın elini tutup bir an sıktı, sonra bıraktı, hüzünle içini çekti. "Kral danışmanları, Kralın hayvanat bahçesindeki geyikler gibidir biraz. O geyikler şımartılır, onlara elden yem yedirilir. Danışmanlar da, evcil geyikler de, güzel bir hayat sürerler. Ama zaman zaman, av alanındaki geyikler akşam sofrasına yetişemeyecekse, nice kere Kral sofralarım da süslemişlerdir. Baştaki Kral ölünce, eski danışmanları nedense pek sık kaybolur ortadan."</p>

  <p>Thomas hem öfkelenmiş, hem de telaşlanmıştı. "Peyna seni tehdit mi etti?"</p>

  <p>"Hayır... çok iyi davrandı," dedi Flagg. "Çok sabırlıydı. Ama gözlerini okudum. Bu sabrının sonsuza kadar sürmeyeceğini biliyorum. Gözleri bana, Andua ikliminin sağlığıma daha iyi geleceğim söylüyor." Pelerinini havada dalgalandırarak kalktı. "Ya, işte böyle... gitmeyi hiç istemememe rağmen..." "Dur!" diye bağırdı Thomas tekrar. Flagg onun solgun yüzünden, amaçlarının yerine gelmek üzere olduğunu tekrar okudu. "Babamın zamanında, onun danışmanı olduğun için korunuyorduysan, ben Kral olunca da, benim danışmanımsın diye korunmaz mısın?"</p>

  <p>Flagg ciddi ciddi, derin derin düşünüyormuş gibi göründü. "Evet... herhalde... eğer Peyna'ya açık açık söylersen... çok açık olarak... bana karşı girişilecek bir hareketin Kralın öfkesini çekeceğini belirtirsen. Kralın buna çok kızacağını açıklarsan."</p>

  <p>"Yaparım!" dedi Thomas hevesle. "Yaparım! O zaman kalır mısın? Lütfen, ha? Eğer sen gidersen gerçekten kendimi öldürürüm! Nasıl Krallık edilir, hiç bilmiyorum. Doğru söylüyorum, öldürürüm kendimi!"</p>

  <p>Flagg hâlâ başım eğmiş, duruyordu. Yüzü gölgeler içindeydi. Herhalde düşünüyordu. Oysa aslında gülümsemekteydi. Ama başını kaldırdığında yüzü ciddiydi. "Hemen hemen ömrüm boyunca Delain Krallığına hizmet verdim." dedi. "Eğer bana kalmamı emredersen... kalıp sana elimden geldiği kadar hizmet etmemi istersen..." "Emrediyorum!" diye bağırdı Thomas titreyen bir sesle. Flagg tek dizini yere dayadı. "Efendimiz!" dedi. Thomas rahatlayınca hıçkırmaya başladı. Kendini Flagg'ın kollarına attı. Flagg onu yakalayıp kucakladı.</p>

  <p>"Ağlamayın, benim küçük efendim," diye fısıldadı. "Her şey iyi olacak. Evet, her şey sizin için de, benim için de, ülke için de iyi olacak." Yüzündeki sırıtma ifadesi güçlendi, dudakları birbirinden ayrıldı, çok beyaz, çok sağlıklı dişleri ortaya çıktı.</p>

  <p><br /></p>

  <h2 id="u4571c341-3c0d-4992-bd10-6b05fd53ebaf" style="text-align: center;">47</h2>

  <p>Thomas taç giyme gününden önceki gece gözünü bile kırpmadı. Sabah olurken korkudan kötü bir kusma ve ishal nöbetine tutuldu. Sahne ışığına karşı duyulan korkuydu bu. Gerçi sahne ışığından korkmak insana saçma ve gülünç geliyor ama, bu seferkinde ne saçmalık vardı, ne de komiklik. Thomas küçük bir çocuk sayılırdı henüz. Geceleri hepimiz en yalnız zamanımızı yaşarız. Onun o gece hissettikleri de öyle büyük bir korkunun öyle aşırı ucuydu ki, buna ölüm korkusu demek bile yerinde sayılabilirdi. Zili çalıp bir hizmetkâr çağırdı, ona Flagg'ı çağırmasını söyledi. Hizmetkâr Thomas'ın sapsarı renginden, odadaki kusmuk kokusundan enikonu telaşlanmıştı. Koşa koşa koridorlardan geçti, Flagg'ın 'gir' demesini zor bekleyip odasına daldı, genç prensin çok hasta olduğunu, belki de ölmek üzere olduğunu bildirdi.</p>

  <p>Flagg neler olduğunu aşağı yukarı tahmin edebiliyordu. Hizmetçiye, "Git, efendine söyle, birazdan geliyorum," dedi. "Bir şeyden korkmasın." Gerçekten de yirmi dakika sonra oradaydı.</p>

  <p>Thomas onu görünce, "Yapamayacağım," diye inledi. Yatağına küsmüştü. Çarşafları leş gibi kokuyordu. "Ben Kral olamamam. Olamam. Lütfen, engel ol buna. Peyna'nın karşısında kusarsam ne yaparım.,, herkesin önünde... ya kusarım ya da..."</p>

  <p>"Bir şey olmaz," dedi Flagg sakin sakin. Bir ilaç hazırlamış getirmişti. Thomas'ın hem midesini yatıştıracak, hem de barsaklarım tutacaktı. "Şunu iç."</p>

  <p>Thomas içti.</p>

  <p>"Öleceğim," dedi bardağı bir kenara bırakırken. "Kendimi öldürmeme gerek kalmayacak. Korkudan yüreğim çatlayıverecek. Bazen tavşanlar tuzakta öyle olurmuş, babam söylemişti. Yaralı olmadıkları halde, korkudan ölürlermiş. Bende onlar gibiyim. Tuzakta bir tavşan. Korkudan Ölen bir tavşan."</p>

  <p>Bir bakıma haklısın, sevgili Tommy, diye düşündü Flagg. Sandığın gibi korkudan ölecek değilsin ama, tuzakta bir tavşan olduğun doğru.</p>

  <p>"O konuda fikrini değiştireceksin sanırım," dedi Flagg. ikinci bir iksir karıştırmakla meşguldü. Bulutlu pembe bir rengi vardı sıvının... sakinleştirici bir renk.</p>

  <p>"Ne o?'*</p>

  <p>"Sinirlerini yatıştıracak, seni uyutacak bir şey."</p>

  <p>Thomas onu da içti. Flagg yatağın kenarına oturdu. Çok geçmeden Thomas derin bir uykuya dalmıştı. Öyle derin uyuyordu ki, o anda deminki hizmetçi onu görmüş olsa, tahmininin doğru çıktığını, çocuğun öldüğünü sanırdı. Flagg uyuyan Thomas'ın elini avucuna aldı, sevgiye pek benzemeyen bir hareketle okşadı. Gerçekten seviyordu Thomas'ı kendine göre. Ama Sasha sağ olsa, Flagg'ın sevgisinin ne tür sevgi olduğunu hemen tanırdı. Köpek sahibinin köpeğine duyduğu sevgiydi bu.</p>

  <p>Babasına ne kadar da benziyor, diye düşündü Flagg. Ama ihtiyar bunu hiçbir zaman anlayamadı. Ah, Tommy, çok güzel vakit geçireceğiz seninle ikimiz. Ben işimi bitirince bu ülkede kan gövdeyi götürecek, hanedan kanı akacak. Ben gitmiş olacağım... ama uzağa değil. Hele başlangıçta. Kılık değiştirip geleceğim ve senin başını mızrak ucunda göreceğim... sonra ağabeyinin göğsünü hançerimle deleceğim, yüreğini çıkarıp Çİğ çiğ yiyeceğim... tıpkı babanın sevgili ejderhasına yaptığı gibi,</p>

  <p>Flagg gülümseyerek odadan çıktı.</p>

  <p><br /></p>

  <h2 id="ubae4f020-9285-47e0-9d22-52cf1963528a" style="text-align: center;">48</h2>

  <p>Taç giyme töreni bir aksaklık çıkmadan yapıldı. Thomas'ın hizmetkârları (henüz çocuk olduğu için uşağı yoktu ama yakında o da olacaktı) onu tören için giydirip süslediler, üzeri mücevher işlemeli siyah kadifelerle donattılar (Hepsi benim, diye düşünüyordu Thomas şaşkın şaşkın... giderek açgözlü duygular doluyordu içine... Hepsi benim artık) ayağına yüksek siyah çizmeler giydirdiler. En güzel oğlak derisindendi çizmeler. Flagg tam on bir buçukta geldi, "Vakit tamam, Kralımız," dedi. Thomas sanıldığından çok daha az heyecanlıydı. Sihirbazın gece verdiği sakinleştirici ilacın etkisi hâlâ sürüyordu.</p>

  <p>"Koluma gir," dedi çocuk. "Tökezlemeyeyim."</p>

  <p>Flagg Thomas'ın koluna girdi. İlerdeki yıllarda, başkent halkı bu görünüme iyice alışacaktı. Flagg, çocuk Kralı taşıyormuş gibi yanında yürüyecekti hep. Sanki sağlıklı bir genç değilmiş de, çok yaşlı bir adammış gibi.</p>

  <p>Birlikte parlak kış güneşine çıktılar.</p>

  <p>Öyle bir alkış koptu ki, sanki Doğu Baronluğu'nun kıyılarına okyanus dalgaları çarpıyordu. Thomas çevresine bakındı, bu sese şaştı. İlk aklına gelen düşünce, Peter nerede? demek oldu. Bu alkışlar ona olmalı. Sonra Peter'in Needle'da olduğunu hatırladı, alkışların kendisi için olduğunu anladı. İçinden bir sevinç ve mutluluk kabardı... bakın, size açıkça söyleyeyim, bu sevincin tek nedeni alkışların kendisine olduğunu anlamasından da değildi. Peter'in tepede, kapatıldığı yerden bu alkışları duyuyor olduğunu biliyor, ona seviniyordu.</p>

  <p>Derslerinde her zaman birinci olman ne işe yaradı şimdi? diye düşündü Thomas hınzırca bir zevkle. O zevk hem içini burkuyor, hem yüreğini ısıtıyordu. Neye yaradı hepsi? Needle'a kapatıldın, ben ise... ben ise Kral oluyorum! Ona her gece bir kadeh şarap getirmen neye yaradı?</p>

  <p>Bu son sözle birlikte alnını garip, yağlı, buz gibi bir ter kapladı. Thomas bu düşünceyi kafasından uzaklaştırdı.</p>

  <p>Alkışlar tekrar yükseldi. Flagg'la ikisi hızla Needle'ın dibindeki meydana yürüdüler, Hassa askerlerinin kılıçları altından platforma doğru ilerlemeye hazırlandılar. Askerler yine tören üniformalarım ve KurtAğzı şapkalarını giymişlerdi. Thomas bu işin enikonu zevkini çıkarmaya başlıyordu. Elini kaldırıp halkı selamladı. Erkekler şapkalarını havaya attılar, kadınlar sevinçten ağlaştılar. Her yandan Kral! Kral! Yaşasın Kral! Işık Getiren Thomas! diye sesler yükseldi. Thomas henüz çocuk olduğundan, bu sevinci, bu sevgi gösterisini kendine sandı. Belki hiçbir zaman çocuk olmamış Flagg ise, işin doğrusunu biliyordu. Bu alkışlar, tedirginlik günleri sona erdiği için yükselmekteydi. Her şey eskisi gibi olacak diye alkışlıyordu halk. Dükkânlar yeniden açılacak, aksi suratlı askerler şatonun çevresinde gece boyunca nöbet tutmaz olacak, törenden sonra herkes bol bol içki içecek, geceleyin bir isyanın gürültüsüyle uyanmayacağından emin olacak diye. Alkışların nedeni buydu, ne bundan eksik, ne de bundan fazlaydı. Thomas'ın yerine kim olsa olurdu. Kim olsa! Bir piyondu o.</p>

  <p>Ama Flagg, Thomas'ın bunu asla anlamamasını sağlayacaktı. Hiç değilse, iş işten geçene kadar.</p>

  <p>Tören kısa sürdü. Anders Peyna, bir hafta önceki haline göre yirmi yıl daha yaşlı görünerek töreni yönetti. Thomas kendisine sorulan sorulara, Yapacağım, Edeceğim, Yemin Ediyorum gibi cevaplar verdi, hepsini de doğru yerlerde verdi. Ona, Flagg yol gösteriyordu. Tören boyunca meydanda çıt çıkmadığından, en uzaktakiler bile her kelimeyi duyabiliyorlardı. Sonunda taç Thomas'ın başına giydirildi. Alkışlar tekrar çınladı. Deminkinden bile yüksekti sesi. Thomas başını kaldırıp baktı... yukarıya, daha yukarıya, Needle'ın dümdüz taşlardan örülme duvarının tâ tepesine. Orada bir tek pencere vardı. Peter'in o pencereden bakıp bakmadığını göremedi ama inşallah bakıyordur, diye dua etti. İnşallah bakıyordur, dudağını çaresizlik içinde ısırıyor, kanatıyordur Peter. Kanlar çenesinden damlayana kadar. Thomas'ın sık sık yapmış olduğu gibi. Alt dudağında yara izlerinden oluşmuş bir ağ vardı adetâ Thomas'ın.</p>

  <p>Duyuyor musun, Peter? diye bir çığlık attı zihni. Beni alkışlıyorlar! BENİ alkışlıyorlar! Sonunda beni alkışlıyorlar işte!</p>

  <p><br /></p>

  <h2 id="ue5bb258d-3ab2-491d-9429-ba630d2ecc20" style="text-align: center;">49</h2>

  <p>Krallık döneminin ilk gecesinde Işık Getiren Thomas yatağında birden uyandı, doğrulup oturdu. Yüzünde korku dolu bir ifade vardı. Elleri bir çığlığı önlemek istercesine ağzına doğru yükselmişti. Korkunç bir kâbustan uyanıyordu. Doğu Kulesi'ndeki o kâbustan daha beter bîr kâbus.</p>

  <p>Bu rüya da yine bir olayı yeniden yaşamak gibiydi. Kendisi gizli geçitteydi. Babasını gözetliyordu. Babasının çok sarhoş olup odada dört döndüğünü, eşyaları fırlatıp kırdığını, duvarlardaki başlarla konuştuğu geceydi. Aynı sözleri söylemiyordu Roland.</p>

  <p>"Neden bakıyorsun bana?'' diye bağırmıştı babası rüyada. (*O beni öldürdü... kabul, bunu belki engelleyemezdin. Ama ağabeyinin bu yüzden hapsedilmesine nasıl seyirci kaldın? Cevap ver bana, lanet olasıca! Ben elimden geleni yaptım, ama şu halime bak! Şu halime bak!</p>

  <p>Derken babası yanmaya başladı. Yüzü kıpkırmızı kesildi, gözlerinden, burnundan, ağzından dumanlar fışkırmaya başladı, iki büklüm olduğunda Thomas babasının saçlarının da alev alev yanmakta olduğunu gördü. O sırada uyandı.</p>

  <p>Şarap, diye düşündü dehşet içinde. O gece Flagg ona bir kadeh şarap getirmişti! Herkes Peter'in ona akşamları şarap getirdiğini bildiğinden, zehiri Peter verdi sandılar! Ama o gece Flagg da şarap getirdi, oysa daha önce hiç getirmemişti! Zehir Flagg'in şarabındaydı. Yıllar önce çalındı dedi ama...</p>

  <p>Böyle şeyler düşünmemeliydi. Düşünmeyecekti. Çünkü eğer düşünürse...</p>

  <p>"Beni öldürür," diye fısıldadı Thomas dehşet dolu bir sesle.</p>

  <p>Peyna'ya gidebilirdin. Peyna onu sevmiyor.</p>

  <p>Evet, onu yapabilirdi. Ama o anda Peter'e duyduğu eski nefret ve kıskançlık geri donuverdi. Gider de söylerse, Peter'i Needle'dan çıkarırlardı. Peter de gelir, Kral olurdu. Thomas yine önemsiz biri haline gelirdi. Tek gün Krallık yapmış boşboğaz bir prens.</p>

  <p>Thomas'ın Krallıktan hoşlanabileceğini anlaması için bir gün yetmişti. Hatta ç ok sevebilirdi bu işi. Hele de Flagg ona yardım ediyorsa. Hem zaten kendisi pek her şeyi biliyor da sayılmazdı, öyle değil mi? Şöyle böyle bir fikri vardı ancak. Hem Thomas'ın fikirleri geçmişte hep yanlış çıkmıştı.</p>

  <p>Beni öldürdü, kabul buna herhalde engel olamazdın... ama ağabeyinin bu yüzden hapsedilmesine nasıl seyirci kaldın?</p>

  <p>Aldırma, dedi Thomas kendi kendine. Yanlış herhalde. Yanlış olmalı. Olmasa bile, müstahak ona. Yatağında yan döndü, yeniden uyumaya çalıştı. Uzunca bir süre sonra başardı uyumayı.</p>

  <p>Gelecekteki yıllarda da bu kâbus arada sırada geri gelecekti. Babası saklanıp gözetleyen oğlunu suçlayacak, sonra iki büklüm olacak, dumanlar çıkaracak, saçları alev alev yanmaya başlayacaktı. Thomas o yıllar boyunca iki şeyi öğrendi: Suçluluk ve sırlar, tıpkı cinayete kurban gitmiş olanların iskeletleri gibi, hiçbir zaman tek durmuyor, sessiz kalmıyordu. Ama insan bu olayların üçünde de, bildiği halde, yine de dayanabiliyor, yaşayabiliyordu.</p>

  <p><br /></p>

  <h2 id="ua062314d-7f25-4e19-a1aa-fc8a5c02b555" style="text-align: center;">50</h2>

  <p>Flagg'a sorsanız, Thomas kimseden sır saklayamaz, belki ancak aptallardan saklayabilir, bazen onlardan bile saklayamaz, derdi. Sır saklamayacağı kesin, derdi Flagg. Hele de tahta çıkmasına yardım etmiş olan kişiden, asla bir şey saklayamaz, derdi, ama Flagg gibiler kendilerine aşırı güvenirler. Çok şeyi gören kimseler olmalarına rağmen, bazen de garip biçimde körleşirler. Flagg, Thomas'ın o gece Niner'in arkasında olduğunu, kendisinin Roland'a zehirli şarabı verişim gördüğünü hiçbir zaman tahmin edemezdi. İşte bu da Thomas'ın sakladığı sır oldu.</p>

  <p>SAĞIDAN taç giyme töreninin coşkun gürültüsü yükselirken, Needle'ın tepesinde Peter küçük penceresinde duruyor, aşağıya bakıyordu. Thomas'ın da umduğu gibi, her şeyi görmüş, her şeyi duymuştu. Thomas, Flagg'ın kolunda ortaya çıktığı zaman kopan ilk alkışlardan, yine Flagg'ın kolunda saraya girdiğinde kopan son alkışlara kadar.</p>

  <p>Tören bittikten sonra Peter üç saat daha durdu o pencerede. Kalabalığı seyretti. Kimse oradan ayrılıp da evine dönmek istemiyordu. Konuşulacak, yeniden yaşanacak çok şey vardı. Şu adam, bu adama, Kralın öldüğünü duyduğunda nerede olduğunu anlatmak zorunda hissediyordu kendini. Sonra ikisi birlikte gidip, bir de öteki adama anlatıyorlardı. Kadınlar Roland'ın ardından son bir kere ağladılar, Thomas'ın törende ne kadar güzel göründüğünü, ne kadar sakin olduğunu söylediler. Çocuklar kovalamaca oynadı kendileri Kralmış gibi numara yaptılar, çember çevirdiler, düşüp diz kapaklarını sıyırdılar, bağırdılar, güldüler,tekrar kovalamaca oynadılar. Erkekler birbirinin sırtına şaplaklar atarak, artık her şeyin yoluna gireceğini, iyi olacağım tekrarladılar. Korkunç bir hafta olmuştu bu geçen hafta. Ama artık herşey düzelecekti. Yine de, bütün bu coşkunun arasında, garip bir tedirginlik havası vardı ortalıkta. Sanki herkes işlerin yolunda olmadığım için için biliyordu. Yaşlı Kral öldürüldüğünde yolundan çıkan işlerin henüz yoluna girmediğinin farkındaydı.</p>

  <p>Peter tabii Needle'ın tepesindeki yapayalnız hücresinden bunların hiçbirini anlayamazdı. Ama yine de bir şeyler sezdi. Evet, bir şeyler sezdi.</p>

  <p>Birahaneler saat üçte açıldı. Yani her zamankinden üç saat önce. Sözümona törenin şerefine erken açılmışlardı. Oysa aslında, müşteri var diyeydi. Herkes içki içmek, kutlamak istiyordu. Saat yedi olduğunda kent nüfusunun çoğu sokaklarda zilzurna dolaşıyor, Işık Getiren Thomas'ın onuruna içiyor, ya da birbirleriyle kapışıyorlardı. Kalabalık ancak karanlık bastığında dağılmaya başladı.</p>

  <p>Peter pencereden ayrıldı, "oturma odası" denilen odadaki tek sandalyeye oturdu. Bu odaya bu ismi vermek de acı bir şakaydı. Delikanlı orada, ellerini kucağında kavuşturmuş durumda, uzun süre oturdu, odanın kararışını seyretti. Derken akşam yemeği geldi. Yağlı et, sulu şıra, kurumuş ekmek... bu ekmek öylesine tuzluydu ki, bir lokmasını ağzına atsa dili burulurdu. Ama Peter ne etten, ne de ekmekten yedi. Şırayı da içmedi.</p>

  <p>Saat dokuz sularında, sokaklarda gürültü yeniden başlarken (bu sefer kalabalık daha da coşkunlaşmıştı), Peter ikinci odaya geçti, soyundu, leğendeki suyla yıkandı, yatağının yanına diz çöküp dua etti. Sonra yattı. Bir tek battaniye vardı yatakta. Oysa oda çok soğuktu. Peter onu göğsüne kadar çekti, ellerini ensesinde kenetledi, karanlıkta gözlerini tavana dikti.</p>

  <p>Dışardan çığlıklar, kahkahalar, bağırtılar geliyordu. Arada sıra da havai fişeklerin sesi de duyuluyordu. Geceyarısına doğru bir ara barut patlaması duyuldu. Sarhoş bir asker havaya ateş etmişti. Ertesi gün o zavallı askeri Delain Krallığının en doğusuna sürdüler, Kralı selamlama çabasını böyle ödettiler ona. Barut bol değildi Delain'de. Boşuna harcanması hoş karşılanmıyordu.</p>

  <p>Saat birden sonra bir ara Peter gözlerini kapadı ve uyudu.</p>

  <p>Ertesi sabah yedide kalktı. Diz çöktü, soğuktan titreyerek, her soluğunda ağzından, burnundan beyaz dumanlar çıkararak, çıplak kol ve bacaklarında tüyleri kabararak duasını etti. Duaları bitince giyindi, "oturma odası"na geçti, iki saat boyunca sessizce pencerede durdu, aşağıda kentin canlanışını seyretti. Bu seferki canlanış her zamankinken yavaş ve ölgündü. Delain yetişkinlerinin çoğu akşamdan kalmaydı bugün. Ağır adımlarla, sendeleyerek gidiyorlardı işlerinin başına. Hepsi de pek öfkeliydi. Çatacak yer arıyorlardı. Çoğunun karısı geceki sarhoşlukları yüzünden parlamıştı. Thomas'ın da başı ağrıyordu. Gece o da bir hayli şarap içmişti. Ama hiç değilse onun dırdır edecek bir karısı yoktu.</p>

  <p>Peter'in kahvaltısı geldi. Baş Gardiyan Beson (o da akşamdan kalmaydı) ona şekersiz tahıl gevreği, hızla ekşimekte olan sulu bir süt, biraz da dünkü tuzlu ekmekten getirmişti. Peter'in eskiden, çalışma odasında ettiği kahvaltılarla acı bir çelişki oluşturuyordu bu kahvaltı. Delikanlı hiçbirini yemedi.</p>

  <p>Saat on birde, yardımcı gardiyanlardan biri tepsiyi sessizce alıp götürdü.</p>

  <p>Beson'a, "Genç prens besbelli kendini açlıktan öldürmeye niyetli," dedi.</p>

  <p>Beson kaygısız bir sesle, "İyi," diye karşılık verdi. "Ona bakmak zahmetinden kurtuluruz."</p>

  <p>Yardımcı gardiyan, "Belki de zehirlenmekten korkuyordur," diye bir fikir attı ortaya. Beson ağrıyan başına rağmen güldü. Espri pek yerindeydi.</p>

  <p>Peter günün çoğunu oturma odasındaki sandalyede geçirdi. Öğleden sonra, vakit ilerlerken kalkıp yine pencerede durdu. Demir yoktu bu pencerede. İnsan kuş olmadıkça, oradan gidebileceği bir tek yön vardı: Aşağısı! Tutuklunun duvardan aşağıya inebileceği sorunu hiç kimseyi kaygılandırmamış. Peyna'yı da, Flagg'ı da, Aron Beson'u da. Needle'ın yuvarlak taş duvarı dümdüz ve hiç pürüzsüzdü. Sinek olsa inerdi aşağıya... ama insan, inemezdi.</p>

  <p>Morali bozulur da atlarsa... kimin umrundaydı? Hiç kimsenin. Soylu bir katilin beslenme giderlerinden kurtulurdu devlet.</p>

  <p>Güneşin ışığı taş döşemede geriye kayıp duvara tırmanmaya başladığında Peter oturup onu seyretti. Derken yemeği geldi. Yine yağlı et, Yine sulu şıra, yine tuzlu ekmek. Peter elini sürmedi.</p>

  <p>Güneş yok olunca, saat dokuza kadar karanlıkta oturdu, sonra yatak odasına geçti. Soyunup iç çamaşırıyla kaldı, diz çöktü, ağzından burnundan beyaz dumanlar çıkarak dua etti. Yatağına girdi, ellerini ensesinde kenetleyip sırtüstü yattı, karanlıklara doğru baktı. Başına gelenleri düşünüyordu orada yatarken. Gece saat bir dolaylarında uyudu.</p>

  <p>Böylece ikinci günü başlamıştı.</p>

  <p>Sonra üçüncü.</p>

  <p>Sonra dördüncü.</p>

  <p>Bir hafta boyunca Peter hiçbir şey yemedi, hiçbir şey konuşmadı, yalnızca pencerede durmakla, sandalyede oturmakla, güneş ışığının kayıp duvara tırmanışını seyretmekle ve tavana bakmakla yetindi. Beson çocuğun derin bir depresyona girdiğinden emindi. Böyle şeyleri daha önce de görmüşlüğü vardı... hele de kral ailesinden olanlarda. Ölecekti çocuk. Kafese girmek için yaratılmamış vahşi bir kuş gibi ölecekti. İyi de olacaktı.</p>

  <p>Ama sekizinci gün Peter, Aron Beson'u çağırttı, ona bazı emirler verdi... üstelik o emirleri bir tutuklu gibi de vermedi.</p>

  <p>Bir Kral gibi verdi.</p>

  <p id="top"><br /></p>

  <h2 id="u29b14144-c179-4bb6-a3d8-5769200e0b3c" style="text-align: center;">52</h2>

  <p>Peter gerçekten de umutsuzdu... ama Beson'un sandığı kadar derin bir umutsuzluk içinde değildi. Needle'daki ilk haftasını, kendi durumunu dikkatle düşünerek geçirmiş, ne yapacağına karar vermeye çalışmıştı. Oruç tutması, kafası durulaşsın diyeydi. Nitekim de durulaşmıştı. Ama çocuk bir süre kendini çaresiz ve kaybolmuş gibi hissetmişti. Durumunun ağırlığı, üzerinde derin bir baskı yaratıyordu. Sonunda basit bir gerçeği hatırlayabilmişti. Kendisi biliyordu babasını öldürmediğini. Krallık sınırlan içindeki herkes öldürdüğüne inansa bile, kendisi biliyordu.</p>

  <p>İlk bir iki gün boyunca, yararsız duygularla boğuştu. Benliğinin çocuksu yanı, Haksızlık bu! diye haykırıyordu. Elbette haksızlıktı. Ama böyle düşünmekten Peter'e bir yarar gelemezdi. Bir yandan oruç tutarken bir yandan da kendi kendini kontrol etmeye çalıştı. Boş midesi, çocuksu benliğini alıp götürüyordu. Kendini daha temiz, daha boş hissetmeye başladı. İçine bir şey doldurulsun diye bekleyen bir bardak gibi. İki üç gün aç kalınca, midesinin çığlıkları dindi, çocuk kafası gerçekten düşünceleri daha açık seçik biçimde duyar oldu. Yine dua ediyordu...ama içinden, bu duanın birazının da kendi kendiyle konuşmak, kendini dinlemek, gökteki bu hücreden kurtulma umudu olup olmadığım araştırmak için olduğunu biliyordu.</p>

  <p>Babasını o öldürmemişti. Birinci ve en önemli şey buydu. Birisi bu suçu onun üstüne atmıştı. İkinci önemli şey de buydu. Kim? Bunu yapabilecek tek kişi vardı. Ejderha Kumu gibi korkunç bir zehir Delain'de ancak bir tek kişide bulunabilirdi. Flagg.</p>

  <p>Akla çok uygundu. Flagg, Peter'in yönettiği bir krallıkta kendisine yer olmadığını biliyordu. Thomas'la dost olmak için çok çaba harcamıştı... Thomas'ı korkutmayı da başarmıştı. Roland'ı her nasılsa Flagg öldürmüş, sonra da Peter'i bu hücreye yollayan kanıtları hazırlamış olmalıydı.</p>

  <p>Thomas'ın krallığının üçüncü gününde Peter'in düşünce zinciri bu noktaya kadar varmıştı.</p>

  <p>O halde ne yapması gerekiyordu? Kabul mü edecekti durumu? Hayır, onu yapmayacaktı. Kaçacak mıydı? Onu da yapamazdı. Needle'dan hiç kaçabilen olmamıştı.</p>

  <p>Meğer ki...</p>

  <p>Kafasında bir kıvılcım parladı. Dördüncü geceydi. Gözlerini yemek tepsisine dikmiş, oturuyordu. Yağlı et, sulu şıra, tuzlu ekmek. Sade, beyaz bir tabak. Peçete yoktu.</p>

  <p>Meğer ki,..</p>

  <p>Kafasındaki kıvılcım daha parlaklaştı.</p>

  <p>Kurtulmanın bir yolu olabilirdi. Belki. Çok tehlikeliydi, çok uzun sürecekti. Onca çalışmanın sonunda, belki yine de ölecekti. Ama... bir ihtimaldi.</p>

  <p>Eğer kaçıp kurtulabilirse, o zaman ne yapmalıydı? Cinayeti sihirbazın işlediğini ortaya koymanın bir yolu var mıydı? Peter bunu bilmiyordu. Flagg pek sinsi bir yılandı. Sonradan kendisini suçlayabilecek kanıt bırakmış olamazdı. Peter onun ağzından bir itiraf koparabilir miydi? Belki koparırdı... tabii eğer onu yakalayabilirse. Ama Flagg eğer Peter'in Needle'dan kaçtığını duyarsa, duman gibi yok olur giderdi belki de. Ya da Peter'e öyle geliyordu. Peki, kimse inanır mıydı Flagg'ın itirafına. Etse bile, inanırlar mıydı? Gerçi evet, Roland'ı öldürdüğünü itiraf etti ama, derlerdi, kaçak baba katili Peter onun gırtlağına kılıcını dayamıştı. Öyle bir durumda, ben de olsam, Tanrıyı bile öldürdüğümü itiraf edebilirdim.</p>

  <p>Belki Peter'e gülersiniz. Yerden yüz metre yukardaki bu yerde kapalıyken kafasından böyle şeyler geçiriyor diye alay edersiniz onunla. Arabayı atın Önüne koşuyor, dersiniz. Ama Peter kendine bir kaçış yolu düşünmüştü o sıra. O yol belki de genç ölmenin yoluydu... ama bir kurtuluş umudu da vardı. Düşünülecek nokta, sonunda hiçbir şey çıkmayacaksa onca çabaya değip değmeyeceğiydi. Ya da ... bu çabaların sonunda Krallığa kendisinin şimdi öngörmediği yeni zararlar gelecekse... o zaman ne olacaktı?</p>

  <p>Bütün bunları düşünüyor, bütün bunlar için gece dua ediyordu. Dördüncü gece de geçti... beşinci de... altıncı da. Yedinci gece Peter bir sonuca vardı. Denemek, denememekten iyiydi. Yanlışlığı düzeltmek için bir çaba göstermek, gösterirken ölmeye faile değerdi. Bir haksızlık yapılmıştı. Peter bu arada garip bir şeyin farkına vardı. Haksızlığın yapılmış olması kendisine yapılmış olmasından daha çok, önemliydi. O yanlış düzeltilmeliydi.</p>

  <p>Thomas'ın krallığının sekizinci gecesi Peter, Beson'u çağırttı.</p>

  <p><br /></p>

  <h2 id="u7c7032a4-cbaa-4422-bbb6-8477d4613dab" style="text-align: center;">53</h2>

  <p>Beson mahkûm prensin yaptığı konuşmayı inanmazlık içinde, giderek artan bir öfkeyle dinledi. Peter sözlerini bitirdiğinde Aron Beson arabacıları utandıracak bir küfür dizisi sıraladı.</p>

  <p>Peter adamın karşısında hiç hareketsiz duruyordu, "Seni kibirli katil!" diye bitirdi sözlerini Beson. Sesinde hafif şaşkınlık da vardı. "Herhalde kendini hâlâ lüks hayat yaşıyor sanıyorsun. Parfümlü parmağını havaya kaldırdın mı, hizmetçilerin fır dönecek diye bekliyorsun. Ama burada işler böyle değil, prens hazretleri. Hem de hiç değil!"</p>

  <p>Beson belden öne doğru eğildi, çenesini uzattı. Adamın ter ve içki kokusu dayanılacak gibi olmamakla birlikte Peter yine de gerilemedi. Aralarında parmaklık falan yoktu. Beson tutukluların hiçbirinden korkmayan bir adamdı. Hele bu yavru köpek,e:ı, hiç korkmazdı. Elli yaşındaydı baş gardiyan. Kısa boylu, tıknaz, geniş omuzlu biriydi. Yağlı saçları dolaşık tutamlar halinde yüzüne sarkıyor, ensesine dökülüyordu. Peter'in odasına girdiğinde, yardımcılarından biri kapıyı üstlerine kilitlemişti.</p>

  <p>"Sen o taleplerini al da kendi burnuna sok, prens hazretleri. Bir daha beni böyle şımarık istekler için çağırırsan, kanın akar, onu da bit"</p>

  <p>Beson kapıya doğru.döndü. Tıknaz, omuzlarını kambur tutan, sürekli kendi çıkardığı kokular içinde dolanan bir adam.'</p>

  <p>Peter, "Çok kötü bir hata yapma tehlikesiyle karşı karşıyasın," dedi ona. Sesi alçak, ama kendinden emindi.</p>

  <p>Beson ona döndü. Yüzünde yine inanmaz bir ifade vardı. "Ne dedin sen?"</p>

  <p>"Ne dediğimi duydun. Bir daha sefere benimle konuşurken kral kanından biriyle konuştuğunu da hatırla, kokulu şalgam. O merdivenleri çıktım diye soyum değişmedi benim."</p>

  <p>Beson bir an cevap veremedi Ağzı okyanustan çekilip çıkarılmış bir balık gibi açıldı, sonra kapandı. Oysa Beson kadar çirkin bir balığı hangi balıkçı yakalasa, mutlaka tekrar denize atardı. Peter'in reddedilmesine olanak bırakmaz bir tonda sıraladığı soğukkanlı istekler Beson'un kafasının içinde öfke çanlarının çalmasına yol açmıştı. İsteklerden bir tanesi, ancak ya hanımevladı birinden, ya da bir deliden gelebilecek türdeydi. Beson o isteği zaten saçmalık diye bir çırpıda kenara itmişti. Ama öteki istek, yemekleriyle ilgiliydi. O isteği Peter'in gözlerindeki kararlı bakışla bağdaştırınca, Beson genç prensin depresyondan çıktığını, yaşamaya karar verdiğini anlıyordu.</p>

  <p>Bir ara, boş geçecek sarhoş gecelerin yaklaştığını düşünüp umutlanmıştı Beson. Ama şimdi o ihtimal zayıflıyordu. Bu delikanlı çok sağlıklı, çok güçlü görünmekteydi. Uzun süre yaşayabilirdi. Beson belki de ölene kadar hep bu katile bakmak zorunda kalırdı. İşte bu düşünce yeterdi adamı çileden çıkarmaya! Üstelik...</p>

  <p>Kokulu şalgam mı? Bana gerçekten kokulu şalgam mı dedi?</p>

  <p>"Ah, sevgili prens hazretleri," dedi Beson. Bana kalırsa hata yapan siz oldunuz. Ama bir daha yapmayacağınıza yemin edebilirim." Dudakları bir sırıtma ifadesiyle birbirinden ayrıldı, kırık, kararmış dişlen ortaya çıktı. Şimdi saldırmaya hazırlanırken hareketleri pek zarifleşmişti. Sağ eli cebinden çıktığında, avucunda bir madenî çubuğu sıkmakta olduğu görüldü.</p>

  <p>Peter bir adım geriledi, gözleri Beson'un sıkın yumruklarından yüzüne kaydı, sonra tekrar sıkılı yumruklara döndü. Gardiyanın arkasından, hücrenin kapısının ortasına rastlayan parmaklıklı pencere açıldı. İki yardımcı gardiyan başlarını birbirine tokuşturup, başlamak üzere olan eğlenceyi seyretmeye hazırlandılar.</p>

  <p>Peter, "Biliyorsun ki hanedan soyundan gelen prenslere küçük konularda hoşgörü gösterilir," derken hâlâ geriliyor, adamın çevresinde dönüyordu. "Bu bir gelenek. Ben de o geleneğe uymayacak bir şey istemedim."</p>

  <p>Beson'un sırıtması daha da genişledi. Peter'in sesinde korku sezdiğini sanmıştı. Ama yanılıyordu. Bu hatası ona alışkın olmadığı bir biçimde anlatılacaktı birazdan.</p>

  <p>"Böyle hoşgörülerin karşılığı verilir... kral soyundan olanlar için bile, prens hazretleri." Beson baş parmağıyla işaret parmağını birbirine sürterek ne demek istediğim anlatmaya çalıştı. Ama sağ eli hâlâ o maden parçasını kavramış bir yumruktu.</p>

  <p>"Eğer arasıra sana para verilmesinden söz ediyorsan, bunu ayarlayabilirim." Peter hâlâ adamın çevresinde dolaşıyordu. "Ama bunu ancak, bu saçma davranışından vazgeçersen yaparım."</p>

  <p>"Korkuyorsun, değil mi?"</p>

  <p>"Burada korkması gereken bir kişi varsa o da sensin," dedi Peter. "Sanıyorum niyetin Delain Kralının kardeşine saldırmak."</p>

  <p>Bu çıkış yerini buldu, Beson bir an kararsızlık geçirdi, gözlerindeki ifade bulanıklaştı. Sonra başını çevirip kapının parmaklıklı penceresinden gözetleyen yardımcılarına baktı, suratı bir kere daha karardı. Şimdi yelkenleri indirse, bu sefer onlarla başı derde girerdi. Haklarından gelmek zor değildi gerçi.. . ama karşısındaki bu şımarık sersem o zahmete değmezdi.</p>

  <p>Hızla ileri atılıp ağırlıklı yumruğunu savurdu. Sırıtıyordu. Az sonra prens, burnu kırılmış, kanlar içinde taşlara serilirken bebekler gibi bağıracak, diye düşünüyordu.</p>

  <p>Peter danseder gibi bir adımla, kolaylıkla geriye kaçtı, yumruktan sıyrıldı. Beson'un kolunu yakaladığında, kolun kuvvetine de hiç şaşırmadı. Parmakların arasındaki madenin pırıltısını zaten görüyordu. Peter, Beson'un iki dakika öncesine kadar ondan beklemeyeceği bir kuvvetle asılıp çekti. Beson havada bir takla attı, Peter'in oturma odasının taş zeminine, son kalan dişlerini de dökecek bir çatırtıyla çarptı. Bir anda gözlerinde yıldızlar uçuştu. Madenî silindir elinden fırladı, yere yuvarlandı. Beson kendine gelemeden Peter atılıp onu kaptı. Kedi kadar rahat ve hızlı hareket ediyordu. Bu gerçek olamaz, diye düşünde Beson şaşkınlıkla. Bu asla gerçek olamaz</p>

  <p>Needle'ın tepesindeki iki odalı hücreye girerken ömründe korku duymamıştı. Çünkü hiçbir zaman kendisini yenebilecek bir mahkûm çıkmamıştı. Gerçi bu odada birtakım kavgalar yer almamış değildi ama Beson her seferinde karşısındakine esas patronun kim olduğunu göstermişti. Aşağıdayken belki dünyayı onlar yönetiyor olabilirdi... ama buraya geldiler mi, onun o kirli gücüne boyun eğmek zorundaydılar. Oysa bu zıpçıktı çocuk...</p>

  <p>Beson öfkeyle böğürerek doğruldu, kafasını netleştirmek için salladı, Peter'e bir daha saldırdı. Peter bu arada madenî silindiri kendi eline almış, kavramıştı. Yardımcı gardiyanlar bu yeni gelişmeyi budala bir şaşkınlık içinde seyrediyorlardı. Karışmak ikisinin de aklından geçmedi. Onlar da inanamıyorlardı bu olup bitenlere.</p>

  <p>Beson kollarını uzatarak Peter'e doğru koştu. Artık madenî silindir Peter'in eline geçtiğine göre, Beson'un serbest yumruk kavgasına hevesi yoktu. Peter'e sokulmak, kavramak, yere yıkmak, tepesine çıkmak, boğana kadar gırtlağını sıkmak istiyordu.</p>

  <p>Ama Peter'in demin durmakta olduğu yer bir anda sihirliymiş gibi boşaldı, çocuk yana seğirtip çömeldi. Tank gibi baş gardiyan yanından vınlayıp geçerken dönmeye çalıştığında, Peter ona madeni kavramış yumruğuyla üç kere hızlı hızlı vurdu. Bu hakkaniyete sığmaz, diye düşünüyordu çocuk içinden. Ama kavgaya maden karıştırmak benim fikrim değildi. Attığı yumruklar hiç de sert gibi görünmüyordu. Eğer Beson seyrettiği bir kavgada bu yumruklan görse, kahkahalarla güler "kız yumruğu bunlar," derdi. Beson'un gerçek yumruk saydığı yumruk, havaya ıslık çaldıran, açıktan dolaşıp gelen türden yumruktu.</p>

  <p>Ama demin atılanlar da kız yumruğu değildi pek. Beson ve onun gibiler ne düşünürse düşünsün, hiç değildi. Her biri, Peter'in boks öğretmeninin öğrettiği gibi, omuzdan gelen, vücudun ağırlığını birlikte getiren yumruklardı. Ekonomik yumruklardı bunlar. Havaya ıslık falan çaldırmıyorlardı. Ama Beson yine de, koca nallı bir midilliden üç sıkı çifte yemiş gibi hissetti kendini. Elmacık kemiği kırılırken, yüzünün sol tarafında korkunç bir acı duydu. Çıkan ses Beson'a, kafasının içinde bir dal kırılıyormuş gibi geldi. Yine sırtı duvara dayanmıştı. Hem fena halde toslamıştı duvara. Paçavra bebek gibi. Dizleri büküldü, çaresiz bakışlarla prense baktı.</p>

  <p>Gözetlemekte olan yardımcıları şaşkınlıktan sersemlemişlerdi. Beson bu çocuktan dayak mı yiyordu yani? Masmavi gökten yağmur düşmesi kadar inanılmaz bir olaydı bu. Bir tanesi avucunda tutmakta olduğu anahtara baktı, bir an kapıyı açıp içeri girmeyi kafasında tarttı, sonra hemen vazgeçti. İnsanın canı yanabilirdi o odaya girerse. Anahtarı cebine attı. Sonradan soru soran olursa, cebinde unuttuğunu söyleyecekti.</p>

  <p>"Şimdi doğru dürüst konuşmaya hazır mısın?" Peter'in soluğu bile hızlanmamıştı. "Bu yaptığın çok saçma. Ben senden yalnızca iki küçük iyilik rica ettim. Cömertçe karşılığı verilecek iki iyilik'. Oysa sen..."</p>

  <p>Beson kükreyerek bir kere daha Peter'in üzerine atıldı. Bu sefer Peter saldırıyı beklemiyordu ama yine de kaçmayı başardı. Apansız saldıran bir boğadan kaçan matador gibi. Matador şaşırabilirdi... belki biraz yaralana da bilirdi... ama zarafetini asla kaybetmezdi. Peter de kaybetmedi. Ama yaralandı. Beson'un tırnakları upuzun, tırtık tırtık ve kirliydi. İnsan tırnağından çok hayvan pençelerinin ucundaki tırnaklara benziyordu. Sıkıcı kış akşamlarında adamlarına, bir keresinde bir mahkûmun gırtlağını nasıl bir kulaktan bir kulağa, başparmağının tırnağıyla yardığını anlatırdı.</p>

  <p>Beson yanından geçerken Peter'in bir yanağında boydan boya bir çizgi halinde kan belirdi. Şakağından çenesine kadar, hafif zikzak çizen bir çizgi. Gözüne girmesine bir santim ancak kalmıştı. Çocuğun yanağındaki deri, kapak gibi açılıverdi. Beson'Ia yaptığı bu karşılaşmanın yara izini ölene kadar taşıyacaktı artık.</p>

  <p>Peter öfkelendi. On günden beri başına gelenlerin hepsi bir anda birleşip beynine doğru yürüyüşe geçti, bir an için hemen hemen... yani tam değil ama hemen hemen... Baş gardiyanı öldürecek kadar öfkelendi. Ona unutamayacağı bir ders vermek istediği, bununla yetinmesi gerektiği aklından çıktı.</p>

  <p>Beson olduğu yerde dönerken sağ ve sol yumruklarla sarsılmaya başladı. Bu yumruklar normal zamanda pek o kadar zarar vermezdi. Ama Peter'in avucundaki yedi yüz elli gramlık demir o yumrukları birer torpido haline getiriyordu. Parmak eklemleri, Beson'un çenesinin yerinden çıkmasına yol açtı. Beson acıyla böğürdü, tekrar Peter'e sokulmaya çalıştı. Bu hata oldu. Burnu çatlarken kötü bir ses çıktı, kanlar ağzına ve çenesine boşaldı, kirli yeleğine aktı. Sağ yumruk dudaklarına tekrar inerken korkunç bir acı daha duydu. Beson yere bir diş tükürdü, Peter'in çevresinden dolaşmaya çalıştı. Yardımcılarının gözetlediğini, bulaşmaya korktuklarını unutmuştu. Genç prensin davranışına karşı demin duyduğu öfkeyi de unutmuştu. Hatta ona ders verme isteğini bile unutmuştu.</p>

  <p>Baş gardiyan olduğundan bu yana ilk defa olarak, kurtulma isteğinden başka her şeyi unutmuştu Beson. İlk defa olarak korkuyordu.</p>

  <p>Onu korkutan, Peter'in kendisine istediği gibi yumruk atabilmesi değildi. Daha önce de nice kere kötü dayaklar yemişti... ama mahkûmlardan değil. Yo, onu asıl korkutan, Peter'in gözlerindeki bakışlardı. Bir Kralın bakışlarıydı bunlar. Tanrı beni korusun, bu bakışlar bir Kralın bakışları, bu surat bir Kralın suratı... öfkesi güneşin sıcaklığıyla parıldıyor.</p>

  <p>Peter, Benson'u duvara doğru sürdü, adamın çenesine kadar olan uzaklığı hesapladı, sonra demiri tutan yumruğunu havaya kaldırdı.</p>

  <p>"Hâlâ inandırılmaya ihtiyaç duyuyor musun, şalgam?" dedi ciddi bir sesle.</p>

  <p>"Yok," diye boğuk bir ses çıkardı Beson yırtık dudaklarının arasından. "Yetti, Kralım. Merhametinize sığınıyorum, size yalvarıyorum."</p>

  <p>"Ne?" Peter şaşalamıştı. "Ne dedin sen bana?" Ama Beson yavaş yavaş yere doğru kaymaktaydı. Peter'e Kralım dediğinde, bunu bilinçli bir karar sonucu söylemiş değildi. Sonradan, söylediğini de hatırlamayacaktı zaten. Ama Peter hep hatırlayacaktı.</p>

  <p><br /></p>

  <h2 id="u7ae30942-5216-4202-8620-4c1f22b23936" style="text-align: center;">54</h2>

  <p>Beson iki saat boyunca baygın kaldı. Horultulu soluklan da olmasa, Peter baş gardiyanı öldürmüş olmaktan korkacaktı. Bu adam şişko, kötü, iğrenç bir domuzdu. Ama Peter yine de onu öldürmek istemezdi. Yardımcı gardiyanlar kapıdaki delikten sırayla içeriye bakıp duruyorlardı. Gözleri şaşkınlıkla iri iri açılmıştı. Sanki küçük çocuktular da, Kralın hayvanat bahçesine girmiş bir Andua kaplanını gözlüyorlardı. Komutanlarım kurtarmak için ikisi de bir girişimde bulunmadılar. Peter onların bakışlarından ne düşündüklerini anlıyordu. Kendisinin her an baygın Beson'un üzerine atılıp gırtlağını koparmasını bekliyorlardı... hatta belki de dişleriyle.</p>

  <p>Neden düşünmesinler böyle bir şeyi? diye sordu Peter kendi kendine. Babamı öldürdüğümü sanıyor bu adamlar. Öyle bir alçaklığı yapan, baygın hasmını da öldürür elbet.</p>

  <p>Sonunda Beson inlemeye, kımıldamaya başladı. Sağ göz kapağı titredi, gözü açıldı, ama solu açılamadı. Daha birkaç gün boyunca tam açılamayacaktı.</p>

  <p>Sağ göz Peter'e nefretle değil de, bir tür korkuyla baktı.</p>

  <p>Peter, "Konuşmaya hazır mısın?" diye sordu.</p>

  <p>Beson bir şey söyledi, Peter anlayamadı. Kelimeler birbirine dolaşmış gibiydi.</p>

  <p>"Ne dediğini anlayamadım."</p>

  <p>Beson bir daha denedi. "Beni öldürebilirdin."</p>

  <p>"Ben kimseyi öldürmüş değilim," dedi Peter. "Belki öldürmek zorunda kahrım ama, umarım baygın gardiyanlarla başlamam o işe."</p>

  <p>Beson doğruldu, sırtım duvara dayayarak oturdu. Peter'e tek gözüyle bakıyordu. İfadesi derin düşünceler içindeymiş gibiydi. Araya biraz korku da karışıyordu. Yüzü gözü şiş içindeydi. Çürüklerin rengi yavaş yavaş koyuluyordu.</p>

  <p>Sonunda dolaşık bir cümle daha çıkarabildi. Peter bu seferkini anladığını sanıyordu ama yine de emin olmak istedi.</p>

  <p>"Lütfen tekrar edin, Başgardiyan Bey."</p>

  <p>Beson şaşaladı. Yosef'e kimse Seyisler Başı demediği gibi, ona da kimse Baş Gardiyan Bey dememişti henüz.</p>

  <p>"Karşılıklı iş yapabiliriz," dedi.</p>

  <p>"Çok iyi."</p>

  <p>Beson yavaşça debelenip ayağa kalktı. Peter'le daha fazla yüzyüze kalmak istemiyordu. En azından, bugünlük. Başka sorunları da vardı onun. Yardımcıları daha demin, bir haftadır aç kalmış bir çocuktan dayak yerken görmüşlerdi onu. Yalnızca seyretmekle yetinmişlerdi pis korkaklar. Kafası fena zonkluyordu. Ama yine de, yatağına girmeden önce o sersemleri bir iyi pataklaması gerekiyordu.</p>

  <p>Tam kapıdan çıkacağı sırada Peter ona seslendi.</p>

  <p>Beson durup döndü. Dönmesi yetti zaten. Burada kimin patron olduğunu ikisi de biliyorlardı artık. Beson yenilmişti. Mahkûmu ona dur deyince, durmuştu.</p>

  <p>Beson karşılık vermedi. Durup yorgun gözlerle Peter'e baktı.</p>

  <p>Peter parmağıyla kapıyı işaret etti. "Onlara söyle, gözetleme deliğini kapatsınlar."</p>

  <p>Beson bir an Peter'e baktı, sonra yardımcılarına döndü, gerekli emri verdi.</p>

  <p>Yardımcılar yanak yanağa vermiş, içeriye bakıyorlardı. Beson'un ne dediğini anlayamadılar... ya da anlamamazlıktan geldiler. Beson dilini kanlanmış dişlerinin üzerinde kaydırdı, canı yanarak daha net konuşmaya savaştı. Bu sefer gözetleme deliği kapandı, dışardan sürgülendi. Ama daha önce Beson'un kulağına gelen ses, adamların gülüştüğünü anlatmaya yetti. Beson yorgun yorgun içini çekti. Evet, onlara bir ders vermek şarttı eve gitmeden önce. Ama korkaklar böyle dersleri çabuk öğrenirlerdi. Prense gelince, başka kusurları her ne olursa olsun, o kesinlikle korkak değildi. Onunla iş yapmayı gerçekten istiyor muyum acaba, diye geçirdi içinden Beson.</p>

  <p>Peter, "Sana bir not vereceğim, onu Anders Peyna'ya götüreceksin," dedi. "Bu gece gelip notu alabilirsen iyi olur." Beson cevap vermedi. Olanca gücünü kullanıp düşünmeye çalışıyordu. Bu çok rahatsız edici bir durumdu. Peyna! Peyna'ya bir not! Demin Peter ona kralın kardeşi olduğunu hatırlattığında da bir an donmuştu ama, bunun yanında o solda sıfır kalırdı. Peyna... Ulu Tanrım!</p>

  <p>Düşündükçe daha az hoşuna gidiyordu bu fikir. Kral Thomas belki ağabeyinin Needle'da biraz hırpalanmasına aldırmayabilirdi. Ağabeyi Kral katiliydi bir kere. Thomas şu anda pek bir kardeş sevgisi hissetmiyor olabilirdi. Daha da önemlisi, Beson zaten Işık Getiren Thomas'ın öfkesinden pek korkmuyordu. Delain'deki herkes gibi o da Thomas'a karşı garip bir nefret duymaya başlamıştı. Ama Peyna olunca... Peyna farklıydı doğrusu.</p>

  <p>Beson gibilerin gözünde Anders Peyna, sırf Krallardan oluşmuş bir taburdan bile korkunçtu. Kral denilen şey, uzak bir şeydi. Esrarengiz bir şeydi. Güneş gibi. Güneş, ister bulutların ardına gizlenip insanı dondursun, ister tüm sıcaklığıyla ortaya çıkıp kavursun, insan bunu kabullenmek zorunda kalırdı. Çünkü güneşin yaptıklarını anlamak veya kontrol etmek, insan gücünün dışındaydı.</p>

  <p>Peyna ise çok daha dünyasal bir varlıktı. Beson'un anlayabileceği bir varlıktı. Anlayabileceği ve korkabileceği. ince suratı, buz mavisi gözleriyle Peyna.,. dik yargıç yakasıyla Peyna... kimin yaşayıp kimin öleceğine karar veren Peyna.</p>

  <p>Bu çocuk gerçekten Needle'ın tepesindeki hücresinden Peyna'ya komut verebilir miydi? Yoksa çaresiz bir blöf müydü bu?</p>

  <p>Nasıl blöf olabilir? Notu nasıl olsa benimle yollayacak!</p>

  <p>"Ben Kral olsaydım, Peyna her emrimi yerine getirmek zorundaydı," dedi Peter. "Şimdi Kral değilim, yalnızca bir mahkûmum. Ama yine de, geçenlerde ona bir iyilik etmiştim, sanırım o yüzden kendini bana borçlu hissediyordur."</p>

  <p>“Anlıyorum." Beson sesini elinden geldiği kadar anlamsız çıkarmaya çalışmıştı. Peter içini çekti. Birden kendini pek yorgun hissettiğinin farkına vardı, ne garip bir hayalin peşindeyim ben, dedi kendi kendine. Bu budala gardiyanı dövüp kendi sözünü dinlemeye zorlamakla, gerçekten özgürlüğe doğru bir adım attığını mı sanıyordu? Peyna'nın ona ufacık bir iyilik edeceğinin garantisi mi vardı elinde? Belki de adamın kendisine bir şey borçlu olduğu yalnızca Peter'in hayalinden kaynaklanıyordu.</p>

  <p>Ama bir denemek gerekirdi. Upuzun meditasyon gecelerinde, bir yandan babasına, bir yandan kendine üzülürken, günahların en büyüğü denememektir, diye karar vermemiş miydi?</p>

  <p>"Peyna benim dostum değil,'* diye sürdürdü sözlerini. "Dostumdur deyip seni kandırmak istemem. Ben babamı öldürme suçundan mahkûm oldum. Koskoca Delain'de bir tek dostum bile kalmamıştır belki de. Sizce de öyle mi, Baş Gardiyan Bey?"</p>

  <p>"Evet," dedi Beson. "Bence de öyle."</p>

  <p>"Ama sanıyorum Peyna yine de mahkûmlarından almaya alıştığın o küçük parayı sana vermeyi kabul edecektir."</p>

  <p>Beson başını salladı. Needle'a bir soylu kapatıldığı zaman, Beson normal olarak ona yağlı etle sulu şıradan biraz daha iyi bir yemek vermeye çalışır, çarşaflarını haftada bir kez değiştirir, bazen karısının ya da sevgilisinin onu ziyaret etmesine izin verirdi. Bedava yapmazdı bütün bunları elbette. Hapisteki soyluların hepsi varlıklı ailelerden gelirlerdi. O ailelerde her zaman, Beson'a bu hizmetleri için para ödemeye hazır biri bulunurdu... suçlunun suçu ne olursa olsun.</p>

  <p>Bu seferki suç pek korkunç bir şeydi. Ama karşısında duran çocuk, rüşveti Anders Peyna gibi birinin verebileceğinden söz ediyordu.</p>

  <p>"Bir şey daha var," dedi Peter alçak sesle. "Sanıyorum Peyna bunu, sırf şerefli bir insan olduğu için yapacak. Ve eğer bana bir şey olursa... diyelim ki sen ve yardımcıların bu gece burayı basar, demin sana attığım dayağın öcünü almak amacıyla beni döverseniz, inanıyorum ki Peyna bu konuya ilgi gösterecektir."</p>

  <p>Peter durakladı.</p>

  <p>"Şahsen ilgi gösterecektir," dedi sonra.</p>

  <p>Beson'a dikkatle baktı.</p>

  <p>"Ne dediğimi anlıyor musun?"</p>

  <p>"Evet." Beson bu kelimenin hemen ardından, "... efendimiz," diye ekledi.</p>

  <p>"Bana kalem, mürekkep, kurutma kâğıdı bulur musun?"</p>

  <p>"Evet."</p>

  <p>"Gel buraya."</p>

  <p>Beson kuşkular içinde yaklaştı.</p>

  <p>Başgardiyanın kokusu bir felâketti ama Peter ondan kaçmadı. Kendi üzerine atılan iğrenç suçun kokusu, onu ter ve pislik kokularına bağışık kılıyordu. Beson'a hafif gülümseyerek baktı.</p>

  <p>"Fısılda kulağıma," dedi.</p>

  <p>Beson gözlerini kırpıştırdı. "Ne fısıldayayım efendimiz?"</p>

  <p>"Bir rakam."</p>

  <p>Çok geçmeden Beson fısıldadı.</p>

  <p><br /></p>

  <h2 id="ude852c3d-f6d3-457e-9738-8f38882e1aab" style="text-align: center;">55</h2>

  <p>Yardımcı gardiyanlardan biri Peter'e yazı kağıtlarını ve diğer malzemeyi getirdi. Masaya bırakırken mahkûma sık sık tekme yemiş bir sokak kedisinin bakışlarıyla baktı, sonra deminki öfkenin sillesi kendisine de yönelmeden önce odadan kaçtı.</p>

  <p>Peter ayağı sallanan masanın başına oturdu. Her soluğu burnundan dumanlar çıkarıyordu. Rüzgârın Needle'ın çevresinde nasıl uğuldadığım dinlerken yanıbaşındaki pencereden kente doğru baktı.</p>

  <p>Sayın Baş Yargıç Peyna, diye yazdı, sonra durakladı.</p>

  <p>Bu notun kimden geldiğini görünce, ovucunuzda buruşturup ateşe mi atacaksınız? Okuyup nefretle gülecek misiniz? Babasını öldürmüş bir budala nasıl olur da ülkenin Baş Yargıcından yardım ister mi diyeceksiniz? Yoksa... planımı çözecek, neyin peşinde olduğumu anlayacak mısınız?</p>

  <p>Peter o akşam her zamankine göre biraz daha neşeli gibiydi. Kendi kendine sorduğu bu üç sorunun da cevabının hayır olacağım tahmin ediyordu. Planı sonunda belki başarısızlığa uğrardı ama, Peyna gibi kafası düzenli çalışan birinin onu Önceden anlamasına pek imkan yoktu. Baş Yargıcın kendini Needle meydanında ay ışığında dans ediyor olarak hayal etmesi bile, Peter'in planını anlamasından kolaydı. Üstelik istediğim şey de öyle ufacık bir şey ki, diye düşündü Peter. Dudaklarına belli belirsiz bir gülümseme geldi. Ya da ona öyle görüneceğim umuyorum.</p>

  <p>Öne eğildi, kalemi mürekkebe batırdı, yazmaya başladı.</p>

  <p><br /></p>

  <h2 id="ub1abf1e7-7bcc-4a28-9654-d77d7c878a41" style="text-align: center;">56</h2>

  <p>Ertesi akşam saat dokuzdan biraz sonra, Anders Peyna'nın uşağı bu geç saatte kapının vurulmasına şaşarak kalkıp açtı, eşikte duran başgardiyana tepeden baktı. Arlen adındaki bu uşak Beson'u daha önce de görmüştü. Tıpkı Arlen'in efendisi gibi, Beson da bu ülkenin yasa zincirinin bir parçasıydı. Ama Arlen onu bu sefer tanıyamadı. Peter'in Beson'a attığı dayağın üzerinden bir gün geçmişti artık. Adamın suratı dalga dalga mor, kırmızı ve sarı renklerle kaplanmıştı. Sol gözü biraz açılıyordu ama buna ancak bir yarık denilebilirdi. Masallardaki cüce cinlere benzemişti. Uşak hemen kapıyı kapatmaya yeltendi.</p>

  <p>"Dur!" diye bağırdı Beson. Boğuk homurtusu uşağı kararsızlığa itti. "Efendine bir haber getirdim."</p>

  <p>Uşak hâlâ kararsızdı. Ama sonra karar verdi, kapıyı biraz daha itti. Karşısında duran bu şiş suratlı adam pek korkunçtu. Ülkenin kuzeyinden gelme bir cin miydi sahiden acaba? Söylentilere göre orada yaşayan o cücelerin en sonuncuları uşağın büyükbabası zamanında ya ölmüş ya da öldürülmüştü ama, yine de... insan emin olamazdı ki...</p>

  <p>"Prens Peter'den," dedi Beson. "Kapıyı yüzüme kaparsan efendinden azar işitirsin sanırım."</p>

  <p>Arlen yine kararsızlaştı. Kapıyı bu cinin yüzüne mi kapasın, Prens Peter'in adının hâlâ sahip olduğu güce mi teslim olsun, bilemiyordu. Eğer bu adam Peter'in tarafından geliyorsa, herhalde Needle'ın Başgardiyanı olmalıydı. Oysa...</p>

  <p>"Sen Beson'a benzemiyorsun" diyebildi.</p>

  <p>"Sen de babana benzemiyorsun, Arlen. Annen o sıralar nerelerde dolaşıyormuş diye merak etmeye başladım bile." Cin konuğun sesi pek kabaydı. Lekeli bir zarf çıkarıp kapının incelmiş aralığından uzattı. "Al... götür efendine. Ben bekli</p>

  <p>yorum. İstiyorsan kapıyı da kapayabilirsin... ama burası da buz gibi soğuk."</p>

  <p>Arlen'e ısının eksi yirmi olması bile vız gelirdi. Bu korkunç adamı hizmetkârlar mutfağına alıp ayaklarını ateşe uzattıracak değildi. Zarfı kaptı, kapıyı kapadı, sürgüledi, tam uzaklaşırken tekrar döndü, ikinci sürgüyü de itti.</p>

  <p><br /></p>

  <h2 id="uefeb5719-6c4e-4a51-93d7-910478f48842" style="text-align: center;">57</h2>

  <p>Peyna çalışma odasındaydı. Ateşe bakıyor, derin derin düşünüyordu. Thomas taç giydiğinde ay henüz hilâl halindeydi. Yarım olduğunda, durumun iyiye gitmediğini anlamıştı Peyna. Flagg... en kötüsü oydu... Flagg. Sihirbazın gücü daha şimdiden Roland'ın günündekini bile aşmıştı. Roland koskoca bir adamdı en azından. Yavaş düşünüyor olsa bile. Oysa Thomas daha çocuktu. Peyna çok geçmeden Flagg'ın koskoca Delain'i Thomas adına kontrolü altına alacağından korkuyordu. Ülkenin kötülüğüne olurdu bu... Anders Peyna'nın da kötülüğüne olurdu. Peyna hiçbir zaman saklamamıştı Flagg'dan nefret ettiğini.</p>

  <p>Çalışma odasında, çıtırdayan ateşin karşısında oturmak hoştu ama Peyna yine de dışardaki soğuk rüzgârı ayak bileklerinin çevresinde hisseder gibi oluyordu. Bu rüzgâr artabilir, herşeyi önüne katıp götürebilirdi.</p>

  <p>Neden, Peter? Neden, ah neden? Niçin biraz beklemeyedin ? Hem neden dıştan o kadar kusursuz göründün hep ? Kıpkırmızı sonbahar elmaları gibi.., ama içi çürük! Neden?</p>

  <p>Bilmiyordu Peyna. Peter'in gerçekten suçlu olup olmadığı yolunda yüreğinde beliren ufacık kuşkulan da kendi kendine bile kabullenmiyordu.</p>

  <p>Kapı vuruldu.</p>

  <p>Peyna doğruldu, çevresine bakındı, sabırsız bir sesle, "Gel! Umarım nedeni beni rahatsız etmene değiyordur!" diye seslendi.</p>

  <p>Arlen girdi. Şaşkın ve dağınık bir hali vardı. Bir elinde bir zarf tutuyordu.</p>

  <p>"Eeee?"</p>

  <p>"Efendim... kapıda bir adam var... yani... adama benziyor... suratı çok şiş ve yaralı. Korkunç bir dayak yemiş gibi... ya da..." Arlen'in sesi söndü.</p>

  <p>"Bunun benimle ne ilgisi var? Bu kadar geç saatte konuk kabul etmediğimi biliyorsun. Söyle gitsin. Cehennemin dibine gitsin!"</p>

  <p>"Kendisinin Beson olduğunu söylüyor, efendim," dedi Arlen. Daha da şaşkınlaşmıştı. Lekeli zarfı kaldırdı. Sanki onu kalkan diye kullanacaktı. "Bunu getirmiş. Prens Peter'den bir mesaj diyor."</p>

  <p>Peyna'nın yüreği yerinden sıçrar gibi oldu ama Arlen'e kaşlarım çattı.</p>

  <p>"Doğru mu?"</p>

  <p>"Prens Peter'den olduğu mu?" Arlen iyice saçmalamaya başlamıştı. Normal zamandaki soğukkanlılığından eser kalmamıştı. Peyna bunu ilginç buluyordu. İster yangın çıksın, ister sel gelsin, ister düşmanlar, ister ejderhalar bassın, Arlen'in soğukkanlılığını kaybetmeyeceğini sanırdı. "Efendim... nasıl bilebilirim... yani... ben... ben..."</p>

  <p>"Adam sahiden Beson mu diye soruyorum, budala!" Arlen dudaklarını yaladı. Gerçekten dudaklarını yaladı! Asla yapmayacağı bir şeydi bu. "Olabilir, efendim... ona biraz benziyor... ama kapıdaki adam çürükler içinde, şişler içinde... ben..." Arlen yutkundu. "Ben onu cine benzettim," dedi sonunda. Baklayı ağzından çıkarmıştı. Sözünü yumuşatmak içinhafifçe gülümsemeye çalıştı.</p>

  <p>Demek Beson, diye karar verdi Peyna. Gelen Beson. Eğer dayak yemiş görünüyorsa, demek ki onu döven Peter olmalı. Mesajı bu yüzden getirdi. Peter onu dövdü, o da getirmem demeye korktu. Bu tipleri ancak dayak yola getirir.</p>

  <p>Birden Peyna'nın yüreğine ani bir sevinç dalgası doldu. İnsanın karanlık bir mağaradayken, içeriye apansız ışık dolması karşısında kapıldığı duyguydu bu.</p>

  <p>"Ver bana mektubu," dedi.</p>

  <p>Arlen verdi. Sonra odadan çıkmak için acele etti. Bu da bir yenilik sayılırdı. Arlen'in öyle telaştan ayaklarının birbirine dolaştığı görülmemişti. Peyna bu düşüncesini avukatça düzeltti . Yani BEN hiç görmedim Arlen 'i o durumda, dedi kendi kendine.</p>

  <p>Uşağın kapıya varmasına izin verdi, sonra usta balıkçıların oltayı çekmesi gibi geri çekti onu. "Arlen."</p>

  <p>Uşak döndü. Kendini azar işitmeye hazırlamıştı görünüşe göre.</p>

  <p>"Artık ne cin kaldı ne cüce. Annen sana anlatmamış mıydı?"</p>

  <p>"Anlattı," dedi Arlen hevessiz bir sesle.</p>

  <p>"Aferin ona. Akıllı kadınmış. Senin kafandaki bu hayaller babandan geliyor olmalı. Baş Gardiyanı içeri al. Hizmetkârlar mutfağına tabii. Onu burada istemem. Fena kokuyor. Ama mutfağa al da biraz ısınsın. Dışarısı çok soğuk." Peyna içinden, Roland'ın ölümünden beri geceler hep soğuk geçiyor, diye düşündü. Kralın içten dışa doğru yanmasına bir çelişki oluştururcasına.</p>

  <p>"Başüstüne, efendim." Arlen bu son emre pek sevinmemişti.</p>

  <p>"Birazdan zili çalar, ona ne diyeceğini söylerim sana."</p>

  <p>Uşak çıktı, kapıyı arkasından kapattı.</p>

  <p>Peyna zarfı elinde evirip çevirdi, baktı. Bu kirler herhalde Beson'un yağlı parmaklarından geliyordu. Zarftan iğrenç gardiyanın kokusunu alır gibi oldu. Mektup kapanıp adi balmumuyla mühürlenmişti.</p>

  <p>İçinden, açmadan ateşe atsam daha iyi olacak galiba, diye geçirdi. Evet, ateşe atmalı, sonra Arlen'i çağırıp Baş gardiyana bir çörek vermesini, yolcu etmesini söylemeli. Cine de gerçekten benziyor doğrusu. Evet, en iyisi böyle yapmak.</p>

  <p>Ama aslında biliyordu öyle yapmayacağını. O garip duygu, karanlıkta ışık bulma duygusu bir türlü geçmiyordu. Baş parmağını zarfın kenarından içeri kaydırdı, mühürü kopardı, kısa mektubu çıkardı, ateşin ışığında okudu.</p>

  <p><br /></p>

  <h2 id="ub564fde2-bc7c-4860-b420-b0dbe4dd4faf" style="text-align: center;">58</h2>

  <p>Peyna,</p>

  <p>Ben yaşamaya karar verdim.</p>

  <p>Needle'a kapatılmadan önce burası hakkında pek az şey duymuştum. Biraz daha fazlasını da duymuştum ama, onlar boş dedikodulardı. Duyduklarımdan biri, burada bazı ufak tefek hizmetlerin satın alınabileceğiydi. Görünüşe göre bu doğru. Benim elbette ki hiç param yok. Ama belki bu konuyla ilgili masraflarımı karşılamayı üstlenirsin diye düşündüm. Sana geçenlerde bir iyilik yapmıştım. Eğer baş gardiyana sekiz gilder para verir, benim menhus bir yerde geçireceğim her yeni yılın başında bu ödemeyi tekrarlarsan, o iyiliğin karşılığını ödenmiş sayacağım. Bu paranın fazla bir şey olmadığını her halde sen de kabul edersin. Nedeni, isteklerimin yalnızca iki tane olması. Eğer Beson'un gagasını biraz ıslatabilirsen, bana onları sağlayacak, ben de seni bir daha rahatsız etmeyeceğim.</p>

  <p>Bana az da olsa bir yardımda bulunduğun duyulursa senin durumunun tatsızlaşacağını bilmiyor değilim. Bu nedenle arkadaşım Ben'i aracı olarak kullanmanı öneriyorum... tabii eğer isteğimi karşılamak niyetindeysen. Tutuklanışımdan bu yana Ben'le konuşmadım. Ama onun hâlâ bana sadık bir dost olduğunu sanıyor, umuyorum. Bu iyiliği senden isteyeceğime ondan isterdim ama Staad'lann para durumu bozuk, Ben'in de kendine ait parası yok. Herhangi bir kimseden para istemek beni utandırıyor. Dönebileceğim başka biri de yok. İstediğimi yapmayacağına karar verirsen, seni anlarım.</p>

  <p>Ben babamı öldürmedim.</p>

  <p>Peter"</p>

  <p><br /></p>

  <h2 id="udbef3868-2cfb-4da2-bf9a-18b06ecc3071" style="text-align: center;">59</h2>

  <p>Peyna elindeki bu şaşırtıcı mektuba uzun süre baktı. Gözleri durmadan iki satıra dönüyordu. Bir oraya, bir de son satıra.</p>

  <p>Yaşamaya karar verdim.</p>

  <p>Ben babamı öldürmedim.</p>

  <p>Çocuğun inkâra devam etmesi onun şaşırtmamıştı. Nice suçlular, kesinlikle işlemiş oldukları suçları yıllarca inatla inkâr ederlerdi. Böylelerini çok görmüştü Baş Yargıç. Ama kendini savunmada bu kadar atak olmak pek suçlu adamın harcı değildi. Bu kadar... âmir tavırlı olmak.</p>

  <p>Evet, mektubun onu en rahatsız eden yanı buydu. Tonundaki o âmir tavır. Gerçek bir Kral, diye geçirdi içinden Peyna. Gerçek bir Kral, sürgünle de, hapisle de, işkenceyle de değişmezdi. Gerçek bir kral, kendini haklı çıkarmak, bir durumu açıklamak için vakit kaybetmezdi. Yalnızca isteğini ortaya koyardı.</p>

  <p>Yaşamaya karar verdim.</p>

  <p>Peyna içini çekti. Neden sonra mürekkep hokkasını önüne doğru kaydırdı, çekmecesinden bir kâğıt çıkardı, yazmaya başladı. Yazdığı not Peter'inkinden bile kısaydı. Beş dakika bile sürmemişti yazması. Kurutma kağıdıyla nemini aldı, katladı, mühürledi. Bu işler bitince zili çalıp Arlen'i çağırdı.</p>

  <p>Arlen biraz toparlanmış olarak hemen belirdi.</p>

  <p>"Beson hâlâ orada mı?" diye sordu Peyna.</p>

  <p>"Sanırım, efendim." Aslında bal gibi biliyordu Beson'un hâlâ içerde olduğunu. Kapı deliğinden gözetlemiş, onun mutfağın bir başından bir başına yürüyüp durduğunu, bir yandan da soğumuş bir tavuk budunu kemirdiğini görmüştü. Budun eti bitince, bu sefer de kemiklerini çiğnemeye başlamıştı Beson. Korkunç çatırtılar duyulmuştu mutfaktan. Kemik yarılınca, içindeki iliği keyifli keyifli emmeye koyulmuştu.</p>

  <p>Arlen onun cin olmadığından hâlâ pek emin değildi.</p>

  <p>"Bunu ona ver," dedi Peyna mektubu uzatırken. "Şunu da zahmeti için ver." İki güder para, Arlen'in öteki avucuna düştü. "Belki cevap gerekir. Söyle ona, cevabı da şimdi yaptığı gibi gece getirsin/'</p>

  <p>"Başüstüne, efendim."</p>

  <p>"Oyalanıp onunla çene çalma." Peyna'ya göre bu bir şakalaşma sayılırdı.</p>

  <p>"Peki, efendim." Arlen'in hiç keyfi yoktu. Hemen odadan çıktı. Kafasının içinde hâlâ Beson'un demin kemikleri ısırırken çıkardığı o sesler çınlıyordu.</p>

  <p><br /></p>

  <h2 id="u2f97e169-ca95-4ff9-bf82-8c6c761a2a0e" style="text-align: center;">60</h2>

  <p>Beson ertesi gün Peter’in hücresine girince, "İşte," dedi, zarfı prense uzattı. Sesi homurtu gibi çıkmıştı. Mutlu sayılmazdı. Arlen'in ona verdiği iki güder, hiç beklemediği bir piyango gibi gelmiş, o da o parayı gece boyunca içip bitirmişti. İki gilder'le dünya kadar içki satın alınabiliyordu. Bu yüzden bu sabah kafası pek sersemdi, pek ağrıyordu. "Haberci çocuklara döndüm, lanet olsun," diye söylendi.</p>

  <p>Peter, "Teşekkür ederim," diyerek zarfı aldı.</p>

  <p>"Eee? Açmayacak mısınız?"</p>

  <p>"Açacağım. Sen çıkınca."</p>

  <p>Beson dişlerini gösterdi, yumruklarını sıktı. Peter orada öylece duruyor, ona bakıyordu. Az sonra Beson yumruklarını indirdi, ''Haberci çocuk gibi," diye tekrarlayıp hücreden çıktı, kapıyı arkasından gürültüyle çarparak kapattı. Demir kilitlerin döndüğü duyuldu, sonra sürgüler itildi. Üç tane. Her biri Peter'in bileği kalınlığındaydı. Sesler kesilince Peter mektubu açtı. Yalnızca üç satırdan oluşuyordu.</p>

  <p>Sözünü ettiğin yerleşmiş geleneklerin farkındayım. Söz konusu meblağ ayarlanabilir. Yapacağım ama ancak sen ortak dostumuzdan neler istediğini bildirdikten sonra.</p>

  <p>Peter gülümsedi. Baş Yargıç Peyna sinsi biri değildi. Hiç sinsilik yoktu yaratılışında. O Flagg'da vardı. Ama Peyna da son derece dikkatliydi, işte bu mektup bir bakıma bunun kanıtı oluyordu. Peter tahmin etmişti Peyna'nın bu şartı öne süreceğini. Peyna kısa zamanda bu rüşvet alış verişinin içinden sıyrılacaktı. Ama yine de adımını dikkatle atıyordu. Oynak taşlara basarak yürüyen biri gibi.</p>

  <p>Peter hücresinin kapısına yürüdü, kapıyı tıkırdattı. Beson'la biraz konuştuktan sonra, ona yine hokkayla kalem verildi. Beson homurdanıp haberci çocuk durumuna düşürülmekten tekrar yakındıysa da, aslında pek mutsuz sayılmazdı. İki gilder daha gelecekti bu seferki işten de.</p>

  <p>Kendi kendine, "Hep böyle yazışırlarsa kısa zamanda zengin olurum." diye mırıldandı, sonra ağrıyan başına rağmen bir kahkaha patlattı.</p>

  <p><br /></p>

  <h2 id="u651a32cf-4437-4889-a3b4-e2d699ac7534" style="text-align: center;">61</h2>

  <p>Peyna, Peter'in ikinci mektubunu açınca, bu sefer prensin ne hitap ne de imza olarak hiç isim kullanmadığını gördü. Bu iyiydi işte. Çabuk öğreniyordu çocuk. Mektubu okurken kaşları havaya kalkıverdi.</p>

  <p>Belki taleplerimi bilme isteğiniz aşırıdır, belki de değildir. Önemi yok, çünkü size muhtaç durumdayım. Yılda sekiz gilder'inizle satın alınacak şeyler şunlardır:</p>

  <p>1Annemin bebekevini istiyorum. O ev hep bana güzel hayaller, güzel serüvenler yaşatmıştır ve çocukken onu çok sevmiştim.</p>

  <p>2Yemeklerimlebirlikte bana peçete getirmelerini istiyorum... normal saray peçetelerinden. İsterseniz üzerine işlenmiş olan hilâl arma çıkarılabilir.</p>

  <p>Taleplerim bunlardır.</p>

  <p>Peyna mektubu ateşe atmadan önce defalarca okudu. Canının sıkılması, pek anlayamadığı içindi. Çocuğun bir niyeti vardı... ama... var mıydı gerçekten? Annesinin bebekevini niye istiyor olabilirdi? Peyna'nın bildiği kadarıyla, o ev hâlâ şatonun bir yerindeydi. Depoya falan kaldırılmış olmalıydı. Üzerine bir çarşaf atılmış, onun altında toz tutuyor olmalıydı. O evi çocuğa vermemek için hiçbir sebep yoktu... hele de iyi, dikkatli biri görevlendirilir, üzerindeki tüm kesici ve batıcı parçalan ayıklayıp çıkarırsa. Minik bıçakları falan. Peter'in küçüklüğünde Sasha'nın bebekevini ne kadar sevdiğini çok iyi hatırlıyordu Peyna. Flagg erkek çocukları bebekeviyle oynatmamak gerektiği yolundaki itirazını da hayal meyal hatırlar gibiydi. Roland o sıra Flagg'ın itirazına kulak asmamıştı... Akıllılık etmiş, diye düşündü Peyna. Çünkü Peter zamanla kendiliğinden vazgeçmişti o oyuncaktan. Sırası gelince.</p>

  <p>Şu ana kadar.</p>

  <p>Delirdi mi birdenbire?</p>

  <p>Peyna pek sanmıyordu.</p>

  <p>Peçeteye gelince, onu anlaması kolaydı. Peter her zaman bu konuda direnmiş, her yemeğinde peçete getirilmesini mutlaka istemişti. Onu alır, küçük bir sofra örtüsü gibi kucağına yayardı. Babasıyla kamp veya pikniklere gittikleri zaman bile isterdi peçetesini Peter. Çocuğun daha iyi yemekler istememesi de tipikti. Başka hangi soylu olsa, en önce onu isterdi. Ama Peter onu önemsiz bulmuş, peçeteyi istemişti.</p>

  <p>Bu düzenlilik tutkusu.., peçete tutkusu... annesinin işi bu, eminim. Acaba iki isteği birbiriyle ilişkili mi? Ama nasıl? Peçete... ve Sasha'nın bebekevi. Ne anlama geliyor bunlar?</p>

  <p>Peyna bilmiyordu. Ama içinde o saçma umut ışığı da hâlâ duruyordu. Flagg'ın Peter çocukken bebekeviyle oynamasını istemediği geliyordu hatırına. Şimdi aradan yıllar geçmiş, . Peter bebekevini yeniden istemişti.</p>

  <p>Bunun içinde bir iş vardı. Daha doğrusu, bir başka düşünce sarılmıştı bunun içine. Dolmaya konulan iç gibi. Peyna'nın aklına bile getirmek istemediği bir başka ihtimal. Eğer... yalnızca eğer... Peter gerçekten babasını öldürmemişse, kim kalıyordu geriye? Elbette ki iğrenç zehirin başlangıçta sahibi olan adam. Peter babasının yerine tahta geçerse ülkede sıfır durumuna düşecek olan adam. Peter'in yerine Thomas tahta çıktı diye, şimdi ülkede her şey olmuş olan adam. Flagg.</p>

  <p>Ama bu düşünce Peyna'ya çok iğrenç geliyordu. Çünkü adaletin bir noktada yanıldığına işaret ediyordu. Bu da çok kötüydü. Bu yetmiyormuş gibi, her zaman gurur duyduğu mantığının, Peter'in göz yaşlan karşısında hissettiği tiksinti ye yenildiğine de işaret ediyordu. Meslek hayatının en önemli kararını, gerçeklere dayanmaktan çok duygulara dayanarak vermiş olduğunu ima eden bu düşünce ise hepsinden beterdi. Sivri ve keskin parçalar çıkarıldıktan sonra, bebekevini ona vermekten ne zarar gelebilir?</p>

  <p>Peyna yazı takımını önüne çekti, kısa bir şeyler yazdı. Beson iki gilder daha alıp içmeye gitti. Prense yapılacak küçük ikramlar karşılığında bir yılda alacağı paranın yarısı kadarı şimdiden, ayrıca cebine girmişti bile. Daha fazla mektuplar gidip gelse diye bekliyordu. Ama başka mektup yazılmadı.</p>

  <p>Peter istediğini elde etmişti.</p>

  <p id="top_1"><br /></p>

  <h2 id="u7c500c1f-8916-4c85-9c4b-ddfc11bc8504" style="text-align: center;">62</h2>

  <p>Ben Staad çocukluğunda incecik, mavi gözlü, kıvırcık san saçlıydı. Dokuz yaşma bastığından bu yana kızlar onu görünce içlerini çeker, kıkırdaşırlardı. Ben'in babası, "Yakında bunun da sonu gelir,'' derdi hep. "Staad'ların hepsi gençken yakışıklıdır ama, bu da yaşlanınca hepimize benzer nasılsa. Saçları koyulur, kahverengi olur, durmadan gözlerini kısarak bakmaya başlar, şansı da Kralın ahırındaki en besili domuz kadar olur."</p>

  <p>Ne var ki adamın ilk iki kehaneti doğru çıkmamıştı. Kuşaklardan beri ailede ilk defa olarak Ben yedi yaşında ne kadar sarışınsa on yedisinde de o kadar şartsın kaldı. Gözleri de keskinliğini korudu. Bir şahinin kahverengi mi, gri mi olduğunu dört yüz metreden ayırdedebiliyordu. Miyoplaşıp gözünü kısarak bakmak bir yana, olağanüstü keskindi gözleri... kızlar da, on yedi yaşındayken bile hâlâ ona bakıp iç çekiyorlar, kıkırdaşıyorlardı. Tıpkı dokuzundayken olduğu gibi.</p>

  <p>Şansına gelince... işte o noktada iş değişiyordu. Staad'ların erkeklerinin çoğu şanssızdı. Bu iş son yüz yıl boyunca böyle sürüyordu, o kesin. Ailesi Ben'in hepsini yoksulluktan kurtarıp düze çıkarabileceğine umut bağlamıştı. Ne de olsa, saçları koyulmamış, gözleri bozulmamıştı. O halde kötü şanstan niye kurtulmasındı ki? Üstelik Prens Peter'le de arkadaştı... Peter de günün birinde Kral olacaktı.</p>

  <p>Ama sonra Peter yargılanmış, babasını öldürmekten mahkum olmuştu. Needle'daydı şu anda. Staad ailesi neye uğradığını anlayamadan olup bitmişti bu işler. Ben'in babası Andrew, Thomas'ın taç giyme törenine gittiğinde, eve yanağında bir çürükle döndü. Karısı bu çürükten hiç söz etmemenin daha akıllıca olduğuna karar verdi.</p>

  <p>O gece sofrada Ben, "Peter'in masum olduğundan eminim," deyiverdi. "İnanmayı reddediyorum. O asla..."</p>

  <p>Bir an sonra kendini sırtüstü yere serilmiş buldu. Kulakları zonkluyordu. Babası tepesine dikilmiş, bıyıklarından bezelye çorbaları damlayarak durmaktaydı. Suratı öyle kızarmıştı ki, mosmor kesilmişti adeta. Ben'in bebek kızkardeşi Emmaline de oturaklı sandalyesinde ağlayıp duruyordu.</p>

  <p>"O katil köpeğin adını bir daha bu evde ağzına almayacaksın," dedi Andrew,</p>

  <p>Annesi, "Andrew!" diye bir çığlık attı. "Andrew, o anlamıyor ki..."</p>

  <p>Normal zamanda dünyanın en iyi insanı olan baba başını çevirdi. "Kes sesini, kadın," dedi. Sesindeki bir şey, kadının yerine oturmasına yol açtı. Emmaline bile ağlamayı kesti.</p>

  <p>Ben alçak sesle, "Baba," diye söze başladı. "Bana en son ne zaman el kaldırdığını hatırlamıyorum bile. On yıl olmuştur herhalde. Belki daha bile uzun. Hem bana öfkeyle vurduğunu da hiç bilmem. Şu ana kadar. Yine de fikrimi değiştirmiyorum. Beni hiç kimse inandıramaz ki P..."</p>

  <p>Andrew Staad tek parmağını onu uyarırıcasına havaya kaldırdı. "Sana onun adını ağzına almak yok dedim. Ciddiyim, Ben. Seni seviyorum. Ama eğer onun adını bir daha duyarsam evimden çıkar gidersin."</p>

  <p>Ben, "Söylemem, peki," diyerek ayağa kalktı. "Ama sırf seni sevdiğim için, baba. Yoksa senden korktuğum için değil."</p>

  <p>"Bırakın saçmalığı!" diye bağırdı Bayan Staad. Daha da çok korkmuştu. "İkinizin böyle kapışmasına dayanamam! Beni deli etmek mi istiyorsunuz?"</p>

  <p>"Hayır, anne, kaygılanma, bitti," dedi Ben. "Değil mi, baba?"</p>

  <p>"Bitti, evet. Sen her bakımdan iyi bir evlâtsın, Ben. Hep öyle olageldin. Ama onun adından söz etmek yok."</p>

  <p>Bazı şeyler vardı ki, Andy Staad bunların oğluna söylenmemesinden yanaydı. Oğlu onyedi yaşına geldiği halde, Andy onu hâlâ çocuk olarak görüyordu. Demin neden tokat attığını Ben'in çok iyi anladığım bilse, herhalde şaşardı.</p>

  <p>Bildiğiniz tatsız olaylar yer almadan önce, Ben'in prensle dostluğu Staad'ların şansım iyiye doğru değiştirmeye başlamıştı bile. İç Baronluk sınırları içindeki çiftlikleri bir zamanlar çok genişti. Son yüz yıl boyunca, toprağı parçalar halinde satmak zorunda kalıyorlardı. Şimdi ellerinde altmış reel kadar arazi kalmıştı ki, onun da çoğu ipotekliydi.</p>

  <p>Ama son on yılda durum biraz iyileşmişti. Bankacılar eskiden tehditkâr davranırken, şimdi ipotekleri uzatmaya, duyulmamış düşük faizlerle yeni borçlar vermeye pek istekli olmuşlardı. Andy'ye de zaten atalarından kalma arazinin parça parça satılması çok ağır geliyordu. Komşu çiftliğin sahibi Halvay'a gidip, ne zamandır almak istediği yeri ona satmayacağını haber vermek Andy'nın en mutlu anlarından biri olmuştu. Bu güzel değişiklikler için kime teşekkür etmesi gerektiğini de biliyordu. Oğluna... veliaht prensin yakın arkadaşı olan oğluna.</p>

  <p>Ama şimdi birdenbire yine eskisi gibi şanssız Staad'lar oluvermişlerdi. Hepsi bu kadarla kalsa, oğluna tokat atmadan dayanabilirdi Andy. Bunu yaptığı için zaten utanıyordu. Ama işler eski durumuna dönmekle kalmamıştı. Çok daha beter olmuştu bu sefer.</p>

  <p>Bankacılar kurt gibi davranacakları yerde kuzu gibi davranmaya başlayınca boş bulunmuştu Andrew Staad. Çok borç almıştı. Kimini sattığı arazileri geri almak için kullanmış, kimiyle de yel değirmeni falan gibi tesisler kurmuştu. Şimdi bankacıların derisini yüzmeye kalkacaklarından emindi. Araziyi parça parça kaybedeceği yerde, hepsini birden kaybedebilirdi.</p>

  <p>Bu kadarla da kalmıyordu. İçinden bir ses, aileden kimsenin Thomas'ın taç giyme törenine gitmesine izin vermemesini söylemiş, o da bu sese uymuştu. Bu gece memnundu sesi dinlediğine.</p>

  <p>Olay törenden sonra olmuştu. Herhalde tahmin etmeliydi böyle olacağını. Eve dönüş yoluna koyulmadan, bir bira içmek üzere birahaneye girmişti. Kralın öldürülmesi ve Peter'in hapsedilmesi olaylarına çok üzüldüğü için ihtiyaç duymuştu o içkiye. Birahanede onu hemen Ben'in babası olarak tanımışlardı.</p>

  <p>"Oğlun da yardım etti mi arkadaşının o işi yapmasına Staad?" diye seslenmişti sarhoşlardan biri. Ötekiler de tatsız tatsız gülmüşlerdi.</p>

  <p>"Prens yanan zehiri ağzına boşaltsın diye yaşlı Kralı senin oğlun mu tuttu?" diye patlamıştı bir başkası.</p>

  <p>Andrew birasını yarıda bırakmış, kadehi tezgâhın üzerine koymuştu. Burası durulacak yer değildi. Hemen çıkması gerekiyordu. Çabucak.</p>

  <p>Ama o kapıdan çıkamadan, küflü lahana gibi kokan iri yan bir sarhoş, ceketinden yakalayıp geri çekmişti onu.</p>

  <p>"Ya sen ne kadarını biliyordun bu işin?" diye sormuştu boğuk bir sesle.</p>

  <p>"Hiç" demişti Andrew. "Ben bu işi hiç bilmiyorum. Oğlum da bilmiyor. Bırak, geçeyim."</p>

  <p>"Biz geç dersek geçersin," demişti dev adam. Onu gerisin geri, öteki sarhoşların kollarına itmişti.</p>

  <p>Ondan sonra itip kakmalar başlamıştı. Andy Staad bir sarhoştan ötekine doğru itiliyor, bazen tokatlanıyor, bazen dirsekleniyor, bazen ayağına çelme takılıyordu. Kimse yumruk atacak kadar ileri gitme cesaretini göstermemişti ama, ramak kalmıştı. Bunu ne kadar istedikleri gözlerinden belliydi. Eğer vakit bir saat daha geç olsa, adamlar biraz daha sarhoş olsa, Staad'ın başı daha büyük belada olurdu.</p>

  <p>Andrew uzun boylu sayılmazdı. Ama geniş omuzlu, sağlam kaslıydı. Hilesiz bir döğüşte, bu serserilerden iki tanesini pataklayabileceğinden emindi... dev olanı hariç. Hatta onu bile göze alabilirdi. Ya birinin, ya ikisinin, hatta belki üçünün hakkından gelirdi. Ama karşısında sekiz on kişi vardı. Ben'in yaşında olsa, gururu ve ateşliliği baskın çıkar, yine de girişirdi belki. Oysa yaşı artık kırkbeşti. Ölesiye dayak yemiş olarak evine emekleye emekleye gitmeyi göze alamıyordu. Kendi canı yandığı bir yana ailesi de çok korkardı. Hem hiçbir yaran da olmazdı. Boşuna olurdu. İşte Staad şansı yine geri dönmüştü. Dayanmaktan başka çare yoktu. Bar sahibi durmuş, seyrediyordu. Hiç karışmıyor, ayırmaya da çalışmıyordu.</p>

  <p>Sonunda kaçmasına izin verdiler.</p>

  <p>Şimdi artık karısı için... kızı için... en çok da oğlu için korkmaya başlamıştı. Böyle zorbalar için baş hedef olacaktı Ben. Andy içinden, eğer orada ben olmasaydım da, oğlum olsaydı, o adamlar yumruklarını da kullanırlardı, diye düşündü. Onu bayıltana kadar yumruklarlardı. Belki de daha beteri...</p>

  <p>İşte böyleydi durum. Oğlunu çok sevdiği, onun adına çok korktuğu için tokat atmıştı ona. Evinden kovma tehdidi savurmuştu... eğer prensin adını bir daha ağzına alırsa.</p>

  <p>İnsanlar tuhaf oluyordu bazen.</p>

  <p><br /></p>

  <h2 id="u6c9017c0-f378-446a-bc26-a26f6a9faafe" style="text-align: center;">63</h2>

  <p>Ben Staad olayların bu yeni garip durumu konusunda soyut olarak anlayamadığı şeyleri, ertesi gün çok somut olarak anlamak zorunda kaldı.</p>

  <p>Altı tane ineği pazara götürmüş, iyi fiyata da satmıştı. Alıcı onu tanımayan biriydi. Tamsa o parayı vermezdi. Dönüşte kent kapısına doğru yürürken bir grup serseri üzerine çullandı, ona katil diye bağırdılar, daha tatsız sözler de söylediler.</p>

  <p>Ben onlara karşı pek küçük düşmedi. Gerçi sonunda onu kötü dövdüler. Yedi kişiydiler. Ama bunun karşılığım, kırık burun, morarmış göz, kırılmış diş olarak geri aldılar. Ben doğrulup eve doğru yola koyuldu, karanlık bastıktan sonra varabildi. Her yanı ağrıyordu. Ama yine de, durumu düşününce, kendinden oldukça memnundu.</p>

  <p>Babası ona şöyle bir baktı, olup biteni derhal anladı. "Annene düştüm dersin," diye fısıldadı.</p>

  <p>"Tamam, baba." Ben annesinin böyle bir masala inanmayacağından emindi.</p>

  <p>"Hem bundan böyle inekleri pazara ben götüreceğim. Mısırı da. Pazara ne gidecekse hepsini. Tâ bankacılar gelip toprağı altımızdan çekip alana kadar."</p>

  <p>"Yo, baba," dedi Ben sakin bir sesle. Kötü dayak yemiş bir genç olarak, doğrusu ruhsal durumu biraz garipti. Hemen hemen neşeli denebilecek durumdaydı.</p>

  <p>"Ne demek oluyor bana hayır demek?" Babası afallamıştı.</p>

  <p>"Kaçar ya da saklanırsam peşime düşerler. Ama geri çekilmezsem, kısa zamanda usanır, daha kolay bir eğlence ararlar."</p>

  <p>Andrew en büyük korkusunu seslendirdi. "İçlerinden biri çizmesinden bir bıçak çekerse, usandıklarını görecek kadar yaşamazsın, Benny."</p>

  <p>Ben kolunu babasına sarıp onu sımsıkı kucakladı.</p>

  <p>"İnsan tanrıları kandıramaz," diye Delain'in en eski atasözlerinden birini tekrarladı. "Bunu sen de bilirsin, baba. Ben de P... adını söylememi istemediğin kişi uğruna döğüşeceğim."</p>

  <p>Babası ona üzgün üzgün baktı. "Onun bunu yapmış olduğuna asla inanmayacaksın, değil mi?" diye sordu.</p>

  <p>"Hayır!" dedi Ben kesin bir sesle. "Asla."</p>

  <p>"Galiba benim farkında olmadığım bir sırada çocukluktan çıkıp erkek olmuşsun sen. Bu da erkek olmanın hüzünlü bir yolu. Sokaklarda, pazarlarda itlerle boğuşmak. Delain hüzünlü günler yaşıyor zaten."</p>

  <p>"Evet, hüzünlü günler."</p>

  <p>"Tanrı yardımcın olsun," dedi Andrew. "Bu şanssız aileye de yardımcı olsun."</p>

  <p><br /></p>

  <h2 id="ubbd4d1f6-b740-45ff-b6ce-a79a199e27fc" style="text-align: center;">64</h2>

  <p>Thomas uzun ve sert bir kışın sonuna doğru taç giymişti. Tahta çıkışının onbeşinci günü, mevsimin son fırtınası Delain üzerinde patladı. Kar aralıksız yağıyor, rüzgar karanlık bastıktan sonra bile kükrüyor, kaptığını sürüklüyordu.</p>

  <p>O korkunç gecenin saat dokuzunda, aklı başında insanların sokakta kalmayacağı saatte, Staad'ların ön kapısını biri yumruklamaya başladı. Pek de çekingen vurmuyordu kapıya. Hızlı ve kuvvetli vuruyordu. Açın, hem de çabuk açın, demek istiyordu sanki. Bütün gece beklemeye vaktim yok. Andrew'la Ben,o sıra ateşin karşısına oturmuş, okuyorlardı. Susan Staad da ikisinin arasına yerleşmiş, bir flamaya TANRI KRALIMIZI KORUSUN yazısını işliyordu. Emmaline çoktan yatırılmıştı. Kapıyı duyunca üçü başlarını kaldırdılar, sonra birbirlerine baktılar. Ben'in gözlerinde yalnızca merak vardı. Ama Andrew'la Susan bir anda içgüdüsel bir korkuya kapılmışlardı.</p>

  <p>Andrew kalktı, gözlüğünü çıkarıp cebine koydu. "Baba?" diye sordu Ben. Andrew, "Ben açarım," dedi.</p>

  <p>Ne olur, Tanrım, karanlıkta yolunu kaybetmiş, sığınacak yer arayan bir yolcu olsun, diye dua ediyordu. Ama kapıyı açtığında karşısında Kralın askerlerinden birini gördü. Geniş omuzlu, başı miğferli, beli kılıçlı bir asker.</p>

  <p>"Oğlunuz," dedi asker. Andrew dizlerinin çözüldüğünü hissetti.</p>

  <p>"Onu neden istiyorsunuz?"</p>

  <p>"Peyna tarafından geliyorum." Andrew ondan koparabileceği tek cevabın bu olduğunu anladı. Ben arkasından, "Baba?" diye sordu. Andrew içinden sefil, perişan, Yoo, olamaz, diye düşündü. Ne olur, bu kadarı fazla kötü şans! Oğlum olmasın, oğlum olmasın...</p>

  <p>"Çocuk bu mu?"</p>

  <p>Andrew 'Hayır' diyemeden (hoş onun da ne yararı olurdu ki) Ben bir adım öne çıktı.</p>

  <p>"Ben Staad benim," dedi. "Ne istiyorsunuz benden?"</p>

  <p>"Benimle gelmeniz gerek."</p>

  <p>"Nereye?"</p>

  <p>"Anders Peyna'nın,evine."</p>

  <p>Annesi salonun kapısından, "Yoo!" diye bağırdı. "Hayır, saat çok geç, hava soğuk, yollar kar dolu..."</p>

  <p>"Ben kızakla geldim," dedi asker. Caydırılamayacağı belliydi. Andrew Staad adamın elinin kılıcına doğru gittiği gördü.</p>

  <p>"Geliyorum," dedi Ben. Uzanıp paltosunu aldı.</p>

  <p>Andrew, "Ben," deyip sustu. Aklından, onu bir daha hiç göremeyeceğiz, diye düşünüyordu. Prensi tanıdığı için onu alıp götürüyorlar,</p>

  <p>"Merak etme, baba," dedi Ben. Babasını kucakladı. Andrew o genç kuvvetin kendisini kavradığım hissettiğinde, ona inanır, güven duyar gibi oldu. Ama beri yandan, oğlu daha korkunun ne olduğunu öğrenmemişti ki! Dünyanın ne kadar zalim olabileceğini bilmiyordu.</p>

  <p>Andrew Staad karısının elini tuttu. İkisi kapıda durdular, Ben'le askerin karlar arasından kızağa doğru gidişine baktılar. Kızak fener ışığında karanlık bir gölgeydi. Ben bir yanından, asker öbür yanından binerken, Staad'ların ağzım bıçak açmadı.</p>

  <p>Bir tek asker, dedi içinden Andrew. Bu da bir şeydir. Belki de yalnız sorgulamak için istemişlerdir onu. Ne ölür, yalnız sorgulamak için istemiş olsunlar oğlumu!</p>

  <p>Staad'lar sessiz dururlarken karlar ayak bileklerinin çevresinde döneniyordu. Kızak uzaklaştı. İki yanındaki fenerler sallanıp duruyor, çıngırakları çalıyordu.</p>

  <p>Onlar gözden kaybolunca Susan gözyaşlarına gömüldü.</p>

  <p>"Onu bir daha göremeyeceğiz," diye hıçkırdı. "Hiçbir zaman! Hiçbir zaman! Alıp götürdüler onu! Lanet olsun Peter'e! Oğluma yaptıkları için lanet olsun ona! Lanet olsun! Lanet olsun!"</p>

  <p>"Şşş, ana," diye kendine yasladı onu Andrew. "Şşş, şşş! Sabah olmadan geri döner. En geç öğleye kadar."</p>

  <p>Ama kadın onun sesinin titrediğini farkedince daha da beter ağlamaya başladı. Öyle ağladı ki, sonunda küçük Emmaline bile uyandı. Belki de çocuğu uyandıran, kapıdan içeri dolan soğuk rüzgardı. Emrnaline'i tekrar uyutmak uzun sürdü. Sonunda Susan da onunla yatmak zorunda kaldı.</p>

  <p>Andy Staad o gece hiç uyumadı.</p>

  <p>Ateşin karşısında oturuyor, umut etmeye çalışıyor, ama aslında oğlunu bir daha göremeyeceğine o da inanıyordu.</p>

  <p><br /></p>

  <h2 id="u464d04be-078a-4598-b112-1cedd2714865" style="text-align: center;">65</h2>

  <p>Bir saat sonra, Ben Staad, Anders Peyna'nın çalışma odasına girdi. Merak içinde, hatta biraz da dehşet içindeydi. Ama korkmuyordu. Peyna'nın bütün söylediklerini dikkatle dinledi. Paralar el değiştirirken şıkırtılar duyuldu.</p>

  <p>Peyna kuru, saray salonu sesiyle, "Hepsini anladın mı, evlat?" diye sordu.</p>

  <p>"Evet, efendim."</p>

  <p>"Emin olmak isterim. Bu sana yüklediğim iş çocuk işi değil. Tekrar anlat bana neler yapacağını"</p>

  <p>"Şatoya gidip Brandon'un oğlu Dennis'Ie konuşacağım."</p>

  <p>"Ya Brandon işe karışırsa," diye onun sözünü sertçe kesti Peyna.</p>

  <p>"O zaman ona, sizinle konuşmasını söyleyeceğim."</p>

  <p>Peyna bu sefer, "Tamam," deyip arkasına yaslandı.</p>

  <p>"Ona, bu işten kimseye söz etme demeyeceğim."</p>

  <p>"Tamam. Nedenini biliyor musun?"</p>

  <p>Ben bir an düşündü. Başını da eğmişti. Peyna onun düşünmesine izin verdi. Hoşlanmıştı bu çocuktan. Telaşsız, aklı başında ve korkusuz birine benziyordu. Geceyarısı karşısına getirilen nice kişinin korkudan tir tir titreyip konuşamaz hale geldiğini çok görmüştü.</p>

  <p>"Çünkü öyle söylersem, başkalarına hemen yayar, söylemezsem, anlatmaya o kadar hevesli olmaz' dedi Ben sonunda.</p>

  <p>Peyna'nın dudaklarına bir gülümseme değer gibi oldu. "Aferin. Devam et."</p>

  <p>"Bana on gilder para verdiniz. İki gilder'i Dennis'e vereceğim. Biri onun olacak, ötekini de, bebekevini arayıp bulan hizmetkâra verecek. Geri kalan sekiz gilder ise Beson'a gidecek. Bebekevini bulan, getirip Dennis'e teslim edecek, Dennis de bana verecek. Onu Beson'a götüreceğim. Peçetelere gelince, Dennis onları Beson'a kendisi götürecek."</p>

  <p>"Kaç tane?"</p>

  <p>"Her hafta yirmi bir tane," dedi Ben hemen. "Saray peçetesi .olacak, ama armaları sökülecek. Uşağınız bir kadın tutup onları söktürecek. Siz arada sırada bana biriyle para yollayacaksınız. O paralar da ya Dennis'e verilecek, ya da Beson'a"</p>

  <p>"Ama sana yok, öyle mi?" diye sordu Peyna. Kendisi teklif etmiş, oysa Ben reddetmişti.</p>

  <p>"Yok. Sanırım hepsi bu kadar."</p>

  <p>"Zekisin."</p>

  <p>"Keşke daha fazla yardımcı olabilseydim."</p>

  <p>Peyna dikleşti. Yüzü birden sert bir ifade almıştı. "Başka bir şey yapmaman gerek ve yapmayacaksın da," dedi. "Bu kadarı bile yeterince tehlikeli. İğrenç bir cinayetten mahkûm olmuş bir gence yardım ediyorsun. Bu suç, bir insanın işleyebileceği ikinci en iğrenç suçtur."</p>

  <p>"Peter benim arkadaşım," dedi Ben. İnsanı basitliğiyle etkileyen bir gururla konuşuyordu.</p>

  <p>Anders Peyna belli belirsiz gülümsedi, parmağıyla Ben'in. yüzündeki solmaya başlamış çürükleri gösterdi. "Sanıyorum o arkadaşlığın bedelini ödemeye başlamışsın bile," dedi.</p>

  <p>"Yüz katını da ödemeye hazırım." Ben bir an kararsızlık geçirdi, sonra cesaretle devam etti. "Babasını öldürdüğüne inanmıyorum. Ben babamı ne kadar seviyorsam, o da Kral Roland'ı o kadar severdi."</p>

  <p>•"Öyle mi?" Peyna'nın sesi ilgilenmiyor gibi çıkıyordu.</p>

  <p>"Severdi!" diye bağırdı Ben. "Siz inanıyor musunuz babasını öldürdüğüne? Gerçekten inanabiliyor musunuz?"</p>

  <p>Peyna öyle kuru, öyle katı gülümsedi ki, Ben'in kaynayan kanı bile buz kesildi.</p>

  <p>Peyna, "İnanmasam bile, bunu kime söylediğime çok dikkat ederdim," dedi. "Hem de pek çok dikkat ederdim. Yoksa belki çok geçmeden celladın baltasını kendi boynumda hissederdim."</p>

  <p>Ben, yargıca sessizce baktı.</p>

  <p>İhtiyar adam, "Arkadaşıyım diyorsun, ben de sana inanıyorum," derken hafifçe doğruldu, parmağını Ben'e uzattı. "Gerçek bir arkadaşsan, yalnızca benim söylediklerimi yap, fazlasını yapmaya kalkışma. Gizlice buraya çağrılışın sana Peter'in ilerde kurtulabileceği konusunda birtakım umutlar verdiyse... ki yüzünden verdiğini okuyorum... o umutlardan hemen vazgeç."</p>

  <p>Zile basıp Arlcn'i çağırmaktansa, Peyna delikanlıyı kendi geçirdi. Onu evin arka kapısından çıkardı. Bu gece Ben'i buraya getiren asker, sabah olduğunda Batı Baronluğu yoluna koyulmuş olacaktı.</p>

  <p>Kapıda Peyna, "Son kere söylüyorum" dedi. "Söylediklerimden bir zerre bile sapma. Peter'in dostları şu sıra Delain'de pek sevilmiyor. Senin çürüklerin de bunu kanıtlıyor."</p>

  <p>Ben hevesle "Hepsiyle döğüşürüm," dedi. "İster teker teker, ister birarada gelsinler!"</p>

  <p>Peyna aynı soğuk gülümsemeyle, "anlıyorum," dedi. "Ama annenden de aynı şeyi yapmasını isteyebilir misin? Ya bebek kızkardeşinden?"</p>

  <p>Ben yaşlı adama şaşırarak baktı. Korku yüreğini gül tomurcuğu gibi açılıvermeye zorlamıştı.</p>

  <p>"Dikkatli davranmazsan ona da sıra gelir," dedi yargıç. "Delain'de fırtınalar henüz dinmedi. Daha yeni başlıyor." Kapıyı açtığında karlar içeri yağmaya başladı. "Haydi, Ben. Sanırım annenle baban senin erkenden eve döndüğünü görmekten çok mutlu olacaklar."</p>

  <p>Bu söz bile azımsama sayılırdı. Ben'in annesiyle babası, o eve döndüğünde gecelikleriyle ayakta, onu bekliyorlardı. Kızağın çıngırak seslerini duymuşlardı. Annesi ağlayarak oğlunu kucakladı. Babası, suratı kıpkırmızı, gözlerinde alışmadığı yaşlarla oğlunun elini acıtana kadar sıktı. Ben, Peyna'nın sözünü hatırlıyordu. Fırtınalar dinmedi, daha yeni başlıyor.</p>

  <p>Daha sonra, yatağında ellerini ensesine kenetlemiş yatıp karanlıklara bakar, rüzgarın uğultusunu dinlerken Ben, Peyna'nın asıl soruya hiç cevap vermediğini hatırladı. Peter'in suçlu olduğuna inanıp inanmadığını söylememişti adam.</p>

  <p><br /></p>

  <h2 id="u52c7fcc6-1c94-45ac-9a51-904f6deb97b9" style="text-align: center;">66</h2>

  <p>Thomas’ın Krallığının on yedinci gününde, Brandon"un oğlu Dennis ilk yirmi bir peçeteyi Needle'a getirdi ve teslim etti. Bu peçeteleri ne Peter'in, ne Thomas' m, ne Ben Staad'ın ne de Peyna'nın bilmediği bir depo odasından almıştı. Ama Peter'in mahkûmiyet dönemi sona erdiğinde hepsi öğreneceklerdi nerden aldığını. Dennis'in o depo odasını bilmesi, hep uşaklık görevinde çalışmış bir ailenin soyundan geliyor olmasına dayanmaktaydı. Bu konuya daha sonra yine değineceğiz. Şimdilik tek söyleyeceğim şu: O depoyu görseniz nutkunuz tutulurdu. Hele de Peter görse! Çünkü eğer Peter, Dennis'in o peçeteleri nerden aldığını bilse, kaçma planını üç yıl daha erken yürürlüğe koyardı... tabii olayların akışı da, iyiye veya kötüye doğru., mutlaka değişirdi.</p>

  <p><br /></p>

  <h2 id="u441e30e4-c247-416e-b027-d117e1430b00" style="text-align: center;">67</h2>

  <p>Kraliyet arması her peçeteden sökülüyordu. Peyna bu iş için, eli çabuk, ağzı sıkı bir kadın tutmuştu. Kadın her gün depo odasının kapısı dışındaki sandalyede oturuyor, çok eski zamanlarda işlenmiş armaların ipliklerini çekiyordu. Bunu yaparken dudakları sımsıkı kapalıydı. Kapalı oluşunun nedenleri de bir tek değildi. Bu kadar güzel bir işlemeyi sökmek ona günahmış gibi gelmişti. Bu yüzden o sandalyede yıllarca oturacak, başka bir masaldan hatırlayacağınız o üç acayip kızkardeş gibi iğnesini çalıştırıp duracaktı. Kimseye bir şey söylemeyecekti. Kocasına bile.</p>

  <p>Bu peçetelerin garip, sinsi bir kokusu vardı. Küf değil de, sandık kokusu gibi. Sanki kullanılmamaktan sinmişti bu koku üstlerine. Ama onun dışında, kusursuzdular. Her biri elli santim eninde ve boyundaydı. En iştahlı sofra tiryakisinin kucağını bile kaplayabilecek boydaydılar yani.</p>

  <p>Bu peçete teslimi işinin bir komik yanı da yok değildi. Dennis, Beson'un yanından ayrılmak istemiyor, bahşiş bekliyordu. Beson da onun orada oyalanmasına izin veriyor, çünkü eninde sonunda bu salak delikanlının aklını başına toplayacağını ve kendisine bahşiş vereceğini umuyordu. Sonunda, bu işten bahşiş çıkmayacağını ikisi aynı anda anladılar. Dennis kapıya doğru yöneldi, Beson da onun gidişine, kıçına bir tekme atarak yardımcı oldu. Orada bulunaniki yardımcı gardiyan katıla katıla gülmeye başladılar. Beson adamlarını biraz daha eğlendirebilmek amacıyla, bir avuç peçete kapıp onlarla kendi poposunu siliyormuş gibi yaptı. Ama bunu sırf numaradan yapmaya özen gösteriyordu. Ne de olsa... Peyna da bulaşmış durumdaydı bu işe bir yerlerden. İnsan adımını dikkatli atmalıydı.</p>

  <p>Ama belki de Peyna pek uzun süre bu işle uğraşmazdı artık. Beson arada sırada birahane ve meyhanelerde bir takım dedikodular duyar olmuştu. Flagg'ın gölgesinin başyargıcın üzerine düştüğü yolundaki dedikodular. Peyna çok dikkatli davranmazsa belki yakında mahkemeleri yargıç kürsüsünden değil, salonun daha merkezi bir yerinden seyretmeye başlayacaktı dedikodulara göre. Hatta belki de çok geçmeden şatonun parmaklıklı pencerelerinden birinin gerisine düşerdi.</p>

  <p><br /></p>

  <h2 id="u2ef4db40-b5ba-48d2-8a12-adff5627b255" style="text-align: center;">68</h2>

  <p>Thomas’ın krallığının on sekizinci gününde, Peter'in sabah kahvaltısı geldiğinde, tepside ilk peçete de gelmişti. Peçete öyle büyük, kahvaltı öyle azdı ki, yiyeceklerin üzeri hemen hemen tümüyle örtülmüş durumdaydı. Peter bu soğuk odaya kapatıldığından beri ilk kez gülümsedi. Yanaklarına, çenesine, uzamaya başlayan sakalının gölgesi vuruyordu. Bu soğuk odalarda geçireceği süre içinde iyice uzayacaktı sakalı. Çok çaresiz bir görünüm veriyordu bu sakal Peter'e... tâ ki gülümseyinceye kadar. O gülümseme, delikanlının yüzünü sanki sihirli bir güçle aydınlatıyor, onu sağlam ve sağlıklı gösteriyordu. Savaşta askerlerin taşıdığı, uğrunda savaştığı bir tuğ gibi.</p>

  <p>Peçeteyi bir ucundan tutup kaldırırken, "Ben Staad..." diye mırıldandı. Eli biraz titriyordu. "Sevgili Ben, biliyordum bunu yapacağını. Teşekkür ederim, dostum, teşekkür ederim."</p>

  <p>Peter'in ilk yaptığı, yanaklarından süzülmeye başlayan gözyaşlarını o peçeteyle silmek oldu.</p>

  <p>O sırada hücre kapısının gözetleme deliği açıldı. İki yardımcı gardiyanın kafaları, Flagg'ın papağanının iki kafası gibi belirdi. Yanak yanağa yapışmışlardı.</p>

  <p>Bir tanesi gülen bir sesle, "İnşallah bebek çenesini de kurulamayı unutmaz," dedi.</p>

  <p>"İnşallah gömleğine damlattığı yumurtayı silmeyi de unutmaz!" İkisi birden kahkahayı patlattılar. Peter onlara hiç bakmadığı gibi, yüzündeki gülümseme de solmadı.</p>

  <p>Gardiyanlar o gülümsemeyi görünce şakayı kestiler. Bu ifadede şakaya izin vermeyen bir şey vardı.</p>

  <p>Sonunda gözetleme deliğini kapatıp Peter'i rahat bıraktılar.</p>

  <p>O gün öğle yemeğinde de bir peçete geldi. Sonra akşam yemeğiyle de geldi.</p>

  <p>Peçeteler Peter'in bu göklere yükselmiş yapayalnız hücresine tam beş yıl boyunca geldi durdu.</p>

  <p><br /></p>

  <h2 id="ub42027c2-4ca9-4198-bc56-957d8e309447" style="text-align: center;">69</h2>

  <p>Bebekevi, Işık Getiren Thomas'ın krallığının otuzuncu gününde teslim edildi. O sırada artık minik kuşlar yol kenarlarındaki çalılıklar üzerinde uçmaya başlamıştı. Işık Getiren Thomas da, Çiftçi Vergi Artımını imzalayıp yasa haline getirmişti. O vergiye kısa zamanda, 'Thomas'ın Kara Vergisi' diye isim takılacaktı. Birahane ve meyhanelerde Kralın adı yavaş yavaş değişecek, herkes ondan Vergi Getiren Thomas diye söz etmeye başlayacaktı. Yeni vergi zammı yüzde sekiz gibi haklı bir düzeyde olmadığı gibi, yüzde on sekiz gibi dayanılır bir düzeyde de değildi. Yüzde seksendi artış. Thomas bile başlangıçta biraz kuşku duymuş, ama Flagg'ın onu inandırması zor olmamıştı.</p>

  <p>"Beyan ettikleri üzerine daha fazla vergi yükleyelim ki, sakladıklarının vergisinin de birazını alabilelim," demişti Flagg.</p>

  <p>Thomas'ın kafası, artık sarayı her an dolduran şaraptan biraz bulanıktı. Yüzüne akıllı bir ifade vermeye uğraşıp başını sallamakla yetinmişti.</p>

  <p>Peter epeyden beri, bebekevinin aradan geçen yıllar içinde kaybolmuş olacağından korkuyordu. Kaybolmasına da ramak kalmıştı gerçekten. Ben Staad, evi bulma işini Dennis'e havale etmişti. Birkaç gün boyunca verimsiz arama çabalan gösteren Dennis, sonunda sorunu babasına, böyle ciddi bir konuda güvenebileceği tek kişiye açmıştı. Brandon beş gün sonra bebekevini şatonun batı kanadında, dokuzuncu kattaki küçük depo odalarından birinde bulmuştu. Minik evin şen bahçesi, duvarları, eski bir toz örtüsünün altındaydı. Örtü yıllardan beri iyice gri bir renk almaya başlamıştı. İçindeki eşyaların hepsi... daha doğrusu çoğu yerli yerindeydi. Keskin parçaların çıkarılması için Brandon, Dennis ve bir de Peyna'nın görevlendirdiği asker tam üç gün boyunca çalışmış, çabalamışlardı. Sonunda bebekevini iki uşak getirip kuleye teslim etmişti. Üç yüz basamağı çıkarmak kolay olmamıştı tabii. Ev ağırdı. Onu bir tahtanın üzerine yerleştirmiş, iki ucundan tutarak taşımışlardı. Beson hemen onların ardından basamakları tırmanıyor, düşürürlerse onlara neler yapacağını sayıp döküyor, küfürler savuruyordu. İki delikanlının suratından nehirler gibi ter boşalıyordu ama ikisi de hiç cevap vermediler.</p>

  <p>Peter'in hücresinin kapısı açılıp bebekevi içeriye sokulurken Peter'in ağzından şaşkın bir soluk kurtuldu. Tek şaştığı, bebekevinin sonunda gelebilmesi değildi... üstelik evi taşıyan iki delikanlıdan biri Ben Staad'ın ta kendisiydi!</p>

  <p>"Çaktırma!" der gibi parıldadı Ben'in gözleri.</p>

  <p>Peter'in gözleri de, "Bana uzun uzun bakma," diye parıldadı.</p>

  <p>Peyna, Ben'e verdiği onca öğütten sonra, onun buraya kendisinin geldiğini görse pek şaşardı. Peyna yaşlıların verebileceği en bilgece öğütlerin bile, genç bir yüreğe söz geçiremeyeceğini unutmuştu. Hele de o yürek iyi, sadık ve sevgi doluysa. Ben Staad da tam öyle bir gençti.</p>

  <p>Bebekevini Needle'ın tepesine taşıyacak iki uşaktan biriyle yer değiştirmek hiç de zor olmamıştı. Dennis aracılık etmiş, bu işi bir gilder karşılığında çözümlemişti. O bir gilder, Ben'in hayattaki tüm servetini oluşturuyordu.</p>

  <p>Ben, Dennis'e, "Bundan babana söz etme," demişti.</p>

  <p>"Neden ama? Ben babama hemen her şeyi anlatırım... sen anlatmaz mısın?"</p>

  <p>"Eskiden ben de anlatırdım," demişti Ben. Aklından, babasının nasıl kendisine Peter'den söz etmeyi yasakladığını geçiriyordu. "Ama çocuklar büyüyünce, bu da zamanla değişiyor bence. Ne olursa olsun, sen babana bundan söz etme, Dennis. Belki o da Peyna'ya söyler... o zaman başım fena halde derde girebilir."</p>

  <p>"Pekâlâ," diye söz vermişti Dennis de. Bu sözünü gerçekten de tutmuştu. Çok sevdiği efendisinin önce cinayetle suçlanması, sonra da mahkûm edilmesi üzerine Dennis çok kırılmıştı. Son günlerde, yüreğindeki boşluğu Ben doldurmaya başlamış, ona iyi bir arkadaş olmuştu.</p>

  <p>Dennis'den istediği sözü koparınca Ben şakadan onun sırtına vurmuş, "Aferin," demişti. "Ben yalnızca onu bir dakikalığına görmek, yüreğimdeki özlemi gidermek istiyorum."</p>

  <p>"Senin en iyi arkadaşındı, değil mi?"</p>

  <p>"Hâlâ da en iyi arkadaşım."</p>

  <p>Dennis ona şaşkın gözlerle bakmıştı. "Öz babasını öldürmüş birine nasıl en iyi arkadaşım dersin?"</p>

  <p>"Çünkü inanmıyorum. Sen inanıyor musun?"</p>

  <p>Dennis o zaman gözyaşlarına gömülmüş, Ben'i çok şaşırtmıştı. "Benim de kalbim aynı şeyi fısıldıyor ama yine de..."</p>

  <p>"O halde kalbinin sesini dinle sen de." Ben, Dennis’i kucaklamıştı. "Hem kimse seni bebekler gibi ağlarken görmeden kurula şu gözlerini."</p>

  <p>Peter, "İçeriki odaya koyun," derken sesinin titremesinden kaygılanıyordu. Beson farketmedi. Uşaklara yavaş hareket ettikleri için, aptal oldukları için, belki de yaşıyor oldukları için küfretmekle o kadar meşguldü ki! İki uşak bebekevini yatak odasına taşıdılar, yere bıraktılar. İkinci uşağın yüzünde gerçekten budala bir ifade vardı. Tahtanın ucunu yere fazla çabuk ve fazla sert bırakmıştı. Evin içinden hafif bir kırılma sesi geldi. Peter yüzünü buruşturdu, Beson delikanlıya bir şamar aşketti... ama bunu gülümseyerek yaptı. Bu iki genç ellerinde bu evle kapıda belirdiğinden beri ilk defa keyfini getiren bir olayla karşılaşmıştı.</p>

  <p>Budala çocuk başını kaldırıp baktı, yanağındantokadın izini sildi. Yanağı şişmeye başlamıştı bile. Peter'e şaşkın, korku dolu bir ifadeyle, ağzı açık, bakıyordu. Ben bir an dizlerinin üzerinden kalkmadı. Bebekevinin kapısı önünde minik bir paspas vardı. Herhalde bugünlerde üzerinde 'Hoşgeldiniz' diye yazılı olanların ilk örneklerinden. Ben baş parmağını o paspasın üzerinden kaydırdı, gözlerini Peter'e dikti.</p>

  <p>"Haydi, defolun artık," diye bağırdı Beson. "ikiniz de defolun! Evinize dönün, sizin gibi miskin salakları doğuran analarınıza lanet edin!"</p>

  <p>İki genç, Peter'in yanından geçtiler. Aptal olanı, sanki prensten bir hastalık kapmaktan korkuyormuş gibi uzak uzak geçiyordu. Ben'in gözleri bir daha Peter'inkilerle karşılaştı, Peter eski dostunun gözlerindeki sevgiyi görünce titredi. Sonra iki delikanlı hücreden çıktı.</p>

  <p>Beson, "İşte istediğin geldi, küçük prensim," dedi. "Bundan sonra ne isteyeceksin bakalım! Fırfırlı bir entari mi? ipek bir külot mu?"</p>

  <p>Peter yavaşça dönüp Beson'a baktı. Beson bir an sonra gözlerini indirdi. Peter'in bakışında ürkütücü bir şey vardı. İster hanımevladı olsun, ister olmasın, Peter'in kendisini fena halde dövdüğünü bir kere daha hatırlamak zorunda kaldı baş gardiyan. iki gün boyunca kaburgaları ağrımış, bir hafta boyunca da başı dönmüştü o dayaktan sonra.</p>

  <p>"Eh, kendini ilgilendirir," diye mırıldandı. "Ama artık istediğin geldiğine göre, sana onu üzerine koymak için bir masa bulabilirim. Bir de sandalye. Oturup... (Yüzünü buruşturdu) oynayasın diye."</p>

  <p>"Bunlar kaça malolur bana?"</p>

  <p>"Üç güder yeter herhalde."</p>

  <p>"Param yok."</p>

  <p>"Ama nüfuzlu tanıdıkların var."</p>

  <p>"Artık yok," dedi Peter. "Bir iyiliği başka bir iyilikle değiştokuş ettim, bitti artık."</p>

  <p>"Yerde oturursun öyleyse... kıçın donar. Müstahak sana!" Beson odadan çıktı. Peter'in Needle'a kapatılmasından bu yana akıp gelen para ırmağı kurumuştu görünüşe göre, Beson'un günlerce keyfi kaçtı.</p>

  <p>Peter kapının tüm kilitlerinin kapanıp tüm sürgülerinin çekilmesini bekledi, sonra Ben'in parmağıyla işaret ettiği paspası tutup kaldırdı. Altında mektup pulundan büyük olmayan bir kağıt vardı. İki yüzü de yazılarla doluydu. Kelimelerin arasında hiç boşluk bırakılmamıştı. Minicik harflerle yazılmıştı mektup. Peter okuyabilmek için gözlerini kısmak zorunda kalıyordu. Herhalde Ben bunu büyüteç kullanarak yazmıştı.</p>

  <p>Peter... bunu okuduktan sonra yok et. Senin yaptığına inanmıyorum. Başkaları da aynı kanıdadır, eminim. Hâlâ dostunum. Seni her zamanki gibi seviyorum. Dennis de inanmıyor. Bir yardımım olabilirse bana Peyna kanalıyla haber yolla. Yüreğini sağlam tut.</p>

  <p>Bu satırları okurken Peter'in gözlerine sıcak şükran yaşları doldu. Bence gerçek dostluk bize hep bu sıcak şükran duygusunu verir, çünkü dünya gözümüze kupkuru bir çöl gibi gözükürken üzerinde yine de böyle çiçekler açmasına şaşarız. "Sevgili Ben!" diye tekrar tekrar fısıldadı Peter. Heyecanından söyleyecek başka bir şey gelmiyordu aklına. "Sevgili Ben! Sevgili Ben!"</p>

  <p>İlk defa olarak, o çılgın planının belki de biraz başarı şansı olabileceğini düşündü.</p>

  <p>Daha sonra, mektubu hatırladı. Ben onu yazmakla kendi hayatını tehlikeye atmıştı. Soylu bir kandan geliyordu Ben... ama hanedan sayılmazdı. Yani cellat baltasına karşı bağışık değildi. Beson'la çakalları bu notun kokusunu alsalar, evi getiren gençlerden birinin yazmış olduğunu anlarlardı. Bir tanesi okuyup yazamayacak kadar salak göründüğüne göre, ötekini aramaya başlarlardı. Ben'in kelleyi kaybetmesi hiç de zor olmazdı.</p>

  <p>Peter'e göre bu notu yok etmenin bir tek güvenli yolu vardı. Hiç kararsızlık göstermedi. Minik kağıdı iki parmağı arasında buruşturup ezdi, sonra ağzına atıp yedi, yuttu.</p>

  <p><br /></p>

  <h2 id="ud5e4b975-25b7-4294-b903-1435727c5d9c" style="text-align: center;">70</h2>

  <p>Şu ana kadar herhalde Peter'in kurtulma planının ne olduğunu tahmin etmişsinizdir, çünkü sizin bildikleriniz, Peyna'nın bildiklerinden çok fazla. Ama ne olur ne olmaz diye, size o planı artık açıklayalım. Peter peçetelerin keten ipliklerinden bir ip örmek niyetindeydi. Sonra bu ipe tutunarak kulenin penceresinden aşağıya inecek, kurtulacaktı. Belki içinizden bazıları buna katıla katıla güler. Yüz metre yüksekliğinde bir kuleden kaçmak için peçete iplikleri, ha? dersiniz. Ya sen delisin, hikayeci, ya da Peter deliydi!</p>

  <p>Ama ilgisi yok. Peter, Needle'ın ne kadar yüksek olduğunu bal gibi biliyordu. Her peçeteden kaç iplik çekebileceği konusunda da fazla aç gözlü davranmamalıydı. Fazla iplik çekerse, birileri farkına varır, meraka kapılabilirdi. Farkına varanın başgardiyan olması şart değildi. Belki peçeteleri yıkayan kadın görürdü ipliklerin çekilmiş olduğunu. Bir arkadaşına söylerdi... o da başka arkadaşına fısıldardı... çok geçmeden yayılırdı hikâye. Hem zaten Peter'i kaygılandıran aslında Beson değildi. Beson her şeye rağmen budalanın biriydi.</p>

  <p>Ama Flagg budala değildi.</p>

  <p>Flagg, Peter'in babasını öldürmüştü.</p>

  <p>Flagg her şeyi duyan biriydi.</p>

  <p>Peter'in bu peçetelerdeki o garip sandık kokusunu hiç merak etmemesi yazık olmuştu doğrusu. Armaları söken kadının, işi bitince gitmediğini, hâlâ arma sökmeyi sürdürdüğünü bilmiyordu. Aklına da gelmemişti böyle bir konu. Ama tabii Peter’in kafası başka düşüncelerle meşguldü. Peçetelerin epey eski olduğunu görüyordu. Bu iyiydi. Bu sayede, başlangıçta düşünmediği kadar fazla iplik çekebiliyordu her birinden. Oysa daha çoğunu da çekebilirdi. Bunu çok sonra anlayacaktı.</p>

  <p>Ne dediğinizi duyar gibi oluyorum. Peçete ipliklerinden, Needle 'm en tepesindeki hücreden avluya kadar inecek bir ip yapmak, ha? Hem de seksen beş kilo ağırlık taşıyacak kadar sağlam bir ip yapmak, öyle mi? Şaka ediyorsun herhalde!</p>

  <p>Böyle diyenleriniz besbelli bebekevini unutuyor. Bebekevini ve içindeki dokuma tezgâhını. O tezgâh öyle minikti ki, ufacık mekiğine o peçete iplikleri tam uygun gelirdi. Bebekevinin her şeyinin ufacık olduğu halde çok güzel çalıştığını, işlediğini de unutuyorsunuz. Keskin şeyler çıkarılmıştı tabii. Bu arada tezgâhın bıçağı da çıkarılmıştı. Ama onun dışında, işler durumdaydı tezgâh.</p>

  <p>Flagg'ın yıllar Önce kuşku duyduğu, istemediği bebekevi, şimdi Peter'in tek gerçek kurtulma umudu olmuştu.</p>

  <p><br /></p>

  <h2 id="u0ea60a0e-41ae-48b1-a191-abcae2900336" style="text-align: center;">71</h2>

  <p>Size Peter'in o sipsivri Needle kulesinin tepesinde beş yılını nasıl geçirdiğini anlatabilmem için şimdikinden çok daha iyi bir hikayeci olmam gerek. Genç prens yemek yiyor, uyuyor, pencereden kentin batı kesimlerini seyrediyor, sabah, öğle ve akşamlan jimnastik yapıyor, özgürlük rüyaları görüyordu. Hücresi yaz geldiğinde kavrulan, kışın ise donan bir yerdi.</p>

  <p>İkinci kış, çok kötü bir gribe yakalandı, neredeyse ölüyordu.</p>

  <p>İnce battaniyenin altında, ateşler içinde, öksürerek yatıyordu. Ateşin etkisiyle sayıklayacağından, doğuya bakan odadaki iki yer karosunun altına sakladığı ipi açığa vuracağından korkuyordu önceleri. Ama ateş artınca, bebekevinin tezgâhında dokuduğu ip önemini kaybetmeye başladı. Peter artık ölmekten korkuyordu.</p>

  <p>Beson'la yardımcı gardiyanlar iyice emindiler onun öleceğinden. Hatta ne zaman öleceği üzerine bahse tutuşmaya başlamışlardı. Ateşin ilk yükselmesinden bir hafta kadar sonra bir gece, rüzgar dışarda uğuldar, odanın ısısı eksi bilmemkaç dereceye düşerken, Peter rüyasında Roland'ı gördü, onun kendisini alıp "Uzak Çayırlar'a götürmeye geldiğini sandı.</p>

  <p>"Hazırım, baba!" diye seslendi. Bunu yüksek sesle söylediğinin farkında değildi. "Gitmeye hazırım ben!"</p>

  <p>Babası rüyasında ona, henüz ölmeyeceksin, diye karşılık verdi. Yapılacak çok işin var, Peter.</p>

  <p>"Baba!" diye bağırdı Peter. Sesi çok yüksek çıkmıştı. Bir alt katta gardiyanlarla Beson kıkırdaştılar. Peter'in herhalde ölen Kralın hortlağını görmekte olduğunu düşündüler. Besbelli oğlunu cehenneme götürmeye gelmişti Kral Roland. O gece aralarında bahse tutuşmadılar. Hatta içlerinden bir tanesi ertesi gün tapınağa gitti, dinsel inançlarına yeni baştan sımsıkı sarıldı. Nitekim sonradan papaz oldu o adam. Adı Curran'dı. Onu size belki bir başka hikâyede anlatırım.</p>

  <p>Peter gerçekten de hayalet görüyordu bir bakıma. Ama hayaleti odanın içinde mi, yoksa kendi ateşli beyninde mi gördüğünü pek bilemeyeceğim.</p>

  <p>Sesi bir mırıltı düzeyine indi. Gardiyanlar bundan sonrasını duyamadılar.</p>

  <p>"Burası çok soğuk... oysa ben yanıyorum."</p>

  <p>Sevgili yavrum, dedi babası. Başından zorlu sınavlar geçti, daha da geçecek sanırım. Ama Dennis bilecek.</p>

  <p>"Neyi bilecek?" diye sordu Peter. Yanakları alev alev yanarken alnı mum gibi solgundu.</p>

  <p>Babası, Dennis uyurgezerin nereye gittiğini bilecek, dedi, ondan sonra da kayboldu.</p>

  <p>Peter kendinden geçti, baygınlığı az sonra derin bir uykuya dönüştü. O uyku sırasında ateşi düştü. Son bir yıldır günde altmış şnav ve yüz mekik hareketi yapmaya alışmış delikanlı, eresi sabah yatağından kalkamayacak kadar bitkin durumda uyandı... ama zihni berraktı en azından.</p>

  <p>Beson'Ia yardımcı gardiyanlar hayal kırıklığına uğramışlardı., Yine de, o geceden sonra Peter'e davranışlarında bir tür dehşet vardı. Onun yanına fazla sokulmamaya özen gösteriyorlardı.</p>

  <p>Tabii böyle olması da Peter'in işini büyük ölçüde kolaylaştırıyordu.</p>

  <p>Bunları anlatmak kolay elbette. Ama keşke hayaletin gerçekten gelip gelmediğini söyleyebilseydim. Ne var ki, bu öykünün nice başka noktalarında olduğu gibi, o konuda da karar vermek kendinize kalacak herhalde.</p>

  <p>Ya Peter'in o minik tezgâhla bıkıp usanmadan çalışmasını nasıl anlatayım size? Onu anlatmak gücümün dışında. Burnundan, ağzından dumanlar çıkara çıkara, o soğukta, bir yandan yüzünden terler boşalarak, her an yakalanma korkusu altında çalışıp duruyordu. Yapayalnızdı hep. Upuzun düşünceleriyle, zayıf umutlarıyla başbaşaydı. Size ancak belli bazı şeyleri anlatabilirim... anlatacağım da. Ama böyle yavaş yavaş geçen saatleri, günleri anlatmak benim için imkansız. Herkes için de imkansızdır herhalde. Yalnızca bugün artık nesli tükenmiş olan büyük hikayeciler anlatabilir böyle bir şeyi. Belki de Peter'in odasında zamanın nasıl geçtiğinin tek gerçek göstergesi sakalıydı. Bu hücreye kapatıldığında, yalnızca yanaklarının ve burnunun altında bir gölge vardı. Yeni yetme sakalı. Oysa1825gün sonra, çocuk uzun ve gür bir sakala sahip olmuştu. Sakalı göğsünün ortalarına kadar iniyordu. İçinde bazı kırçıl teller bile vardı. Yalnızca Beson'un tırnağının yırttığı o yara izinde çıkmamıştı sakalı.</p>

  <p>Peter ilk yıl boyunca her peçeteden ancak beş iplik çekmeye cesaret edebildi. Yani günde toplam on beş iplik. Bunları şiltesinin altında saklıyor, her haftanın sonunda yüz beş iplik sahibi oluyordu. Her ipliğin boyu bizim ölçülerimize göre elli santim kadardı.</p>

  <p>İki yüz beş ipliği, bebekevinin gelişinden bir hafta sonra dokumaya başladı. Tezgâhı dikkatle çalıştırıyordu. Bu iş beş yaşındaykenki kadar kolay değildi artık. Parmaklan uzamış, kalınlaşmıştı. Tezgâh ise ufacıktı. Üstelik Peter çok heyecanlıydı. Gardiyanlardan biri onu iş başında yakalarsa, onlara peçetelerden kopan iplikleri eğlenmek için dokuduğu söyleyecekti... inanırlarsa. Ve tabii tezgâh çalışırsa. Dokuduğu ilk ince teli gözüyle görmeden inanamamıştı. İşte, tezgâhın ucundan kusursuz dokunmuş ipin ucu çıkmaya başlamıştı artık. Peter bunu görünce heyecanı biraz yatıştı, daha hızlı dokumaya başladı. İpliği tezgâha veriyor, bolluğunu ayarlamaya çalışıyor, pedala baş parmağıyla basıyordu. Tezgâh başlangıçta gıcırdayarak çalışmaktaydı ama, çok geçmeden yağı ısındı, Peter'in çocukluğundan hatırladığı gibi işlek hale geldi.</p>

  <p>Ama dokunan kablo insanı korkutacak kadar inceydi. Çapı bir santime bile varmıyordu. Peter bitim yerlerine birer düğüm atıp iki ucuna asıldı, deneme olsun diye çekti. Kordon kopmadı. Çocuğun cesareti biraz artar gibi oldu. Göründüğünden daha sağlamdı galiba. Sağlam da olmalı, diye geçirdi içinden. Saray peçetesiydi bunlar. Ülkenin en iyi pamuk ipliğinden dokunmuştu. Sık bükümlü iplikten. Daha fazla asıldı, incecik pamuk kordona kaç kilo ağırlık bindirebileceğini tahmin etmeye çalıştı.</p>

  <p>Gücünü biraz daha artırdı, kordon hâlâ kopmadı. Yüreğine dolan umudun daha da yükseldiğini hisseli. Aklına Yosef gelmişti.</p>

  <p>Ona o "kırılma noktası" denilen korkunç ve esrarengiz şeyden ilk önce baş seyis Yosef söz etmişti. Yazın ortasıydı. Koca Andua öküzlerinin yeni çarşı inşaatına koca koca taş blokları nasıl çektiğini izliyorlardı. Her öküzün boynuna bir köylü çıkıp oturmuş, hayvanı küfürlerle sürüyordu. Peter o sıra on bir yaşında ancak vardı. Bunu seyretmeyi sirkten bile ilginç bulmuştu. Yosef ona, her öküzün sağlam kayış koşumlarla donanmış olduğunu göstermişti. Taş bloklar, bu kayışlara hayvanın başının iki yanından zircirlerle bağlanmış durumdaydı. Taşları kesenlerin, her taşın ağırlığına dikkat etmesi gerektiğini anlatıyordu Yosef.</p>

  <p>"Çünkü taşlar fazla ağır olursa, öküzler çekmeye çalışırken yaralanabilir de ondan, değil mi?" diye sormuştu Peter. Acıyordu öküzlere.</p>

  <p>"Hayır," demişti Yosef. Mısır yaprağından sarılmış bir sigara ilmekteydi. Alevi neredeyse burnunu yakacaktı, o kadar kısalmıştı sigara. Genç prensin arkadaşlığından pek hoşlanıyordu. "Hayır, öküzler o kadar budala değildir. İri oldukları, evcil, uysal ve yardımsever oldukları için, insanlar onlara budalalık yakıştırmıştır, o kadar. Bence bu, öküzlerin niteliğinden çok insanların niteliğini gösterir. Ama boş ver onu şimdi, biz konuya dönelim. Eğer öküz o taş bloğu çekebiliyorsa çeker. Çekemiyorsa, iki kere dener, sonra başını eğip durur. Efendisi onu ne kadar döverse dövsün, hiç yerinden kıpırdamaz. Öküzler aptal görünür ama, değillerdir. Hem de hiç."</p>

  <p>“Öyleyse taşçılar neden taşların ağırlığını hesaplamak zorunda? Madem ki öküz neyi çekip neyi çekemeyeceğini biliyor?"</p>

  <p>"Mesele taşta değil, zincirde." Yosef eliyle ev kadar taşlardan birini gösterdi. Öküzün başı eğikti. Gözlen sabırlı bir ifadeyle karşılara dikilmişti. Üzerine binmiş olan adam onu elindeki değnekle hafif dürterek güdüyordu. Zincirlerin öbür ucunda taş pek ağır hareket etmekte, yerde derin bir iz bırakmaktaydı. İçine çocuk düşse zor çıkacağı kadar derin bir iz. "Öküz taşı çekebiliyorsa çeker. Ama öküzler zincirleri tanımazlar. Kırılma geriliminin ne olduğunu da bilmezler."</p>

  <p>"Nedir o?"</p>

  <p>"Bir şeye belli bir ağırlıktan fazlasını yüklersen kopar," dedi Yosef. "O zincirler koparsa, çevreye fena halde dağılır. Şu öküz zinciri koparırsa, herhalde oralarda olup olaya tanık olmak istemezsin. Parçaları her yana uçar, öküze binen köylüyü de parçalar, hayvanın kendi bacaklarını da."</p>

  <p>Yosef uydurma sigarasından bir soluk daha çekti, öteye fırlattı. Peter'e zekice, dostça baktı.</p>

  <p>"Kırılma noktası," dedi. "Prenslerin bilmesi iyi olur bunu, Peter. Belli bir ağırlık yüklersen zincirler kırılır... insanlar da kırılır. Bunu hep aklında tut."</p>

  <p>Peter elindeki kabloya asılırken bunu hatırlıyordu. Kendisi ne kadar bir ağırlıkla yükleniyordu şu anda acaba? Beş okka mı? En azından. Ya on? Belki. Ama olmaya bilirdi de. Sekiz diyelim, diye karar verdi aklında. Yo, yedi. İnsan hata yapacaksa kötümser bir hata yapmalıydı bari.'Yanlış hesaplamışsa. Needle meydanının yer taşlan çok sertti.</p>

  <p>Daha da kuvvetle çekti. Kollarının kasları düğüm düğüm olmaya başlamıştı. Sonunda kablo koptuğunda, Peter otuz okkalık bir kuvvet yüklemekte olduğunu tahmin etti.</p>

  <p>Kendini pek de mutsuz hissetmiyordu.</p>

  <p>Gecenin geç saatinde, kopuk kordon parçalarını pencereden dışarı attı. Meydanı her gün süpüren adamlar ertesi sabah diğer çöplerle birlikte onu da atarlardı.</p>

  <p>Peter'in annesi, oğlunun bebekevine ve içindeki minik eşyalara ne kadar ilgi duygunu anlayınca, ona tezâhta kordon dokumayı, o kordonlardan minik halılar yapmayı öğretmişti. İnsan bir şeyi uzun süre yapmayınca gerçi nasıl yapıldığını unutuyordu ama Peter'in de vakti boldu. Birkaç denemeden sonra, bükme ve örme yöntemlerini yeniden hatırladı.</p>

  <p>Annesi 'örme' demişti o işleme. Bu yüzden Peter de onu örme diye biliyordu. Ama aslında iki kablonun elle birbiri çevresinde çevrilerek dokunmasından başka bir şey değildi. Kıvırma yani. Halılar da öyle yapılırdı. İki kablo aynı boya getirilir, birbirinden ayrı tutulur, üçüncüsü bunların ortasına, biraz daha aşağıdan hizalanarak yerleştirilir, alt kısmı da biraz taşardı. Uç uca eklemeler hep bu yolla yapılırdı. Düğüm uçları incecik görünürdü hep.</p>

  <p>Peter'in bu tekniği denemek için yeterli iplik biriktirmesi üç hafta sürdü, dördüncü haftanın çoğunu da, örme yöntemini hatırlamaya çalışmakla geçirdi. Ama işi bir kere deneyince ilk defa olarak içinde gerçek umudu hissetti. Kordon inceydi. İnsanın kendi ağırlığını ona emanet etmesi çılgınlık gibi görünüyordu. Ama aslında göze göründüğünden çok daha sağlamdı. Peter gerçi kordonu koparabiliyordu ama, koparabilmek için ucunu ellerine sarmak, kollarının göğsünün tüm kasları dışarıya fırlarcasına asılmak zorunda kalıyordu.</p>

  <p>Yatak odasının tavanında birkaç sağlam meşe kiriş vardı. Umutlan ömürlü olursa, ipi bunlardan geçirerek denemeliydi. İp biraz uzayınca tabii. Koparsa, yeni baştan başlamak zorunda kalacak demekti. Ama bunları düşünmenin yararı yoktu. Olmadığını Peter de biliyordu. Kendini işine vermek en iyisiydi. O da Öyle yaptı.</p>

  <p>Çektiği her iplik elli santim uzunluğundaydı. Peter dokur ve örerken yaklaşık beş santim kısalma oluyordu. Yüz beşer liflik üç kordon dokuyup örerek bir metrelik bir ip yapması tam üç ay sürdü. Bir gece, gardiyanların hepsinin sarhoş olduğundan ve alt katta iskambil oynamaya daldıklarından iyice emin olunca, ipini tavandaki kirişlerden birine bağladı, ilmik attı, ucuna asılıp sallandı.</p>

  <p>Dudakları incecik beyaz bir çizgi gibi gerilmişti. İpin her an kopmasını, kendisinin yere düşmesini bekliyordu. Acınacak kadar ince görünüyordu ip. Ama kopmadı.</p>

  <p>Kopmadı!</p>

  <p>Peter inanmaya cesaret bile edemiyordu. Gözle görülemeyecek kadar ince bir ipin ucunda sallanıp durmaktaydı. Bir dakika asılı kaldı ipe. Sonra yatağının kenarına bastı, ipin düğümünü çözdü. Elleri titriyordu çözerken. Gözleri yaşlarla buğulandığından, kolay da çözemedi. Ben'in minik mektubunu okuduğundan bu yana yüreği bu kadar dolmamıştı.</p>

  <p id="top_2"><br /></p>

  <h2 id="ue2639eda-9d7e-40af-9bc4-9031ba523e33" style="text-align: center;">72</h2>

  <p>İpi şiltesinin altına saklıyordu ama uzun süre orada saklayamayacağının da farkındaydı. Needle'ın yüksekliği yüz metreden fazlaydı. Tepesinde koni biçiminde bir damı vardı. Peter'in penceresinin yere yüksekliği yaklaşık yüz metreydi. Altta da meydanın kaldırım taşları yatıyordu. Kendi boyu bir seksen vardı. İpin ucu yerden altı metre yüksekte kalsa, atlamaya cesaret edebileceğini sanıyordu. Ama ne olursa olsun, en az doksan metre boyunda ip dokumalıydı daha.</p>

  <p>Yatak odasının doğu duvarına yakın yerde, yer taşlarından birinin gevşek olduğunu keşfetti, onu dikkatle söktü. Altında bir boşluk bulunca sevindi. İçerisini doğru dürüst göremiyordu. Elini uzattı, karanlıkta yokladı. Bütün vücudu gerilmişti. Bir şeyin eline tırmanacağını, ya da elini ısıracağını bekler gibiydi.</p>

  <p>Öyle bir şey olmadı. Tam elini çekeceği sırada, parmaklarından biri sert, soğuk bir cisme değer gibi oldu. Maden gibi.</p>

  <p>Peter onu tutup çıkardı. Avucunda iyi cins zincire takılı kalp biçiminde bir madalyon vardı. Zincir de, madalyon da altındı galiba. Ağırlığına bakılırsa, sahte altın falan değildi. Biraz yoklayınca ince kilidi buldu, itti, madalyon açıldı. İçinde iki resim vardı. Her yanda birer tane. Sasha'nın bebekevindeki tablolar kadar özenle yapılmış resimlerdi. Daha bile özenli belki. Peter o yüzlere çocuksu, dürüst bir merakla baktı. Erkek çok yakışıklı, kadın da çok güzeldi. Erkeğin dudaklarında belli belirsiz bir gülümseme, gözlerinde *vız gelir' diyen bir ifade vardı. Kadının gözleri kara ve ciddi bakışlıydı. Peter'in duyduğu dehşetin birazı, bu madalyonun çok eski olduğunu anlamasından kaynaklanıyordu. Kıyafetlerine bakılırsa, yüzlerce yıl önce yaşamıştı bun insanlar. Ama daha önemlisi, o iki yüz Peter'e biraz tamdık gelmekteydi. Esrarengiz bir biçimde tamdık. Daha önce görmüştü onları Peter.</p>

  <p>Madalyonu kapayıp ters çevirdi, tersine baktı. Oraya harfler işlenmişti. Ama fazla süslü, kıvrımlı bir yazıyla işlendiklerinden, okuması güçtü.</p>

  <p>Bir içgüdüyle kovuğa elini tekrar daldırdı. Bu sefer eli bir kâğıda değdi. Tek tabaka kâğıt çok eski olduğundan gevrekleşmişti. Ama üzerindeki yazı okunaklı, imza da tanınabilecek bir imzaydı. Leven Valera'nın imzasıydı bu. Güney Baronluğunun ünü korku salan Kara Dükü. Günün birinde Kral olabilirdi Valera. Oysa ömrünün yirmi beş yılını, karısını öldürmek suçundan kapatıldığı Needle hücresinde geçirmişti. Madalyondaki resimlerin tanıdık gelmesi boşuna değildi! Valera'ydı bu adam. Kadın da öldürülen karısıydı. Eleanor'du adı. Hâlâ onun için bestelenmiş şarkılar, baladlar söylenir dururdu ülkede.</p>

  <p>Valera'nın mektubu yazmak için kullandığı mürekkep garip, pas rengi bir siyahtı. Mektubun ilk satırı Peter'in yüreğini dondurdu. Zaten her satırı yürek dondurucuydu. Bunun tek nedeni Valera'yla Peter'in durumları arasındaki o benzerlik değildi. Raslantı olamayacak kadar büyük bir benzerlik olmasına rağmen hem de!</p>

  <p>Bu notu bulana...</p>

  <p>Mürekkebim kanımdır. Sol koluma açtığım bir yaradan alıyorum kanı. Kalemim, uzun zamandan beri yatak odamın taşlarına sürterek sivrilttiğim bir değnektir. Gökyüzündeki bu odada yaklaşık çeyrek yüzyıl geçirdim. Buraya genç bir erkek olarak geldim, oysa şimdi yaşlıyım. Öksürükler ve ateş ikide bir gelip gidiyor. Bu seferkinden kurtulamayacağımı sanıyorum.</p>

  <p>Karımı ben öldürmedim. Tüm kanıtlar bunun tersini gösteriyor olsa bile, ben öldürmedim karımı. Onu seviyordum. Hâlâ da seviyorum. Güzel yüzü benim zayıf belleğimde giderek bulanıklaşmaya başlasa bile.</p>

  <p>Eleanor'u öldürenin Kralın sihirbazı olduğunu sanıyorum. Kanıtlan da, beni saf dışı bırakacak biçimde derleyen o oldu. Çünkü ben onun yolunda bir engeldim. Görünüşe göre planları sonuç verdi, kendisi çok nüfuzlu oldu. Ama bence Tanrılar yine de sonunda kötülüğü cezalandırır. O sihirbazın da günü gelecektir. İçimdeki duygular onun sonunu getirenin, bu Ölüm Odasına gelen, bu mektubu bulan kişi olacağını söylüyor.</p>

  <p>Eğer bu doğru çıkarsa, sana sesleniyorum, ey kanımla yazdığım mektubu bulan kişi... Öcümü al, öcümü al... öcümü al! İstersen beni ve ziyan olan yıllarımı unutabilirsin, ama Eleanor'u asla unutma! Yatağında öldürülen güzel karımı unutma! Onun şarabına zehir katan ben değildim. İşte katilin adını buraya kanımla yazıyorum. Flagg! Oydu! Flagg! Flagg! Flagg!</p>

  <p>Bu madalyonu al, dünyayı o ahlâksızdan temizlemeden önce göster kendisine. Göster ki, mahvında benim de payım olduğunu bilsin. Hak etmediğim katil mezarımdan ellerimin ona kadar uzandığını anlasın.</p>

  <p>Leven Valera</p>

  <p>Belki Peter'in kanını donduran nedenleri şimdi daha iyi anlıyorsunuzdur. Size Flagg orta yaşlı görünmesine rağmen aslında çok çok yaşlı biri olduğunu hatırlatırsam, belki daha da iyi anlamanıza yardımcı olurum.</p>

  <p>Peter daha önce de Leven Valera'ya yüklenen suçla ilgili bir şeyler okumuştu. Ama tarih kitaplarından okumuştu yalnızca. Eski tarihlere ilişkin kitaplardan. Elindeki bu gevrekleşmiş kağıt parçası ise, önce Kralın sihirbazından söz ediyor, sonra Flagg'in adını söylüyordu. Adını! Kanla haykırıyordu o adı!</p>

  <p>Valera'nın bu suçu sözde işlemesi, İkinci Allan'ın krallık dönemine rastlamaktaydı.</p>

  <p>... İkinci Allan, Delain'i dört yüz elli yıl önce yönetmişti.</p>

  <p>"Ah ulu Tanrım!" diye fısıldadı Peter. Sendeleyerek yatağına doğru geriledi, oturdu. Tam dizleri bükülüp yere yığılacağı anda başardı oturmayı. "Hepsini daha önce de yapmış! Daha önce de yapmış ve aynı biçimde yapmış.. Ama Dört yüz yıl önce yapmış!"</p>

  <p>Peter'in yüzü ölü gibi bembeyazdı. Saçları dimdik olmuştu. Kralın sihirbazı Flagg'in aslında bir canavar olduğunu ilk defa anlıyordu. Yine Delain'de ve yine başıboştu canavar. Yeni bir Krala hizmet ediyordu. Kendi küçük kardeşine. Kafası karmakarışık, kolayca istenen yöne sürüklenebilecek olan Thomas'a.</p>

  <p><br /></p>

  <h2 id="u17435287-fa42-4be9-8244-33286d56391a" style="text-align: center;">73</h2>

  <p>Peter önce birtakım atak hayallere kapıldı. Beson'a tekrar rüşvet teklif etmeyi, bu madalyonla kağıdı Anders Peyna'ya yollamayı falan düşündü. O ilk sevinç ve heyecanın içinde, bu mektubun, suçlayıcı parmağı Flagg'a çevireceğine, kendisinin temize çıkmasına yeteceğine inanıyordu. Ama biraz düşününce, böyle şeylere masal kitaplarında pek sık rastlanmasına karşın, gerçek hayatta pek rastlanmadığına karar verdi. Peyna gülerdi. Peter"i sahtekârlıkla suçlardı. Ciddiye alsa bile... bu sefer hem başyargıcın, hem de tutuklu prensin sonu gelirdi bu yüzden. Peter'in kulağı keskindi. Beson'la yardımcıları birahane ve meyhane dedikodularını birbirine anlatırken dinlerdi. Çiftçiler Vergisinin arttırılması olayını duymuştu. Adamların gülerek Thomas'ın adını Işık Getiren yerine, Vergi Getiren olarak değiştirdiklerini de duymuştu. Hatta bazıları Peter'in kardeşinden Sisli Tom diye söz eder olmuşlardı. Sık sık sarhoş olduğu anlaşılıyordu küçük Kralın. Cellatın baltası da o tahta çıktığından beri pek bir düzenli işlemeye başlamıştı. Saat sarkacı gibi inip inip kalkıyordu. Ama bu saat sürekli olarak, "îhanetrüşvet, ihanetrüşvet" diye tıkırdamaktaydı. Kelimeler bu kadar korkunç olmasa, tekdüze sayılacak bir tempoları olurdu.</p>

  <p>Peter artık Flagg'ın amacının ne olduğunu da tahmin etmeye başlamıştı. Delain'in düzenli yönetimini, krallığını yıkmak, yok etmek istiyordu bu adam. Madalyonla mektubu göstermek, ya herkesin kendisine gülmesine yol açar, ya da Peyna'yı harekete geçirirdi. Harekete geçtiği anda da, hem Peyna, hem Peter ölürlerdi kesinlikle.</p>

  <p>Sonunda Peter madalyonu da, mektubu da, bulduğu yere kaldırdı. Kendi bir metrelik ipini de onların yanına koydu. Bu akşamki başarılarını azımsıyor değildi. İp kopmamıştı bir kere. Madalyonla mektubu bulması en azından bir şeyi kanıtlamıştı... bu kovuk kolay kolay bulunabilecek bir yer olmasa gerekti. Dört yüz yıldır bulunamadığına göre!</p>

  <p>Ama düşüneceği çok şey vardı. O gece uzun süre yatağında uyanık yattı.</p>

  <p>Uyuduğunda, Leven Valera'nın o kuru, taş gibi sesinin kulağına "Öç al! Öç al! Öç al!" diye fısıldadığını duyar gibi oldu.</p>

  <p><br /></p>

  <h2 id="ue0e45ceb-3825-4de5-9117-802ae9883de9" style="text-align: center;">74</h2>

  <p>Zaman, evet, zaman. Peter, Needle'ın tepesindeki hücresinde çok uzun zaman geçirdi. Sakalı uzadı, bir tek, yanağındaki o şimşek biçimli yara izi çıplak kaldı. O sakal uzarken Peter da hücresinin penceresinden pek çok değişiklikler seyretti. Zamanla daha da beterlerini seyredecekti. Cellatın sarkacı yavaşlamamıştı. Tersine, daha bile hızlanmıştı: ihanetrüşvet, ihanetrüşvet, diye aynı şarkıyı söyleyip duruyordu hâlâ. Bazen bir tek günde yarım düzine kafa kesiliyordu.</p>

  <p>Peter'in mahkûm hayatının üçüncü yılında, bir seferde otuz mekik hareketi yapacak kadar güçlendiği sıralarda, Peyna başyargıçlık görevinden istifa etti. Birahanelerde, meyhanelerde bir hafta boyunca yalnızca bundan söz edildi, Peter'in gardiyanları da aralarında hep bunu konuştular. Gardiyanlar Flagg'ın yaşlı adamı daha yargıç sandalyesi soğumadan yakalatıp hapse atacağı kanısındaydılar. Peyna'nın damarında su mu varmış, kan mı varmış, o zaman anlaşılacak diye gülüyorlardı. Ama Peyna tutuklanmadı, serbest kaldı. Zamanla dedikodular da tavsadı. Peter çok seviniyordu Peyna'nın tutuklanmadığına. Ona hiç gücenmiş değildi. Gerçi Peyna, Peter'in babasını öldürdüğüne pek kolayca inanmıştı ama, genç prens bunların hep Flagg'ın çabaları sonucu böyle olduğunun farkındaydı.</p>

  <p>Peter'in tutukluluğunun üçüncü yılı, yaşlı uşak Brandon'un da Öldüğü yıl oldu. Basit, ama gururlu biçimde ölmüştü adam. Göğsündeki korkunç ağrılara rağmen günlük işini bitirmiş, bin zorlukla, ağır ağır evine kadar yürümüştü. Oturma odasında bir sandalyeye oturup korkunç ağrının geçmesini beklemişti. Ama ağrı geçmeyip daha da artınca karısını ve oğlunu yanına çağırmış, ikisini de öpmüş, onlardan bir kadeh cin istemişti. Getirdiler. Yaşlı adam içti, karısını tekrar öptü, sonra karışma odadan çıkmasını söyledi.</p>

  <p>"Artık efendine çok iyi hizmet etmen gerek, Dermiş," dedi oğluna. "Koskoca bir erkek sayılırsın. İşin de yetişkin erkek işi."</p>

  <p>Dennis, "Krala iyi hizmet edeceğim, baba," dedi. Oysa babasının sorumluluğunu tümüyle üstlenmek onu bir hayli korkutuyordu. İyi bir insan olduğunu yansıtan çirkin suratında gözyaşı izleri pırıl pırıldı. Son üç yıldan beri Thomas'ın hizmetindeydiler baba oğul. Dennis'e düşen görevler yine Peter'in zamanında yaptığı işlerdi. Ama nedense tam da aynı olamıyordu. Benzemiyordu bile hatta.</p>

  <p>"Thomas'a evet," dedi Brandon. Sonra fısıldadı. "Ama eğer gün gelir de, ilk efendine bir hizmet etmen gerekirse, bir an bile duraklama Dennis. Ben hiçbir zaman..."</p>

  <p>Brandon birden göğsünün sol tarafına sarıldı, gerginleşti, sonra da öldü. Tam ölmek istediği yerde ölmüştü. Evinde, kendi koltuğunda, kendi şöminesinin başında.</p>

  <p>Peter'in tutukluluğunun dördüncü yılında, taş kovuktaki ip giderek uzarken, Staad ailesi ortadan kayboldu. Taht, ailenin geride kalan birkaç avuç toprağına sahip çıktı. Soylu aileler ortadan kaybolunca hep böyle olurdu. Thomas'ın krallık döneminde de soylu aileler her zamankinden sık kaybolmaya başlamışlardı.</p>

  <p>Staad'ların kayboluşu meyhane dedikodularında pek de ağırlık kazanmadı, çünkü aynı hafta içinde dört kişinin kafası kesilmiş, dükkâncılara yeni vergiler getirilmiş, bir yaşlı kadın da hapse atılmıştı. Kadının suçu, üç gün boyunca şatonun kapısında gidip gelmek, torununun sığır vergisine itiraz ettiği için işkenceye alındığım haykırmaktı. Hepsini dinliyordu Peter bunların. Ama Staad'ların adı geçince bir an için yüreğinin duracağını sanmıştı.</p>

  <p>Ailenin kaybolmasına çanak tutan olaylar, artık Delain'de alışılagelmiş olaylardı. Celladın sarkacı zaten soyluların sayısını pek azaltmaktaydı. Nicesinin ölümüne sebep, aileleri krallığa yüzlerce, belki binlerce yıldan beri hizmet ettiğinden, kendilerinin hiçbir şeyle suçlanamayacağına inanma saflığını göstermeleri oluyordu. Bazı aileler de, evlerinin duvarlarına, kanla yazılar yazılmaya başladığını görünce kaçıyorlardı. Staad'lar da bunlar arasındaydı.</p>

  <p>Tabii fısıltılar hemen başlamıştı.</p>

  <p>Herkes elini ağzına kapayarak, alçak sesle konuşuyordu. Bu soyluların, kaçtıklarında dört bir yana saçılmâdıklarım tahmin ediyordu halk. Bunlar bir yerde biraraya toplanıyor olmalıydılar. Belki krallığın kuzey kesimindeki kuytu ormanlarda. Herhalde Kralı devirmek için planlar yapıyorlardı orada.</p>

  <p>Bu hikâyeler Peter'in kulağına, sanki penceresinden içeri rüzgârla taşmıyormuş gibi gelmekteydi. Daha geniş bir dünyanın hayalleri gibiydi bu dedikodular. Bir yandan habire ipini dokuyup duruyordu. İlk yıl boyunca, ip üç haftada bir ellibeş santim uzadı. Yılın sonunda, elinde sekiz metre uzunluğunda incecik bir kordon vardı. Hiç değilse kuramsal olarak, delikanlının ağırlığını taşıyabilecek bir kordon. Ama odasının tavanındaki kirişten sallanmakla, yüz metrelik kuleden sallanmak arasında da fark vardı. Peter bu farkın da bilincindeydi. Hayatını tam anlamıyla bu kordona emanet ediyordu.</p>

  <p>Yılda sekiz metre belki yeterli değildi. Kaçış deneyi en az sekiz yıl sonraya kalacak demekti. Kulağına gelen yakınmalar ve dedikodular da artıyordu. Krallığın sürmesi şarttı. Bir ayaklanma, bir ihtilâl olmaması şarttı. Yapılan yapılışların düzeltilmesi gerekiyordu. Ama o yanlışlar yasalarla düzeltilmeliydi, silahlarla değil. Thomas, Leven Valera, Roland, kendisi... hatta Flagg bile önemini kaybediyordu bu ciddi durumun karşısında. Her şeyden önemlisi, yasa düzeninin devam etmesiydi.</p>

  <p>Ateşin başında günden güne yaşlanıp durmakta olan Anders Peyna onun bu düşüncelerini bilse ne kadar gurur duyardı!</p>

  <p>Peter kaçış planını elinden geldiği kadar öne alma kararındaydı. Buna göre hesaplarını yaptı, geride bir iz bırakmamak için neler yapması gerektiğini planladı. Tekrar tekrar sağlamasını da yaptı hesaplarının. Bir hataya düşmediğini kendi kendine kanıtlamaya çalıştı.</p>

  <p>Needle'daki ikinci yılında, her peçeteden on iplik çekmeye başladı. Üçüncü yıl on beş iplik çekti, dördüncü yıl da yirmi. İp uzuyordu. İkinci yılın sonunda yirmi dokuz metre, üçüncü yılın sonunda elli iki metre, dördüncü yılın sonunda da seksen metre olmuştu.</p>

  <p>Böylelikle yerden hâlâ yirmi metre kısa kalıyordu. Son yıl, Peter her peçeteden otuz iplik çekmeye başladı. Yaptığı hırsızlık ilk defa olarak ilk bakışta görülebilecek hale gelmişti. Her peçete, dört yanından tirfillenmiş olarak geri gidiyordu. Sanki fareler kemirmiş gibi. Peter durumun ortaya çıkmasını acılar içinde beklemekteydi.</p>

  <p><br /></p>

  <h2 id="u0d252221-f411-4528-b9f8-b1238420f756" style="text-align: center;">75</h2>

  <p>Ama bir şey olmadı. Hırsızlığı ne o zaman anlaşıldı, ne de daha sonra. Bir soru bile sorulmadı ona. Peter günler ve geceler boyunca, Flagg'ın ne zaman bir şeylerden kuşkulanacağını, onun neler planladığını anlayacağını merak ediyordu. Herhalde oraya birini yollar, sorguyu başlatırdı Flagg. Genç prens her şeyi dikkatle düşünüyor, sonuçlara varıyordu ama, varsayımlarından bir tanesi yanlıştı. Bir teki. O yanlış, bir başka yanlışın nedenini oluşturuyordu tabii. Hep öyle olurdu. Peter bu peçetelerin belli sayıda olduğunu varsaymıştı. Belki bin tane falan. Aynı reçetelerin tekrar tekrar kullanılacağına inanmıştı. Peçete stoku konusunda bundan daha derin düşünmemişti. Dennis yanında olsa, onu aydınlatır, belki iki yıl kazanmasını sağlardı. Ama Dennis orada değildi, ona soru soran da olmuyordu. İşin gerçeği basit olmakla birlikte, akıl durdurucuydu. Peter'in peçeteleri, bin tanelik, iki bin tanelik, yirmi bin tanelik bir stoktan alınmıyordu ki! Bu eski peçetelerden hemen hemen yarım milyon tane vardı şatoda!</p>

  <p>Mahzenlerde bir yerde, balo salonu kadar büyük bir depo odası vardı. İçi tıka basa peçete doluydu.... peçete... peçete.. . yalnızca peçete! Peter'in burnuna sandık kokusu gibi bir koku geliyordu bu peçetelerden. Bunda da şaşılacak bir şey yoktu. Çoğu, rastlantı sonucu, Leven Valera'nın çağından kalmaydı. Bunların sayısının böyle çok oluşu da, dolaylı olarak Flagg yüzündendi. Bir bakıma Flagg yaratmıştı bu peçeteleri.</p>

  <p>Valera'nın ölümünü izleyen yıllar Delain için karanlık yıllardı. Flagg'ın o kadar istediği kaos ve kargaşa ülkeye gelmişti sonunda. Valera saf dışı bırakılmış, onun yerine tahta Deli Kral Alan çıkmıştı. Alan on yıl daha yaşasa, tüm ülke kan gölüne dönerdi. Ama Alan bir gün arka bahçede, yağmur altında seksek oynarken (size onun deli olduğunu söylemiştim) başına bir yıldırım düşmüş, öyle ölmüştü. Yıldırımı ona tanrılar yollamıştı bazılarına göre. Yerine yeğeni Prenses Kyla taç giymişti. İyi Kyla adıyla anılan kraliçe. Kyla'nın soyundan da, kuşaklar sonra Roland'a sıra gelmişti. Roland'a ve şu anda hikayelerini dinlemekte olduğunuz iki kardeşe. Ülkeyi karanlıktan ve yoksulluktan kurtaran iyi Kraliçe Kyla olmuştu. Bunu yapmak için gerçi kraliyet hazinesini tamtakır bırakmak zorunda kalmıştı, ama aslında en değerli nakilin kraliyetin kanında olduğunu biliyordu. İkinci Alan'ın döneminde nakit kalmamıştı Delain'de. Alan hizmetkârlarının kulak memesini delip kanını emen, kendisinin kuşlar gibi uçabileceğini iddia eden kaçığın biriydi. Sihire ve ölüme gösterdiği ilgi, kârzarara, halkının refahına gösterdiği ilgiden fazlaydı. Kyla durumu düzeltmek için hem paraya, hem sevgiye ihtiyaç olduğunu biliyordu. Delain'in çalışabilecek insanlarını yeniden iş başına sürmek, verimli kılmak çabasındaydı. En yaşlısından en gencine kadar hepsini.</p>

  <p>Şato çevresindeki halkın yaşlıları çoğunlukla peçete yapma işine gönderilmişti. Peçete gerekli olduğu için değil, (sanıyorum size daha önce de söylemiştim, Delain'in kraliyet ailesiyle soyluları peçeteye pek yüz vermiyorlardı) daha çok, iş alanı gerektiği için yapılıyordu bu. O eller yirmi yıldan beri, belki daha uzun zamandan beri boş kalmış ellerdi. Büyük bir istekle çalışıyorlardı. Sasha'nın bebekevindeki tezgâhın büyüğü olan tezgâhlarda habire dokuyor, dokuyorlardı.</p>

  <p>Bin kişiden fazla tutan bu yaşlılar, on yıl süresince peçete yapıp Kyla'nın hazinesinden maaş çektiler. Biraz daha genç olanları on yıl boyunca o peçeteleri aşağıya, serin ve kuru bir depo odasına taşıdı durdu. Peter kendisine getirilen peçetelerden bazılarının, sandık kokmak bir yana, güve yenikleriyle dolu olduklarını da görüyordu. Eğer şartları buse, peçetelerden bu kadar çoğunun hâlâ böylesine iyi durumda olduğuna şaşardı asıl.</p>

  <p>Dennis'e sorabilse, çocuk ona peçetelerin bir kere kullanıldıktan sonra fırlatılıp atıldığını söyleyebilirdi. Neden atılmasındı ki? Geride daha beş yüz prense beş yüz yıl yetecek kadar vardı... hatta daha da uzun süre. Anders Peyna sert adam olduğu kadar merhametli adam olmasa, belki peçetelerin sayısının bir sının olurdu. Ama o da, arma söken yaşlı kadının çalışmaya ne kadar ihtiyacı olduğunu biliyordu. Bu yüzden onu işten çıkarmadı. Staad'lar kaçtıktan sonra, Beson'un yine de parasını almasını o kadın kanalıyla sağladı. Yaşlı kadın, peçete odasının kapısında oturup işleme sökerken şatonun alışılmış görüntülerinden biri haline geldi. Yıllar boyunca onbinlerce peçeteden hilal armayı söktü durdu. Peter'in hırsızlığının Flagg'ın kulağına gitmemesi bu yüzdendi işte.</p>

  <p>Görüyorsunuz ki bir tek yanlış varsayım ve bir tek sorulmamış soru uğruna, Peter programını boşuna ertelemiş oldu. Oysa çok daha çabuk uygulamaya koyabilirdi. Arasıra ona, peçeteler pek de hızlı küçülmüyor gibi geliyordu. Ama yine de hep aynı peçeteleri döne döne kullandığına inanmayı sürdürdü. Bir tek soruyu sorabilmiş olsa...</p>

  <p>Ama belki sonunda böylesi daha iyi oldu.</p>

  <p>Belki de olmadı. İşte bu da kendi kendinize karar vereceğiniz noktalardan biri.</p>

  <p><br /></p>

  <h2 id="uf9e091f4-e61a-466d-b071-20b21c51587f" style="text-align: center;">76</h2>

  <p>Dennis, Thomas'ın uşağı olma korkusunu yenebilmişti. Zaten Thomas genellikle onun oralarda bulunduğunun farkına bile varmıyordu. Zaman zaman pabuçlarını vaktinde yerine bırakmadı diye onu paylıyordu (aslında Thomas kendisi yanlış yere bırakırdı pabucunu... sonra da unuturdu) Bazen de Dennis'in kendisiyle birlikte bir kadeh şarap içmesini isterdi ama hepsi o kadar. Şarap Dennis'in midesine dokunurdu. Akşamları biraz cin içmeyi daha çok seviyordu o. Ama Kralın sunduğu şarabı yine de içerdi. Kralları reddetmek olmazdı .Bunu ona müteveffa babasının hatırlatması da gerekmiyordu. Thomas bazen sarhoş olur, Dennis'i evine yollamaz, bitişik odadaki kanepede yatmasını isterdi. Kendini çok yalnız hissettiği akşamlarda yapardı bunu. Uyumadan önce, Kral olmanın zorluklarıyla ilgili uzun nutuklar atar, elinden gelenin en iyisini yapmaya çalıştığını, adil olmaya uğraştığını, ama yine de herkesin değişik nedenlerle kendinisinden nefret ettiğini anlatırdı. Bu nutukları atarken ya ağlar, ya da deliler gibi gülerdi Thomas. Yarısında da sızar, konuyu ortada bırakırdı. Bazen sendeleyerek yatağına gitmeyi başarır, Dennis kanepede uyurdu. Ama bazen Thomas kendisi kanepede sızar, o zaman zavallı Dennis ateşin karşısına, yere kıvrılıp uyumak zorunda kalırdı. Hiçbir Kral uşağının kolay kolay karşılaşamayacağı kadar zor bir yaşam sürüyordu delikanlı. Ama Dennis'e normal geliyordu. Başka türlüsünü tanımamıştı ki!</p>

  <p>Thomas'ın onu çoğunlukla görmezden gelmesi bir yana, daha önemlisi Flagg'ın onu görmezden gelmesiydi. Flagg aslında Peter'in Needle'a kapatılması işi bittikten sonra Dennis'in o olayda oynadığı rolü kafasından silmiş atmıştı. Dennis bir araçtı onun gözünde. Kullanılmış, sonra da bir kenara konmuştu. Günün birinde Dennis aklına gelse, nasılsa iyi ödül aldı diye karara varırdı. Kralın uşağıydı işte... daha ne olsun?</p>

  <p>Ama Peter'in yirmi bir, Thomas'ın onaltı yaşında olduğu bir kış akşamı, İnce ipin bitmesi yaklaşırken, Dennis öyle bir şey gördü ki, herşey birdenbire tepetaklak oldu. Ben hikâyenin son bölümünü anlatmaya Dennis'in o gördüğü şeyden başlamak zorundayım.</p>

  <p><br /></p>

  <h2 id="u56413149-a006-47d3-a9d5-1ad6ea0f069e" style="text-align: center;">77</h2>

  <p>Roland'ın ölümü sıralarındaki gibi korkunç bir hava vardı dışarıda. Rüzgar haykırıyor, Delain sokaklarında çığlıklar atıyordu. Gökyüzü kapkaraydı. İç baronluğun çayırlarında kırağı tabakası kaimdi. Başlangıçta üç çeyrek boyunda bir ay, hızla koşan bulutların arasına dalıp çıkarken, geceyarısı olduğundan bulutlar daha da yoğunlaştı, ayı tümüyle örttü. Gecenin ikisinde Thomas oturma odasının koridora açılan kapısını zangırdatarak Dennis'in uyanmasına sebep oldu. Dışarıda kar da yağmaya başlamıştı.</p>

  <p>Dennis kapının sarsıntısını duydu, uyanıp doğruldu. Sırtının nasıl ağrıdığını, bacaklarına nasıl iğneler battığını farkedince yüzünü buruşturdu. O gece Thomas yatağına gideceği yerde kanapede uyumuş, uşak ocak başına kıvrılmak zorunda kalmıştı. Ateş de hemen hemen tümüyle sönmüştü artık. Delikanlının ateşe dönük tarafı alev alev, öteki tarafı buz gibiydi.</p>

  <p>Zangırtı sesine doğru baktı... bir an iç organlarını donduran bir korkuya kapıldı. Kapıda hayalet var sanmıştı. Neredeyse çığlık atacaktı. Sonra anladı. Kapıdaki Thomas'tı. Beyaz geceliğiyle hayalete benzeyen oydu. ,</p>

  <p>''Efendim Kral Hazretleri?"</p>

  <p>Thomas hiç aldırmadı. Gözleri açıktı ama kilide bakmıyordu. Rüyadaydı o gözler. Dosdoğru karşıya bakıyor, hiçbir şey görmüyordu. Dennis birden anladı. Genç Kral uykusunda yürüyordu.</p>

  <p>Tam o anda Thomas da kilidin açılmamasının nedenini kavradı. Sürgüyü çekmemişti de ondandı. Çekti. Kanadı itip koridora çıktı. Orada hayalete daha da çok benziyordu. Geceliğin eteklerini hışırdatarak, yalınayak ilerledi.</p>

  <p>Dennis bir an ocağın başında kaldı. Bağdaş kurmuş oturuyordu. Bacaklarına iğneler batar gibi olduğunu unutmuş, kalbinin çarpıntısına da aldırmıyordu. Dışarda kar pencerelere vuruyor, rüzgar hâlâ haykırıyordu. Ne yapmalıydı genç uşak.?</p>

  <p>Yapılacak bir tek şey vardı elbette. Kral onun efendisiydi. Onu izlemek zorundaydı.</p>

  <p>Belki o gece Thomas'ın Roland'ı bu kadar canlı biçimde hatırlamasının nedeni dışardaki hava olabilirdi... olmaya bilirdi de tabii. Zaten Thomas çok sık düşünüyordu babasını. Suçluluk duygusu derin bir yaradır. Sahibinde biraz da hayranlık uyandıran bir yara. Suçlu insan sık sık o yarayı inceler, orasına burasına dokunur, bir türlü tam iyileşmesine izin vermez. Thomas o gece her zamanki kadar içmediği halde, Dennis'in gözüne her zamandan sarhoş görünüyordu. Zaten uyumadan önce, konuşurken de dili dolanıyor, gözleri dalıyor, ak ak bakıyordu.</p>

  <p>Bunların bir nedeni de Flagg'ın gitmiş olmasıydı. Kaçak soyluların (Staad'lar da beraber) kuzeyde, Uzak Orman denilen yerde biraraya geldiği yolunda dedikodular duyulmuştu. Flagg da yanına savaş için eğitilmiş bir tabur asker almış, onları aramaya gitmişti. Thomas hep böyle sinameki olurdu Flagg uzaklaştığında. Kara sihirbaza fazla bağımlı olmaya başladığındandı tabii. Bunun kendi de farkındaydı. Ama ona nasıl bu kadar bağlandığını bilemiyordu. Çok şarap içmek artık Thomas'ın en büyük günahı sayılmıyordu. İçinde sırlar saklayanlar kolay kolay uyuyamaz. Thomas da ciddi uykusuzluk çekiyordu. Bilmeyerek Flagg'ın uyku ilaçlarına tiryaki olmuştu. Flagg bu sefer de giderken ona bol bol ilaç hazırlayıp bırakmıştı. Zaten yola çıkalı üç gün oluyordu daha.... pek pek dört gün. Thomas o günler boyunca hiç uyumamıştı. Ne tam uykuda, ne tam uyanık, her an bir garipti. Babasıyla ilgili düşünceleri kafasından atamıyordu. Rüzgar sanki babasının sesiyle haykırıyor, Neden bakıyorsun bana? Neden öyle bakıyorsun? diye soruyordu. Bunu şarap hayalleri, Flagg'ın o karanlık neşe yansıtan suratının hayalleri izliyor, arkasından yine babası beliriyor, saçları alev alev yanmaya başlıyordu. Bunlar uyumasını engelliyordu genç Kralın. Kent halkı uyurken o sanki sabahlara kadar nöbet tutuyordu.</p>

  <p>Flagg o yolculuktan sekiz gün dönemedi. Şatonun elli mil uzağına kadar gidip kamp kurmuşlar, yine de soyluların izini bulamamışlardı. Keyfi kaçıktı Flagg'ın. Sonunda Thomas dayanamamış, Dennis'i çağırtmıştı. İşte geceyansından sonra uyurgezer gibi kalktığı gece, o sekizinci gece oluyordu.</p>

  <p><br /></p>

  <h2 id="u502a6a9c-3ecb-4747-a458-93c66208b411" style="text-align: center;">78</h2>

  <p>Böylece Dennis efendisini izledi, upuzun taş koridorlardan geçtiler. Sanırım siz de artık o gece Işık Getiren Thomas'ın nereye gitmekte olduğunu anlamışsınızdır.</p>

  <p>Şafak yaklaşıyordu. Koridorlarda kimseler yoktu o saatlerde. Ya da... Dennis kimseyi görememişti. Biri olsa bile, herhalde Kralın o halini görür görmez bağıra bağıra kaçmış olur, Dennis oraya varamadan yok olmuş olurdu. Ölü gibiydi beyaz gecelikli, yalın ayak Kral. Kim görse kaçardı. Yatağına saklanır, dua etmeye başlardı. Dua bile kabuslardan koruyamazdı onu o gece.</p>

  <p>Thomas bir koridorun orta yerinde durdu, içeriye çekilmiş bir kapıyı itip açtı. O kapı daha önce Dennis'in hiç dikkatini çekmemişti. Çocuk Kral oradan bir başka koridora girdi. Bu sefer çarşaf taşıyan hizmetkâra falan rastlamadı. Hizmetkârlar çoktan yataklarındaydılar. Dennis de peşinden saptı yeni koridora. Yarı yolda Thomas o kadar ani durdu ki, Dennis'in ona toslamasına ramak kaldı.</p>

  <p>Thomas çevresine bakındı. Sanki izlenip izlenmediğini anlamaya çalışıyor, ama baktığı halde Dennis'i görmüyordu. Dennis'in tüyleri diken diken oldu, çığlığını zor tuttu. Bu hemen hemen unutulmuş koridorun ahşap kaplamalarında kötü bir yağ kokusu vardı. Işık loş ve ürkütücüydü. Genç uşak, saçlarının dikilip karşısındaki boş bakan gözlere saplanma isteğini hissetti. Ay ışığının aydınlattığı sönük lambalara benzer gözler onun üzerinden kaydı.</p>

  <p>Orada, orta yerde duruyordu Dennis. Ama Thomas onu görmüyordu.</p>

  <p>Dennis'in zihninin bir kısmı 'kaçmam gerek' diye fısıldadı, bu fısıltı kafasının içinde bir çığlık gibi yankılandı. Kaçmam şart, o ölmüş, uyurken ölmüş, ben yürüyen bir cesedi izliyorum! Ama bunu sevgili babasının sesi izledi: Eğer eski efendine bir hizmet yapma fırsatı doğarsa, hiç kararsızlık gösterme Dennis."</p>

  <p>Bu iki sesten de daha derin bir ses, o hizmet zamanının şimdi geldiğini söylüyordu. Bir zamanlar yanan fareyi bulmakla bir krallığın kaderini değiştirmiş olan uşak, kaçmamakla, yerinde durmakla, belki krallığın kaderini ikinci kere değiştirdi. Tâ iliklerinde hissettiği korkuya rağmen kaçmadı, kıpırdamadı.</p>

  <p>.. Thomas kendi sesine hiç benzemeyen, Dennis'e garip biçimde tanıdık gelen bir sesle "Dipteki çentikli taştan yukarı doğru dördüncü taş," diye mırıldandı. "Bastır onu. Çabuk!"</p>

  <p>Dennis'in içindeki emir alma eğitimi öyle gelişmişti ki, bu komutun kendine olmadığını bilinçlendirmeden önce hemen ileri atılmaya hazırlanmıştı. Kendini zor tuttu. Thomas eğilip taşa bastı, taş on santim kadar içeri kaydı, bir 'çıt' sesi duyuldu. Dennis'in ağzı açıldı, çenesi sarktı. Duvarın bir parçası içeriye doğru kayıyordu. Thomas duvarı daha da itti, Dennis o zaman kocaman gizli kapıyı görebildi. Gizli kapılar onun hatırına gizli panoları getiriyordu. Gizli panolar da yanan fareleri. İçinden yine kaçma dürtüsü yükseldi, Dennis bu seferkini de bastırmayı başardı.</p>

  <p>Thomas içeriye girdi. Bir an karanlıkta yalnızca beyaz geceliği gözüktü. İçi boş bir beyaz gecelik. Sonra duvar tekrar kapandı. Tam bir hayal.</p>

  <p>Dennis orada duruyor, çıplak ayaklarının bir birini, bir ötekini yere basıyordu. Ne yapmalıydı şimdi?</p>

  <p>Babasının sesi bu kararsızlığını da duymuş gibiydi. Sabırsız, hayır cevabını kabullenmeyecek bir tonda seslendi. "İzle onu, sersem çocuk! İzle ve vakit geçirme! Tam sırası! İzle!''</p>

  <p>"Ama baba, karanlık..,"</p>

  <p>Yanağında bir tokat hisseder gibi oldu. Ölü olduğun halde gücün yerinde baba, diye düşündü. Pekala, gidiyorum işte!</p>

  <p>Çentikli taştan yukarıya doğru dört taş .saydı, itti. Duvar karanlığa doğru on santim kadar kaydı.</p>

  <p>Koridordaki korkunç sessizlik içinde ufacık bir çıtırtı duyuldu. Taşı kemiren farelerin çıkardığı ses gibi. Bir an sonra Dennis bu sesin kendi dişlerinden çıktığını anladı. Birbirine vuruyordu dişleri.</p>

  <p>Ah, baba, öyle korkuyorum ki! diye mırıldandı, sonra Kral Thomas'ın peşi sıra karanlığa adımını attı.</p>

  <p><br /></p>

  <h2 id="uacd04a51-7287-4688-9e2f-ed8e789b0a1e" style="text-align: center;">79</h2>

  <p>Elli mil ilerde, kükreyen soğuk rüzgârın altında beş battaniyeye sarınmış uyumakta olan Flagg uykusunda o anda bir çığlık attı. Tam Dennis'in adımını atıp gizli geçide girdiği anda. Onun çığlığıyla birlikte çevredeki tüm kurtlar uludu. Flagg'a en yakın yerde uyumakta olan asker bir anda kalp krizinden öldü. Son anda rüyasında bir arslanın kendisini yediğini görmüştü. Flagg'ın sağ tarafında uyuyan asker ise sabah uyandığında kendini kör olmuş buldu. Dünyalar bazen sarsılır, eksenlerinin içine doğru döner. Bu da öyle bir andı. Flagg bunu hissetmiş, ama nedenini anlayamamıştı. Tüm iyi şeylerin kurtulabilmesi için, tam gerekli zamanda kötü varlıkların körleşmesi şarttır zaten. Kralın sihirbazı uyandığında, kötü bir rüya görmüş olduğunu sandı. Belki unuttuğu geçmişinden bir anı. Ama rüyanın ne olduğunu hatırlayamadı.</p>

  <p><br /></p>

  <h2 id="u004caa5d-6c80-43ad-907c-f76742f066b8" style="text-align: center;">80</h2>

  <p>Gizli geçidin içi zindan gibiydi. Hava durgun ve kuruydu. Biraz öteden korkunç, çaresiz bir ses gelmekteydi. Kral ağlıyordu.</p>

  <p>Bu sesi duyunca Dennis'in korkusu birden geçti. İçinde Thomas'a karşı derin bir acıma duygusu uyandı. Her zaman mutsuzdu genç Kral. Şişmanlamış, yüzünde sivilceler çıkmıştı. Teni solgun, elleri titrekti. Geceleri fazla şarap içmekten titriyordu elleri. Soluğu da genellikle pek fena kokuyordu. Bacakları şimdiden çarpılmaya, parantez biçimini almaya başlamıştı. Eğer Flagg yanında değilse, hep başı eğik yürüyor, saçları yüzüne sarkıyordu.</p>

  <p>Dennis el yordamıyla ilerledi. Ağlama sesi biraz daha yaklaştı. Derken birden, bir ışık belirdi. Bir kayma sesinin ardından beliren ışıkta, Dennis, Kralı belli belirsiz görebildi. Koridorun ucunda duruyordu. O kehribar rengi ışık, dipteki iki delikten gelmekteydi. Ufacık deliklerdi bunlar.</p>

  <p>Dennis,belki de bu korkunç geceden sağ kurtulabileceğine inanmaya başlayacağı sırada, Thomas bir çığlık attı. Öyleyüksek sesle bağırdı ki, ses tellerinin kopmasına ramak kaldı. Dennis'in bacaklarındaki tüm derman tükendi, dizüstü yere kapaklandı, kendi çığlığını önlemek için elleri ağzına doğru yükseldi. Bu karanlık geçidin hayaletlerle dolu olduğunu hissediyordu şu anda. Kanat çırpan yarasalarla! Sessizlikten uzak bir ölümle! Belki de doğruydu. Neredeyse inleyecekti... neredeyse... ama inlemedi. Aşağıda bir yerden köpek havlamaları duyuldu. Demek Kralın köpek kulübelerinin üzerindeydiler. Roland’ın köpeklerinden birkaçı hâlâ sağdı. O ölünce de şatonun dışına çıkarılmamışlardı. Deminki acı çığlığı duyan tek canlılar onlardı... tabii Dennis'in dışında. Ama köpekler gerçekti, hayalet değildi. Dennis bu düşünceye sarıldı. Boğulan bir adamın devrik sandala sarılması gibi sarıldı.</p>

  <p>Bir iki saniye sonra Thomas'ın yalnız çığlık atmakla kalmayıp birtakım kelimeler söylediğini farketti. Başlangıçta tek cümleyi anlayabildi. Kral aynı cümleyi tekrar tekrar söylüyordu: "İçme şarabı! İçme şarabı! İçme şarabı!”</p>

  <p><br /></p>

  <h2 id="ua3257d81-65bb-4442-b91c-0ba06947c3b7" style="text-align: center;">81</h2>

  <p>Üç gece sonra, İç Baronluk çiftliklerinden birindeki evin oturma odasının kapısı vuruldu. Bu ev bir süre önce Staad ailesinin terkedip gittiği eve pek yakındı.</p>

  <p>"Gir!" diye homurdandı Anders Peyna. "Umarım beni rahatsız edişine iyi bir sebep gösterirsin, Arlen!"</p>

  <p>Beson'un elinde Peter'den gelen mektupla kapıda belirmesinden bu yana, Arlen epey yaşlanmış gözüküyordu. Ama onun yaşlanışı Peyna'ınkinin yanında hiç kalırdı. Eski başyargıcın saçları hemen hemen tümüyle dökülmüştü artık. Vücudu daha sıskalaşmıştı. Yüzündeki değişiklik bundan da önemliydi. Eskiden sert yüzlü olan bu adamın artık yüzünde kaygı vardı. Gözlerinin altında mor halkalar oluşmuştu. Umutsuz ifadesi pek açıktı. Bunun nedeni de ortadaydı. Ömrü boyunca uğrunda çalıştığı her şeyin yok olduğunu görmüştü. Hem de kolaylıkla ve göz açıp kapayana kadar. Herhalde kafası işleyen herkes Hukuk, Adalet, Uygarlık gibi kavramların ne kadar kolay kırılabildiğinin farkındadır. Ama yine de bu tür bir durum onları çok tedirgin eder, iştahlarını mahveder.</p>

  <p>Hayatının ürününü, çocukların tahtalardan kurduğu bir kule gibi devrilirken görmek de yeterince kötüydü ama, son dört yıldan bu yana Peyna'yı çok tedirgin eden bir şey daha vardı. O da, Flagg'ın Delain'e bu karanlığı tek başına getirmiş olmadığını bilmekti. Peyna da yardım etmişti ona. Peter'i o acele ile mahkemeye kim çıkarmıştı? Kim inanmıştı çocuğun suçlu olduğuna? Üstelik de şoka uğramış bir gencin göz yaşlarından başka somut kanıt yokken?</p>

  <p>Peter'in Needle'ın tepesindeki hücreye kapatıldığı günden bu yana, cellatın kafa kesme yeri paslı bir renk almıştı. En büyük sağanaklar bile temizleyemiyordu o rengi. Peyna'ya sanki o pis renk oradan yayılıyor, meydanı kaplıyor, Pazar yollarından geçip her yana dağılıyor gibi geliyordu. Geceleri rüyasında kaldırımlardan akan kanları görüyordu yaşlı adam. Her yerde kan, tarlalarda, ormanlarda bile kan! Bu mutsuz rüyalarda güneş bile kanlanmış, ölmekte olan bir göze benziyordu.</p>

  <p>Flagg onun yaşamasına izin vermişti. Birahanelerde herkes, yargıcın sihirbazla anlaştığını fısıldıyordu. Belki ona bazı hainlerin adlarını vermişti. Ya da belki ortada bir sır vardı. Peyna birden ölürse ortaya çıkabilecek bir sır. Gülünçtü bunlar elbette. Flagg tehdit edilebilecek biri değildi. Ne Peyna tehdit .edebilirdi onu, ne de başkası. Sır falan da yoktu. Anlaşmaya varılmış da değildi. Flagg onun yaşamasına izin vermişti... öylesine. Peyna da bunun nedenini biliyordu. Ölse, belki huzur bulurdu çünkü. Yaşayınca, vicdanı rahatsız ediyordu onu. Flagg'ın Delain'e getirdiği korkunç değişikliklere de seyirci olmak zorundaydı. "Eee? Ne var, Arlen?" diye sordu tedirgin bir sesle. "Bir çocuk geldi, efendim. Sizi görmesi gerekiyormuş." "Defet onu," dedi Peyna sıkkın bir sesle. Geçen yıl olsa, ön kapının vuruluşunu duyardı. Sağırlığının artması büsbütün canını sıkıyordu. "Saat dokuzdan sonra kimseyi kabul etmem, bunu biliyorsun. Çok şey değişti ama, bu değişmedi." Arlen hafifçe öksürüp boğazım temizledi. "Çocuğu tanıyorum. Dennis, Brandon'un oğlu. Sizinle görüşmek isteyen, Kralın uşağı yani."</p>

  <p>Peyna, Arlen'e baktı. Kulaklarına inanamıyordu. Belki de büsbütün sağır olmuştu artık. Arlen'den Söylediklerini tekrar etmesini istedi, ikinci seferinde de aynı şeyleri duydu. "Gönder onu içeri."</p>

  <p>"Başüstüne, efendim." Arlen çıkmak üzere döndü. Beson'un, elinde Peter'in mektubuyla geldiği geceye benziyordu bu gece. Dışarda uğuldayan rüzgâr sesi bile aynıydı. Peyna birden bu benzerliği çok belirgin biçimde hissetti.</p>

  <p>"Arlen!" diye seslendi.</p>

  <p>Arlen döndü. "Efendim?"</p>

  <p>Peyna'ınn dudağının sağ köşesi bir gülümsemeyi çağrıştırır biçimde kıpırdadı.</p>

  <p>"Gelenin cin falan olmadığından emin misin?"</p>

  <p>"Çok eminim, efendim." Arlen bunu söyledikten sonra, onun dudağının da sol köşesi biraz kıpırdar gibi oldu. "Artık dünyada cin kalmadı. Annem bana söylemişti."</p>

  <p>"Belli ki annen çok aklı başında bir kadınmış, çocuğunu iyi büyütmek istemiş. Getir çocuğu buraya."</p>

  <p>"Peki efendim." Kapı kapandı.</p>

  <p>Peyna ateşe baktı, romatizmalı ellerini ovaladı. Alışmadığı bir heyecan ifadesiydi bu hareket. Thomas'ın uşağı! Burada! Şu anda! Neden?</p>

  <p>Düşünmekten bir yarar gelmezdi. Neredeyse kapı açılacak, cevap içeriye girecekti. Soğuktan yarı donmuş bir çocuk kılığında girecekti odaya.</p>

  <p>Eğer Peyna hâlâ kentteki o şık evinde oturuyor olsa, Dennis ona çok daha kolay ulaşırdı. Ama eski ev, vergi borcunu ödememekten satılmıştı. Bu küçük evi alabilmesi de, ömrü boyunca biriktirdiği üç beş kuruş sayesinde olmuştu. Bir yandan Beson'un parasını ödemeyi de bu sayede sürdürüyordu. Yeni ev de İç Baronluk sınırları içindeydi ama, şatonun millerce batısına düşüyordu. Hava da pek soğuktu.</p>

  <p>Holden yaklaşan mırıltılar duydu. Neredeyse girecekti cevap içeri. Birden içinden çok saçma bir duygu kabardı... bir umut! Karanlık mağaraya giren güçlü bir ışın gibi . Bu ikinci kere oluyordu. Cevap kapıdan girecek, diye düşündü kendi kendine. Bir an için bunun gerçek olduğuna inanası geldi.</p>

  <p>Yanıbaşındaki raftan en sevdiği piposunu alırken Anders Peyna ellerinin titremekte olduğunu gördü.</p>

  <p id="top_3"><br /></p>

  <h2 id="u70f3fdbb-648e-4a6d-aaac-2b08dcddf632" style="text-align: center;">82</h2>

  <p>Aaslında büyümüş, koca adam olmuştu. Arlen ona çocuk dememeliydi. Hele bu gece! Üşümüştü Dennis. Peyna bunu görebiliyordu. Ama onu böylesine titreten şeyin yalnızca üşümek olmayacağını da görebiliyordu.</p>

  <p>"Dennis!" dedi Peyna. Koltuğunda öne doğru uzandı, sırtının bu ani hareketten ağrımasına aldırmadı. "Krala bir şey mi oldu?" Gözünün önünden korkunç hayaller geçiyordu. Ölmüş müydü Kral? Fazla içmekten mi ölmüştü? intihar mı etmişti? Delain'de bilmeyen yoktu onun çok mutsuz olduğunu.</p>

  <p>"Hayır... yani... evet... ama hayır... sizin dediğiniz gibi değil... dediğinizi sandığım gibi değil."</p>

  <p>"Yaklaş da ateşin yanına otur, Arlen, orada ağzını açıp durma öyle! Bir battaniye getir! İki tane getir! Sarmala çocuğu ! Titremekten ölecek!"</p>

  <p>"Başüstüne, efendim," dedi Arlen. Ömründe şaşkınlıktan ağzını açmış değildi. Bunu kendisi de bilirdi, Peyna. Ama durumun ciddiyetini anlayan uşak hemen çıktı. Kendi yatağından iki battaniyeyi aldı. Evde zaten dört battaniye vardı, öbür ikisi de Peyna'nın yatağındaydı. Onları getirip Dennis'in sırtına sardı. Çocuk ateşin o kadar yakınındaydı ki, yaşlı uşak battaniyelerin alev almasından korktu. Bu arada Dennis'in saçlarındaki buzlar erimeye başlamış, yanaklarından aşağı gözyaşı gibi akıyordu. Battaniyelere daha sıkı sarındı.</p>

  <p>“'Şimdi de çay. Koyu bir çay. Bir fincan bana, bir de çocuğa"</p>

  <p>"Efendimiz, zaten yarım demlik çayımız kaldı..."</p>

  <p>"Boş ver ne kadar kaldığına! Bir fincan bana, bir de çocuğa. Kendine de bir fincan al, Arlen. Sonra da gel, konuştuklarımızı dinle,"</p>

  <p>"Efendimiz?" Arlen'in tüm disiplinli yetiştirilişi bile önleyememişti şaşkınlığını.</p>

  <p>"Allah kahretsin!" diye kükredi Peyna. "Sen de mi benim gibi sağır oldun yoksa? Haydi, yap dediklerimi!"</p>

  <p>"Başüstüne, efendim." Arlen evdeki son çayı demlemek üzere çıktı.</p>

  <p><br /></p>

  <h2 id="u4535614f-56fe-41a4-a97a-fd92fc975107" style="text-align: center;">83</h2>

  <p>Sorgulama sanatıyla ilgili tüm bilgilerini unutmuş değildi Peyna. Hatta bir zerresini bile unutmuş değildi. Nice uykusuz geceler boyunca, keşke bazı şeyleri unutabilsem diye hayıflanıp durmuştu yalnızca.</p>

  <p>Arlen çayı getirince Peyna bu dehşete kapılmış genci yatıştırmaya, sakinleştirmeye çalıştı. Ona annesinin nasıl olduğunu sordu. Şatonun drenaj sorunlarının düzelip düzelmediğini sordu. Bahar ekimleri konusunda ne düşündüğünü sordu. Tehlikeli konulardan hep uzak durdu. Dennis yavaş yavaş sakinleşti, biraz da ısındı.</p>

  <p>Çayının yarısını bir yudumda içtikten sonra yüzünü buruşturdu, ikinci yarısını da ikinci yudumda bitirdi. Arlen ona biraz daha çay verdi.</p>

  <p>"Sakin ol, oğlum," dedi Peyna. Piposunu yakıyordu. "Çayını sıcakken içenlere de öyle derler, huysuzlanan atlara da!"</p>

  <p>"Soğuk. Buraya gelirken donacağımı sandım."</p>

  <p>"Yürüyerek mi geldin?" Peyna şaşkınlığını saklayamamıştı.</p>

  <p>"Evet. Anneme grip oldum diye haber yollattım. Birkaç gün beni aramazlar. Bu mevsimde grip de salgın zaten... öyle olmalı. Yürüdüm. Bütün gün. Bir şeye binmeye cesaret edemedim. Beni arabasına alan... sonradan hatırlayabilirdi. Buranın bu kadar uzak olduğunu sanmamıştım. Bilsem, yine de bir arabaya binerdim sanıyorum. Saat üçte yola çıktını." Yutkundu, sonra patladı. "Bir daha dönmeyeceğim oraya! Asla! Döndüğünden beri bana nasıl baktığını görebiliyorum! Kapkaranlık gözlerle bakıyor! Bana hiç öyle bakmazdı... zaten hiç bakmazdı ki bana! Bir şey gördüğümü anladı! Duyduğumu anladı! Neyi gördüğümü bilmiyor ama, bir şeyler bildiğimin farkında! Kafasının içindeki ses söylüyor ona. Orada kalsam, söyletir bana. Ağzımdan alır lâfı! Eminim!"</p>

  <p>Peyna kaşlarını çatmış, çocuğa bakıyordu. Bu şaşırtıcı sözlerden anlam çıkarmaya çalışmaktaydı.</p>

  <p>Dennis'in gözlerinde yaşlar vardı. "Benim demek istediğim F..."</p>

  <p>"Yavaş, Dennis," dedi Peyna. Sesi yumuşaktı ama gözleri hiç yumuşak değildi. "Kimden söz ettiğini biliyorum. Ama onun adını yüksek sesle söylemesen daha iyi olur."</p>

  <p>Dennis ona sessiz bir minnetle baktı.</p>

  <p>"Ne söylemeye geldinse söyle artık bana."</p>

  <p>"Evet. Peki, söyleyeyim."</p>

  <p>Dennis bir an kararsızlık geçirdi, kendini kontrol etmeye, düşüncelerini sıraya sokmaya uğraştı. Peyna bekliyordu. Bir yandan o da kendi heyecanını kontrol etme çabasındaydı.</p>

  <p>"Bakın," diye başladı sonunda Dennis. "Üç gün önce Thomas bana kendi dairesinde yatmamı söylemişti. Bazen öyle yapar. Sonra, geceyarısı ya da o sıralarda..."</p>

  <p><br /></p>

  <h2 id="u312586bf-7b85-4a94-929f-8ea2e498cd87" style="text-align: center;">84</h2>

  <p>Dennis sizin zaten bildiğiniz olayları anlattı, üstelik kendi duyduğu korkuyu saklamaya, örtbas etmeye de kalkışmadı. O konuşurken dışarda fırtına daha kuduruyor, ateşin feri azalıyor, Peyna'nın gözleri yanıyor da yanıyordu. İşte, hayal bile etmekten korktuğu şeylerin en kötüsü doğru çıkıyordu. Demek Peter'in Kralı gerçekten zehirlediği yetmiyormuş gibi, üstelik Thomas da tanık olmuştu bu olaya!</p>

  <p>Genç Kralın bu kadar büyük depresyon içinde bulunmasına şaşmak çok saçmaydı o zaman. Belki Thomas'ın delirmiş olduğu yolundaki birahane dedikoduları da Peyna'nın sandığı kadar uydurma değildi.</p>

  <p>Dennis o sırada biraz daha çay içmek üzere durakladı. Arlen onun fincanını durmadan dolduruyordu. Peyna da bu arada ilk düşüncesinden caymaktaydı. Eğer Thomas gerçekten Pelerin Roland'ı zehirleyişini görmüşse, Dennis'in burada ne işi vardı o zaman... ve neden Flagg'dan bu kadar çok korkuyordu?</p>

  <p>"Başka şeyler de mi duydun?" diye sordu Peyna.</p>

  <p>"Evet başyargıcım. Thomas bir hayli sayıkladı. O karanlıkta uzun süre yalnız kaldık ikimiz."</p>

  <p>Dennis yine düşündü fakat o karanlıktaki korkularım anlatacak kelime bulamadı. Bir yandan Thomas'ın çığlıkları, bir yandan ölen Kralın köpeklerinin havlaması... bunları nasıl anlatabilirdi? Hele o koridorun kokusunu! Sırlarla dolu karanlık kokusunu? Bir yandan da Thomas'ın gerçekten çıldırmış olmasından korkup duruyordu delikanlı.</p>

  <p>Thomas defalarca haykırıp Kralın sihirbazının adını söylemişti. Krala seslenmiş, o kadehin dibinde yatan yanmış fareyi görmesi için uyarmıştı onu. Neden bana öyle bakıyorsun? diye bağırmıştı sonra. Ben de size bir kadeh şarap getirdim, Kralım. Benim de sizi sevdiğimi anlayasınız diye! En sonunda da Peter'in çok iyi tanıdığı dört yüz yıllık kelimeleri haykırmıştı: Flagg'dı o! Flagg'dı.!</p>

  <p>Dennis fincanına uzandı, onu ağzına doğru götürürken elinden düşürdü. Fincan taşlara çarpıp parçalandı.</p>

  <p>Üçü birlikte kırık parçalara baktılar.</p>

  <p>"Ya sonra?" diye sordu Peyna. Sesi kandırıcı bir sakinliğe bürünmüştü.</p>

  <p>"Uzun süre bir şey olmadı. Gözlerim... karanlığa alışmıştı. Onu birazcık görebiliyordum. Hâlâ uyuyordu. O iki küçük deliğin başında uyuyakalmıştı. Çenesi göğsüne sarkmış, gözleri de kapalıydı."</p>

  <p>"Ne kadar kaldı o durumda?"</p>

  <p>"Efendimiz, bilemiyorum. Köpekler sakinleşmişti. Belki ben de... ben de..."</p>

  <p>"Uyuklamıştın, öyle mi? Olabilir, Dennis." "Sonra birden uyanır gibi oldu. Ya da en azından, gözleri açıldı. Duvardaki panelleri kapadı, her taraf bir kere daha kapkaranlık kesildi. Yürümeye başladığını duyunca, ayaklarıma takılıp düşmesin diye yerimde büzüldüm. Geceliği... yanaklarıma değdi..."</p>

  <p>Dennis o örümcek ağına değmiş gibi bir duyguyu hatırlayınca yüzü buruştu.</p>

  <p>"Onu izledim. Koridordan çıktığında ben de çıktım. Kapıyı kapadı Duvar yine eski haline geldi. Kendi dairesine dönerken ben de peşinden yürüyordum."</p>

  <p>"Kimseye rastladınız mı?" Peyna'nın sesi öyle sertti ki, Dennis yerinden sıçradı. "Hiç kimse çıktı mı karşınıza?"</p>

  <p>"Hayır, başyargıcım. Kimseyi görmedik."</p>

  <p>"Eh, iyi." Peyna rahatlamış gibiydi. "Başka bir şey oldu mu o gece?"</p>

  <p>"Hayır, efendim. Yatağına yattı, taş gibi uyudu." Dennis bir kararsızlık geçirip ekledi. "Ben gözümü bile kırpmadım. Ondan beri de pek uyudum diyemem."</p>

  <p>"Sabah olunca o ....?"</p>

  <p>"Hiçbir şey hatırlamadı."</p>

  <p>Peyna homurdandı. Parmaklarını çadır gibi birleştirip sönmekte olan ateşe baktı.</p>

  <p>"Sen o gizli geçide tekrar girdin mi?"</p>

  <p>Dennis birden, "Siz olsanız girer miydiniz, efendim?" diye sordu.</p>

  <p>"Girerdim. Ama esas soru, sen girdin mi?"</p>

  <p>"Girdim."</p>

  <p>"Emindim bundan. Kimse gördü mü seni?"</p>

  <p>"Hayır. Koridorda yanımdan bir hizmetçi geçti. Sanırım çamaşırhane o tarafta. Ortalık sabun kokuyordu. Anamın kullandığı sabundan. Hizmetçi geçince çentikli taştan yukarı dört taş sayıp bastırdım, içeriye girdim."</p>

  <p>"Thomas'ın gördüğünü görmek için."</p>

  <p>"Evet, efendim."</p>

  <p>"Gördün mü peki?"</p>

  <p>"Evet, efendim."</p>

  <p>"Neymiş?" Peyna zaten biliyor gibiydi. "O panoları kaydırıp açınca ne gördün?"</p>

  <p>"Efendimiz, Kral Roland'ın oturma odasını gördüm. Duvarlarda av hayvanlarının başlan olan oda. Üstelik... efendim..." Dennis yanıbaşındaki ateşe rağmen ürperdi. "Bütün o başlar ... hepsi bana bakıyor gibiydi."</p>

  <p>"Ama bir baş vardı ki, onu görmedin," dedi Peyna.</p>

  <p>Yo, hepsini gö...." Dennis birden sustu, gözleri iri iri açıldı. "Niner!" diye soludu. "O gözleme delikleri..." Sustu. Gözleri faltaşı gibi olmuştu.</p>

  <p>Oda bir kere daha sessizleşti. Dışarda kış rüzgarı uğulduyor, kükrüyordu. Kilometrelerce ötede, Delain'in gerçek Kralı Peter minicik bir tezgâhın başında, gözle görülemeyecek kadar ince bir kordonu dokumakla meşguldü.</p>

  <p>Peyna derin derin içini çekti. Dennis ona yalvaran gözlerle bakıyordu. Bakışlarında umut vardı... korku vardı. Peyna eğildi, delikanlının omzuna dokundu.</p>

  <p>"Buraya geldiğine iyi ettin, Brandon oğlu Dennis. Yokluğuna bahane bulmakla da iyi ettin. Yutulur bir bahane bence. Bu gece burada, tavanarasında yat. Soğuktur ama, bence bu gece ilk defa uyuyacaksın. Yanılıyor muyum?"</p>

  <p>Dennis başını bir tek kere iki yana salladı, sağ gözünden bir damla yaş çıkıp yanağından aşağı yuvarlandı.</p>

  <p>"Annen neden yollara düştüğünü bilmiyor, değil mi?"</p>

  <p>"Bilmiyor."</p>

  <p>"O halde bu olaylar herhalde onu etkilemez. Arlen seni yatağına götürsün. Bunlar onun battaniyeleri galiba. Ona geri vermek zorundasın. Ama.tavanarasında saman var. Temiz saman."</p>

  <p>Arlen, "Ben tek battaniyeyle de yatarım, efendimiz," dedi.</p>

  <p>"Sus! Gençlerin kanı uyurken bile sıcaktır, Arlen. Seninki soğumuş. Battaniyelerin sana gerekli. Belki cinler gelir uykunda diye."</p>

  <p>Arlen biraz gülümsedi.</p>

  <p>"Sabaha yine konuşuruz Dennis. Ama anneni bir süre göremeyebilirsin. Bunu sana söylemek zorundayım. Hoş bakıyorum, Delain'e dönmenin senin için pek güvenli olmayacağını kendin de biliyorsun zaten."</p>

  <p>Dennis gülümsemeye çalıştı. "Buraya gelirken tek korktuğum grip değildi, orası gerçek. Ama gelmekle sizin sağlığınızı da tehlikeye soktum, değil mi?"</p>

  <p>Peyna buruk buruk gülümsedi. "Ben yaşlıyım. Arlen de öyle. Yaslılar zaten pek sağlıklı olmazlar. Bu bazen onları gereğinden fazla tedbirli yapar, bazen de tersine, onları ataklaştırır. (İçinden, hele de vicdanları rahatsızsa, diye düşündü.) Sabaha konuşuruz. Bu arada senin dinlenmen gerek. Merdivende ona ışık tutar mısın, Arlen?"</p>

  <p>"Peki, efendim."</p>

  <p>"Sonra da buraya dön."</p>

  <p>"Peki, efendim."</p>

  <p>Arlen, yorgun Dennis'i odadan çıkardı, Anders Peyna'yı sönmekte olan ateşin karşısında yalnız bıraktı.</p>

  <p><br /></p>

  <h2 id="u8491eb63-2bd2-403d-b8fb-697ae11135ef" style="text-align: center;">85</h2>

  <p>Arlen döndüğünde Peyna alçak sesle, "Plan yapmamız gerek, Arlen," dedi. "Ama istersen önce biraz şarap getir. Çocuk uyusun, öyle konuşalım."</p>

  <p>"Başı samana değmeden uyudu, efendim "</p>

  <p>"İyi. Ama sen yine şarap getir."</p>

  <p>"Zaten bir damla şarabımız var."</p>

  <p>"Daha iyi. Sabaha sarhoşluktan sersem halde yola çıkmak zorunda kalmayız."</p>

  <p>"Efendimiz?"</p>

  <p>"Arlen, yarın buradan gidiyoruz. Üçümüz kuzeye gideceğiz. Bunu sen de biliyorsun, ben de. Dendiğine göre Delain'de grip salgını varmış. Kimse peşimize düşemez. Biz de sağlığımız için gidiyoruz zaten."</p>

  <p>Arlen yavaşça başım salladı.</p>

  <p>"Güzelim şarabı burada bırakıp vergi tahsildarlarına peşkeş çekmek yazık olur. İçelim en iyisi. Sonra da yatalım."</p>

  <p>"Nasıl isterseniz, efendim."</p>

  <p>Peyna'nın gözleri ışıldadı. "Ama yatağına yatmadan önce tavanarasına çık, çocuğun üstüne örttüğün battaniyeyi al, emrime karşı gelmiş olmaktan kurtul."</p>

  <p>Arlen şaştı kaldı. Ağzı açılmıştı. Peyna onu taklit etti, ağzını açtı, baktı. Arlen bu eve uşak olarak girdiği günden beri ilk defa olarak yüksek sesle gülmesini engelleyemedi.</p>

  <p><br /></p>

  <h2 id="u3ed79d61-dce1-4c0c-9d68-69bc095e772c" style="text-align: center;">86</h2>

  <p>Peyna yatağına yattığında uyuyamadı. Onu uyanık tutan rüzgarın sesi değil, kafasının içindeki soğuk kahkahanın sesiydi.</p>

  <p>O kahkahanın sesine dayanamayınca kalktı, tekrar oturma odasına geçti, soğuyan küllerin karşısına oturdu. Tel tel ak saçları kafasının çevresine bir bulut gibiydi. Ne kadar komik göründüğünü bilmiyordu ama bilse de aldırmazdı. Battaniyelerine sarınmış, dünyanın en yaşlı kızılderili reisi gibi küllere bakıp duruyordu.</p>

  <p>Kişi düşmeden önce, gurur düşer, diye öğretmişti annesi ona. Gurur bir şakadır. İnsanın içindeki yabancıyı güldürür eninde sonunda. Peyna bu sözün anlamını o zamanlar anlayamamıştı ama şimdi anlıyordu. Bu gece onun da içindeki yabancı gülmeye başlamıştı. Öyle gülüyordu ki, uyku tutmuyordu ihtiyarı. Oysa ertesi gün zor ve yorucu bir gün olacaktı.</p>

  <p>Peyna durumunun garipliğini anlayabiliyordu. Tüm hayatı boyunca hep hukuka hizmet etmişti. Cezaevinden kaçmak gibi, ayaklanma ve ihtilâl gibi sözlerden nefret ederdi. Hâlâ da nefret ediyordu. Ama bazı gerçekleri de kabul etmek şarttı. İhtilal mekanizması Delain'de de işler durumdaydı artık. Kuzeye kaçan soylular kendilerine "sürgün" diyorlardı... yakında ''asi" demeye başlayacaklardı. Eğer kendisi o ihtilâli engellemek istiyorsa, belki bir tutuklunun Needle'dan kaçmasına yardım etmek zorunda kalacaktı. İşte bu şakaya gülüyordu içindeki yabancı. Onu uyutmayacak kadar gülüyordu hem de.</p>

  <p>Şimdi planladığı davranışlar, onun hayatının ilkelerine karşıydı. Ama yine de yapacaktı. Ölse bile, yapacaktı. Peter suçsuz yere hapsedilmişti. Delain tahtında oturan, gerçek Kral değildi. Gerçek Kral, Needle'ın tepesindeki iki odada yaşıyordu. Bu yanlışı düzeltmek için yasa dışı güçlen kullanmak gerekiyorsa, varsın öyle olsundu! Ama...</p>

  <p>''Peçeteler," diye mırıldandı Peyna. Zihni durmadan o konuya dönüyordu. "Gerçek Kralı tahtına çıkarmadan önce şu peçete işini çözümlemek gerek. Soruşturmak gerek. Dennis'e sormalı. Belki Staad'ların oğluna da.... evet...."</p>

  <p>"Efendimiz?" diye seslendi Arlen kapıdan. "Rahatsız mısınız?"</p>

  <p>Efendisinin kalktığını duymuştu. Uşaklar hep duyardı öyle şeyleri.</p>

  <p>"Rahatsızım" diye suratını astı Peyna. "Ama doktorun iyileştireceği bir şey değil, Arlen." "Üzgünüm, efendim."</p>

  <p>Peyna uşağına baktı. Parlak gözlerini dikip uzun uzun baktı.</p>

  <p>"Kendimiz de yasa kaçağı olmadan önce... o bebekevini neden istediğini bilmek istiyorum," dedi. "Bebekevini... bir de... peçeteleri."</p>

  <p><br /></p>

  <h2 id="u0058f8c2-7c57-49cc-896d-3327234e2ec1" style="text-align: center;">87</h2>

  <p>Dennis ertesi sabah, "Şatoya geri dönmek mi?" diye sorarken sesi dehşet dolu bir fısıltıydı. "Onun olduğu yere dönmek mi?"</p>

  <p>"Dönemeyeceğine inanıyorsan, seni zorlamam," dedi Peyna. "Ama sanırım şatoyu iyi tanıyorsun sen. Ona rastlamarnayı başarırsın. Tabii gözükmeden içeri girmenin yolunu bulursan. Gözüktün mü, durum fena olur. Hastalıktan kalktığına pek kimseyi inandıramazsın. Hayat dolu bir gençsin sen."</p>

  <p>Hava çok soğuktu o gün de. İç baronluğu karlar kaplamış, insanın gözlerini kamaştırıyordu. Peyna içinden, yola çıkınca öğleye varmadan kar körü olurum belki de, diye düşündü. Bana da müstahak zaten. Kafasının içindeki yabancı bunu büsbütün komik buldu.</p>

  <p>Delain Şatosu tâ uzakta, ufukta, mavimsi bir renkte, rüya gibi gözüküyordu. Duvarları ve kulesi peri masallarındaki resimler gibiydi. Ama Dennis... o hiç de serüven arayan genç masal kahramanlarına benzemiyordu. Gözleri korku dolu, suratı arslan ininden kaçmış gibiydi. Üstelik arslan ininden kaçtıktan sonra, 'kumanyanı içerde unuttun, yine gir de al' denmiş biri gibiydi... yemek yemeyi artık canı hiç istemediği halde hem de.</p>

  <p>"Belki içeri girmenin bir yolu bulunur," dedi. "Ama kokumu alırsa, nasıl girdiğimin de, nereye saklandığımın da önemi kalmaz. Kokumu aldı mı, nasılsa bulur beni o."</p>

  <p>Peyna başını evet anlamında salladı Çocuğun korkusunu daha da arttırmak istemiyordu ama, şu anda doğruyu söylemek en iyisiydi. "Haklısın." dedi.</p>

  <p>"Yine de oraya dönmemi mi istiyorsunuz?"</p>

  <p>"Yapabilirsen... yine de istiyorum."</p>

  <p>Zayıf bir kahvaltı sofrasının başına oturduklarında Peyna, Dennis'e neler öğrenmek istediğini anlattı, bu bilgileri nereden bulabileceği konusunda da birtakım fikirler verdi, önerilerde bulundu. Dennis bu sefer başını itiraz anlamında değil de, şaşkınlık anlamında sallıyordu. "Peçeteler, ha?" dedi. "Evet, peçeteler."</p>

  <p>Dennis'in korkulu gözleri bir kere daha ufuktaki periler şatosuna döndü. "Babam ölmek üzereyken bana, ilk efendime hizmet fırsatı çıkarsa kaçırmamamı söylemişti. Ben buraya gelmekle o hizmeti yaptığımı sanıyordum. Ama eğer geri dönmem de gerekiyorsa..."</p>

  <p>Evi toparlamakla meşgul bulunan Arlen de işini bitirmiş, yanlarına dönmüştü.</p>

  <p>"Evin anahtarı lütfen, Arlen," dedi Peyna.</p>

  <p>Arlen uzattı, Peyna alıp Dennis'e verdi.</p>

  <p>"Biz Arlen'Ie buradan ayrılıp kuzeye..." duraklayıp devam etti, ".... sürgünlere katılmaya gidiyoruz. Sana Arlen'in anahtarını veriyorum. Biz kuzeydeki kampa varınca, kendi anahtarımı da senin tanıdığın birine vereceğim. Tabii eğer o da oradaysa. Sanırım oradadır."</p>

  <p>"Kim o?" diye sordu Dennis.</p>

  <p>"Ben Staad."</p>

  <p>Dennis'in üzgün yüzünde bir gülümseme belirdi. "Ben mi? Ben onlarla mı?"</p>

  <p>"Öyle sanıyorum." Aslında Peyna, tüm Staad ailesinin sürgünlere katılmış olduğunu çok iyi biliyordu. Kulağı keskin bir insandı. Sağırlığı o kadar da yoğunlaşmamıştı henüz.</p>

  <p>"Onu buraya mı yollayacaksınız?*'</p>

  <p>"Gelmek isterse, evet, niyetim öyle."</p>

  <p>"Ne yapmak için? Efendimiz, hâlâ tam anlamış değilim."</p>

  <p>"Ben de." Peyna öfkelenmişe benziyordu. Bu hah', şaşkınlığını saklamaya çalışmaktandı. "Ben ömrüm boyunca hep bazı şeyleri mantıklıdır diye yaptım, diğer bazı şeyleri de mantıklı değil diye yapmadım. İnsanların yalnızca sezgilerine dayanarak mantıksız nedenlerle hareket ettiklerinde başlarına neler geldiğini bilirim. Sonuçlar zaman zaman saçma veya utanç verici de olabilir ama çoğunlukla korkunç olur. Oysa işte bu sefer, ben de kaçık bir falcı gibi davranıyorum."</p>

  <p>"Anlayamıyorum, efendim."</p>

  <p>"Ben de anlayamıyorum, Dennis. Günlerden ne, biliyor musunuz?"</p>

  <p>Dennis konunun apansız değişmesi karşısında gözlerini kırpıştırdı. "Evet... Sah."</p>

  <p>"Salı demek. İyi. Şimdi sana, sezgilerimin önemli bulduğu bir soru soracağım. Cevabını bilmiyorsan, ya da emin değilsen, lütfen açık söyle. Soruya hazır mısın?"</p>

  <p>"Evet, efendim." Aslında hazır olduğundan emin değildi. Peyna'nın delici mavi bakışları, bulut gibi seyrek beyaz saçları onu ürkütüyordu. Sorulacak soru çok zor olmalıydı. "Herhalde hazırım," diye düzeltti ilk sözünü.</p>

  <p>Peyna soruyu sorduğu anda Dennis rahatladı. Bunun neden sorulduğunu pek anlayamıyordu gerçi. Yine peçetelerle ilgili ek bir saçmalık daha. Ama bu seferkinin cevabını biliyordu en azından. Hemen söyledi.</p>

  <p>"Emin misin?" diye direndi Peyna. "Evet, efendim."</p>

  <p>"İyi. O halde senden istediğim şu." Peyna biraz daha konuştu. Üçü evin önünde, güneşte, ayaküstü konuşuyorlardı. Yargıç bir daha dönecek değildi bu eve.</p>

  <p>Dennis dikkatle dinliyordu. Peyna ondan söylenenleri tekrarlamasını istediğinde, çok güzel tekrarladı. *'Aferin," dedi Peyna. "Beğendiğinize sevindim, efendim." "Aslında bu isin hiçbir yanını beğenmiyorum, Dennis. Hem de hiç. Eğer Ben Staad, uzak ormandaki o bahtsız yasa kaçaklarıyla birlikteyse, sırf Kral Peter'e yaran olabilir diye onu o güvenli yerden ayırıp tekrar buraya, tehlikenin göbeğine yollamak niyetindeyim. Seni şatoya geri yollayışımın nedeni de, içimden bir sesin, Peter'in bebekevini ve peçeteleri istemesinde bir amaç olduğunu fısıldaması. Bir şey var! Bazen bulur gibi oluyorum, sonra yine aklım dağılıyor. Onları lâf olsun diye istemedi, Dennis. Hayatımın üzerine bahse girebilirim. Ama niye istediğini bulamıyorum." Peyna yumruğunu kendi bacağına indirdi. "İki değerli genci korkunç tehlikelere atıyorum, kalbim bana 'doğru yapıyorsun' diyor... ama bunu NEDEN yaptığımı hâlâ da bilemiyorum!"</p>

  <p>Bir zamanlar bir genci gözyaşlarından ötürü mahkûm eden adamın kafasının içindeki yabancı gülüyor, gülüyor, gülüyordu.</p>

  <p><br /></p>

  <h2 id="u7824d671-114a-48eb-bb0a-3b3707ec531f" style="text-align: center;">88</h2>

  <p>İki ihtiyar, Dennis'den ayrıldılar. Önce el sıkıştılar, sonra Dennis eğilip yargıcın yüzüğünü öptü. Yüzüğün üzerinde Delain'in mührü vardı.'Peyna görevinden ayrılmış, ama yüzükten ayrılamamıştı. Bu yüzük onun gözünde yasa üstünlüğünün simgesiydi. Zaman zaman hatalar yaptığım kendi de biliyordu. Ama bunun kendisini üzmesine pek izin vermemişti. Hayatta iyi bir insan olmak için sırf iyi niyetli olmanın yetmediğini bizim kadar o da biliyordu. Ama buna karşılık, zaman zaman elimizden ancak iyi niyetin gelebileceğinin de farkındaydı.</p>

  <p>Melekler lanetlemeye karşı bağışık olabilirdi ama insanlar o kadar şanslı yaratıklar değildi. İnsanoğlu için cehennem her zaman daha yakında sayılırdı.</p>

  <p>Dennis'in yüzüğü Öpmesine itiraz ettiyse de, Dennis direndi. Sonra Arlen, Dennis'in elini sıktı, ona iyi şanslar diledi. Dennis de onlara şans diledi ama Peyna delikanlının gözlerindeki korkuyu hâlâ görebiliyordu. Sonunda delikanlı doğuya, şatoya doğru yöneldi, iki ihtiyar da batıya, Charles Reechul'un çiftliğine doğruldular. Reechul bu bölgede Andua cinsi köpekler yetiştirirdi. Vergilerini düzenli ödediğinden, sadık bir vatandaş sayılıyordu. Ama Peyna onun kuzeye kaçmış sürgünlere yakınlık duyduğunu biliyordu. Kaçanların oraya varmasını hep Reechul sağlamıştı. Gün gelip kendisinin de Reechul'dan aynı hizmeti isteyeceği hiç aklına gelmezdi Peyna'nın. Ama işte onun da zamanı gelmişti.</p>

  <p>Çiftçinin en büyük kızı Naomi kızağı hazırladı, önüne en sağlam köpeklerden on ikisi koştu, Peyna'yla Arlen'i bindirip yola çıktı. Çarşamba gecesi Uzak Orman'ın kenarına vardılar.</p>

  <p>O gece Peyna, Naomi'ye, "Sürgünlerin kampına daha ne kadar yolumuz kaldı?" diye sordu.</p>

  <p>Naomi içmekte olduğu ince, kötü kokulu puroyu ağzından çekti, ateşe attı. "Hava güzelse iki gün," dedi. "Kar yağarsa dört gün. Tipi çıkarsa belki hiç varamayız."</p>

  <p>Peyna o gece yattığı anda uyudu. Yaptığı seçim ister mantıklı, ister mantıksız olsun, yıllardır böyle kolay uyuduğunu hatırlamıyordu.</p>

  <p>Ertesi gün hava iyiydi. Cuma da bozmadı. Böylece Dennis'den ayrılışlarının dördüncü günü akşamı, Flagg'ın boşu boşuna arayıp da bulamadığı bir grup çadır ve kulübenin yakınına vardılar.</p>

  <p>"Kim o? Parolayı söyle!" diye bağırdı bir ses. Sağlıklı, gür, şen, korkusuz bir sesti. Peyna hemen tanıdı o sesi.</p>

  <p>Kız, "Naomi Reechul," diye seslendi. "Parola iki hafta önce 'zıpkın'dı. Şimdi değiştiyse, okunu sapla bana, Ben Staad. Hortlayıp ömrünce başına bela olurum."</p>

  <p>Ben gülerek bir kayanın arkasından ortaya çıktı. "Hortlamış haline hiç dayanamam, Naomi" dedi. "Sağken bile yeterince korkunçsun."</p>

  <p>Kız Peyna'ya döndü. "Geldik işte," dedi.</p>

  <p>"Evet, öyle görünüyor."</p>

  <p>İçinden, iyi ki geldik, diyordu. Bir ses ona, zamanın pek de bol olmadığım fısıldamaktaydı çünkü.</p>

  <p><br /></p>

  <h2 id="u331b2b92-8ec0-42ca-8c01-359b77fac8ab" style="text-align: center;">89</h2>

  <p>Peter de aynı şeyi seziyordu.</p>

  <p>Pazar günü, yani Peyna'yla Arlen'in sürgünler kampına varışından iki gün sonra, ipin hâlâ yerden on metre yukarda kalacağını hesaplamaktaydı. Demek uca tutunur, sallanırsa, sekiz metreden fazla bir mesafeden düşmek zorundaydı. Dört ay daha ip dokumak elbette daha akıllıca olurdu. Bunu kendi de biliyordu. Hatta belki iki ay bile yeterdi. İpin ucundan kendini yere bıraktığında kötü düşer de iki bacağını kırarsa, meydan nöbetçileri devriye gezerken onu orada inler durumda bulurlardı sonra. Dört yıllık emeği, üşendiği için boşa giderdi.</p>

  <p>Bu tür mantığı Peyna duysa, ne kadar da hoşlanırdı. Ama Peter'in içinden yükselen acele etme dürtüsü şu sıra öyle güçlüydü ki! Peyna bir zamanlar, sezgilerin mantığı yenmesini pek ayıplardı... ama şimdi belki o da ayıplamazdı artık.</p>

  <p>Peter bir haftadır hep aynı rüyayı görüp duruyordu. Rüya da her seferinde biraz daha netleşmekteydi. Flagg, ışık saçan parlak bir şeyin üzerine eğilmişti rüyada. O ışıklı cisme sihirbazın suratı yansıyor, yeşilimsi bir renk alıyordu. Sonra bir an sihirbazın gözleri irileşiyor, ardından hain bir ifadeyle kısılıyor, kaşları çatılıyor, yüzü kararıyordu. O ifadenin ancak bir tek anlamı olabilirdi... ölüm. Flagg tek kelime söylüyor, sonra eğilip ışıklı cisme üflüyordu. Cisim hemen mum gibi sönüyor, ortalık karanlığa gömülüyordu o zaman. Ama sihirbazın ağzından çıkan o tek kelime de yeterliydi. Peter'in adını söylüyordu Flagg. Hem de öfkeyle.</p>

  <p>Cumartesi gecesi ayın çevresinde hale vardı. Gardiyanlar yakında kar yağacağı kamsındaydılar. Peter Pazar günü gökyüzüne bakınca adamların haklı olduğunu anladı. Ona havayı tahmin etmeyi babası öğretmişti. Pencerede dururken içine bir hüzün doldu, sonra tekrar öfkeye dönüştü. Yanlışları doğrultmak şarttı.</p>

  <p>Karanlık ve fırtına, kaçışımı daha iyi saklar, diye düşündü. Hatta düştüğünde altında kardan bir yastık bulurdu belki de. Bu aklına gelince sırıttı. Yerdeki on santimlik karın hiçbir etkisi olamazdı aslında. İncecik ip ya dayanacak, ya da kopacaktı. Dayansa bile, sonunda atlamak zorundaydı. Atladığında bacakları o çarpmayla ya kırılacak, ya kırılmayacaktı. Kırılmazsa nereye gideceğim ayağa kalkınca, diye geçirdi içinden. Beni kim yanma alır, kim korur, kim yardım eder bana? Ben Staad buralardan çoktan uzaklaştırıldı. Belki Krallık sınırlarından bile çıkmıştır.</p>

  <p>İşi şansa bırakmak zorundaydı o halde. Babası sık sık değinirdi bu konuya. Bazı Krallar şanslıdır, bazıları da şanssızdır, derdi. Sen de Kral olunca, kendine göre bir şansın olacak. Ama bence şanslılardan birisin sen, derdi.</p>

  <p>Delain'in Kralıydı aslında Peter... ama ancak kendi yüreği biliyordu bunu. Beş yıldan beri, şansının Staad'ların şansından pek farkı yok gibiydi. Ama belki bu geceki şansı hepsini telafi ederdi.</p>

  <p>İpi, bacakları, şansı. Ya hepsi tutacak, ya hepsi kopacaktı. Hem de aynı anda. Önemi yoktu. Şansı az da olsa, ona güvenmekten başka çaresi kalmamıştı.</p>

  <p>"Bu gece” diye mırıldandı kendi kendine. Ama akşam yemeği sırasında öyle bir şey oldu ki Peter fikrini değiştirmek zorunda kaldı.</p>

  <p><br /></p>

  <h2 id="u913441ab-6562-49af-9828-afc3260915ba" style="text-align: center;">90</h2>

  <p>Peyna’yla Arlen'in Dennis'den ayrıldıktan sonra Reechul çiftliğine kadar yürümeleri hemen hemen Salı'nın akşamına kadar sürmüş, oraya vardıklarında ikisinin de canlan çıkmıştı. Gerçi Dennis'in şatoya kadar olan yolu onlarınkinden iki kat uzundu ama, çocuk bir gün öncenin yorgunluğuna rağmen, saat ikide herhalde şatonun batı kapısına varırdı. Gençlerle yaşlılar arasında fark vardı tabii. Peyna ona çok dikkatli talimat vermişti. Ne yaptığını pek bilmediğini iddia eden biri için, doğrusu oldukça ayrıntılıydı verdiği talimat. Dennis de söylenenleri harfi harfine yapmak niyetindeydi. Bu yüzden, batı kapışma vaktinde varsa bile, içeri girmesi daha uzun zaman alacaktı. Delikanlı yolun yarısını aldıktan sonra, çevresine bakıp saklanacak bir yer aramaya koyuldu. Gerçi şu ana kadar kimseye rastlamış değildi ama, artık vakit öğleyi geçmişti. Yakında kentin pazarından dönenler belirmeye başlardı yolun üzerinde. Dennis kimsenin kendisini görmesini, hatırlamasını istemiyordu. Evinde, hasta yatağında olması gerekirdi çünkü. Çok geçmeden uygun bir yer buldu. Terkedilmiş bir çiftlik evi. Bakımsızlıktan yıkılmaya yüz tutmuş bir ev. Vergi Getiren Thomas'ın sayesinde, bu tür evlerin sayısı gün geçtikçe artmaktaydı zaten.</p>

  <p>Dennis oraya girip saklandı, Cumartesi öğleden sonraya kadar da çıkmadı. Bu süre içinde Ben Staad'la Naomi Uzak Orman'dan yola çıkmış, Peyna'nın evine yaklaşmışlardı bile. Naomi hayvanları deli gibi sürüyordu. Dennis bunu bilse, biraz rahatlardı. Ama bilemezdi elbette.</p>

  <p>Boş evde yiyecek hiçbir şey yoktu. Ama mahzene inince birkaç patatesle bir avuç turp buldu. Patatesleri yedi. Turptan nefret ederdi Dennis. Her zaman nefret etmiş, her zaman da edecekti. Çakısını çıkardı, patateslerin çürük yerlerini ayıkladı, böylelikle her patatesin çeyreğini yere atmış oldu. Avucunda güvercin yumurtası boyunda birkaç beyaz top kaldı. İlk ikisini yerken turplara doğru baktı, içini çekti. Sevse de sevmese de, Cuma günü onları yemek zorunda kalacaktı herhalde.</p>

  <p>Karnım çok açsa belki tadı iyi gelir, diye düşündü. Belki bayıla bayıla yerim de, daha var mı derim!</p>

  <p>Sonunda gerçekten onlardan da birkaçım yemek zorunda kaldı, ama bu işi Cumartesi öğleye kadar ertelemeyi başardı. Cumartesi geldiğinde, turplar gözüne enikonu iyi görünmeye başlamıştı zaten. Ama yiyince tatlarının hâlâ berbat olduğunu gördü.</p>

  <p>Günün zorlu geçeceğini sandığından, iradesini kullanıp yedi onları.</p>

  <p><br /></p>

  <h2 id="u470ee565-c8aa-4cff-9f8a-5f18e7bee2ab" style="text-align: center;">91</h2>

  <p>Dennis bodrumda bir çift eskimiş kar pabucu da bulmuştu. Kayışları gerçi fazla uzundu ama, onları kısaltmaya bol bol vakti vardı. Bağları çürümeye yüz tutmuştu. Onun çaresi yoktu. Herhalde benim işimi görür, diye umdu. Uzun süre ihtiyacı olmayacaktı ki bu pabuçlara!</p>

  <p>Güvenli olsun diye bodrumda uyudu, gündüzlerini oturma odasında geçirdi, yoldan gelip geçenlere baktı. Yol saat üçte canlanıyor, beşte trafik tekrar seyreliyordu. Bu mevsimde akşam pek çabuk bastırıyordu çünkü. Evin salonu bomboş, hüzünlü bir yerdi. Bir zamanlar, aile burada yaşarken neşeli bir oda olmuş olmalıydı. Şimdi ise... farelerin salonuydu burası. Bir de Dennis'in tabii.</p>

  <p>Peyna, Dennis'in okuma yazma bildiğini duyunca yanına kâğıt ve kurşun kalem vermişti. Dennis bu boş evde geçirdiği günler boyunca oturup bir mektup yazmaya çalıştı. Yazıyor, karalıyor, bir daha yazıyor, kalemi yontuyor, daha iyisini yazmaya uğraşıyordu. Kötü yazısından utandığı bir yana, Peyna'nın önem verdiği bazı şeyleri yazmayı unutacağından dal korkuyordu. Öyle uğraştı ki, keşke Peyna notunu kendi yazsaydı, ya da Arlen'e dikte etseydi, demeye başladı. Ama yine! de çalışmaktan memnundu. Ömrü boyunca çalışmaya alışmış bir insandı o. Boş kalmak, korkusunu arttırıyor, onu tedirgin ediyordu. Gerçi bedensel çalışmayı böylesine tercih ederdi, ama iş işti yine de.</p>

  <p>Cumartesi öğlende, yazdığı mektubu oldukça beğenmişti. Zaten elinde de iki kâğıt kalmıştı artık. Eserine gururla baktı. Minik sayfanın iki yüzü de yazılarla dolmuştu. Dennis'in ömründe yazdığı en uzunyazıydı bu. Kâğıdı katlayıp hap boyuna getirdi, pencereden dışarı baktı, ortalığın kararmasını bekledi. Peter de hücresinin penceresinden, giderek toplanan bulutlara bakıyordu. Her ikisine de babaları öğretmişti havayı okumayı. Birinin babası Kral, ötekinin babası da o Kralın uşağıydı. Her iki genç de ertesi gün kar yağacağını anladılar.</p>

  <p>Saat dört olduğunda evin gölgesi uzamaya başlamış, Dennis'in de yola koyulma hevesi biraz ölgünleşmişti. Yola çıktığı anda tehlikedeydi artık. Ölüm tehlikesiyle yüzyüzeydi. Flagg'ın o lanet olası sihirleriyle uğraştığı yere gidiyordu. Belki şu anda bile, hasta uşağın ne yaptığını incelemekteydi sihirbaz. Hoş Dennis kendi duygularının önemi olmadığının farkındaydı. Buraya görevini yapmaya gelmişti. Ailesinde yüzyıllardan beri her uşak, görevini sadakatle yapmıştı. Dennis de yapacaktı elinden geleni.</p>

  <p>Güneş batarken evden çıktı. Kar pabuçlarım ayağına geçirmişti. Tarlalardan geçerek, dosdoğru şatoya yollandı. Aklına kurtlar geldikçe biraz tedirgin oluyor, inşallah kurt yoktur diye umuyordu. Peter'in ertesi gece kaçmayı planladığından haberi yoktu. Ama Peyna gibi, Peter'in kendisi gibi, o da hissediyordu acele etme gereğini.</p>

  <p>Bir yandan karlı tarlalarda ilerlerken, bir yandan da şatoya görünmeden nasıl gireceğini düşünüyordu. Bunu nasıl yapacağını bildiği kanısındaydı... Yani... eğer Flagg onun kokusunu almazsa.</p>

  <p>Daha sihirbazın adını düşündüğü anda, tâ uzaklardan bir kurt uluması duydu. Aynı anda, şatonun mahzeninde, Flagg'ın odasında, sihirbaz uyuklamakta olduğu koltukta birden doğruldu.</p>

  <p>"Kim andı Flagg'ın adını?" diye seslendi, iki başlı papağan bir çığlık attı.</p>

  <p>Dennis bomboş tarlanın ortasında, bu kupkuru sesi beyninin içindeymiş gibi duydu. Soluğunu içine çekip tuttu, saldığında ağzından dumanlar çıktı, alnından terler fışkırdı.</p>

  <p>Ayağındaki kar pabuçlarının bağları çıt çıt kopmaya başlamıştı birden.</p>

  <p>Kurt uluması da sürüyordu. Aç, kalpsiz, insafsız bir sesti bu ses.</p>

  <p>Flagg koltuğunda tekrar arkasına yaslandı, kendi sorusuna, "Hiç kimse," diye cevap verdi. Pek seyrek hasta olurdu. O upuzun ömrü boyunca toplam ya üç, ya da dört kere hastalanmıştı. Ama kuzeye yaptığı son yolculukta, buzlar üzerinde kıvrılıp uyumaktan çok kötü soğuk almıştı. Yavaş vavaş geçiyordu... ama hâlâ pek iyi sayılmazdı.</p>

  <p>"Hiç kimse. Rüya, o kadar," dedi kendi kendine.</p>

  <p>Uyukladığında kucağına kaymış olan kitabı kapadı, yandaki masaya bıraktı. Masanın üst yüzü insan derisiyle kaplanmıştı. Sihirbaz tekrar yaslanıp uyumaya başladı.</p>

  <p>Uzaktaki tarlada Dennis yavaş yavaş rahatladı. Alnından bir ter damlası gözünün içine sızdı, Dennis onu dalgın bir Hareketle sildi. Flagg'ı daha düşünürken işitmişti bunu sihirbaz.</p>

  <p>Ama onun o karanlık düşüncesi artık geçmiş, Dennis'in üzerinden uzaklaşmıştı. Tıpkı bir şahin, yerdeki tavşanın üzerinden uçuyormuş gibi, uzaklaşmıştı. Dennis içini çekti, titredi. Bacakları güçsüzleşmişti artık. Bir daha sihirbazı düşünmemeye uğraşacaktı... elinden geldiği kadar. Ama karanlık basıp ay doğduğunda, bunu yapmanın karar vermek kadar kolay olmadığını daha iyi anladı.</p>
</body>
</html>
