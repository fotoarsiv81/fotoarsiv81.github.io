<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>Hüseyin Yenli ses çıkarmadı. Ama yüzündeki hoşnutsuz ifade kaybolmamıştı. "Şimdi ne yapmayı düşünüyorsunuz efendim?" diye Başkan'a sordu. Aktaroğlu "Düşüneceğim. Biraz zamana ihtiyacım var" dedi. Sonra Yüksel'e dönüp "Biraz sekreterimin odasında bekle delikanlı" diye ilâve etti. "Seni tekrar çağıracağım."</p>

  <p>Takriben bir saat sonra Yüksel Berke, Aktaroğlu Holding'den ayrılırken sevinçten uçuyordu. Planı tıkır tıkır işlemişti. Her şey yolundaydı. Artık bundan sonra yalnız istikbalini ve elde edeceği yeni gelir kaynaklarını düşünüyordu. Yakın bir tarihte gerçek anlamda JKD üyesi olacaktı. Belki de Komite'ye bile seçilirdi. İşte o zaman perde arkasından memleket ekonomisini yürüten on büyük sermaye sahibinden biri olabilirdi.</p>

  <p>İçindeki coşku öylesine heyecan vericiydi ki, Divan Oteli'ne dönerken yine peşindeki Opel arabanın farkına varamadı.</p>

  <p>Yarın sabah ilk işi kendisine bırakılan yirmi milyarı banka hesabına geçirmekti. Bu parayı hak etmişti.</p>

  <p>Dün gece başlayan yağmur hâlâ devam ediyordu. Sedat İlker yüzünü buruşturarak pencereyi açtı. Boğazın karşı yakasından gelen serin ve nemli hava odaya doldu. Derin derin soluyup temiz ve rutubetli havayı içine çekti. Daha bahara epey vakit vardı. Yine de erken gelen bahar müjdesi gibi tabiatta bir uyanma, kıpırdanış vardı. Bahçedeki ıslak çimlerden nefis bir koku yayılıyordu. Karşıdan esen rüzgâr sanki çiçek kokuları taşır gibiydi. Gözleri, biraz erken açmış bir kaç erguvan dalına takıldı. Bazen tabiat bile yanılıyordu. Hiç sevmediği yağmur dahi sabah keyfini bozamadı. Esneyip gerindi. Üzerinde tembelliği vardı. Haftada üç gün aksatmadan yaptığı sabah koşusundan vazgeçti. Bu sabah koşmayacaktı. Canı çekmiyordu. Sırtından eşofmanlarını çıkarıp duşa yürüdü. Tam suyun altına girerken telefonun acı acı çaldığını işitti.</p>

  <p>Yüreği hop etti. Acaba arayan Şermin olabilir miydi? Gerçi onun aramayacağı kadar erken bir saatti ama belli de olmazdı. Uyanmışsa koşuya çıkmadan evvel bir "Günaydın" demek istemiş olabilirdi pekâlâ.</p>

  <p>Almacı kaldırdı. "Alo" diyen erkek sesini tanıyamadı birden. Ses yabancı gelmişti. Hattın öbür ucundaki ses "Ben, Bülend Kozlu" demese çıkaramayacaktı da bu sesi. Ne de olsa onunla ilk kez telefonda konuşuyordu.</p>

  <p>Sabahın köründe MİT ajanının telefonunu hiç beklemiyordu. İçini bir heyecan dalgası kapladı. Önsezileri tatsız bir haber alacağı sinyalleri veriyordu. Korka korka "Buyrun" dedi. Ajan kendisiyle buluşmak istiyordu. Hem de derhal...</p>

  <p>Bu sabah gazeteye gidip, hafta sonu oynanacak lig maçları için tahmin yazısını hazırlayacaktı. Yazıyı öğleden sonra da kaleme alabilirdi.</p>

  <p>Saat dokuz buçukta Divan Oteli'nin lobisinde buluşmayı kararlaştırdılar. Sedat nedenini sormadı. Sorsa bile ajanın telefonda izahat vermeyeceğine emindi...</p>

  <p>Deliksiz bir uyku çekmişti Yüksel Berke. Yataktan top gibi fırladı. Traş olup, duşunu aldı. Sonra Ankara'ya telefon edip karısıyla konuştu. Olayları tam izah etmeden karısına müjdeyi verdi. Köşeyi döndük dedi. Kadın meraktan çıldırıyordu ama daha fazlasını şimdilik anlatamazdı. Biraz da telefonun başında vızıldayan küçük kızıyla konuştu. Ona getirmek için İstanbul'dan ne istediğini sordu. İstediği Barbie bebeği unutmayacağına dair söz verdi. Sonra telefonu kapatıp, kahvaltı etmek için aşağıya indi.</p>

  <p>Saat ona yaklaşıyordu. Kahvaltıdan önce lobiye inip, günlük gazete de satan ufak hediyelik eşya dükkanına yaklaştı. Valizi odada bırakamıyor hep yanında taşıyordu. Biraz sonra bankaya gidecek, havale işlemini tamamlayınca da Aktaroğlu'nun kendisine verdiği emirleri yerine getirecekti. Kendisine bakan adamı, gazeteyi aldıktan az sonra gördü...</p>

  <p>İki kişiydiler. Ama biri, okuduğu gazeteyi yüzü hizasında açık tuttuğundan onun suratını görememişti. Aslında, onu kuşkuya düşürecek hiçbir yanları yoktu. Temiz pak giyimli, oturdukları yere uyum sağlamış, sıradan iki kişi...</p>

  <p>Zaten kendisine bakan adam, başını çevirmişti bile... Bu tedirginlik nedendi öyleyse? Niye birden rahatsız hissetmişti kendini? Adamın nazarlarını çevirmesinden istifade edip bu kez onu iyice süzdü. Tanımadığına emindi. Şimdi yanında gazete okuyan adamla konuşmaya başlamıştı. Diğeri ise gazeteyi hâlâ indirmemişti yüz seviyesinden aşağıya. Yanılıyordu her halde. Endişelenecek bir şey olamazdı. Turiste benzemiyorlardı, adam Türkçe bir gazete okuyordu. Olsa olsa iş adamıydılar... Benimkisi evham dedi içinden. Kafasını çevirip ağır ağır kahvaltı servisinin yapıldığı ikinci katın merdivenlerine doğru yürüdü. Oturan adamların görüş zaviyesinden çıktıktan sonra şeytan dürtmüş gibi birden durdu. Bulunduğu yerden şimdi onu göremezlerdi. İçinden bir his eğilip tekrar bakmasını söylüyordu. Öyle de yaptı... Kanı çekilir gibi oldu. Adam gazeteyi yüz hizasından indirmişti. Onu derhal tanıdı... Gazeteci Sedat İlker'di bu...</p>

  <p>Başka zaman olsa bunu sadece aksi bir tesadüfe hamlederdi. Ama bu tesadüf değildi. Adam bilerek yüzünü saklamıştı kendisinden.</p>

  <p>Yoksa gazeteci peşinde miydi? İhtimal vermedi. İstanbul'a geldiğini bile bilmiyordu. Burada bulunması sadece bir rastlantı olmalıydı. Eğilip, göz ucuyla tekrar baktı. Allah'tan merdivenlerde kimse yoktu. İkisi de hâlâ rahat koltuklarında oturuyorlardı. Peşinden gelmemişlerdi... Huzuru kaçtı. Gazeteciyle görülecek bir hesabı vardı. Ama kesinlikle şimdi değil. Önce üstüne düşen işleri görmesi gerekiyordu. Kahvaltı etmekten vazgeçti. Zayıf bir ihtimal de olsa kahvaltı salonunda karşılaşmak istemiyordu. Hızla merdivenleri çıktı. Restauranta girilen koridorun ucundaki asansör kabinlerinin önüne geldi. Bir an evvel uzaklaşmak istiyordu. Kabini aşağıya çağıran düğmeye bastı. Odasına çıkmak daha emniyetliydi. Asansör devamlı meşgul işareti veriyordu. Sonra odasına çıkmak fikri hoşuna gitmedi. Ne hikmetse odada kendisini daha kıstırılmış gibi hissedecekti. Ne yapabileceğini düşündü. Bu oteli pek bilmiyordu. Galiba kapalı garajı yoktu. Sokağa çıkmak için lobiden geçmek gerekecekti. Bu ana çıkışı kullanamazdı. Aklına servis asansörleri geldi. Onu bulabilirse bodruma kadar inebilir ve lobiye girmeden kendini sokağa atabilirdi.</p>

  <p>Sonra biraz kendini toparlamaya çalıştı. Bu kadar telâşlanmanın anlamı yoktu. Gazeteciyle karşılaşması sadece bir rastlantıydı. Başka türlü olamazdı. Bu fikre kendini inandırmaya çalıştı. Evet, bir tesadüftü, sadece bir tesadüf.</p>

  <p>Saatine baktı, tam ondu. Gazeteci otelde bile kalıyor olsa bu saate kadar çoktan kahvaltısını etmiş olmalıydı. Restaurant şimdilik gözden uzak kalması için en uygun yerdi. Elindeki valizi sıkı sıkıya kavrayıp içeriye girdi.</p>

  <p>Kahvaltı edenlerin sayısı gerçekten de azdı. Cam önündeki masada iki Japon oturuyordu. Daha geride yüksek sesle konuşan bir Alman çift vardı. Açık büfe olarak servis yapılan uzun kahvaltı masasının başında ise kumru gibi sevişip koklaşan iki âşık tabaklarını doldurmakla meşguldü. Salonun tenhalığı hoşuna gitti. Garsonlar hariç kendisiyle kimse ilgilenmemişti...</p>

  <p>İyice gerilere gidip bir masaya oturdu. Bir süre heyecanının yatışıp nefesinin normale dönmesini bekledi. Çay mı yoksa kahve mi istediğini soran garsona "çay" dedi.</p>

  <p>Her şey yolundaydı, gerilen sinirleri de yatışmıştı. Ağır ağır ayağa kalktı. Servis masasının başına gidip tabağını doldurmaya başladı. Kızarmış ekmek, kruasan, jambonlu yumurta, bal ve tereyağı aldı. Bardağına da taze sıkılmış portakal suyu koyup masasına döndü. İçi para dolu valizi yanındaki iskemlenin üzerine bırakmıştı. Kendine servis yaparken bile gözü valizdeydi.</p>

  <p>İştahla yemeğe başladı. Gazeteciyle yanındaki adamı da o anda fark etti. Kendisine bakıyorlardı ve Sedat İlker'ın yüzünde garip bir gülümseme vardı.</p>

  <p>İçinden "Allah kahretsin" diye söylendi. Hata etmişti. Daha lobide gazeteciyi gördüğü an oteli ne yapıp edip terk etmesi lâzımdı. Basireti bağlanmış, kaçmamıştı. Adamlar kendisine doğru yaklaşıyorlardı. Ve gazeteci hâlâ gülümsüyordu.</p>

  <p>Masanın başına kadar geldiler. Gazeteci yüzüne bakıp: "Günaydın Tahtabacak" dedi. "Ne o, yoksa eski takım arkadaşını hatırlamadın mı?" Yutkundu Yüksel Berke. Söyleyecek lâf bulamadı.</p>

  <p>Anlaşılan gazeteci hadise çıkaracaktı. Acaba böyle bir ortamda mesele çıkarmaya cüret edebilir miydi?</p>

  <p>Kestiremedi...</p>

  <p>Artık kaçamazdı da. İki kişiydiler ve başına dikilmişlerdi...</p>

  <p>Bir an gazeteciyi tanımazlığa gelmeyi düşündü. Hemen vazgeçti. Bunu yutmazdı. İçinden lanet ederek olacakları beklemeye başladı.</p>

  <p>Sedat İlker ve yanındaki yabancı iskemleleri çekip karşısına oturdular. Hiç de saldırgan gözükmüyorlardı.</p>

  <p>İrkildi birden. Bunların niyetleri maraza çıkarmak değildi. Üstüne birden saldırmamış, sille tokat girişmemişlerdi.</p>

  <p>Yanılıyor muydu acaba?</p>

  <p>Ne isteyebilirlerdi ki? Hiç sesini çıkarmadan yüzlerine baktı. Sedat İlker, sanki onu öldürmeye teşebbüs etmiş olan kendisi değilmiş gibi sırıtmaya devam ediyordu...</p>

  <p>Bu arada bir şey daha dikkatini çekti. Gazeteci biraz yanda kalmış, tanımadığı diğer adam tam karşısına oturmuştu. Suratına tuhaf tuhaf bakıyordu sanki onu tartar gibi. Yine de adamın cin gibi bakışlarından gerçek niyetini anlayamadı.</p>

  <p>Zor belâ "Ne istiyorsunuz?" diye sorabildi. Kelimeler boğazına düğümlenmişti. İkisi de ses çıkarmadılar.</p>

  <p>Lacivert, blazer ceketli adamın kaşları çatıldı. Bir süre daha Yüksel'i süzdü. Sonra: "Soruları yalnız ben soracağım, sen de cevaplayacaksın" dedi.</p>

  <p>Adamın kendisini küçümseyip, aşağılayan bir ses tonu vardı. Ya da Yüksel Berke öyle hissetti. "Sen boku yedin ahbap" diye mırıldandı karşısındaki.</p>

  <p>Artık niyetleri belli olmuştu. Maraza çıkacaktı. Lüks bir otelin restaurantında ne yapabileceklerini düşünmeye başladı. Burada kendisini öldürmeye teşebbüs edemezlerdi. Her halde gözdağı vermeye çalışacaklardı. Böyle palavralara karnı toktu Yüksel'in. Bırakayım, konuşsunlar diye düşündü. Sonra:</p>

  <p>&ldquo;Yok canım?" diye sırıttı.</p>

  <p>Bir tür meydan okumaydı bu. Ama pek etkili olmadı. Lacivert ceketli adamın iplediği yoktu. Yüksel Berke bu defa bakışlarını gazeteci Sedat'a çevirdi:</p>

  <p>"Kim bu yahu?" diye sordu. "Yoksa gorilin mi?" Bir yandan da acaba valizi kapıp yerimden fırlasam, kaçabilir miyim diye düşünüyordu. Kuşkusuz salonda kızılca bir kıyamet kopardı. Garsonların ve otel görevlilerinin duruma müdahale etmeleri gerekirdi. Belki de biraz itişip kakışma ile durum polise intikal etmeden paçayı sıyırabilirdi. Sedat İlker sorusuna cevap vermedi.</p>

  <p>Ama blazerli iç cebinden çıkardığı bir kartı Yüksel'e doğru uzattı. Genç adam merakla karta bir göz attı. Lacivert zemin üzerine beyaz harflerle yazılmış MİT yazısını okudu.</p>

  <p>İşte, şimdi hapı yuttum, dedi içinden. Karşısındaki adam Milli İstihbarat mensubuydu. Gözleri gayrı ihtiyari gazeteciye kaydı. Yoksa o da İstihbarat'çı mıydı? Galiba adamın söylediği gibi gerçekten "boku yemişti." Nutku tutuldu, ne diyeceğini bilemedi, suratlarına baka kaldı.</p>

  <p>Neden sonra, "Tutuklu muyum?" diye sordu. Karşısındaki adam kartı cebine sokarken: "Buna sorgundan sonra karar vereceğiz" diye cevapladı. Yüksel Berke hiç itiraz etmedi.</p>

  <p>Üç adam yerlerinden kalktılar. Kahvaltı salonundan çıkarken Bülend Kozlu, Yüksel Berke'nin kolundan sıkıca tuttu. Hafif bir titreme almıştı genç adamı. Taşıdığı valiz ağır geliyordu koluna... Uzun kasalı ve arkası kapalı bir Landrover otelin önünde bekliyordu. Onların dışarıya çıktığını gören iri yarı iki sivil, Landrover'in arka kapısını açıp Yüksel Berke'nin içeriye girmesini sağladılar. Kapı arkalarından kapandı.</p>

  <p>Yüksel Berke arabanın arkasında oturan iki sivil daha gördü. Kendisine kötü kötü bakıyorlardı. Adamlardan biri yerinden kalkıp ona yaklaştı sonra elinde tuttuğu beyaz bir bezi genç adamın gözlerine bağladı.</p>

  <p>Korku iyice içine sinmişti Yüksel'in. Buna ne gerek olduğunu dahi soramadı. Araba hareket ettiğinde bir köşeye sinmiş, büzülüp kalmıştı. Elleri hâlâ serbestti ve yirmi milyarı taşıyan valizi kucağında tutuyordu.</p>

  <p>Araba uzun süre yol aldı. Şehir içi trafiğinin mecburi istikametinden önce ne tarafa gittiğini çıkarmaya çalıştı. Önceleri Şişli istikametine gittiklerini düşündüyse de bir süre sonra yön saptamaya çalışmaktan vazgeçti. Kulaklarını dikmiş, dikkat kesilmişti. Arabadakiler hiç konuşmuyorlardı. Birinin sigara içtiğini hissetti. Sigara dumanı kokuyordu. Takip ettikleri yolda trafiğin azaldığını duyumsadı. Vasıta gürültüleri ve şehrin insan kalabalığının çıkardığı uğultu kaybolmuştu. İçini yeniden korku kapladı. MİT hakkında çıkarılan dedikoduları hatırladı. "Beni nereye götürüyorsunuz?" diye sordu.</p>

  <p>Landrover'in kapalı kasasının içinde dört kişi oturduğunu biliyordu. Hiç biri cevap vermedi.</p>

  <p>Her halde MİT'in gizli bir sorgulama evine götürülüyordu. Çaresizlikle inledi. Kucağında sıkı sıkıya kavradığı valizi tutan ellerinden birini usulca gözlerini kapayan bağa götürdü. Birazcık aşağıya çekmek istedi.</p>

  <p>Sert ve otoriter bir ses:</p>

  <p>"Çek elini gözbağından" diye emretti.</p>

  <p>Yüksel elini indirdi.</p>

  <p>Landrover bir tepeye doğru tırmanıyordu. Bunu arazinin eğiliminden anladı. Az sonra da araba durdu.</p>

  <p>Heyecandan kalbi güm güm atıyordu. MİT'ın sorgulama evine gelmişlerdi...</p>

  <p>Şermin o sabah boş yere Sedat'tan telefon bekledi. Koşudan dönmüş olması lâzımdı. Belki gazeteye gitmeden önce arar diye bekledi, telefon eden olmadı. Saat dokuzda dayanamadı, kendisi aradı. Zil çalıyor fakat cevap veren olmuyordu.</p>

  <p>Onun telefonlarına alışmıştı. Sebepli sebepsiz birbirlerini arıyor, saatlerce konuşuyorlardı. İçinde hafif bir burukluk hissetti. Acaba bu sabah neden telefon etmemişti. Gazeteden aramayı düşündü ama bu saatte henüz işine varmış olamazdı. Biraz daha geçsin, sonra ararım diye düşündü. Bu gün ona bir sürpriz yapmak istiyordu. Öğleden sonra alışverişe çıkmak niyetindeydi. Beraber çıkarlarsa bundan büyük mutluluk duyacaktı.</p>

  <p>Aşık olmanın güzel yanlarından biri de buydu işte. Altı yıldır süre gelen evliliğinin ne kadar monoton ve sıkıcı olduğunu şimdi daha iyi anlıyordu. Sedat ince ve nazik olduğu kadar mükemmel bir arkadaştı da. Kadını daima şık, gösterişli ve albenili istiyordu. Onunla tanıştığı andan beri kendisine özen gösterip, bakmaya başlamıştı. Saçına, makyajına itina ediyor, ona hep yeni elbiseler içinde görünmek istiyordu. Daha da önemlisi kendisindeki en ufak değişikliği hemen anlayıp, farkeden bir erkekti Sedat. Beğenisini her zaman kadın ruhunu okşayan, iltifat eden içten cümlelerle ifade etmeyi çok iyi beceriyordu.</p>

  <p>Varlıklı bir kadındı; beğendiği, hoşuna giden her şeyi alabilecek güçteydi. Bu alışveriş esnasında Sedat'a danışmak, onun olurunu almak, onun zevkinden istifade etmek arzusundaydı. Hayatında ilk kez bir erkek için giyinmenin zevkine varıyordu.</p>

  <p>Kendine göre bir program yaptı. Önce kuaföre gidecek, saçına yeni bir şekil verecekti. Zamanı ayarlamaya çalıştı, manikür ve pedikür için de yeterli vakti olabilirdi. Saat bir sularında Sedat'la buluşabilirlere birlikte yemek yiyip, Rumeli Caddesi'nde alışverişe çıkabilirlerdi. Gardırobunu açtı, sırtına giyecek münasip bir şey aradı. Baktıklarının çoğunu beğenmedi. Çoğu demode geldi gözüne.</p>

  <p>Uzun kahverengi bir etek buldu, aslında pek hoşuna gitmedi ama mevcutların arasında en münasibi oydu. Bej zemin üzerine ufak yeşil çiçek desenli bir bluz giydi. Üstüne de püsküllü deri yeleğini geçirdi. Çizmeleri boyasızdı, başka zaman olsa aldırmazdı ama Sedat'la buluşmaya böyle gidemezdi, onları bir köşeye atıp düğmeli botlarını ayağına çekti. Çantasını açtı, nakit parasını ve banka kartlarını kontrol etti.</p>

  <p>Bankadan biraz para çekmeye karar verdi. Banka cüzdanları kocasının çekmecesindeydi. Kocasının yattığı taraftaki ufak komodinin yanına gitti. Çekmeceyi açarak kendi hesap cüzdanını aramaya başladı. Gerek kocası gerekse kendi adına muhtelif banka şubelerinde açılmış çeşitli defterler üst üste duruyordu. Bunları ayırmanın zamanı geldi diye düşünerek yatağın üzerine oturdu. Çekmecedeki bütün defterleri çıkarıp birer birer incelemeye başladı. Kocasınınkileri bir yana ayırıyor, içlerindeki hesap mevcudunu bile görmek istemiyordu. Erol'la ilgili her şey beyninde bitmişti. Evliliklerini birlikte geçirdikleri bu eve bile tahammül edemiyordu. Kesinkes satmaya karar vermişti. Yatak üzerine bıraktığı son hesap defterinin kime ait olduğuna bakmak için açtığı sırada bir kartvizit düştü içinden. Sarı bir zemin üzerine basılmış, değişik bir kartvizitti. Gözüne yabancı geldi. Kocasınınkileri bilirdi, o daha ziyade klasikleşmiş, standart boyda beyaz kart kullanırdı. Kimin acaba diye merak edip, şöyle bir göz attı. Muhtemelen o hesabın açıldığı şube müdürünün olabilirdi. Kocası her halde içinde unutmuştu. Yanıldığını anladı. Kart kocasınındı. Üzerinde Erol Ülken yazıyordu. Kartı defterin içine tıktı. Bu sarı kartı hiç görmemişti, her halde kocası yeni bastırmış olmalıydı. Sonra birden dehşete kapılır gibi oldu.</p>

  <p>Yanılıyor muydu acaba? Vücudunu bir titreme aldı. Kartın üzerinde üç ufak harf görmüştü. Tam ismin altında...</p>

  <p>Eli tekrar deftere gitti. Korka korka ilk sahifeyi açtı, kartvizite baktı. Yanılmamıştı. Kocasının ismi altında JKD ibaresi vardı...</p>

  <p>Gözleri açıktı. Uyumadığına emindi... Ama kendini bir rüya âleminde gibi hissediyordu. Hiç bir şey hatırlamıyordu. Ne yeri ne zamanı...</p>

  <p>Yabancısı olduğu ortama şöyle bir bakındı. Zihni hiç bir çağrışım yapmıyordu. Şaşkınlıkla ürperdi Nazan.</p>

  <p>Başkasına ait bir yatakta yatıyordu. Basit ve sade döşenmiş odaya baktı. Daha evvel hiç bulunmamıştı burada. Üşüdü. Üstüne örtülü yorgana sarılmak istedi. Neden sonra fark etti. Sırtında bir gecelik vardı. Pembe renkli kendi geceliği. Yatağın içinde biraz doğrulmak istedi. Şiddetli bir baş ağrısı bütün ensesini kapladı. Hafifçe inledi.</p>

  <p>Neden sonra durumu kavradı. Bu bir rüya değil kâbustu...</p>

  <p>Kâbusun sebebi de Rasim Kara'ydı... Yataktan kalkmaya davrandı. Başı dönüyor, ense kökünde hissettiği ağrı yataktan kalkmasına engel oluyordu. Kımıldayamıyordu adeta. Kalkmaktan vazgeçti. Külçe gibi takatsiz vücuduyla uzanmaya devam etti.</p>

  <p>Korkunç anılar yavaş yavaş geriye geliyordu. Dr. Sıtkı Başar'ın cansız vücudunun merdivenlerden yuvarlanışını, Rasim Kara'nın "Sevgilim" diyerek yaklaşan suratını hatırladı.</p>

  <p>Gözlerini yumdu. Tam bir karabasandı bu. O ânı tekrar yaşamak istemiyordu. Ama nafile, yumduğu gözleri bile, o kâbusu hayalinden söküp atmaya yetmedi.</p>

  <p>Anlamıştı artık. Cellad tarafından kaçırılmıştı. Burası onun evi olmalıydı. Daha fazlasını düşünmek bile istemedi. Vücudunu zangır zangır bir titreme aldı. Aklına ilk gelen şey buradan kaçıp kurtulmak oldu. Ama vücudu, beyninin bu uyarısını yerine getiremeyecek kadar güçsüz ve takatsizdi. Kımıldayamıyordu...</p>

  <p>Ağlamaya başladı. Gözyaşları yanağına akıyordu. Şuursuzca etrafına bakındı. Rasim Kara görünürlerde yoktu. Lakin çevrede onun mevcudiyetini hissediyordu. Buralarda bir yerde olmalıydı. İçini çaresizliğin verdiği nefret kapladı.</p>

  <p>Bir süre sonra gözyaşları kesildi. Kadere boyun eğdi. Tüm bu olaylarda bir suçlu aramak manasızdı zaten. Ona göre tek bir suçlu vardı; o da alınyazısıydı. Kader ona bu sonu hazırlamıştı. Değiştirmesi olanaksızdı. Tevekkülle bunu kabullenmesi gerekecekti. Netice bu kadar basitti işte...</p>

  <p>Yorganı başına çekti. Etraf karardı ve Nazan uyku ile baygınlık arası bir halde kendinden geçti.</p>

  <p>Arkasındaki adam gözündeki bağı çözdü. Yüksel Berke bir süre odadaki ışığa alışabilmek için gözlerini kırpıştırıp durdu. Şaşkın şaşkın etrafına bakındı.</p>

  <p>Oda tamamen boştu. Bir iskemleye oturtulmuştu. Önünde bir masa vardı ve ahşap tavandan aşağıya huni gibi bir abajurun içinde sarkıtılmış yüz mumluk bir ampulün kuvvetli ışığı süzülüyordu. Odanın dip tarafında suratını iyi göremediği bir yabancı ayakta duruyordu. Gözbağını çözen adamı hemen tanımıştı. Blazerli ajandı o. Hayret, elindeki valizi hâlâ almamışlardı...</p>

  <p>Aklında bin bir sual vardı. Evet, gazeteciyi öldürmeye teşebbüs etmişti ama bu olsa olsa basit bir polis vakasıydı, acaba MİT bu işe niye karışmıştı? Yoksa Derneğin işlettiği cinayetler hakkında bilgileri var mıydı?</p>

  <p>Mutlaka öyle olmalıydı. O namussuz Sedat İlker konuşmuş olmalıydı. Belki kendisi de teşkilattandı. Bilemezdi ki...</p>

  <p>Korkudan titriyordu. Çişi gelmiş, kendisini zor tutuyordu. Yığılacak gibi bir hali vardı. Blazerli adam ceketini çıkarıp, iskemlenin arkasına astı. Kravatını gevşetip, gömleğinin üst düğmesini çözdü sonra karşısındaki iskemleye oturdu. Yarı karanlıkta duran köşedeki adam, kımıldamadan onu süzüyordu. Anlaşılan şimdilik sorgulamaya o karışmayacaktı.</p>

  <p>Bülend Kozlu gömleğinin cebinden sigara paketini çıkardı. Sigarasını çakmağınla yakıp, dumanını Yüksel'in yüzüne doğru üfledi.</p>

  <p>"Sen de yakar mısın bir tane?" dedi.</p>

  <p>Yüksel Berke istemem anlamında başını iki yana salladı.</p>

  <p>"Senin yerinde olsam yakardım bir tane. Buradaki sohbetimiz çok uzun süreceğe benzer. İhtiyacın olacak."</p>

  <p>"Sigara kullanmam."</p>

  <p>"Öyle ya, senin gibi ekâbir takımı puro içer. Ne yazık ki burada sana ikram edeceğimiz puro bulunmaz."</p>

  <p>Yüksel Berke omuzlarını silkti zorlukla. "Ben hiç nikotin kullanmam."</p>

  <p>"Alışırsın" dedi ajan. "Demir parmaklıklar arkasında insanı teselli eden en iyi dost sigaradır. Alışırsın, merak etme."</p>

  <p>"Siz neden bahsediyorsunuz? Ne demir parmaklıkları? Ben masum bir vatandaşım. Beni burada ve bu şekilde sorgulamaya hakkınız yok. Yasal haklarımı biliyorum. Derhal avukatımla görüşmek istiyorum."</p>

  <p>"Avukatınla mı?"</p>

  <p>"Evet, avukatımla."</p>

  <p>Bülend Kozlu gülmeye başladı. "Sen benlen dalga mı geçiyorsun?"</p>

  <p>"Hayır. Sadece yasal haklarımın yerine getirilmesini istiyorum" Bülend Kozlu yumruğunu güm diye masaya vurdu.</p>

  <p>"Ulan teres, sen bunu polis sorgulaması sandın. Buraya şimdiye kadar hiç bir avukatın ayağı basmamıştır. Ya bizim sorularımıza adam gibi cevap verirsin ya da buradan cesedin çıkar." Beti benzi kül gibi oldu Yüksel'in.</p>

  <p>Şimdiye kadar basında MİT'le ilgili bir sürü menfi yazılar okumuştu. Birden aklına seneler evvelki ünlü Ziverbey Köşkü geldi. Her halde şu anda ona benzer bir yerde olmalıydı.</p>

  <p>Kasıkları zonkluyordu. Çişini tutamayacağını hissetti.</p>

  <p>"Ne istiyorsunuz benden?" diyebildi.</p>

  <p>"Her şeyi açıkça itiraf etmeni."</p>

  <p>"Neyi itiraf etmemi?"</p>

  <p>"Bana bak" dedi ajan. Sesi buz gibi soğuk çıkmıştı. "Numara yapmayı bırak ve adam gibi konuşmaya başla. Senin için hayırlı olur. Yoksa bok yoluna gideceksin. Yazık olacak sana..."</p>

  <p>Titremesi iyice artmıştı Yüksel'in. Valize sıkıca sarıldı. Sanki ondan destek almak istiyordu. Bu heriflerin şakası yoktu. Etrafta kontrgerilla diye anlamadığı bir takım lâflar dolaşıyordu. Sık sık bazı iş adamlarının cesetleri bulunuyordu etrafta. Hepsinin faili meçhul kalıyor, arkasından bu bilinmiyen kuruluşun sözü ediliyordu. Bunlar kontrgerilla olamaz diye düşündü. Müthiş korkmasına rağmen kafası henüz çalışıyordu. Kendisinin de mensup olduğu Dernek şimdiye kadar onun bildiği beş iş adamını temizlemişlerdi ve bu daha da devam edecekti. Dernek de kontrgerilla değildi ya?</p>

  <p>Bu işten yakasını sıyırmanın bir yolu olmalıydı. Mutlaka olmalıydı.</p>

  <p>"Ben suçlu değilim" diye mırıldandı.</p>

  <p>"Öyleyse bunu ispat et."</p>

  <p>"Beni daha neyle suçladığınızı bile bilmiyorum. Masumiyetimi nasıl ispat edebilirim ki?"</p>

  <p>"Pekâlâ" dedi Bülend Kozlu. "Sana biraz yardımcı olayım."</p>

  <p>Yüksel Berke gözlerini kırpıştırdı. Ajanın yüzüne baktı. Boğazı kurumuştu ve dilini ağzının içinde çevirmekte zorlanıyordu.</p>

  <p>"Seni, mensup olduğun Jön Kapitalistler Derneği'nin devlet ve hükümet aleyhine sürdürdüğü eylemlerle suçluyoruz. Devletin meşru ve plânlı ekonomisini baltalamak ve Dernek mensuplarına siyasi baskılarla yasal olmayan menfaatler sağlamak ve bu gayeye erişmek için de adam öldürmeye kadar varan bir dizi cinayet suçundan. Şimdi anlıyor musun?" Yüksel önüne baktı.</p>

  <p>Cevap vermeden önce iyice düşündü. Hukukçu değildi ama işlenen cinayetler hariç diğer suçlamaların formel hukuk açısından bir değer taşımadığını biliyordu. "Bu suçlamalar yetersiz. Bir şey kanıtlayamazsınız" dedi.</p>

  <p>"Öyle mi sanıyorsun? Şu anda İstanbul ve Ankara'da büyük bir insan avı başladı. Dernek mensuplarını birer birer polis toparlayıp, gözaltına alıyor. Bu akşama kadar bir sürü itiraf elde edilecek."</p>

  <p>Bundan pek emin değildi Yüksel.</p>

  <p>O kadar üst düzeyde kapitalist ve bürokrat vardı ki buna ne polisin ne de MİT'in gücü yetmezdi. Belki de kuru sıkı palavra atıp, kendisine gözdağı vermek istiyorlardı.</p>

  <p>Ajanların taktiğiydi bu. Bu numaraya gelmezdi. Dernek mensupları kesinlikle Dernek hakkında konuşmazlar ve münasebetlerini tam bir gizlilik içinde sürdürürlerdi. Onların gayesi Dernek mensuplarının ad ve adreslerini tespit etmek isteğiydi. Belki de JKD adını bile yeni öğrenmişlerdi. "Size inanıyorum" dedi.</p>

  <p>O zamana kadar arkadaki kuytu gölgeler arasına sığınan adam bir kaç adım atıp, ışığa doğru yaklaştı. Yukarıdan akseden elektrik lambasının parlak ışığı Albay Oğuzcan'ın yüzünü aydınlattı.</p>

  <p>"İstersen sana bir kaç isim verelim" dedi.</p>

  <p>Hâlâ blöf yaptıklarına inanıyordu Yüksel.</p>

  <p>"Biliyorsanız, söyleyin" diye mırıldandı.</p>

  <p>"Mesela bütün Komite üyelerinin adını versem yeterli mi?"</p>

  <p>Demek, Komite'nin varlığından da haberdardılar.</p>

  <p>Bunu bilmeleri çok şaşırtıcıydı. Yoksa Komite üyeleri arasında bir köstebek mi vardı? İçini yeniden korku kapladı. Ağzında bir damla tükürük kalmamıştı.</p>

  <p>Gölgedeki adam başta Şahap Aktaroğlu olmak üzere tüm Komite üyelerinin adlarını bir solukta sıralayıverdi. Hem de hiç durmaksızın ve en ufak bir hata yapmaksızın. Soluğunu tuttu Yüksel. Herifler doğruyu söylüyorlardı...</p>

  <p>Derneğe o kadar güvenmekle hata yaptığını şimdi acı acı anlıyordu. Hiç bir topluluk Devlet'ten daha güçlü olamazdı.</p>

  <p>Bitmişti her şey. Hapı yutmuştu artık. Kucağındaki çantayı yere itti. Nedense ilk aklına Barbie bebek isteyen küçük kızı geldi. Kulaklarında kızının neşe dolu kahkahaları çınlıyordu. Kollarını masaya dayayıp başını iki elinin arasına aldı. Düşüncelere daldı.</p>

  <p>Bülend Kozlu, Albay'a kaçamak bir nazar attı. Göz göze geldiler. Albay gözünü kırptı. Herif hiç mukavemet göstermeden çözülmeye başlamıştı bile. Sadece korkutmak yetmişti. Şimdi bülbül gibi şakımaya başlardı. Uzun, sessiz dakikalar geçti.</p>

  <p>Ajanlar, adamın üstüne varmıyorlardı. Neden sonra Yüksel o dalgın halinden sıyrılıp Albay'a baktı. Sorgulama şefinin, yani asıl sorumlunun o olduğunu anlamıştı. Yere ittiği valizi alıp, masanın üstüne koydu.</p>

  <p>Ajanlar dikkatle genç adamı süzüyorlardı.</p>

  <p>Yüksel Berke'nin son şansıydı bu. Aklına geleni deneyecekti. Meşhur sözdü "haydan gelen huya gider"di. Şimdiye kadar paranın açmadığı kapı görmemişti. Valizin fermuarını açtı. Gülümseyerek ajanların önüne doğru itti.</p>

  <p>İki adam valize doğru eğildiler. Paraları görünce Bülend Kozlu bir ıslık çaldı. Yüksel ümitlenir gibi olmuştu. Gözleri ışıldadı. Albay sordu: "Nedir bu?"</p>

  <p>"Para... Tam yirmi milyar... Numarası alınmamış temiz para. Yarısı da dolar..."</p>

  <p>"Senin mi?"</p>

  <p>"Tabii benim."</p>

  <p>Ajanlar işin sonunun nereye varacağını kestirmişlerdi. Albay bir şey anlamamış gibi sordu: "Bize niye gösteriyorsun?"</p>

  <p>"Nasıl olsa bu valizin içine bakacaktınız. Yanlış mı? "</p>

  <p>"Doğru. Eee, soruma cevap vermedin." Yüksel Berke omuzlarını silkti.</p>

  <p>"Sizin olsun" dedi. "Hürriyetimin ve hakkımda yapılan tahkikatın kaldırılmasının karşılığı olarak kabul edin."</p>

  <p>&ldquo;Yani rüşvet olarak mı? "</p>

  <p>"Artık siz nasıl değerlendirirseniz, öyle olsun..."</p>

  <p>Bülend Kozlu bir kez daha yumruğunu güm diye çıplak tahta masanın üzerine indirdi. Boş bulunmuştu. Yüksel, yerinde sıçradı.</p>

  <p>"Ulan sen devlet memuruna rüşvet mi teklif ediyorsun?"</p>

  <p>Çekine çekine karşısındaki iki ajanın yüzüne baktı. Tuzağa düşmüştü. Rüşvet için zamanlaması çok kötü olmuştu. Hata yaptığını anladı. Sustu... Bülend Kozlu, Albay'a dönüp:</p>

  <p>"Bu herifte hayır yok. İsterseniz hücreye atalım" dedi.</p>

  <p>Albay gayet sakin "Hangisine? Fareli hücreye mi?" diye sordu.</p>

  <p>Yan gözle de çaktırmadan Yüksel'e bakıyordu. Bülend Kozlu:</p>

  <p>&ldquo;Yapmayın, orası berbat bir yerdir, düşen bir daha çıkamaz" diye ilâve etti.</p>

  <p>Yüksel Berke gözlerini yumdu.</p>

  <p>Buradan asla çıkamayacaktı. Hiç ümit yoktu. İçindeki karamsarlık tüm benliğini kapladı. Daracık, kapkaranlık ve içinde farelerin cirit attığı bir hücreyi tasavvur etti. Asla kalamazdı orada...</p>

  <p>Çözülme başlamıştı. Gözyaşlarını tutamadı. İki saat evveline kadar, içi yaşam şevkiyle dolu, geleceğine ümitle bakan, önü açık bir iş adamıydı. Şimdi ise her şeyini yitirmiş, girdiği bu yerden canlı çıkma ihtimali bile kalmamış bir suçluydu. Gözyaşları hıçkırığa dönüştü.</p>

  <p>İki ajan gülümseyerek birbirine baktılar. İş umduklarından da iyi gelişmişti. Karşılarındaki adam ödlek ve aptalın tekiydi. Her söylediklerine inanmıştı. Bülend Kozlu:</p>

  <p>"Ne dersiniz, şuna bir şans daha verelim mi?" diye sordu. Albay Oğuzcan:</p>

  <p>"Boş ver, atalım içeriye gitsin. Nasıl olsa bu gün toplanacaklar arasında konuşan çok çıkar" diye yanıtladı.</p>

  <p>İki ajan arasındaki konuşmayı işiten Yüksel Berke irkildi.</p>

  <p>"Durun, durun bir dakika" diye inledi. "Şayet konuşursam, size tüm bildiklerimi anlatırsam beni serbest bırakır mısınız?" Albay dudaklarını büktü.</p>

  <p>"Buna söz veremeyiz. Bu isteğin, daha ziyade bize yapacağın yardımlarla ilgili bir konu. Ama şu kadarına söz verebilirim. Konuşursan fareli hücreye gitmekten kurtulursun. Paranı müsadere etmeyiz. Ayrıca her istediğimizi yapar ve bize yardımcı olursan, pişmanlığını da göz önüne alıp, teklifini düşünebiliriz." Yüksel Berke başını salladı. "Tamam" dedi. "Bildiğim her şeyi anlatacağım." Aslında sorgulama yeni başlıyordu. Albay Oğuzcan ceketini çıkarıp iskemleye astı. Sonra eşyasız odanın kapısını açıp seslendi. "Buraya ifade zaptı için bir arkadaş yollayın."</p>

  <p>Yüksel Berke'nin sorgulamasının yapıldığı saatlerde Şermin Ülken şaşkın ve endişeli, iliştiği yatağın kenarında kala kaldı. Kocasının da bu gizli ve meş'um Derneğe üye olabileceğini hiç düşünmemişti. Onun indinde kocası sıkılgan, biraz içine kapanık, pasif ve yetersiz biriydi. Ama işinde haris ve aç gözlü olduğunu biliyordu. Kayınpederini bile iş dünyasında basamak yapmış, onun sayesinde sivrilmişti. Rahmetli babası bu evliliğe ön ayak olmasına rağmen, son yıllarda damadından biraz çekinmeye başladığını bir kaç kez Şermin'e de ihsas etmişti.</p>

  <p>Sonra birden kocasının Recep Solmaz'la olan ortaklığı aklına geldi. Gerçi Erol, bu ortaklığın nihayete erdiğini, müşterek şirketlerini tasfiye ettiklerini söylemişti; öyle hatırlıyordu ama emin değildi şimdi. Belki de bu ortaklığın devam ettiği yıllarda Recep Solmaz kocasını da Derneğe sokmuş olabilirdi. İçini buruk bir his kapladı. Gerçi kocasından boşanmak için gerekli kanuni işlemlere başlamıştı ama onu yasa dışı böyle bir kuruluşun üyesi olarak düşünmek tedirgin etmişti. Üstüne pislik bulaşmış gibi hissediyordu kendini. Oturduğu yerden kalkıp, bir süre odanın içinde ne yapacağını bilemeden dolaştı. Yeni öğrendiği bu gerçeği Sedat'a bildirmeliydi.</p>

  <p>Gazeteyi aradı. Santral henüz gelmediğini söylüyordu. Nasıl olsa arardı onu. Keyfi kaçtı. Kuaföre gitmekten vazgeçti. Sedat'la temas kurup, bu haberi vermeden rahatlayamayacaktı. Sokak kapısının kapandığını bu kararsızlık anında işitti...</p>

  <p>Karı koca evde yalnız yaşarlardı. Temizlikçi Fatma Hanım haftanın üç günü gelirdi ve anahtarı yoktu.</p>

  <p>Gelen, Erol olmalıydı...</p>

  <p>Birden onunla karşılaşmaya hazır olmadığını anladı. Evet, onunla görüşmek istemiyordu. Hatta yüzünü bile görmek istemiyordu.</p>

  <p>Oysa medeni iki insan gibi ayrılıklarını da ihtilafsız, patırtısız gürültüsüz halletmek niyetindeydi. Bu sabah her şey ters gidiyor diye söylendi içinden. Kocası kapı ağzında belirdi.</p>

  <p>Bir an göz göze geldiler. Genç kadın duygularının zorlandığını hissetti. Karşısındaki adamla altı uzun yıl geçirmişti ama şimdi tam bir boşluk ve biganelik içindeydi. Hayret, sanki Erol hiç var olmamıştı. "Merhaba" dedi kocası.</p>

  <p>Ellerini göğsünde çaprazlayan Şermin cevap vermeden sadece başını salladı. Kocasının bu şartlar altında hâlâ eve dönebilmesinin şaşkınlığı içindeydi. Şahsi eşyalarını birini gönderip aldırabilirdi. Birbirlerini süzdüler.</p>

  <p>Sonra Erol sırtındaki pardösüyü çıkardı. Anlaşılan hemen gitmek niyetinde değildi.</p>

  <p>"Şermin, konuşmalıyız" dedi.</p>

  <p>Genç kadın sinirli bir şekilde tersledi:</p>

  <p>"Artık konuşacak hiçbir şey yok. Boşanmak için kanuni muamelelere başladım. Dava dilekçesi yakında eline geçer."</p>

  <p>"Boşanmaya itirazım yok." dedi adam. "Senin gibi iffetsiz bir kadınla zaten yaşamak istemem."</p>

  <p>"Terbiyeli konuş."</p>

  <p>"Terbiyeli mi? İffetsiz kelimesi senin için az bile. Daha ayrılmaya karar verdiğimiz ilk günün gecesi, nikâhım altındayken, seni bir otel odasında bir herifle yarı çıplak yakaladım. Yalan mı?"</p>

  <p>Şermin isyan etmek istedi. Ama ağzından lâf çıkmadı. Şeklen haklı görünüyordu Erol. O gece cereyan eden olayları ve masumiyetini ona ispat edemezdi. Dudaklarını kemirmekle yetindi.</p>

  <p>"Evet, ben de boşanmak istiyorum. Lâkin hakkım olanı elde ettikten sonra."</p>

  <p>"Hakkın olanı mı? Ne anlama geliyor bu?"</p>

  <p>"Karşıma geçip, saf saf anlamaz numaralarına kalkma."</p>

  <p>"Ne demek istediğini gerçekten anlamıyorum."</p>

  <p>"Güzel... Öyleyse anlatayım. Şimdi kulağını iyi aç ve dinle."</p>

  <p>Şermin heyecandan titredi.</p>

  <p>Aslında kocasının neyi ima etmek istediğini sezinlemişti. Yanlış anlamadıysa babasından kalan servetine göz dikmişti. Boşanmak için bunu pazarlık konusu yapacaktı.</p>

  <p>"Bu günkü servetine benim sayemde kavuştun. Evlendiğimizde baban iflasın eşiğine gelmiş alelade bir fabrikatördü."</p>

  <p>Talan" diye bağırdı genç kadın.</p>

  <p>"Hayır, doğru. Sen hiç bir şey bilmiyorsun. Hiç bir zaman da bilmedin. Onu iflastan kurtaran, işleri genişleten, yeni şirketler kuran, yeni ve kârlı iş sahaları açan hep ben oldum. Kısa zamanda geniş bir çevre kurdum, büyük yatırımcılara ortak oldum. Sermayeyi çoğalttım ve bu günkü hale getirdim. Bütün bunlar kimin sayesinde oldu sanıyorsun?"</p>

  <p>"Yalan söylüyorsun."</p>

  <p>"Doğrular işine gelmiyor. Onları kabul etmek istemiyorsun. Bu günkü yaşadığın rahat ortam ancak benim sayemde oldu. Yoksa şimdi iflâs etmiş bir fabrikatörün kızı olarak sürünecektin." &ldquo;Yalan... Yalan, hepsi yalan. Daha babam öleli bir buçuk sene olmadı. Bütün bunları bu kadarcık kısa zamanda mı hallettin? Babam sana idare etmen için büyük bir servet bıraktı. Babamın sıkıntılı bir hali olsa mutlaka bana söylerdi. Beni kandıramazsın." Erol Ülken'in gözleri büyümüştü.</p>

  <p>"Onu bunu bilmem. Mevcut servetin dörtte üçünü bana devretmedikçe senden boşanmayacağım. Beni işitiyor musun, senden boşanmayacağım..."</p>

  <p>Şermin karşısında ihtirastan titreyen adamın yetersiz bir koca olduğunu biliyordu ama onu şimdiye kadar hiç bu kadar haris ve aç gözlü görmemişti. Ne diyeceğini şaşırdı. Sedat'ı&nbsp; seviyor ve istiyordu.</p>

  <p>Kocasının böyle bir engel çıkaracağını hiç düşünmemişti. Bir an bocaladı. Gururlu bir erkeğin davranışı değildi bu. Ayrıca yalan söylediğinden de emindi.</p>

  <p>Sedat'la birleşememek korkusu yüreğini yaktı. Ondan asla vazgeçemezdi. Ama sahip olduğu serveti de bu kişiliksiz ve sevgisiz adama terk edecek hali yoktu. İçini dalga dalga nefret ateşi kapladı. Erol'a karşı koymalı, kuvvetli olduğunu kanıtlamalı ve böyle tehditlere kulak asmayacağını göstermeliydi. "Benden beş kuruş para koparamazsın" diye gürledi.</p>

  <p>"Sen bilirsin. Ben de boşanmam. Seni rezil ederim. Bütün çevreye evlilik içinde, o gazeteci bozuntusuyla nasıl fingirdediğini ilân ederim. Bunu çekinmeden yaparım. Hatta cürmü meşhut yaptırıp seni hapislerde çürütürüm. İnan bana, rezil olursun, hayatın kayar." Şermin kocasının yüzüne tiksinerek baktı.</p>

  <p>"Çok adi biriymişsin, yazık ki seni altı sene tanıyamamışım" dedi. Hiç oralı değildi kocası.</p>

  <p>Yüzündeki ihtiras parıltıları kaybolmamıştı. Düşen gözlüğünü işaret parmağıyla burnunun üstüne itti.</p>

  <p>"İyi düşün Şermin, başka hiç çıkar yolun yok."</p>

  <p>Tanılıyorsun" dedi genç kadın. "Babamın işinin başına ben geçerim. Şirketleri ben yönetirim. Verdiğim bütün vekâletlerden de seni azlederim. O zaman işin biter. Bir hiç olursun. Tıpkı bu aileye ilk girdiğin zamanki gibi... " Gülümsedi kocası.</p>

  <p>"Dilin çok uzamış" dedi. "Böyle bir şey yapmaya kalkarsan seni öldürürüm. İnan öldürürüm. Bunca zamanda elde ettiğim serveti, fahişe ruhlu karımın sevdiği bir gazeteci uğruna feda edeceğimi sanıyorsan çok yanılıyorsun."</p>

  <p>"Beni tehdit mi ediyorsun?"</p>

  <p>"Evet tehdit ediyorum. Bir diyeceğin mi var?"</p>

  <p>Nasılsa ok yaydan çıkmıştı. Şermin artık bazı şeylerin anlayış ve medeni bir ölçü içinde çözümlenemeyeceğini idrak etmişti.</p>

  <p>"Ben de seni polise ihbar ederim" diye bağırdı.</p>

  <p>"İstediğin yere ihbar et. Bu bir kocanın haklı galeyanı. Polis bir şey yapamaz." &ldquo;Yine yanıldın. İhbarım canımı tehdit ettiğin için sadece polise değil." &ldquo;Ya nereye?"</p>

  <p>"Jön Kapitalistler Derneği üyesi olduğunu bütün gazetelere bildiririm. Zaten polis eski ortağın Recep Solmaz'ın öldürülmesinden beri peşinizde. Anlıyor musun, peşinizde..."</p>

  <p>Şermin öfkeden sesinin tonunu ayarlıya mıyor, bağırıyordu. Ama birden kocasının yüzünün sapsarı olduğunu gördü.</p>

  <p>Erol, sanki karşısında taş kesilmişti. Öylece kala kaldı...</p>

  <p>Dünyadan habersiz, evinin dört duvarından fazla dışarıya çıkmayan, mensup olduğu bir hayır cemiyetinin toplantıları ve teyze kızıyla arasıra gittiği sinemadan gayrı dış dünyaya açılmayan Şermin, şimdi tutmuş JKD'den bahsediyordu.</p>

  <p>İrkilmekte haklıydı Erol. Çok şaşırmıştı. Galiba ona hak ettiği önemi vermedim diye düşündü. Onun hep saflığından, güven duygusundan yararlanmış ve hiç bir zaman mesele yaratmayacağını sanmıştı. Yanıldığını anlıyordu şimdi.</p>

  <p>Karısının söylediği son cümleler beyninden çıkmıyordu. Polis peşinizde demişti. Gazetelerden, televizyonlardan Recep Solmaz'ın öldürüldüğünü işitmişti ama bunun Komite'nin kararıyla olduğundan bile haberi yoktu. Şermin bunu nasıl bilebilirdi ki?</p>

  <p>Mutlaka o işgüzar gazeteciden öğrenmiş olmalıydı. Yani koynuna girdiği o sefil ve meteliksiz adamdan. Otel odasında onu görür görmez tanımıştı; eski bir futbolcu bozuntusuydu. Şermin kocasını süzmeye devam etti.</p>

  <p>Çok bozulup korktuğunu hissetmişti. İşte, onu en nazik yerinden yakaladım diye düşündü. JKD illegal bir örgüttü. Ne gayeye hizmet ettiğini hâlâ tam olarak anlamamıştı ama Derneğin bir takım organize cinayetler işlettiğini Cem Tarakçının evindeki sohbette öğrenmişti. Ve kocası da bu cinayet şebekesinin bir ortağıydı...</p>

  <p>Erol Ülken yeniden düşen gözlüğünü burnunun üstüne itti.</p>

  <p>"Benim bu derneğe üye olduğumu da nereden uyduruyorsun?" diye sordu. Sesinin titremesine mâni olamamıştı.</p>

  <p>"Bastırdığın kartvizitleri buldum. Gazeteciler ve polisler bunu gayet kolay araştırabilirler, anlıyor musun?" Gözleri büyüdü Erol'un.</p>

  <p>"Bu senin sonun olur. Böyle bir şey yapmaya kalkarsan ölürsün."</p>

  <p>Şermin korku duvarını aşmıştı artık. Korkacak birisi varsa, o da kocası olmalıydı. Tam cevap vermeye hazırlanırken komodinin üzerindeki telefon çalmaya başladı.</p>

  <p>Kocası daha yakındı. Şermin'den önce davranıp, ahizeyi kaldırdı. Yüzünün aldığı ifadeden, arayanın Sedat olduğunu anladı genç kadın...</p>

  <p>Sorgulama evinden Yüksel Berke'yi yine gözlerini bağlıyarak çıkardılar. Sorgulama bittikten sonra iş pazarlığa dönüşmüştü. Tabii buna pazarlık denirse...</p>

  <p>Şimdilik serbestti. Önemli olan da buydu. Dönüşte kapalı Landrover yerine özel bir araba ile Divan Oteli'nin önüne kadar getirdiler. Trafik gürültüsünden şehir içine girdiklerini anladığı bir zamanda gözbağını çözdüler.</p>

  <p>Arabada sadece iki kişi vardı. Şoför mahallinde oturan adamı tanımıyordu, yanı başında oturan ise sorgulamaya katılan blazer ceketliydi. Otele dönünceye kadar hiç konuşmadılar. Para dolu valizi de aynen iade etmişlerdi...</p>

  <p>Genç adam artık bir yol ayrımında olduğunu biliyordu. Demeğe ihanet etmişti. Bu anlaşılırsa yaşama şansının hiç kalmadığının bilincindeydi. Onu mutlaka öldürürlerdi. MİT koruma vaat etmişti ama bu içindeki korkuyu yok etmeye yeterli değildi.</p>

  <p>Düşünmek için odasına çıktı. Kat temizlikçileri odasını çoktan hazırlamışlardı. Kendini yatağın üstüne attı.</p>

  <p>Aklı karmakarışıktı. Fahri Somalıya ihanet etmişti. Sonra Başkan Şahap Aktaroğlu'na kendisini satmış şimdi de MİT'e hizmet etmek zorunda kalmıştı. Ortada üç ayrı grup vardı. Ve bir tercih yapmak zorundaydı... O da, aklıseliminin emrettiği yolu seçti...</p>

  <p>Nazan uyku ile baygınlık arası bilinçsizliğinden ikinci kez sıyrılıp kendine geldiğinde, etrafı alacakaranlık kaplamıştı. Yattığı yerde doğrulup etrafına bakındı.</p>

  <p>Işıklar sönüktü. Batan günün, perdeleri çekilmiş pencereden içeriye sızan yetersiz aydınlığında karşısında oturan Rasim Kara'yı fark etti.</p>

  <p>Genç kadının uyandığını gören iri yarı adam yerinden kalktı, koşar adım yanına geldi, yatağın kenarına ilişip memnun ve mütebessim nazarlarla ona bakmaya başladı. İri ellerini uzatıp Nazan'ın kısacık saçlarını okşamaya başladı. "Nasılsın sevgilim?" diyen sesi genç kadının alışık olmadığı bir incelik ve ilgi doluydu. Nazan bakışlarını adama çevirdi.</p>

  <p>Elinde olmadan titredi. Korkuyordu ama buna alışmalıydı. Artık yaşamında Rasim Kara gerçeği vardı ve bir yazgı olarak bunu değiştiremeyeceğinin bilincindeydi.</p>

  <p>&ldquo;Teşekkür ederim, iyiyim" diyebildi. Nasıl konuştuğunu, ağzından nasıl kelimelerin çıktığını kendisi de anlayamadı.</p>

  <p>Cellad yatağın başucunda duran konsol üstündeki taze sıkılmış portakal suyunu alıp genç kadına uzattı.</p>

  <p>"Senin için hazırladım. İç, iyi gelir." dedi.</p>

  <p>Nazan, hiç itiraz etmeden bardağı eline aldı, titreyen parmakları arasında tutmaya çalışarak bir iki yudum aldı. Adamın yüzünde hastasına bakmaktan haz duyan insancıl ve merhamet dolu bir ifade vardı. Portakal suyunu sonuna kadar içmesini bekledi. Boş bardağı elinden alırken "İstirahat etmen lâzım, çok yorgunsun" diye fısıldadı.</p>

  <p>Midesi bulanıyordu Nazan'ın ama hiç sesini çıkarmadan arkasına yaslandı. Cellad bir kaç yastıkla sırtını takviye etti. Ona bir çocuk gibi dikkat ve ihtimam gösteriyordu.</p>

  <p>"Neredeyiz?" diye sordu Nazan.</p>

  <p>"Evimdeyiz" dedi adam. "Evimizde."</p>

  <p>"Burasını hatırlamıyorum."</p>

  <p>&ldquo;Tabii hatırlamazsın. Çünkü bilmiyorsun. Geçen sene almıştım. Çamlıca'dayız. Bahçe içinde bir köşk. Gözlerden ıraktır. Ama burada yaşamak zorunda değiliz. İyileşip kendini toparlamanı bekliyorum. Sonra gideceğiz."</p>

  <p>"Nereye gideceğiz?"</p>

  <p>"Sen nereye istersen. Benim aklımda İtalya var. Verona yakınlarında göl kenarında bir yerim var. Orayı seveceğine inanıyorum." Sustu Nazan. Elinden ne gelirdi ki?</p>

  <p>"Şimdi bunları düşünme. Önce iyileşmeye bak. Sıhhatine kavuş, gerisi kolay."</p>

  <p>Gülümsemeyi başardı Nazan. Demek gerisi kolaydı? Adamın idraksizliğini havsalası almıyordu. Nasıl böyle düşünebilir, kendisinden şiddetle nefret ettiğini nasıl anlayamazdı?</p>

  <p>Büyülenmişti bu adam. Yoo yoo büyü değildi bu.</p>

  <p>Hastalık, bir tür akli rahatsızlık, bir fikri sabit, saplantıydı onunki...</p>

  <p>Hem arzuluyor hem de arzulandığını sanıyordu...</p>

  <p>Neden sonra yanında kımıldamadan oturan adama dikkat etti. Gerçi ondan nefret ediyordu ama itiraf etmeliydi, bazı değişiklikler görüyordu onda. Alıştığı, beyninde yer etmiş o saldırgan, bencil, küfürbaz, kadını hor gören hali kaybolmuştu. Koca dev adam, şimdi karşısında, yumuşak, yardım etmek isteyen, munis ve sokulgan hatta çekingen bir kimliğe bürünmüştü. Yanılıyor muyum acaba diye düşündü.</p>

  <p>Rasim Kara değişebilir miydi? Buna olumlu cevap vermek düşünülemezdi. Cellad ne ise oydu, değişemezdi...</p>

  <p>Bütün yaptıkları numaraydı. O sevmeyi bilmezdi, yalnızca arzular ve kadını cinsi arzularını tatmin için bir vasıta olarak görürdü. Bekliyordu, iyileşmesini, cinsel dürtülerine karşılık verecek hale gelmesini bekliyordu. Fazlasını düşünmek abesti... "Aç mısın?" diye sordu. Başını salladı Nazan.</p>

  <p>"Ama aç olman lâzım. Kendine gelmen için bir şeyler yemen gerekli. Sana çorba yaptım. Mercimek çorbası. En sevdiğin çorba."</p>

  <p>Doğruydu. Mercimek çorbasını sevdiğini unutmamıştı. Israr etti. "Hadi güzelim, beni kırma, bir iki kaşık iç."</p>

  <p>Bu alışık olmadığı ihtimama şaşırıyordu Nazan. Sesini çıkarmadı. Rasim Kara mutfağa koştu. Yalnız kalınca derin bir soluk aldı. Ne yapacağını bilemiyordu. Az sonra adam yanına döndüğünde şaşkınlığı devam ediyordu. Bir tepsi içinde dumanları tüten bir kâse çorba, kızarmış ekmek ve peçete getirmişti. Sırtını bir yastıkla takviye edip, dik oturmasını sağladı. Peçeteyi itina ile geceliğinin dekoltesini örten kumaş aralığına sıkıştırdı. Bunları yaparken de ne göğüs aralıklarına bakmış ne de ellerini memelerine dokundurmuştu. Hayret, umulmayan davranışlar sergiliyordu Rasim... Yoksa geçen zaman onu değiştirmiş miydi? Olabilir miydi bu? Bu yaştan sonra insan değişebilir miydi? Onun tanıdığı Rasim Kara şartlar ne olursa olsun, eline geçen fırsatı değerlendirir, behimi arzularını tatmin ederdi. İnanamıyordu bir türlü...</p>

  <p>Cellad kendi elleriyle ona çorbayı içirdi. Hiç sıkılmadan. Hatta ona hizmet etmekten, bakmaktan memnuniyet duyarak.</p>

  <p>Sıcak çorba ve kızarmış ekmek iyi geldi Nazan'a. Teşekkür etti. Koca adam gülümseyip elini tuttu genç kadının, sonra minnetle uzanıp elini öptü. Gözleri ışıldıyordu. Yorgunmuş gibi gözlerini kapadı Nazan. Düşünmeye ihtiyacı vardı...</p>

  <p>Rasim Kara tepsiyi kaldırdı, peçeteyi göğsünden alıp üstünü örttü. "Biraz daha uyu, istirahat et" dedi. Sonra geri çekilip, koltuğuna oturdu. Onun uyumasını bekledi.</p>

  <p>Hiç uykusu yoktu Nazan'ı n. Zaten kaç saattir yarı baygın yarı uykulu vakit geçirmişti. Ama gözleri kapalı yatmak işine geldi. Böyle daha rahat düşünebiliyordu.</p>

  <p>Onunla bir ömür geçirmek zorundaydı, istese de istemese de. Başka yol yoktu. Seni İtalya'ya götüreceğim demişti. Bunu yapabilirdi. Yıllardır kanundan kaçan bir adamdı. Ele geçmemişti. Belki bu kendisi için de bir kurtuluştu. Kocasının öldürülmesinden sonra polis kendisinin de peşindeydi. Burada kalırsa er geç bu cinayetteki rolünü tespit edip, onu da yakalayacaklardı. Kim bilir belki Rasim'in ortaya çıkışı Tanrı'nın ona bir lutfuydu. Bir kurtuluş yoluydu. İşi biraz da zamana bırakmalıydı. Erkeksiz, bir hamisiz yaşayamazdı o.</p>

  <p>Değişmişti Rasim, bunu görüyordu. Nasıl olmuştu bilmiyordu ama değişmişti işte. Müşfik ve sevecendi. Hem sapına kadar da bir erkekti. Kendisini her zaman zevkin doruklarında dolaştırmasını bilmişti.</p>

  <p>Düşündüklerinden ürperdi. Onu hep başının belâsı, kaderinin acı yazgısı telâkki etmişti. Şimdi ise onunla yaşadığı aşk dakikalarını hatırlamaktan gocunmuyor, hatta geçmişin karanlıklarında kalan anıları satıha çıkıp onu zorluyordu.</p>

  <p>Benliğini bir ateş dalgası kapladı. Kendine lanet etti. Hasta olan, ruhen dengesini kaybeden Rasim değil, kendisiydi. Evet kendisi bir şehvet budalasıydı. Bu kriz içini kapladığı zaman bir türlü engelleyemiyor, kendini bu bunalımdan çekip, sıyıramıyordu.</p>

  <p>Onu istiyor muyum diye düşündü. Cevap veremedi bu suale. Gözlerini açmadı. Ama karşısındaki koltukta oturan ve kendisini süzdüğüne emin olduğu adama ihtiyacı vardı. Tüm bedeni tutuşmuş gibi yanıyordu...</p>

  <p>Usulca ayağını yorgandan dışarıya çıkardı. Tıpkı kocası Recep gibi Rasim'ın de bakımlı ve kırmızı oje sürülü ayağından etkilendiğini, tahrik olduğunu bilirdi.</p>

  <p>Bekledi.</p>

  <p>Yerinden kımıldamamıştı Rasim. İçinin gittiğini ama yaklaşmak için karar veremediğini düşündü. Onu tanırdı. Çok azgın biriydi. Dayanamazdı...</p>

  <p>Nitekim gıcırdayan koltuk sesinden ayağa kalktığını sezinledi. Şimdi yatağa yaklaşacak ayağını avuçları içine alacak, önce usul usul okşayacak, öpecek sonra parmaklarını birer birer emecekti. Hep öyle yapardı...</p>

  <p>Fakat hayret, Rasim Kara sadece yorganı örtmekle yetindi.</p>

  <p>İçindeki o çıldırtıcı ateş başına vurdu. Ne yapıyordu bu adam? Nasıl olur da bu daveti geri çevirebilirdi? Arzularına nasıl gem vurabilmişti acaba?</p>

  <p>Onu hasta görüyordu mutlaka. Olsun, Rasim Kara hastalığa filan bakmaz, aldırmazdı. Cinsel arzuları kabarınca gözü hiç bir şey görmezdi.</p>

  <p>Bir an gözlerini açıp, "Hadi ne duruyorsun? Gel üstüme" demeyi düşündü, sonra hemen vazgeçti. Bunu yapamazdı. Şu anda içindeki duyguların esiriydi ama bu duygular bastırılınca Rasim'in o eski, dayanılmaz, kaba ve hoyrat kimliğine bürünebileceğini düşündü. O Rasim'i idare etmek çok zordu. O kimliği istemiyordu. Oysa büründüğü bu yeni kişiliği daha rahat, çekip çevrilmesi daha kolaydı. Onun bu yeni kişiliğine alışabilirdi.</p>

  <p>Ağlamak geldi içinden. "Allah'ı m ben niye böyleyim?" diye söylendi. Bu arzu girdabına kapılınca gözü hiç bir şeyi görmüyordu, çiftleşmek istiyordu, tam bir hayvan gibi...</p>

  <p>Rasim yatağın başucunda, ayakta dikilmişti. Gözleri kapalıydı ama yanı başındaki mevcudiyetini hissediyordu. Kendine hâkim olamadı, sanki uykusunda dönüyormuş gibi yatağın içinde kıvrıldı, yorgana bir tekme attı. Üzerindeki yorgan kaydı. Bütün bacakları ve çıplak kalçaları meydandaydı artık. Onun tanıdığı Rasim bu görüntüye dayanamazdı. Bekledi, neredeyse kalbi duracaktı.</p>

  <p>Nihayet Rasim'in küt ve kalın parmaklarını kalçasında hissetti. Cellât okşamaya başladı. Derin bir soluk aldı... Gerisi kolaydı...</p>

  <p>Şimdi onu sarıp sarmalayacak, içine girecek, tutuşan, benliğini kavuran ateşi söndürecekti. Ama Rasim hiç ummadığı şeyi yaptı. Elini kalçalarından çekip, yorganı örttü. Hasta sevgilisinden istifade etmek istemiyordu...</p>

  <p>Polis, Dr. Sıtkı Başar öldürüldüğünü villa bekçisinin ihbarıyla öğrendi. Ceset ertesi sabah bekçinin eve girmesiyle bulunmuştu. Şaşkına dönen bekçi derhal polise başvurmuş, evde hiç bir şeye dokunmamaya özen göstermişti. Mahalli polis yetkilileri cinayetin takriben dokuz on saat önce işlendiğini tahmin ediyorlardı. Kesin netice ancak adli tabip raporuyla tespit edilecekti. Polise göre cinayetin sebebi meçhuldü. Maktul Ankara'nın tanınmış bir siması, hastahane sahibi ünlü bir doktordu. Cinayet sebebi polislerce araştırılıyordu. Tahkikatı yürüten başkomiser villada biri kadın biri erkek iki misafirin varlığını bekçinin ifadesinden saptamıştı. Ama bu ifade misafirlerin kimliğini saptamak için çok yetersiz kalmıştı.</p>

  <p>Cinayeti öğrenen MİT yetkilileri polisten mütemmim bilgi istediler. Onların zaviyesinden hadise oldukça açıktı. Yüksel Berke'nin verdiği ifadeden katilin Rasim Kara olması kuvvetle muhtemeldi. Anlaşılan katil, metresini kaçıran doktoru bulmuş ve onu ortadan kaldırmıştı. MİT bakımından katil Rasim Kara, aranan sıradan bir suçluydu. Fakat JKD' nin işlediği organize suçlarda parmağı olduğu ve tetikçilik yaptığı Yüksel Berke'nin sorgulaması sırasında ortaya çıktığından artık o da Teşkilat'ça aranan biri haline gelmişti. Ellerinde eşkâlini tarife yarayan üç şahit vardı. Mutlaka ele geçirilmesi gerekiyordu.</p>

  <p>Öğleden sonra üç sularında Fahri Somali'nin bürosuna girerken Yüksel Berke heyecandan titriyordu. Omuzlarındaki yük taşıyamayacağı kadar ağır geliyordu. Tam anlamıyla batağa saplanmıştı. Emekli general Ömer'i görmek onu şaşırtmadı. Komite'nin bu baş muhalifi şimdi Kızıl'ın dümen suyuna girmişti. Yine de generalin olacaklardan ne kadar haberi olduğu hususunda bilgisi yoktu. İkisini de başıyla selamladı. Patronunun gösterdiği koltuğa oturdu. Fahri Somali'nin yüzü gülüyordu. "Nasıl, her şey yolunda mı?" diye sordu. "Evet efendim."</p>

  <p>"Bunu duyduğuma sevindim Yüksel. Aferin iyi iş becerdin." Genç adam bir an duraladı. "Bir ufak sorun var yalnızca" Tine mi?"</p>

  <p>"Sanırım basit bir teferruat."</p>

  <p>"Nedir o?"</p>

  <p>"Şey efendim..." diye yutkundu Yüksel. "Çekinme konuş. Paşam bizdendir."</p>

  <p>"Beyefendi, Cellad komite toplantısının nerede yapılacağını soruyor."</p>

  <p>"Komite toplantısının nerede yapılacağını mı?"</p>

  <p>"Evet, efendim."</p>

  <p>General'le Fahri Somali birbirlerine baktılar. "Bu onu niye ilgilendiriyor ki?"</p>

  <p>"Bilmiyorum efendim. Ama bu husus çok önemli dedi." Kızıl işkillenmiş gibi:</p>

  <p>"Allah Allah, hiç bir şey anlamadım bu işten" diye mırıldandı.</p>

  <p>General "Sakın bu manyak, toplantıyı basmaya filan kalkmasın?" diye homurdandı. Fahri Somali itiraz etti:</p>

  <p>"Olur mu hiç öyle şey Paşam" dedi. Merak dolu gözlerini Yüksel'e dikmişti. Genç adam elinden geldiğince onları rahatlatmaya çalıştı. "Belki toplantıya gelirken yolda öldürmeye kalkışabilir" diye mırıldandı. İki adamın da yüzü asıldı. Durumdan pek memnun gözükmüyorlardı. General, Kızıl'a baktı.</p>

  <p>"Toplantı akşama sekizde" diye mırıldandı. "Üstelik onun binasında. Oraya girdi mi toplantı bitene kadar çıkmaz."</p>

  <p>Fahri Somali omuzlarını silkti.</p>

  <p>"Öyleyse çarşamba sabahı binaya gelirken işini bitirsin." Yüksel Berke öğreneceğini öğrenmişti.</p>

  <p>Komite toplantısı çarşamba akşamı saat sekizde Şahap Aktaroğlu'nun binasında yapılacaktı... General tedirgindi.</p>

  <p>"Bence bu iş yarın yapılmalı" diye söylendi. Kısa bir sessizlik oldu.</p>

  <p>"Hayır" dedi Fahri Somali. "Çarşamba sabahı daha münasip."</p>

  <p>"Neden?"</p>

  <p>&ldquo;Toplantı aynı akşam yapılacağına göre diğer üyeler hadisenin şaşkınlığını üzerlerinden atamazlar. Kararsız ve üzüntülüdürler. Başkan ölünce bu toplantıyı düzenlemek, işlerin yürümesi ve alınacak tedbirler bakımından kaçınılmaz olur." Sadece "Hımm" demekle yetindi.</p>

  <p>Yüksel'in aklı karışmıştı. Şahap Aktaroğlu'nun öldürüleceğini düşündüklerine göre aynı gece ölen adamın binasında toplantı yapmak biraz garip değil miydi? Bunu nasıl gerçekleştirebilirlerdi? Başkan ölse yer yerinden oynar, memleket ayağa kalkardı. Bir gariplik sezinler gibi oldu. Dayanamadı kuşkusunu açıkladı.</p>

  <p>"Beyefendi, Başkan'ın öldüğü gün, onun binasında nasıl toplanabilirsiniz? Bu mümkün olur mu?" Fahri Somali sırıttı.</p>

  <p>"Olmaz tabii. Gerçek Komite toplantısı o akşam burada, aşağı kattaki Mavi Salon'da yapılacak." Yüksel Berke içinden derin bir oh çekti.</p>

  <p>Az kaldı Kızıl'ın demincek dediklerine inanacaktı... Gerçek Komite toplantısının yapılacağı yeri öğrenmişti. Bunu da MİT'e bildirebilirdi. Sonra aklı daha da karıştı.</p>

  <p>Aslında Başkan'a bir suikast girişimi olmayacağına göre gerçek toplantı nerede yapılacaktı?</p>

  <p>Cesaretini topladı. Bu suali sormalıydı. "Beyefendi" dedi. Dudaklarının ucuna gelen soruyu yöneltmekte tereddüt etti. Kuşkulanmalarından çekiniyordu. Dayanamadı. "Şayet Başkan'a böyle bir girişim yapılacak olmasaydı, toplantı Aktaroğlu Holding'ın neresinde yapılırdı?" diye sordu.</p>

  <p>General kaşlarını çatıp yüzüne baktı. "Niye soruyorsun?"</p>

  <p>"Hiç, sadece merak ettim."</p>

  <p>Fahri Somali yerinden kalkıp genç adama yaklaştı, omzundan tutup: "Ünlü aynalı odasında" dedi.</p>

  <p>"Oraya bayılır. Herkese hava atar. Gerçekten de lüks bir yerdir. Yabancılar bile bayılır. Sahi, niye sordun?" Gülümsedi Yüksel. "Sizin Mavi Salon'dan güzel midir?" Fahri Somali'nin kahkahası odada çınladı. "Demek bunu merak ettin ha? Güzeldir, güzeldir. Ama tasalanma bundan böyle İstanbul'daki Komite toplantıları Mavi Salon'da yapılacak."</p>

  <p>"İnşallah Başkan'ı m" dedi Yüksel. Genç adamın Kızıl'a başkanım diye hitabı üç adamın da yüzünde gülümsemeler yarattı.</p>

  <p>Yüksel Berke odayı terk ederken memnundu. Öğreneceğini öğrenmişti...</p>

  <p>Kapı arkasından usulca kapanırken General kuşkulu bir ifadeyle Fahri Somalıya baktı.</p>

  <p>"Bu gence çok güveniyorsunuz" dedi. Kızıl sinsi sinsi tebessüm ederken "Hiç kimseye çok güvenmem Paşam ama bu delikanlı oldukça zeki ve işinin ehlidir" demekle yetindi.</p>

  <p>Binayı terk ederken Yüksel Berke soğuk havayı derin derin soludu. Hafif hafif çiseleyen yağmura aldırmadan Balmumcu'ya kadar yürümeyi tercih etti. Şimdi Aktaroğlu Holding'e, Başkan'la görüşmeye gidiyordu.</p>

  <p>Kapıdaki üniformalı bekçiler nazikâne bir biçimde randevusu olup olmadığını sordular. "Evet" cevabını alınca yine Aktaroğlu'nun sekreteriyle temas kurdular. Başkan'ın cazip sekreteri onu geçen seferki gibi asansörün başında karşıladı. İri yarı üniformalı goril, kızın yanındaydı. Adam bu kez de üstünü aradı.</p>

  <p>Yüksel bu tarz bir kabule alışmıştı artık. Hiç sesini çıkarmadı ama içinden her ziyaretçiye aynı muameleyi yapıp yapmadıklarını merak etti doğrusu. Yoksa bu, sadece Fahri Somali'nin adamı olduğu için mi yapılıyordu anlayamadı.</p>

  <p>Şahap Aktaroğlu odasında yalnızdı. Yükselin gözleri gayrı ihtiyari Hüseyin Yenli'yi aradı. Onu görememek genç adamı sevindirdi. Başkan hemen konuya girdi. "İşler yolunda gitti mi?"</p>

  <p>"Evet efendim. Celladın çarşamba sabahı meseleyi hal edeceğini söyledim."</p>

  <p>"Güzel. Reaksiyonları ne oldu?"</p>

  <p>"Fahri Bey onayladı." Ta General?"</p>

  <p>Yüksel Berke irkildi. Başkan, Generalin orada olduğunu nereden biliyordu acaba?"</p>

  <p>"Şey..." diye mırıldandı." General bu işin daha önce hallinde fayda umuyor efendim."</p>

  <p>"Vay namussuzlar" diye homurdandı. Yüksel cesaretini toplayıp:</p>

  <p>"Başkanım. Generalin orada olduğunu nereden biliyorsunuz?" diye sordu. Sonra da pişman oldu. Adam tuhaf tuhaf yüzüne baktı.</p>

  <p>"Sen benim boş oturup olayların gelişmesini mi beklediğimi sanıyorsun?"</p>

  <p>Haklıydı adam. Karşısında bir grup insan onu öldürmek için plan hazırlarken boş oturacak hali yoktu ya...</p>

  <p>Sustu.</p>

  <p>"Aferin" dedi. "Senden memnunum. İşini iyi yaptın. Şimdi ben sana bir görev vereceğim. Bu işi de becerirsen artık önün açıktır."</p>

  <p>Yüreği ağzına geldi Yüksel'in. Kalbi hızlı hızlı atmaya başladı. Hepsi aptaldı bu heriflerin. Nasıl bir tehlikenin kendilerini beklediğini görmeyecek kadar da kör. Çok yakın bir gelecekte hepsi armut gibi toplanacaktı.</p>

  <p>İnşallah ben paçayı kurtarırım diye düşündü. Ondan da şüpheliydi ya. Ama elinden ne gelirdi? Denize düşen yılana sarılırdı.</p>

  <p>Başkan fersiz gözleriyle dik dik yüzüne bakıyordu. Aklından geçenleri anladığını sanarak bir an dehşetle ürperdi. Ama hiç kimse insanın düşüncelerini okuyamazdı. Saçmalama dedi içinden sonra "Emredin Başkan'ı m. Ben vereceğiniz göreve hazırım" dedi. Öğreneceği her yeni bilgi kurtuluşunun teminatı olacaktı.</p>

  <p>"Edindiğim bilgilere göre bu sabah bir dernek üyemiz Şile'deki villasında ölü bulunmuş. Daha doğrusu boğularak öldürülmüş."</p>

  <p>Boğularak öldürülmüş lâfı irkilmesine yol açtı genç adamın. Boğma lâfı hep Cellad'ı&nbsp; çağrıştırıyordu. Dikkatle dinlemeye devam etti. "Üyemizin adı Dr. Sıtkı Başer."</p>

  <p>Yüksel Berke'nin kanı çekildi, yüzü sarardı. Yüzündeki değişikliği hisseden Başkan sordu: &ldquo;Tanıyor musun?"</p>

  <p>"Pek yakinen değil, efendim. Sadece son Recep Solmaz işinde postalık yaptığını biliyorum."</p>

  <p>"Bu cinayeti Cellad'ın işlediğini sanıyoruz. Doktor'un biri kadın biri erkek iki misafiri olduğunu işittik. Kadın Recep Solmaz'ın eşi olabilir. Bir zamanlar Cellad'ın metresiymiş."</p>

  <p>Yüksel ürperdi. Durum iyice karışıyordu. Aktaroğlu'nun grubu belli ki iyi bilgi toplamıştı. Cellad da anlaşılan eski metresini bulmuştu. Ama doktoru niye öldürdüğünü anlıyamıyordu. Kıskanmış olmalıydı. Dengesiz, manyağın tekiydi zaten diye düşündü.</p>

  <p>"İzlerini araştırdık, olmaları muhtemel yerleri taradık" dedi Başkan. Konuşurken buruşuk yüzündeki sol gözü hafifçe kısılıyordu.</p>

  <p>Yüksel içinden, arayıp tarasanız da onu bulamazsınız diye geçirdi. Herif senelerdir karda yürümüş izini belli etmemişti. O bulunmazdı.</p>

  <p>"Çamlıca'da eski bir köşkte kaldıklarını tesbit ettik."</p>

  <p>Yüksel Berke şaşırarak "Bunu nasıl başardınız Başkanım?" diye sordu. Gerçekten hayret etmişti. Şahap Aktaroğlu sırıtarak "Benim istihbarat ağım geniştir" diye karşılık verdi. Ter basmıştı Yüksel'i. Adamın ne isteyeceğini az buçuk tahmin edebiliyordu artık.</p>

  <p>"Emriniz nedir Başkanım?"</p>

  <p>"Bu adam ve kadın bundan böyle Dernek için tehlike teşkil ediyorlar. Bu güçlü kuruluşun devamı için büyük bir tasfiye ameliyesi gerekiyor. Didinerek, uğraşarak yarattığım JKD'nin bazı muhteris ve aç gözlüler tarafından ele geçirilmesine izin veremem. Tehlike büyük boyutlara vardı. Hain kemiriciler, Derneği içten yıkmaya çalışıyorlar. Her kademede düşmanlarım var. Çarşamba günkü toplantıdan sonra büyük bir tasfiye gerçekleşecek. Bazı kodamanlar ebediyen Dernek'le alakalarını kesecekler."</p>

  <p>Aktaroğlu'nun sol gözü iyice kısılmıştı.</p>

  <p>Birden sustu. Sert sert Yüksel'e baktı.</p>

  <p>"Sana güveniyorum delikanlı" dedi.</p>

  <p>"Tabii Başkan'ı m, bağlılığımdan hiç kuşkunuz olmasın."</p>

  <p>Aktaroğlu rahatlamış gibi soluk aldı.</p>

  <p>"Cellad'la metresinin tasfiyesi işini sen yöneteceksin."</p>

  <p>Bunu tahmin etmişti Yüksel. Başını salladı.</p>

  <p>"Emredersiniz efendim" dedi.</p>

  <p>Tanına yeteri kadar adam vereceğim. Hepsi bana sadıktır. İyi silah kullanırlar. Temiz bir iş istiyorum. Hadiseye intihar süsü verilmeli. Anlıyor musun? Olumsuz bir aşkın kaçınılmaz sonu gibi..."</p>

  <p>"Anlıyorum efendim."</p>

  <p>Yutkundu Yüksel Berke. İçinden karşısındaki yaşlı ve hırslı adama biraz da acıyarak baktı. Hiç şansı yoktu. Sonunun geldiğinin hiç farkında değildi. Demek insanın gözü kararınca en basit gerçekleri bile göremez hale gelebiliyordu.</p>

  <p>Kendi geleceği de bitmişti. Fazla şansı yoktu. Bir an düşüncelere daldı. Feci sonun başlangıcı, o lanet kadının uçakta gazetecinin eline sıkıştırdığı notla başlamıştı. Kahrolasıca, bula bula o kadar yolcu arasında bir gazeteciyi seçmişti. Olacak aksilik değildi ama bu olmuştu işte. Nazan öldürülmeyi hak etmişti doğrusu. Ne yazık ki bunu yapamazdı. Durumu MİT'e bildirmek zorundaydı, kendi güvenliği için.</p>

  <p>Sonra aklı karışarak düşünmeye başladı. Acaba MİT'e her şeyi bildirmek zorunda mıydı? Bazı şeyleri atlasa olmaz mıydı sanki? Nasıl olsa bu yeni görevi kimse bilmiyordu.</p>

  <p>Asıl hırsı ise o gazeteciyeydi. Metruk fabrika binasında yaptıklarını unutamıyordu. Burnundaki sızı hâlâ geçmemişti. Aklına şeytanca bir düşünce geldi. Başarıp başaramayacağına emin değildi ama yine de denemeye değerdi. Bu konuyu Aktaroğlu'na açacaktı, lâkin önce aldığı ilk emri düşünmeli, teferruatı öğrenmeliydi. Hadiseler öylesine üst üste gelişiyordu ki, neye öncelik vereceğini kestiremez olmuştu.</p>

  <p>"Bu görevi ne zaman yerine getireceğiz Başkanım?" diye sordu. İhtiyar Kurt "Bu gece" diye cevapladı.</p>

  <p>Zaman yok denecek kadar azdı. Aldığı cevap hiç hoşuna gitmedi Yüksel'in. İçini bir karamsarlık kapladı. MİT'in kendisini devamlı gözetlediğinden emindi. Başıboş bırakacak değillerdi ya... Onları atlatamazdı.</p>

  <p>Takipten kurtulması için bir şeyler yapması gerekliydi, ya da olduğu gibi her şeyi anlatması. Kararsızdı "İçine edeyim bu durumun" diye söylendi. Başkan ne söylediğini anlamamıştı. "Ne dedin?" diye sordu. "Şey, efendim" diye kekeledi.</p>

  <p>"Size söylemek zorunda olduğum bir husus daha var."</p>

  <p>"Nedir o?"</p>

  <p>Bir kumar oynayacaktı Yüksel Berke. Nasıl olsa her şey mahvolmuştu. Bundan sonrası o kadar da önemli değildi. Hapise düşse bile hiç olmazsa intikamını aldığı için rahatlayacaktı.</p>

  <p>"Şu gazeteci Sedat İlker meselesi..."</p>

  <p>"Onu dert etme. Susturuldu."</p>

  <p>"Ben aynı kanıda değilim efendim."</p>

  <p>Aktaroğlu ters ters yüzüne baktı.</p>

  <p>"Gazetenin sahibi dernek'tendir. Kulağı büküldü. Aleyhimizde hiç bir yazı yazılmayacak. Hüseyin beyin adamları da ufak bir gözdağı verdiler, adam korkutuldu."</p>

  <p>"Adam sandığımızdan daha cesur efendim. Bu işin üzerine gitmekten vazgeçmedi."</p>

  <p>"Nerden biliyorsun?"</p>

  <p>"Emin değilim, yanılmış da olabilirim. Ama dün Fahri Beyin bürosundan çıkarken ona çok benzeyen bir adamla karşılaştım. Tam hanın kapısında, gözükmemek için hemen uzaklaştım. Sanırım Fahri Bey, ona sizin aleyhinizde bazı bilgiler sızdırıyor." Başkan tedirgin olmuştu. Gözü yine kısılmıştı.</p>

  <p>"Saçma" diye mırıldandı. "Benim aleyhimde ne bilgi sızdırabilir ki? Dernek hakkında da bilgi veremez çünkü bu onun da sonu olur. Yanılıyorsun. Buna cüret edemez." Yüksel oyuna devam etti.</p>

  <p>"Ümit ederim öyledir. Ama şu kadarına eminim ki geçtiğimiz cumartesi gecesi Fahri Somali onun öldürülmesi için Ankara'da benim vasıtamla Cellad'a haber yolladı. Cellad işi beceremedi. Gazeteci elinden kurtuldu. Sonra her ne olduysa birden gazeteciyi öldürtmekten vazgeçti ve pazar sabahı onunla temas kurdu."</p>

  <p>Aktaroğlu iyice işkillenmişti.</p>

  <p>"Emin misin?"</p>

  <p>"Evet efendim."</p>

  <p>"Görüştüler mi?"</p>

  <p>Yüksel başını salladı.</p>

  <p>"Nerede?"</p>

  <p>"Bizim Patronun Ankara'daki fabrikalarının birinde."</p>

  <p>Şahap Aktaroğlu, Fahri Somali'nin nasıl bir dolap çevirdiğini anlayamamıştı. Sinirli sinirli parmaklarını masaya vurmaya başladı.</p>

  <p>Yüksel içinden sırıttı. Kuşku tohumları Başkanın ruhunu sarmaya başlamıştı. Şu önlerindeki iki gün, şayet MİT ve polis gerekli tevkifleri yapmazsa etraf kan gölüne dönecekti. Ehh, gazeteci ajanın da öldüğünü görmek doğrusu Yüksel'i çok sevindirecekti.</p>

  <p>"Dur bakalım" dedi Başkan. Sonra telefonu açıp sekreterine "Bana Hüseyin Yenli'yi bağlayın" diye emretti.</p>

  <p>Yüksel Berke zevkten dört köşe olmuştu. Gazetecinin idam fermanı çıkmak üzereydi. Az sonra Hüseyin Yenli hattaydı.</p>

  <p>Başkan kısaca aldığı haberi Hüseyin Yenli'ye özetledi. Yüksel konuşmaları dikkatle dinliyordu. Anladığı kadarıyla adam söylenenlere pek inanmış değildi. Galiba itiraz ediyordu. Başkan: "Spor muhabiri olması ne yazar yahu" diye bağırdı. "Bir gazetecinin eline böyle bir fırsat ömrü boyunca bir kere geçer. Düşünsene öğrendiklerini ifşa ederse, bütün memleket yerinden oynar, herif bir anda meşhur olur, birinci sınıf gazeteciler arasına girer."</p>

  <p>Başkan bir süre susup, Hüseyin Yenli'nin itirazlarını dinlemeye devam etti. Gözü yine kısılıyordu.</p>

  <p>"O da gider, başka bir gazete ile anlaşır. Hangi gazete bu sansasyonel haberi kaçırmak ister" diye bağırdı. "Aldırma, bir eksik bir fazla, pek bir şey değişmez. Temizleyelim bu iti."</p>

  <p>Hüseyin Yenli ikna olmuştu galiba. Başkan devam etti:</p>

  <p>"Senin o iki adamın... Tamam işte... Bu gece bitirsinler işini..."</p>

  <p>Başka bir şey söylemeden telefonu kapattı.</p>

  <p>Sinirini hâlâ yenememişti.</p>

  <p>"Ulan Fahri, ulan iblisin dölü dünyayı sana zindan edeceğim" diye söylendi.</p>

  <p>Yüksel Berke garip bir haz duydu. Kendi akıbetinden de endişeliydi ama giderayak gazetecinin de defteri durulmuştu. Derin bir nefes aldı...</p>

  <p>Aynı gün öğle saatlerinde Bülend Kozlu'dan ayrılan Sedat sevinç içinde gazetedeki odasına girdi. Hayatından memnundu. Nihayet MİT memleketi sömüren ve diledikleri gibi ekonomik bir düzen kurup sürdürmek isteyen bir avuç maceraperesti saf dışı etmeye karar vermişti. Sermaye güçleri ne kadar kuvvetli olursa olsun alt tarafı birer kanlı katildi bunlar. Kendi gaye ve menfaatlerine ters düşen herkesi temizliyorlardı.</p>

  <p>Masasına oturdu. Bir yandan ıslıkla son günlerin sevilen bir parçasını çalıyor, bir yandan da hafta sonunda oynanacak Fenerbahçe-Galatasaray maçının tahmin yazısını hazırlamaya çalışıyordu. Keyfi yerindeydi. Yazıyı tamamlayınca haberi Cem Tarakçıya uçuracak sonra da Şermin'i arayacaktı. Açık kapıyı tıkırdatan ofisboy'u görünce başını bilgisayardan kaldırdı. Çocuk, büyük patronun kendisini görmek istediğini söylüyordu. Tüm neşesi birden kaçtı. Bu davetin sebebini tahmin edebiliyordu...</p>

  <p>Ayakları geri gide gide, binanın en üst katındaki patrona ayrılmış bölüme çıktı. Sinirleri iyice gerilmişti. Geniş ve bakımlı koridordan geçip patronun çalışma odasına yürürken kararlıydı. En ufak bir baskı ya da ikazla karşılaşırsa istifa etmeyi göze almıştı. Kendi boğazından başka bakmakla yükümlü olduğu kimse yoktu. Buna da aldırmadı, bankada birikmiş biraz parası vardı, mesleğinde ise sivrilmiş biriydi, nasıl olsa başka yüksek tirajlı bir gazetede yeniden iş bulabilirdi. Gerçi gazetesini seviyordu; buradaki arkadaşları, iş ortamı, çalışma rahatlığı ve aldığı ücret tatminkârdı. Hatta patronu da sever ve sayardı. Ta ki onun, JKD üyesi olduğunu anlayana kadar. Aslında olayların gelişimi kötü bir devreye rastlamıştı. Şu sıralar işsiz kalması hiç işine gelmiyordu. Şermin'le gerçekleştirmeyi düşündüğü evliliğin arifesinde işsiz ve parasız kalmak büyük talihsizlikti. Patron Hulki Sezer'in sekreteri onu hiç bekletmeden içeri aldı.</p>

  <p>Sedat'ın içeriye girdiğini gören uzun boylu, hantal görünümlü Patron oturduğu maroken koltuğundan kalkıp, onu ayakta karşıladı, elini sıktı. Sırtında gri, çizgili bir takım elbise vardı. İri göbeğini saklamak için daima kruvaze ceket giyerdi. Lacivert, desenli ipek kravatı şıklığını tamamlıyordu. Sanatkârlara özgü, çenesindeki ufak ve bakımlı sakalı ona büyük kapital sahibinden ziyade, güzel sanatlarla uğraşan hassas, duygulu ve ince bir insan havası veriyordu. Oysa, o bir JKD üyesiydi. Ve bunu hatırlamak Sedat'ın tüylerini diken diken etmeye yetiyordu... Sedat, adamın içten ve cana yakın sevgi gösterisine hürmet ve saygıyla karşılık verdi. Patron hal hatır sorarken bile olacaklara şartlanarak içeriye girdiğinden üzerindeki tedirgin ve gergin ruh halinden bir türlü sıyrılamıyordu.</p>

  <p>Hulki Sezer'ın kahve teklifini reddetti. Adamın bir an önce konuya girmesini bekliyordu. Nedense Patron konuya girmekte bir hayli gecikti. Havadan sudan, memleketin genel ekonomik sıkıntılarından, hafta sonu yapılacak Fenerbahçe-Galatasaray maçından bahsetti durdu. Daha ziyade bir monolog gibi. Sedat yüzünde bir tebessümle dinlemekle yetindi sadece.</p>

  <p>Neden sonra, içtiği kahve fincanını masaya bırakıp nazarlarını genç gazeteciye dikti. Sedat artık konuya gireceğini anlamıştı. Büyük bir dikkat ve heyecanla adamın söyleyeceklerini bekledi. "Cem Tarakçıdan işittiğime göre geçen hafta sonu Ankara'ya uçarken polisiye filmlerdeki olaylara taş çıkartan bir vaka yaşamışsın. Öldürülen sanayici Recep Solmaz'ın karısı eline bir pusula sıkıştırmış."</p>

  <p><a id="a2"></a>Sedat başn salık.</p>

  <p>"Evet efendim."</p>

  <p>"Çok ilginç."</p>

  <p>"Doğru efendim."</p>

  <p>"Merak ettim doğrusu. Ne yazıyordu bu pusulada?"</p>

  <p>Sedat bir an tereddütle patronunun yüzüne baktı. Adamın yüzü ifadesiz, bakışları boştu. Bir anlam çıkaramadı.</p>

  <p>"Bu özel bir mesajdı, efendim" dedi. "Özel mi? Nasıl yani? "</p>

  <p>"Kadın benimle görüşmek için randevu istiyordu." Hulki Sezer'in bakışları donuklaştı. &ldquo;Yani aklıma ilk gelen manada mı?" Sedat hiç bozuntuya vermedi. "Aklınıza nasıl bir mana geliyor, anlayamadım."</p>

  <p>"Nasıl olacak canım? İşte, ufak bir kaçamak, sıradan bir aşk hikâyesi filan gibi."</p>

  <p>"Evet, öyle denebilir."</p>

  <p>"Yaa" dedi Hulki Sezer. Tatmin olmamış bir hali vardı. "Hepsi o kadar mı?"</p>

  <p>"Evet, o kadar."</p>

  <p>Bozulmuştu Patron ama bunu belli etmemeye çalıştı. Hatta gülümsedi. "Küçük bir kuş Ankara'da başka işlere de karıştığını söyledi." Sedat hiç anlamamış gibi:</p>

  <p>"Başka işler mi? Neyi kastettiğinizi anlayamadım." Adam birden gerildi, yüzünü haşin bir ifade kapladı. Sertçe:</p>

  <p>"Numara yapmayı bırak. Olanları biliyorum. Cem Tarakçı her şeyi anlattı. Sen bir JKD operasyonuna karışmışsın." Maskeler düşüyordu.</p>

  <p>Sedat derin bir nefes aldı. Mücadeleye hazırdı artık...</p>

  <p>"Evet, doğru" dedi. Sonra parmağıyla boğazını işaret edip "Şu izlere bakın, beni boğmak istediler" diye homurdandı.</p>

  <p>Hulki Sezer yerinde doğrulup, Sedat'ın boynunda hâlâ geçmemiş olan tel izlerine baktı. Biraz şaşalamış gibiydi.</p>

  <p>"Kim yaptı bunları?" diye sordu.</p>

  <p>Omuzlarını silkti Sedat.</p>

  <p>"Kim olacak JKD mensupları" diye karşılık verdi. "Sadece o kadar da değil. İstanbul'da da takip ediliyorum. Beni ölümle tehdit ettiler, arabama zarar verdiler."</p>

  <p>Patronun şaşkınlığı daha da artmış gibiydi.</p>

  <p>"Polise başvurdun mu?"</p>

  <p>"Hayır."</p>

  <p>Adam rahatlamış gibi yüzüne baktı. "Neden?"</p>

  <p>"Bir yararı olacağını sanmıyorum da ondan." Hiç cevap vermedi Hulki Sezer. Bir süre düşünceli kaldı. "Ne yapmayı düşünüyorsun?" Can alıcı noktaya şimdi geliyorlardı.</p>

  <p>"JKD hakkında geniş bir yazı dizisi hazırlayacağım. Bu namussuzları en korkutan şey afişe olmak. Kamuoyuna onları tanıtacağım ve yaptıkları kanunsuz işleri belgeleriyle ve şahitlerle anlatacağım." Hulki Sezer gülümsedi.</p>

  <p>"Belgelerle mi? Onlar hakkında elinde belge mi var?"</p>

  <p>Bu yalana değerdi. Patronunun göstereceği tepkiyi merak ediyordu.</p>

  <p>"Evet, bir kaç belge buldum. Ayrıca Dernek içinde bana şahitlik edecek, ifademi onaylayacak üç kişi biliyorum."</p>

  <p>Patronun yüzü sarardı.</p>

  <p>Karşısındaki genç adamın blöf yapıp yapmadığını kestiremiyordu.</p>

  <p>"Bu çok ciddi bir suçlama" dedi.</p>

  <p>"Evet, biliyorum."</p>

  <p>"Peki bunu nerede neşredeceksin?"</p>

  <p>"Her halde sizin gazetede değil efendim. Buna izin vermeyeceğinizin farkındayım."</p>

  <p>"Çok doğru. Ben gazetemi böyle aslı astarı olmayan safsatalara alet edemem."</p>

  <p>"Safsata mı? Öyle mi düşünüyorsunuz?"</p>

  <p>"Evet, aynen öyle."</p>

  <p>"Tamam, mutabıkız. Ama bu diziyi havada kapacak bir sürü gazete ve gazete patronu tanıyorum. Bu hiç dert değil."</p>

  <p>Hulki Sezer yerinden kalktı. Ellerini pantolonunun cebine sokup odasını arşınlamaya başladı. Sıkıcı bir sessizlik oldu.</p>

  <p>"Demek bizim camiayı terk etmeye karar verdin."</p>

  <p>"Öyle gözüküyor."</p>

  <p>"Hata ediyorsun. Bu denemen sana bir şey kazandırmayacak. Üstelik zaman içinde silinip gideceksin. Oysa sen kabiliyetli bir spor muhabiriydin. Sana son bir ağabey ve patron tavsiyesi, bu sevdadan vazgeç. Üstelik bu senin sahan değil, her konuyu uzmanına bırak. Yazılacaksa bu işi, bu konulardan anlayan biri yazmalı. Harcanacaksın Sedat."</p>

  <p>"Neyi ima ettiğinizi anlıyorum efendim ama ne yazık ki bu konuda kararlıyım."</p>

  <p>"Adam, Sedat'a üzgün nazarlarla baktı. Ağır ağır yanına yaklaştı, elini dostça omzuna koydu.</p>

  <p>"Üzgünüm Sedat" dedi. "Seni özleyip, arayacağız." Genç gazeteci o anda karşısındaki adamın samimi üzüntüsüne inanmak istedi. Ama inanmak elinden gelmiyordu.</p>

  <p>"İstifamı şimdi yazar, personel şubesine bırakırım" dedi.</p>

  <p>Patron gözlerindeki aynı üzgün ifadeyle:</p>

  <p>"Kim bilir belki bu sevdadan vazgeçer yeniden aramıza dönersin. Kapımız her zaman sana açık olacaktır" dedi.</p>

  <p>Yerinden kalkıp, kapıya yürüyen Sedat: "Sağ olun efendim" diye yanıtladı.</p>

  <p>Gazetedeki hizmeti bitmişti artık. Bundan böyle bu adama hizmet edemezdi. Kapıyı kapayıp dışarı çıkarken "lanet olsun" diye söylendi.</p>

  <p>Bu sonucu göze almıştı. Fakat daha koridorda asansörlere doğru yürürken işsizliğin ve çaresizliğin ağır yükünü omuzlarında hissetmeye başladı. Ne yapacağını bilemiyordu. Hangi gazete olursa olsun birinin spor servisinde iş bulabilirdi, bu dert değildi ama asıl Patrona gözdağı verip, yapmakla tehdit ettiği yazı dizisini nasıl hazırlayacaktı? Gerçek sorun buydu. Bu konularda gerçekten de yetersiz ve bilgisizdi. Bunu Cem Tarakçı'ya da teklif edemezdi. Onun da ekmeğiyle oynamağa hakkı yoktu. İki kat aşağıya, Cem'in odasına indi. Arkadaşı yoktu. Servistekiler henüz gelmediğini söylediler. Biraz mahsun ve kırık odasına gitti. Yarım kalmış tahmin yazısını bitirmeye gerek yoktu artık. Oturup istifa dilekçesini hazırladı. Yazıp, imzasını attı. Sonra telefonu açıp Şermin'i aradı. Şimdilik işinden kovulduğunu ona söylemeyecekti. Telefona bir erkek sesi cevap verdi. İrkilmekten kendini alamadı Sedat.</p>

  <p>Sesi tanımıştı. Şermin'ın kocası Erol'du bu. Buz gibi kesildi birden. Sonra tepesi attı. Hattın öbür ucundan herif "Eşşeoğlu eşşek, gazeteci bozuntusu" diye bağırıyordu...</p>

  <p>Sedat İlker'ın telefondaki küfüre karşı ilk tepkisi, adamı boğmak arzusuydu. Çılgına döndü. Sünepe, duygusuz, beş para etmez herif yine sevgilisinin yanındaydı ve kendisine küfür etmişti. Yumruklarını sıktı. Ne yapabileceğini düşündü. İşine son verilmesini de, JKD' yi de unutmuştu şimdi. Ruhunu alev gibi saran Şermin'i ve gelecek hayallerini düşünüyordu.</p>

  <p>Adamın o eve dönmesi düpedüz haysiyetsizlikti. Gururu olan bir erkek bunu yapmazdı. Karısını bir otel odasında, yarı çıplak vaziyette bir erkekle yakalamıştı. Gerçi orada sevişmek için bulunmuyorlardı ama kapıda belirmeseydi bu sonuç kaçınılmazdı.</p>

  <p>Acaba niye eve döndü diye düşünmeye başladı. Yoksa boşanma muamelelerinde bir müşkülat mı çıkarmak tasavvurundaydı? Olabilirdi, ne de olsa Şermin zengin bir kadındı. O tıynetteki bir adam bu serveti kolay kolay bırakmak istemeyebilirdi. Acaba dava dilekçesini almış mıydı? Adli tebligatın bu kadar kısa zamanda eline ulaşamayacağını düşündü.</p>

  <p>Sonra biraz daha makul olmaya çalıştı. Adamın bu tepkisi normaldi, ne de olsa hâlâ Şermin'le evli sayılırdı. Belki de eve eşyalarını toplamaya gelmiş olabilirdi. Fakat bir türlü kendisine telefonda yapılan hakareti hazmedemiyordu. Bir şeyler yapması lâzımdı. Hırsını yenememişti.</p>

  <p>Gazetedeki son saati tam bir cehennem azabına dönüşmüştü. Yerinde duramıyordu, telefonun başına çöktü, tekrar Şermin'in numarasını çevirdi. Zil çalıyordu fakat açan yoktu...</p>

  <p>İçini huzursuzluk kapladı. Önsezileri nedense Şermin'in tehlikede olduğunu söylüyordu. Bir daha aradı. Yine açan olmadı.</p>

  <p>Daha fazla bekleyemezdi. Deli gibi yerinden fırladı. Nasıl bir aksilikle karşılaşacağını bilmiyordu ama duramazdı, bir an evvel Şermin'i bulmalı onun emniyet ve huzur içinde olduğunu görmeliydi. Otoparka inip arabasına atladı, çılgın gibi Honda'yı Yeniköy'e sürmeye başladı.</p>

  <p>Şimdi odayı bir sessizlik kaplamıştı. Erol Ülken ne şekilde davranacağını kestiremiyordu. Karşısındaki kadın artık onun karısı değil, can düşmanıydı. Lüzumundan fazla çok tehlikeli şeyler biliyordu. Gerçekten de bildiklerini bir koz olarak kullanabilir miydi? Buna emin olamıyordu... Ortada iki ihtimal vardı. Ya kadının bildiklerinin ifşa edilmemesi için ileriye sürdüğü şartları kabul etmesi, yani üzerine konmayı düşündüğü servetten vazgeçmesi ya da bu kadının sonsuza dek susturulması.</p>

  <p>Bu servetten vazgeçemezdi. Kuşkusuz ana sermaye kayınpederinindi, ama varlıklarının bu günkü hale gelişinde kendisinin hiç mi rolü olmamıştı? Şermin bunu nasıl görmezlikten gelebilirdi? Olacak şey değildi.</p>

  <p>Onu susturmaya gelince bu işi kendi başına yapamayacağını biliyordu. Öldüremezdi onu. İşi cinayete kadar vardıramazdı...</p>

  <p>Nefretle karşısındaki kadını süzdü.</p>

  <p>Tehdidine kulak asmamıştı. Parası uğruna skandalı göze alabilecekti. Zaten Erol'un böyle bir niyeti de yoktu. Onunkisi sadece blöftü. Böyle bir skandalın iş dünyasında kendi itibarını zedeleyeceğini de biliyordu. Bu şartlar altında boşanamazdı. Duruma mutlaka bir çare bulmalıydı. Ama nasıl? "Pis fahişe" diye söylendi. "Gururumla oynadın."</p>

  <p>"Seni ikaz etmiştim, benimle terbiyeli konuş. Seni aldatmadım. Sedat'la yatmadım. Ama onu seviyorum. Onunla olacağım ve boşanır boşanmaz da onunla evleneceğim. Anlıyor musun beni?"</p>

  <p>"Sus, sus, ahlâksız kadın. Bunları duymak istemiyorum." Şermin içini çekti.</p>

  <p>"Duymak istesen de istemesen de bunlar gerçek. Evet onu seviyorum. Bana aşkı, sevmeyi, yaşamın tadını veriyor. Bir kadın olarak onun yanında insanlığımı, dişiliğimi anlıyorum. Bunu anlatmak bana da zor geliyor, ne çare ki gerçekleri anlaman ve hayatımdan çıkman gerek. Her medeni erkeğin davranışı bu olmalı. Senden bunu bekliyorum." Erol başını önüne eğdi.</p>

  <p>Yeni bir taktik denemeliydi. Karısının hisli ve duygu yüklü olduğunu bilirdi. Belki kendime acındırabilirim diye düşündü.</p>

  <p>"Ya benim halim ne olacak? Beni hiç mi düşünmüyorsun? Beş yıl evli kaldık."</p>

  <p>"Hayır, altı."</p>

  <p>"Evet altı yıl. Seni hiç aldatmadım. Hep evine sadık bir adam olarak kaldım, ömrüm işimle evim arasında geçti. Babandan kalma işi büyüttüm. Sonuç bu mu olmalıydı?"</p>

  <p>"Bilemiyorum Erol, bu söylediklerin doğru olabilir. Ama şimdi yaşama başka bir boyuttan bakıyorum, kendi hayatımı yaşamak istiyorum. Aşkı, sevgiyi tatmak, ömrümün kalan kısmını bu yeni bulduğum saadet seli içinde geçirmek istiyorum. Tabii hakkım bu benim."</p>

  <p>"Beni hayatından bir kalemde silip atamazsın. Bunun da bir bedeli olmalı. Bu bedeli bana ödemelisin." Şermin bir an durakladı.</p>

  <p>Kocasının da haklı olduğu bir yan vardı. Belki onunla pazarlığa oturmasında yarar bile olabilirdi. Ondan bir an evvel kurtulmak istiyordu. Sevgilisiyle mutlu bir evliliğe kavuşması ancak böyle mümkün olabilecekti. "Teklifin nedir?" diye sordu. Erol derin bir soluk aldı. İş pazarlığa dönüşüyordu ve bunu becerebilme yeteneği fazlaydı. Karısının gözlerinin içine baktı. Tam o sırada telefonun zili tekrar çaldı.</p>

  <p>Erol, mutlaka o iblis arıyor diye düşündü. Şermin'e yalvarır gibi bakıp "Lütfen açma" diye fısıldadı. Genç kadın kararsızdı. Ahizeye uzanan kolu yarı yolda kaldı. Ne yapacağını, nasıl davranacağını kestiremedi. Elini almaçtan geri çekti. Zil ısrarla çalıyordu.</p>

  <p>Arayan mutlaka Sedat olmalıydı. Demincek kocasının ettiği küfürden sonra sevgilisinin sinirlendiğini tahmin edebiliyordu.</p>

  <p>Kendisini merak ediyor da olabilirdi...</p>

  <p>Telefonun zili kesildi. Şermin içinde bulunduğu şartlara rağmen aklını Sedat'tan alamıyordu. Önce telefonda işittiği küfür ve arkasından ısrarlı arayışa rağmen cevap verilmemesi. Meraktan mahvolmuş olmalıydı, kim bilir belki daha da kötü şeyler düşünüyor olabilirdi... Telefonun sesi kesilince Erol biraz rahatlamıştı.</p>

  <p>"Gel, salona geçelim; orada daha rahat konuşuruz" dedi. Yatak odasını birlikte terkettiler, salondaki geniş kanepeye yan yana oturdular.</p>

  <p>Şermin üzerindeki rahatsızlığı bir türlü atamıyordu. Kocası ceketinin cebinden bir kağıt çıkardı. Önlerindeki sehpanın üzerine koydu. Genç kadın oturduğu yerden kağıda bir göz attı. "Nedir bu?"</p>

  <p>"Mevcut ticari işletmelerin, gayrimenkullerin, hisse senetleri ve tahviller ile bankalardaki nakdin dökümü. Bazı kıymetli antika eşyaları da bu listeye dahil ettim." Şermin sinir içinde gülümsedi. Kocası her şeyi düşünmüştü.</p>

  <p>"Bir göz at" dedi Erol. "Kırmızı ile yazılmış olanları sana bırakmayı lacivert ile yazılmış olanları ise ben almayı düşünmüştüm."</p>

  <p>Şermin kağıdı eline bile almadan şöyle bir baktı. Tüm sayfayı dolduran ayırımda lacivert kalemler on adeti bile bulmuyordu.</p>

  <p>Sadece "Çok cömertmişsin" demekle yetindi.</p>

  <p>Haince hazırlanmış bir taksim tablosuydu bu. Asla kabul edilemeyecek bir mal ayırımı... Erol munis ve sokulgan bir edayla:</p>

  <p>"Birlikte göz atalım, gerekiyorsa bazı kalemleri değiştiririz" diye fısıldadı. Sanki büyük bir fedakârlık gösteriyormuş gibi anlayışlı davranmaya çalışıyordu. Telefon yeniden çalmaya başladı.</p>

  <p>Yatak odasındaki telefonun paraleli salonda da mevcuttu. Erol'un tüyleri yine diken diken oldu. Sinirden gözleri kanlanmıştı.</p>

  <p>"Allah kahretsin, bu heriften rahat yok" diye homurdandı.</p>

  <p>Şermin bu kez telefonu açmaya kararlıydı. Yerinden kalkmaya davrandı fakat kocası ondan atik davranıp bileğinden yakaladı.</p>

  <p>"Otur" diye emretti. "Açmayacaksın telefonu. Seninle anlaşıncaya kadar bu herifle görüşmeni istemiyorum."</p>

  <p>Şermin bileğini kurtarmaya çalıştı.</p>

  <p>"Bana müdahale edemezsin. Buna hakkın yok" diye bağırdı.</p>

  <p>"Hayır var. Ben senin hâlâ koçanım ve onunla görüşmeni istemiyorum. Anlıyor musun? Bunu iyice kafana sok... "</p>

  <p>Şermin hızla elini çekti fakat bileğine iyice yapışan Erol'dan kolunu kurtaramadı. Kocasıyla ömründe ilk defa böyle fiziki bir mücadeleye girişiyordu. "Lanet olsun, bırak beni" diye bağırdı.</p>

  <p>Adamın hiç niyeti yoktu. Şermin debelendikçe Erol da gücünü ve karısına yaptığı tazyiki arttırıyordu. Birden çalan telefonun sesini bastıran bir "şrak" sesi salonda akisler yarattı. Erol'un sert tokadı Şermin'in suratında patlamıştı. Bu, bardağı taşıran son damla oldu.</p>

  <p>Şermin debelenmeyi bıraktı. Bunu hiç beklemiyordu. Şaşkınlıkla kocasına baka kaldı. Adamın yüzündeki nefret her şeyi ifadeye yetiyordu. Genç kadın o anda karara vardı. Kocasına kendi servetinden metelik bile vermeyecekti. Asla ve her ne pahasına olursa olsun...</p>

  <p>Erol da kontrolünü kaybetmişti. Karısının uzun sarı saçlarını kavradı, hızla çekerken ikinci tokadı da yanağına yapıştırdı. Adamın gözleri dönmüştü ve şuursuzca karısına saldırıyordu. Saçlarının acı vererek çekilmesi genç kadına, bir kaç gün önce Ankara'da metruk fabrika binasında yapılan saldırıyı hatırlatmıştı. Orada da canına kastedilmişti. Birden kendine gelip insiyakla savunmaya çekildi. Olanca gücüyle kendisine abanan kocasını itti. Ufak tefek ve nispeten çelimsiz bir erkekti Erol. Karısının can havliyle itmesi karşısında boş bulunarak dengesini kaybetti, önlerindeki cam sehpanın üzerine devrildi. Sehpa Erol'un ağırlığını çekemeyerek kırılırken cam parçaları etrafa yayıldı. Bir kaç parça adamın muhtelif yerlerini kesti.</p>

  <p>Düştüğü yerden "Pis orospu, bunu sen istedin. Artık kurtulamazsın elimden, seni öldüreceğim" diye bağırdı. Halının üzerindeki cam kırıklarından iri bir parçayı alıp hızla şaşkınlığını henüz üzerinden atamayan karısının yüzüne doğru savurdu.</p>

  <p>Şermin bir refleksle başını eğdi. Vınlayarak uçan cam parçası duvara çarpıp kırıldı. Düştüğü yerden doğrulmaya çalışan Erol başka bir cam parçasını eline geçirdi. Fırlattığından daha büyük ve enli bir parçaydı bu. Dizleri üzerinde doğrulurken kırık camı bir hançer gibi eline almıştı. Şermin yerinden fırladı.</p>

  <p>Aralarında bir metre kadar yakın bir mesafe vardı. Bu kez Erol'un niyetinin gerçekten öldürmek olduğunu sezinlemişti. Dehşet içinde bir iki adım geriledi. Böyle bir saldırıyı hiç beklemiyordu. Gözleri kan çanağına dönmüştü adamın ve üstüne doğru yürüyordu.</p>

  <p>Bir an kendini nasıl savunacağını bilemedi genç kadın. Erol mutlaka çıldırmış olmalıydı. Altı yıldır tanıdığı kocası olamazdı bu adam. Onu hiç böyle görmemişti. Onun sineği bile öldüreceğini sanmazken bu tanımadığı yeni ve gerçek kimliğiyle üstüne yürüyordu. Elinde olmadan bir çığlık attı. Ardından bir daha...</p>

  <p>"Bağır.. Bağır bakalım. İstediğin kadar bağır. Ne yazık ki kimse feryadına gelmeyecek" diye homurdandı. "Alt kattaki kiracılar evde yok. Üst kattaki sağır emekli konsolos ise nasıl olsa seni duymaz. Kime güvenip de çığlık atıyorsun ha? Yoksa sevgiline mi? O mu gelip seni kurtaracak?</p>

  <p>Söylesene, o mu?"</p>

  <p>Şermin şaşkın şaşkın etrafına bakındı.</p>

  <p>Erol doğruyu söylüyordu. Alt kattaki komşuları sene sonu tatili için Uludağ'a gitmişlerdi. Üst kattaki yalnız yaşayan emekli konsolos ise top atsan duymayacak kadar ağır işitirdi.</p>

  <p>Camı kırıp, sokaktan yardım istemeyi düşündü. Ağır ağır gerileyerek pencereye yaklaşmaya çalıştı. Becerip beceremeyeceğini kestiremiyordu. Vücudunu müthiş bir titreme almıştı. Erol karısının aklından geçenleri anlamış gibi birden yerinden sıçrayarak pencere ile karısının arasına girdi. Yolu tıkamıştı şimdi.</p>

  <p>Gözleri büyüdü Şermin'in. Camın yanına gidemezdi artık. Gırtlağını yırtarcasına "İmdat" diye bağırmaya başladı. Sesi önce salonda yankılar yaptı sonra gittikçe sesinin kısıldığını ve ağzından hiç ses çıkmadığını fark etti. Sanki bağıran o değildi...</p>

  <p>Titremeyle birlikte ağlamaya başladı. Gözlerinden yaşlar boşanıyordu. Hayır, hayır ölmek istemiyordu. Yaşamalıydı. Ve de kurtulmanın mutlaka bir yolu olmalıydı...</p>

  <p>Bir iki adım daha geriledi. Sırtı duvara yapıştı. Kaçacak yeri kalmamıştı. Ve Erol elindeki sivri cam parçasıyla ağır ağır üstüne yürüyordu...</p>

  <p>Son bir gayretle etrafına bakındı. Hemen yanı başında uzun bir çiçekliğin üzerinde seramik saksı içinde menekşeler vardı. Rastgele büyücek saksılardan birini kavradı. Hiç düşünmeden elindeki saksıyı kocasının üzerine doğru savurdu. Ne yazık ki isabet ettirememişti. Seramik saksı Erol'un yarım metre kadar yanından geçerek pencereye isabet etti. Koca cam şangırdayarak kırıldı ve saksı sokağa uçtu. Camın kırılması bir ümitti. Şermin yeniden "İmdat" diye bağırdı. Tabii o an, sokakta kimsenin bulunmadığını genç kadın bilemezdi. Bir daha bağırmayı denedi ama artık sesi çıkmıyordu. "Hepsine, hepsine artık ben sahip olacağım" diye mırıldanıyordu ilerleyen kocası. Kanlı gözleri ihtirastan pırıl pırıldı. "Sonunda beni katil ettin" diye homurdandı.</p>

  <p>Sonra hızla üstüne doğru koştu. Cam parçasını tutan elini yukarıya doğru kaldırdı, elindeki camı karısının bir kuğununki kadar güzel olan boynuna indirmeye hazırdı...</p>

  <p>Sedat İlker arabayı deli gibi sürüyordu. Trafik kurallarına hiç aldırdığı yoktu. Aklı fikri uğradığı hakaretten ziyade Şermin'in zor durumda olabileceği endişesiyle doluydu. Yeniköy'e nasıl geldiğini fark etmedi bile. Honda'yı sokağa park edip dışarıya fırladı.</p>

  <p>Binanın dış kapısı kapalıydı. Zile bastı, açan olmadı. Tekrar denedi, kapı yine açılmadı. Galiba evde kimse yoktu. Huzursuzluğu iyice artmıştı. O telefon muhaberesinden sonra Şermin'ın kendisini aramadan dışarıya çıkacağına ihtimal vermiyordu. Mutlaka bir aksilik olmuştu. Nedense içinden bir his genç kadının hâlâ evde olduğunu söylüyordu. Yoksa o densiz herif Şermin'e bir kötülük mü yapmıştı? Olabilirdi. Telefonda ettiği o çirkin lâflardan sonra karı koca kavga etmiş, tatsız olaylar cereyan etmiş olabilirdi.</p>

  <p>Sıkıntıyla etrafına bakındı. Seslenmeyi düşündü. Hafif yokuşlu, dar ve ufacık bir sokaktı. Bahçe içindeki evler yolun sadece bir yanında yer alıyordu ve etrafta kimsecikler yoktu. Arabanın yanına gitti. "Şermin" diye seslenip yukarıya baktı.</p>

  <p>Kırılmış camı da o sırada gördü. İrkildi. Gözü sokağa düşüp, kırılmış menekşe saksısına takıldı. Seramik parçaları yerlere serilmiş, menekşeler ezilmişti. Belli ki biri camı kırarak saksıyı dışarıya fırlatmıştı. Bu, içeride bir boğuşma olduğunun delâletiydi.</p>

  <p>Artık Şermin'in tehlikede olduğuna emindi. Daireye girmenin bir yolunu bulmalıydı. Çaresizlik içinde düşünmeye başladı. Bahçeye dalıp evin arkasına dolandı. Alt katın bütün perdeleri kapalıydı. Yan tarafta ufak bir balkon gördü. Ona tutunarak bir üst kata tırmanabileceğine aklı kesti. Hiç tereddüt etmeden ilk katın balkonuna atladı, sonra üst katın balkonuna sıçrayıp, demir korkulukları yakaladı. Kendisini yukarıya çekmek onun gibi bir sporcu için hiç de zor olmadı. Az sonra Şermin'ın dairesinin ufak balkonuna adım atmıştı. Balkon kapısı kapalıydı. Tül perdeden içeriye bir göz attı. Burası mutfak balkonuydu. Görebildiği kadarıyla mutfak boştu. Ayağıyla cama bir tekme attı. Cam şangırdayarak kırıldı. Elini içeriye sokup vatistası çevirdi. Az sonra içerdeydi.</p>

  <p>Camın kırılması epey gürültü yapmıştı. Bir an yanıldığını, evde kimsenin olmadığını düşündü. Birileri olsa mutlaka gürültüye üşüşürlerdi. Etrafı dinledi. İçerden ses gelmiyordu. Usulca mutfak kapısını açtı. Şimdi geniş bir koridordaydı. Çevreye bakındı. Evde tıs yoktu. Fakat içinden yükselen ürpertici bir uyarı bunun aldatıcı bir sessizlik olduğunu söylüyordu.</p>

  <p>Ses çıkarmadan, usul usul bir kaç adım attı. Sanki her an görünmeyen bir düşmanın umulmadık bir anda beklenmedik bir yerden çıkarak saldıracağı endişesiyle ilerledi. Salonun açık kapısı önüne geldi.</p>

  <p>Yanılmamıştı. İçerideki manzara burada bir boğuşma olduğunu açıkça belli ediyordu. Ortadaki sehpa kırılmış, cam parçacıkları dört bir yana savrulmuştu. Duvar diplerinde bile cam kırıkları vardı. Boğazdan esen soğuk rüzgar kırık camdan odaya dolarak serin bir anafor yaratıyordu. Dikkatle etrafına bakındı.</p>

  <p>Sonra "Şermin" diye bağırdı. Sesi salonda yankılar yarattı. Cevap alamadı. Ama içindeki o huzursuz hal bir türlü geçmek bilmiyordu. Tekrar "Şermin, burada mısın?" diye eskisinden daha hızlı bağırdı. Bu kez cevap aldı. "Sedat? Sedat, sen misin?"</p>

  <p>Derin bir oh çekti genç adam. Şermin'i bulmuştu nihayet. Ses yandaki odalardan birinden geliyordu.</p>

  <p>Sesin geldiği tarafa doğru yöneldi.</p>

  <p>"Neredesin sevgilim? İyi misin?" diye tekrar seslendi.</p>

  <p>"Ben iyiyim, merak etme... Ama o burada... Dikkat et sana da saldırabilir."</p>

  <p>"Şermin burada kimsecikler yok. Endişelenme..." diye cevapladı, ama arkasından gelen hafif tıkırtıyı duyunca yanıldığını anlamakta gecikmedi. Hızla arkasına döndü.</p>

  <p>Erol koridora açılan kapılardan birinin önünde aniden belirivermişti ve elinde kocaman bir tornavida vardı.</p>

  <p>Görüntüsü hiç de normal değildi. Gözlük camlarından biri çatlamış, kravatı yana kaymıştı. Beyaz gömleğinin önünde ve tornavidayı sıkı sıkı kavradığı sağ elinde kurumuş kan lekeleri vardı. Sedat yerinde mıhlanıp kaldı.</p>

  <p>Adamın saldırıp saldırmayacağını bir an kestiremedi. Herifin gözü dönmüş bir hali vardı. Dudakları mosmordu ve her iki yanında ağzından çıkan kurumuş tükürük ifrazatı suratına korkunç bir ifade veriyordu.</p>

  <p>"İkinizi de geberteceğim" diye mırıldandı. "Bu kez kaçamazsınız. Sonunuz geldi." Adamın niyeti belliydi.</p>

  <p>Ama adamın ne niyeti ne de korkunç görünümü Sedat'ı&nbsp; yıldırmadı. Bu herife unutamayacağı bir ders vermenin zamanıydı. Hem öyle bir ders ki bir daha ne Şermin'i ne de kendisini asla unutmayacak ve peşlerinde dolaşmaktan vazgeçecekti.</p>

  <p>Elindeki tornavidaya hiç aldırmadı. Sedat güçlü ve hırs doluydu. Bu çelimsiz herifi bir kaşık suda boğabilirdi.</p>

  <p>"Öyle mi?" diye bağırdı. Eliyle işaret edip "Gel bakalım" diye kükredi. Yumruklarını sıkıp, hamle yapmasını bekledi.</p>

  <p>Kısa boylu, çelimsiz bir adamdı. Ama geçirdiği buhran sonucu, dengesiz, saldırgan ve ne yapacağı bellisiz bir hal almıştı. Yerinden kımıldamadan öylece duruyordu.</p>

  <p>Sedat bakışlarını adamın elinde tuttuğu tornavidaya yoğunlaştırdı. Elindeki âleti öylesine kavramıştı ki, parmaklarındaki kurumuş kan lekelerine rağmen boğumlarındaki gerilmiş teni parıldıyordu. Tornavidayı tutan elinden birkaç damla kan koridordaki yeşil halının üzerine damladı. Anlaşılan elindeki kanama devam ediyordu. Sedat ileriye bir adım attı. Erol kımıldamadı.</p>

  <p>Aralarındaki mesafe iki metre kadardı... Sedat bir adım daha attı... Erol hâlâ hareketsizdi...</p>

  <p>Artık adama iyice yaklaşmıştı. Üzerine atlasa onu devirebilirdi. Daha fazla beklemenin gereği yoktu. Hamle yapmanın tam sırasıydı.</p>

  <p>Tam o sırada arkasında, kilit yuvasında dönen bir anahtarın sesini duydu. Bir an duraladı.</p>

  <p>Konuşmaları duyan Şermin, saklanıp kendisini kilitlediği odadan dışarıya çıkıyordu.</p>

  <p>Yan gözle, omzunun üzerinden arkada beliren sevgilisinin gölgesine baktı. Manzarayı gören kadın, kendini tutamayarak "Aman Allahım" diye inledi. Kocasıyla sevgilisi karşı karşıya idiler.</p>

  <p>Ve Erol'un elinde kocaman bir tornavida vardı. İyi kullanılırsa, öldürücü mükemmel bir silah olabilirdi.</p>

  <p>Genç kadın, &ldquo;Yalvarırım dikkat et... Gözü dönmüş, her şeyi yapabilir" diye fısıldadı. Sedat sevgilisine kaçamak bir nazar attı. Sırtındaki püsküllü deri yelek yırtılmış, bluzunun ön düğmeleri boğuşma sırasında koparılmıştı. Kısa bakış sırasında bile boyun hizasındaki ince kan çiziğini fark etti.</p>

  <p>Tepesi iyice atmıştı. Bu herifi öldüresiye dövecekti. Tam harekete geçeceği sırada Erol'un birden top gibi üzerine sıçradığını gördü. Doğrusu bu hamleyi beklemiyordu. Öncelikle bu hamleyi savuşturması gerekiyordu. Yana doğru sıçradı fakat koridor dar olduğu için kaçacak fazla sahası yoktu. Birbirlerine çarptılar ve ikisi birden yere yuvarlandılar. Erol'un tornavidayı tutan kolu göğsünün hemen yanı başından sıyırıp geçmişti. Sedat çabucak ayağa kalktı. Şermin tiz bir çığlık attı. Bir camı çatlak gözlük Erol'un gözünden fırlayıp yere düştü. Adam yerde inledi ama o da ayağa kalkmayı becerdi. Tornavida hâlâ elindeydi. Şimdi dizlerini kırmış, yeniden saldırı pozisyonu alıyordu. Taraflar yer değiştirdiği için Erol Şermin'e daha yakındı. Sedat "Kapıyı kapat ve ben haber verinceye kadar dışarı çıkma" diye sevgilisine bağırdı.</p>

  <p>Şermin nutku tutulmuş gibi öylece kapı eşiğinde kala kalmıştı. Ne içeriye girebiliyordu ne de koridora fırlayıp kaçabiliyordu.</p>

  <p>Sedat tekrar isteğini bağırarak yineledi.</p>

  <p>Şermin kımıldayamadı. Donmuş gibiydi. Erol'un yüzünü iğrenç bir gülümseme kapladı.</p>

  <p>"Boşuna, boşuna uğraşıyorsunuz" diye hırladı. "İkinizi de öldüreceğim."</p>

  <p>Bu kez Sedat saldırdı. Yumruk atmaktan ziyade kontrollü bir şekilde üstüne sıçradı. Erol'un tornavidayı tutan elini bileğinden kavramayı becermişti. Adamın çırpınmaları fayda etmedi. Sedat ona müthiş bir kafa attı. Futbolculuğundan kalma bir alışkanlıktı bu. Kafası sert darbelere alışıktı.</p>

  <p>Kolları arasındaki adamın birden gevşediğini, vücudunun pelteleşip hareketsiz kaldığını hissetti.</p>

  <p>Erol'un işi bitmişti. Adamı sıkı sıkıya kavradığı kollarını çözdü. Erol külçe gibi yere serildi.</p>

  <p>Bayılmıştı...</p>

  <p>Sedat arkasına döndü.</p>

  <p>Şermin elleriyle yüzünü kapamış hâlâ olayın dehşetini yaşıyordu. Yanına gidip onu kucakladı. Genç kadın yeniden ağlamaya başladı. Yaşadıklarına inanamıyordu. Kâbus gibi uzun gelen o dakikalar nihayet bitmişti. Bütün olanları en başından başlayıp Sedat'a anlattı. Kocasının eve gelişini, yaptığı çirkin teklifi, üstüne saldırışını, çaresizliğini, duvarın dibinde kendisini sıkıştırıp giriştikleri ölesiye mücadeleyi sonra bir an elinden kaçıp odalardan birine sığınmasını ve deliye dönen kocasının kapıyı kırmak için çırpınışlarını uzun uzun hikâye etti. Kilitli kapıyı ne açmayı ne de kırmayı becerememiş ama onu uzun süre odada korku içinde tek başına bırakmıştı. Gözyaşlarını hâlâ tutamıyordu.</p>

  <p>Sedat onu teskin etmek için kolları arasında sıkıyor, saçlarını okşuyordu. Sonunda biraz kendine gelir gibi olmuştu. Birden gözleri iri iri açıldı, sevgilisinin ellerini tutup:</p>

  <p>"Biliyor musun, o da JKD üyesi" dedi.</p>

  <p>Sedat şaşkınlıkla "Kocan mı?" diye sordu.</p>

  <p>Şermin "Evet" diye başını salladı.</p>

  <p>Bu yeni habere çok şaşırmıştı Sedat.</p>

  <p>"Nerden öğrendin?"</p>

  <p>"Banka cüzdanlarını ararken bastırılmış yeni bir kartvizitini buldum. Önce inanmak bile istemedim. Ama gerçekti. Doğrusu çok şaşırmıştım. O sırada Erol çıkageldi. Aklınca beni tehdit ederek mallarıma konmak istedi. Hakaret etti, tehdit etti, elinden gelen her yolu denedi; netice alamayınca da bana saldırdı şayet zamanında yetişmeseydin beni öldürecekti de..."</p>

  <p>"Boş ver, hepsi geçti artık. Üzülme. Bu gün gerçekten olaylarla dolu çok hareketli çetin saatler yaşıyoruz. Benim de sana anlatacaklarım var. MİT olaylara müdahale etti."</p>

  <p>"MİT mi?"</p>

  <p>"Evet sevgilim. Bunu sana daha önce söylemeliydim ama endişelenip üzülmeni istemiyordum. Bizim Cem Tarakçı'nın MİT mensubu bir arkadaşıyla temas kurup ona, Jön Kapitalistler Derneği'ni ve başımıza gelenleri anlattık. Meğerse Teşkilat da uzun bir süredir iz üzerindeymiş. Verdiğimiz bilgiler işlerine yaradı. En önemlisi bizi Ankara'da öldürmeye teşebbüs eden Yüksel Berke'yi burada tevkif ettiler."</p>

  <p>"Şu tahtabacağı mı? "</p>

  <p>"Evet onu."</p>

  <p>"Oh, buna çok sevindim."</p>

  <p>"Sanırım arkası çorap söküğü gibi gelecek. Herifi konuşturmak için MİT'in gizli bir evine götürdüler. Tahkikat genişliyor, yakında hepsini birer birer ele geçirecekler."</p>

  <p>Şermin derin bir soluk aldı. Aklına koridorda baygın yatan kocası geldi. "Her halde Erol'u da tutuklarlar" diye mırıldandı.</p>

  <p>Sedat "Sanırım öyle" dedi. "Şimdi ajana telefon edeceğim. Şayet iznin olursa." Genç kadın başı önüne eğik: "İstediğini arayabilirsin," diye fısıldadı...</p>

  <p>Sedat telefonun başına giderken Şermin salonun köşesinden koridorun ortasında baygın yatan kocasına baktı. Yediği kafa darbesinden yüzü kan çanağına dönmüş, hareketsiz yatıyordu. Yarım saat sonra olay yerine gelen bir ekip, yarı baygın adamı alıp bilinmeyen bir yere götürüyorlardı...</p>

  <p>Başkanın Holding binasından çıkan Yüksel Berke hayatından memnundu. Şans bir kere daha yüzüne gülmüştü. Şahap Aktaroğlu'nun ne dolaplar çevireceğini bilmiyordu ama Fahri Somali ve ona bağlı muhalif arkadaşlarının sonu gelmişti. Tabii Başkanın da. Daha doğrusu tüm JKD üyelerinin. Kendisini onlardan soyutlamak istiyordu. Ne de olsa MİT'in bu başarısında kendisinin büyük payı olacaktı. Konuştuğu ajanlar, yardımlarını karşılıksız bırakmayacaklarını söylemişlerdi. Paçasını kurtaracaktı. Ama bütün bunlara rağmen işler aydınlanıp sona erinceye kadar yine de içindeki kuşkuları tam yenemiyordu. Belli olmazdı, Teşkilat'a güvenemiyordu. Olacakları düşündükçe aklı iyice karıştı. Yer yerinden oynayacaktı. Tevkiflerin ne büyük sansasyonlar yaratacağını daha şimdiden tahmin edebiliyordu. Memleket ekonomisinde sözü geçen bir yığın büyük iş adamı okka altına gidecek, basın karışacak, medya kimi suçlayacağını bilemeyecekti.</p>

  <p>İçinden kıs kıs güldü. Bu hengâme içinde Yüksel Berke'nin lâfı bile olmazdı. O sadece bir şirketin genel müdürüydü. Belki adı dedikodulara karışabilirdi ama MİT kendisini bir muhbir olarak kollarsa her şey unutulup giderdi. Zaten bu millet neleri unutmamıştı ki...</p>

  <p>Yakasını kaldırdı, sert esen rüzgâr altında yürümeye devam etti. Soğuk hava boşalan sinirlerine iyi gelmişti. Tek derdi Fahri Somalı'dan yürüttüğü yirmi milyardı. Başkanı çok ucuza satmıştı. Hedefin başkan olduğunu bilseydi çok daha fazla para koparacağına adı gibi emindi. "Ne yapalım, kısmet bu kadarmış" diye söylendi. Parayı çoktan hesabına yatırmıştı bile...</p>

  <p>Avare avare sokakta dolaşmaya devam etti. MİT tarafından takip edildiğine emindi: Bakalım ne zaman yeniden karşıma çıkacaklar diye düşünmeye başladı. Ona buluşmak için her hangi bir saat ve yer vermemişlerdi. Sadece soluğumuz her an ensende olacak demekle yetinmişlerdi. Aslında yarın sabahtan itibaren ortadan kaybolması gerekiyordu. Başkanın öldürülmediğini anlayan Fahri Somali hemen peşine düşerdi. İlk iş Divan Oteli'ndeki hesabımı kapatmak olmalı diye aklından geçirdi. Belki MİT kendisini saklardı.</p>

  <p>Tam bunları düşünürken bir Opel araba yanı başında duruverdi. Tanımadığı biri arabanın içinden ismiyle hitap ediyordu. Durup baktı. Arka koltukta oturan blazerli ajanı hemen tanıdı. İşte ortaya çıkmışlardı...</p>

  <p>Arabaya binmesini işaret ettiler. Yüksel biraz çekinerek arabaya atladı. Yüreği heyecanla çarpmaya başlamıştı. Gazeteci Sedat arabada yoktu. Ajan bir süre konuşmayıp onu süzmekle yetindi. Araba Barbaros Bulvarı'ndan Beşiktaş'a doğru inmeye başladı. Sonra Ortaköy'e doğru saptı. Ziya Restaurant'ın önüne kadar gittiler. Trafiğin müsait olduğu tenha bir yerde araba içindeki konuşmalar bir müddet devam etti. Sonra ajanlar Yüksel Berke'yi orada bırakıp, bilinmeyen bir yöne doğru hızla uzaklaştılar.</p>

  <p>Soğuk rüzgarla beraber, yağmur damlacıkları düşmeye başladı.</p>

  <p>Gecenin karanlığı, İstanbul'u yavaş yavaş sarmaya başlarken, MİT'ın Yıldız'daki Bölge Müdürlüğü'nde hummalı bir faaliyet göze çarpıyordu. Elektronik teknisyenlerinin yer aldığı iki grup harekete hazırdı. Her grupta iki teknik adam, birer de uzman ajan yer almıştı. Teknisyenlerin elinde orta boy valizler mevcuttu. Her iki grup da ajan Bülend Kozlu'nun emrine verilmişti. Ekipler topluca Bülend Kozlu'nun direktiflerini son bir kere daha dikkatle dinlediler. Brifing salonunda tam bir disiplin ve düzen hâkimdi. MİT son yılların en büyük operasyonlarından birine hazırlanıyordu. Saat dokuz sularında ekipler üç araba halinde Merkez'den hareket ettiler. Arabaların biri Balmumcu'daki Aktaroğlu Holding'e doğru yöneldi, diğeri Mecidiye-köy'deki Fahri Somali'nin bürosunun bulunduğu hana doğru yol aldı. Üçüncü araba iki grup arasındaki irtibatı sağlamakla görevliydi.</p>

  <p>İki numaralı ekibin Mecidiyeköy'deki işi yarım saat içinde tam bir başarı ile sonuçlandı. Elektronik teknisyenleri hanın gece bekçisini rahatlıkla atlatıp içeriye süzülmüşler ve Fahri Somali'nin Mavi Salonu'ndaki oval masanın altına dinleyicileri tam bir ustalıkla yerleştirmişlerdi. Cihazların istenilen düzeyde çalışıp çalışmadığı anında kontrol edilmiş, Ali Sami Yen Stadı'nın yanındaki boş arsaya park edilen kapalı kamyonun içindeki ses alıcı cihazlar gelen ses sinyallerini rahatlıkla kaydetmişlerdi. İşin toplam süresi yarım saati aşmamıştı. Bülend Kozlu durumdan memnundu. Fakat bir numaralı ekip bir takım aksiliklerle karşılaştı. Aktaroğlu Holding'ın bulunduğu iş hanına girmek kolay olmayacağa benziyordu. Dıştaki cam kapılar kilitliydi. Üniformalı beş gece bekçisi içeride dolaşıyorlardı. Aralarından biri her saat başı tüm binayı baştan aşağıya dolaşıp, kontrol ediyordu. Ajanların elde ettikleri bilgiye göre binanın içinde kapalı devre bir TV cihazı vardı. Bekçilerden biri ilk kattaki monitörlerin başından hiç kalkmıyordu.</p>

  <p>Bülend Kozlu bir numaralı ekipten gelen haberlerden suratı asılmıştı. Bu gece binaya mutlak girilmesi ve dinleyici cihazların Aynalı Odaya monte edilmesi gerekiyordu. Fazla vakti yoktu. Ekip çaresiz kalmıştı. Ajan içinden küfretti. Zaman müsait olsaydı Belediye İmar Müdürlüğü'nden binanın planlarını elde eder, her türlü giriş çıkışa elverişli yerleri öğrenebilirdi. Ne yazık ki buna vakti yoktu.</p>

  <p>İki ekip birleşti.</p>

  <p>Müşterek çözüm aramaya başladılar. Ajan ileri sürülen teklifleri beğenmiyordu... Binanın arka yüzünde yangın merdivenleri vardı. Buraya tırmanmaları kolaydı fakat kilitli kapının açılması sorun yaratabilirdi. Gruptaki uzman ajan bu işi yüklendi. Vaktin biraz daha geçmesini, bölgedeki hayatın iyice durulmasını beklediler.</p>

  <p>Ekipler arabaları Aktaroğlu Holding'ın ışıl ışıl parıldayan cam kapılarını görebilecek tarzda kaldırıma park ettiler. Şimdilik saatlerin geçmesini beklemekten başka yapabilecekleri bir şey yoktu. Sigaralar yakılıp beklenmeye başlandı.</p>

  <p>On ikiye doğru etraf enikonu tenhalaştı. Araba trafiği hâlâ yoğundu ama apartmanların ışıkları birer ikişer sönmeye başlamıştı. Bir saat daha beklediler. Tam birde ekip arabadan çıktı. Karşı kaldırıma geçerek binanın arkasına yöneldiler. Saatler ayarlandı.</p>

  <p>Bülend Kozlu arabanın içinden karşı binadaki gece bekçilerinin hareketlendiğini gördü. Görünürde dört kişi vardı. Biri her zamanki gibi TV monitörlerinin başında olması gerekiyordu. İkisi ağır ağır asansörlere doğru yürüdü. Her halde en üst kata çıkacak sonra katları kontrol ederek merdivenlerden aşağıya ineceklerdi. Diğer ikisi ise ön kapının hemen berisindeki masada kapı nöbetine devam edeceklerdi. Bir saat sonra kapıda kalanlar, üst katlara çıkacaklar ve sabaha kadar dönüşümlü görevi yerine getireceklerdi. Ajanlar gece bekçilerinin görevlerini savsaklamadan yerine getirdiklerini görmüşlerdi. Anlaşılan işlerini sıkı tutuyorlardı.</p>

  <p>Bekçilerin katları kontrolü yirmi dakika kadar sürüyordu. Bülend Kozlu bundan önceki dolaşmaları sırasında saat tutmuş bekçilerin dönüşünü hesaplamıştı. Binaya gelen ekip yirmi dakika kadar dışarıda oyalandı. Saatlerine baktılar, tam biri yirmi geçiyordu, yani üst katlara çıkan bekçilerin dönme zamanıydı. Binanın arka yüzüne bakan sokakta hiç bir hareket yoktu. Holding'ın gündüzleri otopark olarak kullanılan bahçesine girmeleri çok kolay oldu. Gerçi bahçe de lambalarla aydınlatılmıştı ama iyi bir şans eseri yangın merdivenlerinin yer aldığı kısım nispeten kuytu ve karanlıktı. Ekip telaş etmeden yangın merdivenlerinin altına kadar yürüdü. Uzman ajan teknisyenlerden birine omuz verdi, az sonra teknisyen sıçrayıp merdivene atladı. Sonra birbirine omuz verdi, az sonra teknisyen sıçrayıp merdivene atladı. Sonra birbirlerini yukarıya çektiler ve hızla basamakları tırmanmaya başladılar. Aldıkları talimata göre ses alıcı cihazları yerleştirecekleri Aynalı Oda binanın sekizinci katındaydı. Nefes nefese sekizinci kata vardılar. Uzman ajan cebinden çıkardığı maymuncukla yangın merdivenine açılan kapının kilidine eğildi. Kilidi açmak tahmininden de kolay oldu. Şimdi binanın karanlık koridorundaydılar. Bu kat daha ziyade Holding'ın üst düzey yöneticilerine tahsis edilmişti. Oda sayısı oldukça azdı. Teknisyenler çantalarından çıkardıkları el fenerlerini yakarak Aynalı Odayı aramaya başladılar.</p>

  <p>Odalar kilitli değildi. Kısa bir aramadan sonra Aynalı Oda denen geniş salonu buldular. Teknisyenler içeriye süzülürken uzman ajan kapı önünde nöbet tutmayı yeğledi. Salonun tam ortasında çok geniş ve uzun oval bir masa yer alıyordu. Salonun perdeleri çekik olduğundan içerisi zifiri karanlıktı. Teknisyenler çantalarını açıp ufak el fenerlerini ve dinleme aletlerini çıkardılar. Cihazları, ellerinden geldiğince çabuk masa altına monte etmeye başladılar. Binaya tam bir sessizlik hâkimdi. İki memur da ter içinde kalmışlardı. Nihayet cihazlar yerlerine yerleştirildi.</p>

  <p>Ekip geldiği yerden geri dönmeye başladı. Yangın merdivenin başındaki kapıyı kilitleme imkânı yoktu, fark edilmemesi için dua ettiler. Nasıl olsa yarın akşam tekrar binaya girip monte ettikleri cihazları sökeceklerdi.</p>

  <p>Cihazlar tıkır tıkır çalışmış, ses kaydeden seyyar arabadan gönderilen mesajlar banda kaydedilmişti. Ajanlar görevlerini tamamlayan insanların rahatlığı ile arabalara döndüler.</p>

  <p>Yarın nerede yapılırsa yapılsın Jön Kapitalistler Derneği'nin komite toplantısı son kelimesine kadar banda kaydedilmeye hazır hale gelmişti...</p>

  <p>Aynı akşam saat yirmi üçe doğru iri yarı iki adam Yüksel Berke'yi Divan Oteli'nin lobisinden aldılar. Yüzlerinde hiç de uygun düşmeyen sahte ve nazik bir tebessüm vardı.</p>

  <p>Adamları tanımıyordu ama bunların Başkan Şahap Aktaroğlu'nun Cellad'ı&nbsp; vurmak için tuttuğu kişiler olduğunu biliyordu. Plana göre gelip kendisini tam saat 23'de otelden alacaklardı.</p>

  <p>Yüksel kuşku ile etrafına bakındı.</p>

  <p>Çevrede MİT'in de elemanları olmalıydı ama o evsafta kimseleri göremiyordu tenha lobide. Dört kişilik bir Alman turist grubundan başka kimsecikler yoktu.</p>

  <p>Endişeyle ayağa kalktı. Neler olacağını kestiremiyordu. Her halde duruma müdahaleleri için vakit erken diye düşündü. Muhtemelen Çamlıca'daki eve girerken suçüstü yapacaklardı. Doğrusu da bu olmalıydı.</p>

  <p>Mavi bir Murat'a bindiler. Adamlardan biri direksiyona geçti. Diğeri ise yanına oturdu. Araba hareket ederken Yüksel, peşlerinde kendilerini takip eden başka bir arabanın olup olmadığını anlamak için bakındı, şüphe uyandırmamak için fazla bakınamıyordu.</p>

  <p>Adamlar yol boyunca hemen hemen hiç konuşmadılar. Köprü çıkışında, bilet turnikelerinin olduğu yerde trafik sıkıştı. Kuyruklar oluştu. Gecenin ilerlemiş saatine rağmen arabalar ağır ağır ilerliyordu. Yüksel şimdi çevredeki arabaları daha rahat izleme olanağı buldu. Sol yanında siyah bir Mercedes vardı. İçinde de yaşlı bir karı koca. Sağ yanlarında koca bir kamyon duruyordu. Üstü açıktı ve tepeleme tahta sandıklara doldurulmuş sebze yüklüydü. Yüksel arkasına baktı. Ford Sedan içinde sarışın bir genç vardı. Hiç biri Teşkilat'ın arabası olamazdı.</p>

  <p>İçini bir tedirginlik kapladı. Görünürde kimseler yoktu. Belki çok yaklaşmamayı uygun görüyorlardır diye düşündü. Öyle ya, burunlarının dibine girip, takip edildikleri şüphesini uyandırmak istemezlerdi. Cellad'la tekrar karşılaşmak düşüncesi içini ürpertti. O adamdan her zaman çekinmişti. Sağı solu belli olmayan, ne yapacağı kestirilemeyen biriydi. Yanında silah yoktu. Arabadaki iki adamın işlerinde ne kadar ehil olduğunu da bilmiyordu. Heyecanı gittikçe artmaya başladı. Acaba silahlı bir müsademe olacak mıydı? Yoksa Teşkilat'ın adamları buna mahal vermeden hepsini toplayacaklar mıydı?</p>

  <p>Birden aklına gelen düşünceyle irkildi. Ne de olsa kanun indinde hepsi suçlu sayılırlardı. Yoksa MİT duruma müdahale etmeyip böyle bir kıyıma müsaade eder miydi? Olabilirdi pekâlâ. Bu düşünce hiç hoşuna gitmedi. Yanındaki adama dönüp:</p>

  <p>"Ben silahsızım. Bana da bir silah verebilir misiniz?" dedi.</p>

  <p>Canı tatlı gelmeye başlamıştı. Bu adamlara güvenemezdi. Gerekirse kendi canını kurtarmak için silaha sarılabilmeliydi. Cellad'ın ne denli güçlü ve tehlikeli biri olduğunu yalnız o biliyordu. Yanında oturan adam pis pis sırıttı.</p>

  <p>"Siz hiç endişelenmeyin: Sadece bize onu gösterin, bu yeter. Ne yazık ki adamı tanımıyoruz. Sizin göreviniz sadece onu teşhis etmek. Geri kalanını bize bırakın."</p>

  <p>"Onu bilmiyorsunuz. Çok tehlikelidir." Adamın gülümsemesi arttı.</p>

  <p>"Siz de bizi tanımıyorsunuz. Meraklanmayın biz daha tehlikeliyiz" diye mırıldandı. Bu lâf üzerine arabayı süren iri kıyım adam da gülümsedi.</p>

  <p>Yüksel Berke, çaresiz susup, oturduğu yere büzüldü. Beklemekten başka yapacağı bir şey yoktu...</p>

  <p>Sıkıntılı bir gece geçirdi Nazan. Bütün gün boyu uyumuştu. Yine de yataktan çıkmamayı tercih etmişti. Yaşadığı seks bunalımını atlatınca içini yeniden karamsarlık ve endişe kaplamıştı. Odada yalnızdı şimdi.</p>

  <p>Yatakta doğrulup, ayaklarını aşağıya uzattı. Doğrulurken hafifçe başı döndü. Yatağın yanındaki ufak bir abajurdan odaya sarı bir ışık yayılıyordu. Ufak komodinin üzerine Rasim Kara yeni bir yiyecek tepsisi bırakmıştı. Adamın odaya girip çıkışını hatırlamıyordu. Demek krizden sonra yine uyuya kalmışım diye düşündü. Odaya şöyle bir göz attı. Yarı ahşap, yarı kâgir eski bir bina olmalıydı burası. Duvarları sarı bir badana ile boyanmıştı. Kirli ve yer yer çatlaklar vardı. Eski bir İstanbul köşkü olduğunu yüksek ahşap kapılardan ve yağlı boya çiçek motifleriyle bezenmiş tahta tavandan anladı. Ayağa kalktı. Tuvalete gitmeliydi. Bir kaç adım attı. Yine başı döndü. Üşümeye başladı. Odanın bir köşesinde turkuaz rengi antika çini sobada odun yanıyordu. Oda yine de yeterince sıcak değildi. Eliyle, dağılmış kısa saçlarını düzeltmeye çalıştı. Kendisini çok bakımsız ve yorgun hissediyordu. Tam kapıya doğru adım atarken, kapı usulca aralandı ve eşikte Rasim Kara belirdi. Elinde kocaman bir tabanca vardı.</p>

  <p>Ve işaret parmağını dudağını götürmüş "sus" işareti yapıyordu...</p>

  <p>Nazan'ın kanı çekildi birden. Ödü kopmuştu. Korkusunun nedenini de anlayamadı aniden. Kalbi hızlı hızlı atmaya başladı. Bir tehlike mi vardı, yoksa silahlı Rasim'den mi korkmuştu, kestirmekten acizdi o an...</p>

  <p>"Sus" diyordu Rasim...</p>

  <p>Ayaklarının ucuna basa basa yürümesinden tehlikenin dışarıdan geldiğini sezinler gibi oldu. "Dışarıda birileri var. Niyetlerinin iyi olduğunu sanmıyorum. Yat ve sakın kalkma" diye fısıldadı. Sonra usulca, geldiği gibi kapıyı kapatıp dışarıya süzüldü.</p>

  <p>Ne yapacağını bilemedi Nazan. Yatağa koşup girdi, tortop olup, yorganı başına çekti. Neler olduğunu anlamıyordu. Galiba polis Rasim'i kıstırmıştı. Öyle olması lâzımdı. Aptal herif diye söylendi. Bir de İtalya'ya gitmekten bahsediyordu. Daha saklandıklarının ertesi günü izini bulmuşlardı... Böylesi daha iyiydi.</p>

  <p>Ondan kurtulacaktı artık... Parası vardı, polis kendisini tutuklasa bile en iyi avukatları tutabilirdi kendine. Beni zorla kaçırdı, kocamı da öldürdü diyebilirdi.</p>

  <p>Bildiği duaları içinden sıralamaya başladı. İnşallah polis Rasim'i çarpışmada öldürür diye geçirdi aklından. Zaten onu diri diri yakalayamazlardı. Mutlaka çarpışır, postunu pahalıya satardı.</p>

  <p>Birden rahatladığını hissetti. Bu yakalanış değil, bilakis kurtuluştu. Yorganı üstünden attı. Silah seslerini işitince "İmdat" diye bağıracaktı. Polis, o zaman yetişir onu kurtarırdı.</p>

  <p>Yine de zangır zangır titriyordu.</p>

  <p>Kulaklarını dikip silah seslerini beklemeye başladı...</p>

  <p>Yüksel Berke ile yanındaki iki fedaiyi taşıyan Murat, Çamlıca'daki eski köşkün önünde durduğunda, genç adam terkedilmiş hissini veren kâgir binaya ürpererek baktı. Üst kattaki ahşap panjurlardan sızan soluk ışık olmasa evi boş sanacaktı. Korka korka arabadan indi. Şoför mahallinde oturan adam kontağı kapatmamıştı, arabadan hafif bir homurtu yükseliyordu.</p>

  <p>Adamlar şöyle bir etrafa bakınıp bahçeye daldılar. Geniş, kara bıyıklı olanı Yüksel'e bakıp, "Sen arkada kal" dedi. İkisi önde Yüksel arkada kapıya doğru yürüdüler.</p>

  <p>Yüksel Berke'deki huzursuzluk iyice artıyordu. Adamların hareketlerini hiç de profesyonelce bulmuyordu. Rasim Kara'ya böyle yaklaşılmazdı. Kapıyı çalmalarından korktu. Duruma müdahale etmek, Cellad'ın ne zorlu biri olduğunu bir kere daha hatırlatmak istedi sonra vazgeçti. Adamlar kapının önünde durdular. İkisi de ellerini bellerine atıp tabancalarını çıkardılar. Silahların soğuk metal parıltılarını karanlıkta bile gördü Yüksel. Bıyıklı olanı yana çekilip, eski ahşap kapının iri demir tokmağını bir kaç kez vurdu.</p>

  <p>Çok aptalca diye düşündü genç adam. Rasim Kara'yı ancak baskın suretiyle ansızın, kımıldamasına bile meydan vermeden vurabilirlerdi. Bunlar ise adeta geldiklerini ilân ediyorlardı.</p>

  <p>Tokmağın sesi karanlıkta yankılar yaptı. Ama kapıyı açan olmadı...</p>

  <p>Bıyıklı olanı bir daha denedi. Beklediler.</p>

  <p>İçeride ne bir ses, ne de bir hareket vardı...</p>

  <p>Tam o anda, yandaki bakımsız yüksek taflanların arasında bir gölge belirdi. Gölgeyi ilk farkeden Yüksel olmuştu. O iri yarı silueti karanlıkta bile görse tanırdı. Cellad'dı bu. Hiç tereddüt etmeden kendini yere, bahçenin bakımsız otlarının üzerine attı. Daha yere düşerken silah seslerini işitmeye başladı. Başını kaldırmaya bile korkuyordu. Kurşun vınlamaları kısa sürdü. Ancak üç veya dört el kurşun sıkılmıştı. Kafasını kaldırdı. Kapının önü boştu. İki fedai de kapının önündeki mermerde kımıldamadan yatıyorlardı. Cellad ikisini de temizlemişti.</p>

  <p>Bunu tahmin etmiştim diye inledi Yüksel. Sıra kendisindeydi. Cellad mutlaka onu da öldürecekti. Silah bir daha patladı. Burnunun dibinde toprak parçaları sıçradı. Herifçioğlu yattığı yere ateş ediyordu. Henüz kendisini görememişti ama hiç kurtuluş şansı olmadığını biliyordu. Üstelik silâhı da yoktu, hem olsa bile Cellad karşısında şansı olmadığının bilincindeydi. İşim bitik diye söylendi. Cellad onu asla affetmeyecekti. Tam o esnada umulmadık bir şey oldu.</p>

  <p>Eski ahşap köşkten tiz bir kadın çığlığı yükselmeye başladı. Birbiri ardına gelen feryatlar ve "İmdat" diyen bir kadın sesi.</p>

  <p>Sesi tanımıştı Yüksel. Bağıran Nazan'dı...</p>

  <p>Kurşun sesleri de kesilmişti. Son bir cesaretle çimlere gömdüğü başını kaldırıp baktı. Gördüklerine inanamadı. Gözleri fal taşı gibi açıldı. Bahçe insanla kaynıyordu.</p>

  <p>İlk gördükleri, etrafta koşuşan yarı sivil, kurşungeçirmez yelek giymiş, yarısı da resmi üniformalı polisler oldu. Dört bir yandan bahçeye doluyorlardı. Sevinçle yüreği titredi. Azrail'le randevusunu yine geciktirmişti. "Polis... Teslim ol... At silahını" sesleri etrafı kaplamıştı.</p>

  <p>Dizlerinin üzerinde doğruldu...</p>

  <p>Biraz erken sevindiğini de o anda anladı.</p>

  <p>Bahçeye dolan polislere rağmen Cellad üç adım önünde duruyordu. Ağzı açık baka kaldı. Elindeki Colt'un namlusundan hâlâ duman çıkıyordu.</p>

  <p>Adamın yüzündeki ifade korkunçtu.</p>

  <p>"Demek beni sen sattın, namussuz" diye gürledi.</p>

  <p>Ayaza rağmen Yüksel Berke'yi ter bastı. Ecel terleriydi bunlar...</p>

  <p>Ve Cellad tereddüt etmeden tetiğe asıldı.</p>

  <p>Üç adımdan atılan kurşun aynı anda Yüksel'in beynini dağıttı...</p>

  <p>Silahlı çatışma fazla uzun sürmedi. Rasim Kara son mermisine kadar polislere ateş etti. Yaralananlar oldu fakat emniyet güçlerinden hayatını kaybeden olmadı. Interpol tarafından da aranan uluslar arası kiralık katil vücuduna isabet eden sekiz kurşunla evinin bahçesinde ölü olarak ele geçti. Polisler, kaçırılan Nazan Solmaz'ın ifadesini almak için onu Emniyet Müdürlüğü'ne götürdüler. Bitap haldeki kadın ifade vermek için avukatının çağrılmasını istiyordu...</p>

  <p>Aynı günün öğleden sonrasında Şermin'le Sedat yaşadıkları olayın etkisinden kolay kolay kurtulamadılar. Genç adam bundan böyle sevgilisinin o evde kalmaması için epey ısrar etti. Onu Çengelköyü'ndeki mütevazı evine götürecekti. Şermin bu teklifi biraz zor da olsa kabul etti. Bir kaç bavul eşya alıp Çengelköy'e gittiler. Boğazın bir yakasından, daha sakin ve asude olan diğer yakasına geçmişlerdi. Şermin, Sedat'ın evini ilk defa görüyordu. Genç kadın burayı sıcak ve yaşanabilecek güzel bir yuva olarak buldu. Zaten şatafata ve lükse düşkün biri değildi, kaldı ki yanında sevdiği adam olduktan sonra her yerde yaşayabilirdi o.</p>

  <p>Çengelköy'deki tanıdık eczahanede boynundaki cam sıyrıklarının bakım ve pansumanını yaptırdılar. Beş sularında denize bakan küçük salonda Sedat'ın hazırladığı çayı içerlerken genç adam o gün gazeteden kovulduğunu biraz da üzülerek anlattı.</p>

  <p>Şermin için bu hiç problem değildi. Parası olan zengin bir kadındı. Sedat'a gazeteciliği bırakmasını ve kendi işlerinin başına geçmesini teklif etti. Hatta isterse birlikte çalışabileceklerini de söyledi. Ama genç adam bu teklifi nazikâne bir biçimde reddetti. O bir gazeteciydi ve işini seviyordu. Başka gazetelerde de iş bulabileceğini, maişetini temin edebileceğini ve sevgilisine kendisinin bakması gerektiğini anlattı. Şermin onun bu iddiasını anlayışla karşılayıp boynuna sarıldı, içtenlikle öptü. Sedat'ın bekâr evinde o akşam için yiyecek bir şey yoktu. Dışarıda yemek yemeyi, yarın da çıkıp alış veriş ederek mutfağa doldurmaya karar verdiler. Sedat önce gazeteyi arayarak Cezmi Tarakçı'ya olanları anlattı. Sonra da Bülend Kozlu'yu aradı. Ama ajan yerinde yoktu. Araması için bir not bıraktı.</p>

  <p>İki âşık Şemsipaşa'daki bir balık lokantasında mayonezli levrek tava, kalamar ve midye yediler. Sedat bir ruble rakı içti. Şermin ise iki kadeh beyaz şarap. Baş başa kalıp alkolle biraz gevşeyince her şeyi unutup hayallere daldılar. Önlerinde uzanan mutluluk dolu yılların plan ve projelerini tartıştılar. Sedat yarından itibaren bir kaç büyük gazetenin spor servisi müdürleri ile görüşmeye başlıyacaktı. Zaten çoğu yakın arkadaşıydı. Böyle bir transferi memnuniyetle karşılarlardı. Olsa olsa alacağı ücret bir sorun yaratabilirdi, zira son işinde tüm meslektaşlarını kıskandırabilecek bir meblağ alıyordu. Ama şimdi rakamı fazla düşünecek hali yoktu, evlilik arifesindeydi ve karısını geçindirecek paraya ihtiyacı vardı.</p>

  <p>"İki çocuk istiyorum" dedi Şermin'e. "Biri kız biri oğlan." Şermin önüne bakıp, hafifçe kızardı. Sonra gülümseyerek: "Seve seve" dedi.</p>

  <p>Genç kadın önlerinde uzanan geceyi düşündü. Tüm bedenini bir heyecan dalgası sardı. Bu gece ilk defa sevdiği erkekle beraber olacaktı...</p>

  <p>Çengelköy'e döndüklerinde saat on birdi. Honda'yı bahçeye park edinceye kadar her şey yolunda gitmişti. Arabadan birlikte çıktılar. Sedat, sevgilisinin elini tuttu. Apartman girişine doğru yürüdüler.</p>

  <p>İkisi de öylesine mutlu ve heyecanlıydılar ki, iri manolya ağacının arkasından birden peydah olup karşılarına çıkan adamları hemen fark edemediler. Biri uzun diğeri kısa boyluydu.</p>

  <p>Sedat onları tanımakta güçlük çekmedi. Daha önce de aynı yerde kendisini tehdit eden serserilerdi. Bu kez niyetlerinin daha da kötü olduğu belliydi. İkisinin de ellerinde birer sustalı vardı. Şermin gayri ihtiyari bir çığlık attı ve korkuyla Sedat'ın koluna sarıldı. Genç adam o anda ne yapabileceğini düşünmeye çalışırken, tenha cadde üzerinde duran bir arabadan dört kişi daha fırladı. Önde koşan adamı tanımıştı.</p>

  <p>Bu dün gece Sarıyer'deki lokantada çaktırmadan onları süzen ve evine kadar takip eden kişiydi. Durum kötüydü. Bahçeye yeni dalanlarla birlikte saldırganların sayısı yediye çıkmıştı. Yedi kişiye karşı hiç bir şansı yoktu.</p>

  <p>Acaba sonumuz mu geldi diye düşünürken bahçede tam bir hengâme koptu. Arkadan gelenler bir anda iki serseriyi kıskıvrak yakaladılar. Gayet ustaca ve tecrübeli hareketlerle ellerinden sustalıları alıp adamları etkisiz hale soktular. Lokantada gördükleri adam Sedat'a yaklaştı. Mahcup bir eda ile: "Sizi korkuttuğumuz için bizi bağışlayın Sedat Bey" dedi. "Biz sizi korumakla görevli Teşkilat mensuplarıyız. Vazifemizi yaptık. Bu serserilerin bahçedeki varlıklarından haberdardık ama suçüstü yapabilmek için saldırı teşebbüsünde bulunmalarını bekliyorduk." Sedat'ın beti benzi atmıştı. Teşekkür etti. Güven içinde kol kola eve girdiler...</p>

  <p>Çarşamba sabahı, günün erken saatlerinde yatağından kalkan Şahap Aktaroğlu kahvesiyle sigarasını yakıp eve gelen tüm gazeteleri tetkike başladı. Sonra suda dinlendirilerek tuzu alınmış kibrit kutusu büyüklüğündeki beyaz peynir ile kızarmış bir dilim ince tost ekmeğini, suni tatlandırıcı katılmış çayı ile yedi. İlaçlarını aldı.</p>

  <p>İtina ile giyindi. Kıyafetine her zamankinden fazla ihtimam gösterdi. Bu gün Komite toplantısı vardı. Adamları bir tedbir olarak camları kurşungeçirmez Cadillac'ı nı hazırlamışlardı. Arabaya üç korumasıyla birlikte bindi.</p>

  <p>İlerlemiş yaşına ve engin mesleki tecrübesine rağmen sinirliliğini üzerinden atamıyordu. Holding binasına gelince yeleğinin cebindeki kalp ilacını dilinin altına alarak emmeye başladı. Yaşlı kalbinin bu kadar gerginliği kaldıracağından şüpheliydi.</p>

  <p>Bu günün sürprizlerle geçeceğini biliyordu. Onu herkes katı ve şiddet yanlısı bir adam olarak tanırdı. Oysa bugün uygulayacağı politika ve sinsi oyunun kesinlikle şiddetle alâkası olmayacaktı. Mükemmel bir plan yapmıştı. Fahri Somali ve çevresindeki muhalif grup bu akşam pes edecekler ve muhtemelen Dernek'le ilişkilerini keseceklerdi. Beklediği bir tür tabii tasfiye idi.</p>

  <p>Sabahın erken saatinde ilk ziyaretçisi Hüseyin Yenli oldu. Şahap Aktaroğlu onun da yerinde gözü olduğunu bilirdi. Ama Yenli akıllı biriydi, hayatta olduğu sürece bu mevkiiyi elde edemeyeceğini idrak etmişti. Bekleyecekti ve bu deneyden sonra da asla böyle bir teşebbüse girişmezdi. Hüseyin Yenli sinirli ve gergindi.</p>

  <p>Basına haber sızdıracağından şüphelendikleri gazeteci ve onun peşine saldıkları iki adamdan ses seda çıkmamıştı. Adamların dün gece kendisini arayıp işin bittiğini bildirmeleri gerekirken bu saate kadar hâlâ bir haber alınamamıştı. Dün öğleden sonra gazetecinin patronuyla yaptığı telefon konuşmasından adamın istifaya mecbur edildiğini de öğrenmişti. Endişelerini Başkan'a açıkladı.</p>

  <p>Şahap Aktaroğlu bu konuya şimdilik pek önem vermiyordu...</p>

  <p>Fahri Somali salıyı çarşambaya bağlıyan geceyi hemen hemen uykusuz geçirdi. Hayatının en önemli gününe giriyordu. Çarşamba akşamı imparatorluğunu ilan edecekti. Memleket ekonomisinin yeni imparatoru olarak ilanına sadece saatler kalmıştı. O da, Şahap Aktaroğlu gibi erkenden evini terk edip ofisine gitti.</p>

  <p>Sabah saatlerini, kendisini mutlu edecek Aktaroğlu'nun bir cinayete kurban gittiği haberini beklemekle geçirdi.</p>

  <p>Başkan iş yerine genellikle dokuzda gelirdi. Saatine baktı; dokuzu çeyrek geçiyordu. Başkan'ın şu saatlerde ölmüş olması lâzımdı. Az sonra bütün memleket bu elim haberle çalkalanacaktı. Televizyonlar, gazeteler harıl harıl çalışacak, bu menfur cinayeti tüm ülkeye bildireceklerdi. Bürosundaki ufak televizyonu açtı.</p>

  <p>Özel kanallar yayınlarını keserek bu haberi önce alt yazı ile duyuracaklar sonra ilerleyen saatlerde olayı tüm teferruatı ve görüntüleriyle ilk haber olarak sunacaklardı. Ne de olsa bir devin sonuydu bu...</p>

  <p>Bekledi. Saat dokuz buçuk oldu. Televizyon kanallarını taradı. Henüz bir haber yoktu. Saat onda General Ömer geldi. Yüzü asıktı...</p>

  <p>Bu saate kadar olayın kamuoyuna açıklanması gerekirdi. İçlerinde ilk defa endişe tohumları yeşerdi. Acaba bir aksilik mi olmuştu?</p>

  <p>Bir kaç gazeteye telefon edip, Şahap Aktaroğlu'nun bir cinayete kurban gittiği haberinin şehirde yayıldığını, aslının olup olmadığını sordular. Haber merkezlerinden aldıkları cevap menfiydi. Gazetelerin böyle bir vakadan hiç haberleri yoktu... İnanılır gibi değildi. Mutlaka bir yerde bir aksilik olmuştu... General sert sert Fahri Somalıya baktı.</p>

  <p>"Şu sizin adamınız. Yüksel Berke" dedi. &lsquo;yeteri kadar güvenilecek biri midir?" Fahri Somali bu kuşkuyu reddederek başını salladı.</p>

  <p>"Asla" dedi. "Asla onun ihanetini düşünemem. Mutlaka ortada bilmediğimiz bir başka neden olmalı."</p>

  <p>Yüksel Berke ihanet edemezdi. Menfaatleri ve geleceği ona bağlıydı. Yine de içine bir kurt düştü. Her insanın bir bedeli olduğuna inanırdı.</p>

  <p>Elini telefona atıp Divan Oteli'nden Yüksel'i aradı. Belki o bu kuşkuları ortadan kaldıracak bir bilgi verebilirdi. Santral onu resepsiyona bağladı. Resepsiyondaki memur Yüksel Berke'nin dün gece otele gelmediğini söylüyordu. Bu haber "Kızıl"ın hiç hoşuna gitmedi.</p>

  <p>Ters giden bir şeyler vardı. Yoksa General kuşkularında haklı mıydı? Yüksel'in, en güvendiği adamının ihanetine mi uğramıştı?</p>

  <p>Bir an nefesi daralır gibi oldu. Sanki beynine hücum eden kanın sıcaklığını duyuyordu. Aklına gelen bu kötü ihtimali kovmaya çalıştı. Şayet Yüksel Berke iki taraflı çalışıyorsa bu her şeyin sonu demekti. Generalin yüzüne baktı, adam sesini çıkarmıyordu ama endişeli yüz ifadesinden aynı şeyi düşündüğünü sezinledi.</p>

  <p>Saat on ikiye kadar korkunç bir bekleyiş içinde vakti geçirdiler. On ikiye on kala Fahri Somali'nin bürosuna, onu destekleyen diğer iki muhalif Komite üyesi olan arkadaşları da geldi. Yüksel Berke'den hâlâ ses seda yoktu. İstanbul Emniyet Müdürlüğü'nde nüfuslu tanıdıkları vardı ama şayet bir olay varsa aralarında bir ilinti kurulmaması için araştırma yapmayı göze alamadılar. Saat on ikide televizyonlarda kısa haberler verilirken her şey su yüzüne çıktı. Bütün kanallar dün gece polisin Çamlıca'da yaptıkları bir operasyonda Interpol'ce de aranan azılı bir kiralık katilin müsademe sonucu vurularak öldürüldüğünü haber olarak geçiyorlardı. Silahlı çatışmada henüz kimlikleri tespit edilemeyen üç kişi daha vurulmuştu. Ekranda vurulan kişilerin resimleri belirdi.</p>

  <p>Fahri Somali, alnından yediği kurşunla kanlar içinde yere serilmiş Yüksel Berke'yi teşhiste hiç zorluk çekmedi.</p>

  <p>Bültende ayrıca hafta sonunda Ankara'da öldürülen Recep Solmaz'ın Rasim Kara tarafından kaçırılan eşi Nazan Solmaz'ın da polis tarafından kurtarıldığı söyleniyordu. Her şey mahvolmuştu.</p>

  <p>Fahri Somali oturduğu koltukta yığılacak gibi oldu. Dünyası kararmıştı. Dört muhalif üye titreyerek birbirlerine bahtlar.</p>

  <p>Acaba bu emniyet güçlerinin başarısı mıydı yoksa Şahap Aktaroğlu'nun zaferi mi? Buna şimdilik cevap vermek güçtü.</p>

  <p>Fahri Somali, "Bana biraz su verin" diye mırıldandı. Yüzü kireç gibi bembeyaz olmuştu...</p>

  <p>Yüksel Berke ile Rasim Kara'nın Çamlıca'daki ölümlerinin üzerinden yirmi gün geçmişti. Olay basına, Cellad namıyla anılan, İnterpol'ün kırmızı bültenle aradığı uluslararası kiralık katilin silahlı bir çatışma sonucu polis tarafından vurularak ele geçtiği şeklinde yansımıştı. Polis Rasim Kara'nın Yüksel Berke ile olan münasebetini tespit edememişti. Kapı önünde cesetleri bulunan diğer iki kişi ise karanlık yeraltı dünyasının fedaileri olarak tanıtılıyordu.</p>

  <p>Nazan Solmaz, Cellad tarafından silah zoruyla kaçırılıp cebren alıkonulduğu yolundaki ifadesinden sonra serbest bırakılmıştı. Yine polise verdiği ifadede kocasını otel odasında Rasim Kara'nın boğarak öldürdüğünü söylemişti. Renkli basın ve televizyonların dedikodu programlarında sık sık adından "platine saçlı dilber" diye bahsedilerek yer alıyordu. Kısa zamanda olanları unutmuş ve sosyetenin en tanılan zengin dullarından biri olarak peşinden erkekleri koşturur olmuştu. Artık tamamıyla hürdü ve dilediğince yaşamaya başlamıştı. Bütün olayların başlangıcını teşkil eden, uçakta gazeteci Sedat'ın eline sıkıştırdığı o pusuladan hiçbir yayın organı bahsetmemişti. Uzun süre gazeteciye hep bir minnet borcu olduğunu düşünerek yaşadı.</p>

  <p>Dr. Sıtkı Başar olayı aydınlanamadı. Polis kayıtlarında faili meçhul bir cinayet olarak yer aldı. Şermin kocasından ilk celsede boşandı. Kocası şikâyetçi olmadığı gibi her hangi bir tazminat talebinde de bulunmadı.</p>

  <p>Sedat, tirajı yüksek, İstanbul'un üç büyük gazetesinden birinde iş buldu. Hayatından ve yeni işinden çok memnundu. Patronuna bomba etkisi yaratacak siyasi bir yazı hazırlamak istediğini söylemiş ve hiç bir tepki almamıştı. Aslında kendisi bu görevin adamı değildi, nasıl olsa birisi çıkacak olayların alacağı seyre göre bütün Türkiye'yi sarsacak yazılar kaleme alınacaktı.</p>

  <p>Şermin'le Sedat baş başa yedikleri bir yemek sırasında birbirlerinin parmaklarına sessizce yüzük takarak nişanlandılar. Bir kaç gün sonra da Tarakçı ailesinin davetlisi olarak bir akşam yemeğine çağrıldılar. Yemekte bir misafir daha vardı: Bülend Kozlu. Ajan işinin dışında son derece sevimli, cana yakın ve konuşkan biriydi. Yaptığı şakalar ve esprilerle bulunduğu ortamı kahkahadan kırıp geçiriyordu.</p>

  <p>Onun verdiği ifadeye göre, MİT artık JKD'i hakkında yeni ve önemli bilgiler elde etmişti. Hassas âletlerle dinlenen Komite toplantısı pek çok şeyi açığa çıkarmıştı. Aktaroğlu Holding'de yapılan son toplantıda Komite üyeleri arasında tam bir yaprak dökümü yaşandığı tespit edilmişti. Başkan Şahap Aktaroğlu bazı muhalif üyeleri Derneği ihtirasları yüzünden batırıp yok etmekle suçlamış ve ağırlığını koyarak onların Komite'den ihracı yönünde karar almayı başarmıştı. Toplantının band kayıtları artık MİT'ın elindeydi.</p>

  <p>Sedat, büyük bir içtenlikle şimdi ne olacağını sormuştu ajana. Emniyet ve İstihbarat birimlerinin büyük bir tevkif ve ayıklama operasyonuna geçeceğini umuyordu.</p>

  <p>Ajan gülümseyerek bunu bilemeyeceğini, onların vazifelerini geniş ve kapsamlı bir rapor hazırlayarak Başbakanlığa ve ilgili diğer kurumlara vermekle sona ereceğini söyledi. Gerisi Başbakanlığa kalmış bir meseleydi. Sedat bunu bir türlü kabul edemiyordu.</p>

  <p>Memleketi bir örümcek ağı gibi sarmış bu şebekeye Devletin ilgisiz kalması düşünülemezdi. Aradan iki aya yakın bir zaman geçmesine rağmen hiç bir resmi açıklama yapılmamıştı. Birilerinin bir şeyler yapması gerekiyordu.</p>

  <p>Sedat şaşkın şaşkın ajanın ve Cem Tarakçı'nın yüzüne baktı.</p>

  <p>"Hiç bir şey anlamıyorum" diye söylendi. &ldquo;Yani bu kadar endişe verici bir durumda bizler eli kolu bağlı olarak mı kalacağız? Kimse onlardan hesap sormayacak mı? Bir Allah'ın kulu çıkıp da tüm gerçekleri millete açıklamayacak mı? Biz basın mensupları olarak öğrendiklerimizi yazmayacak mıyız?"</p>

  <p>Cem Tarakçı sinirli sinirli elindeki kanyak kadehiyle oynuyordu. Ajan nazarlarını kaçırmıştı.</p>

  <p>Sedat oturduğu yerde yaralı bir aslan gibi kükredi. &ldquo;Yazacağım, bildiğim her şeyi yazacağım. Bir gazeteci olarak bu benim görevim."</p>

  <p>Cem Tarakçı'nın yüzünde sanki rahatlamış gibi bir ifade oluştu. Ajan ile bakışıp gülüştüler. O gece Sedat uzun bir yazı dizisi hazırlamaya karar verdi. Patronuna zaten daha evvel bu durumu çıtlatmış ve okeyini almıştı. Cem de ona yardım etmeyi özellikle Derneğin ekonomik konulardaki faaliyetleri ve gayeleri hakkında bildiklerini nakletmeyi taahhüt etti. Arkadaşından gelen bu desteğe çok memnun kalmıştı Sedat. O zamana kadar suskun kalan ajan da yardımcı olmayı vaat etti. Bazı şeylerin yazılmaması ve kaynak gösterilmemesi şartıyla önemli bilgiler verecekti.</p>

  <p>Şermin yatağın içinde tatlı tatlı gerindi.</p>

  <p>Kocasının koridorun sonundaki ufak çalışma odasından daktilo takırtıları geliyordu. Saate baktı, sekizi çeyrek geçiyordu.</p>

  <p>Yataktan fırladı. Kahvaltıyı hazırlamalıydı. İşine de geç kalmıştı. Erol'dan boşandıktan sonra babasından kalan ticari müesseselerin idaresi tahmininden de zor olmuştu. İnşallah bu sabah da kahvaltıyı Sedat hazırlamamıştır diye dua etti.</p>

  <p>Bu onun göreviydi ama sabahları erken kalkmaya bir türlü alışamamıştı daha. Yine midesinde hafif bir bulantı hissediyordu. Acaba bu aşerme süresi ne kadar devam edecekti?</p>

  <p>Mutfağa koştu. Kahvaltı masası hazırdı. Çay demlenmiş, rafadan yumurtalar pişmişti.</p>

  <p>Biraz utanarak kocasının çalışma odasına gitti. Sedat notlarının içine dalmış, hazırladığı müsvetteleri temize çekmekle meşguldü.</p>

  <p>Gelişini fark etmemişti.</p>

  <p>Onu uzun uzun hayranlıkla seyretti arkasından. Çok seviyordu, harika, eşi bulunmaz bir insandı Sedat. Dört ay önce evlenmişlerdi.</p>

  <p>Ayaklarının ucuna basa basa yaklaştı, kollarını boynuna doladı, kocasının yanağına bir öpücük kondurdu.</p>

  <p>"Uyanamadım. Yine kahvaltıyı sen hazırlamışsın" diye fısıldadı.</p>

  <p>Sedat dönerek, karısını çekip kucağına oturttu. Uzun sarı saçlarını okşarken renkli gözlerinin içine sevgiyle baktı.</p>

  <p>Otoriter bir hükümdar edasıyla, "Şimdilik bağışlandınız" diye kükredi. "Karnınızdaki müstakbel veliahdımı bana verinceye kadar sizi her türlü ev hizmetinden azade kılıyorum." Sonra uzanıp dudaklarından şefkatle öptü...</p>

  <p>&nbsp;</p>
</body>
</html>
