<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.7" name="Generator" />

  <title>BİRİNCİ BÖLÜM</title>
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="p3" style="text-align: center;"><a id="a1"></a><span class="t"><b class="calibre3">B</b></span><span class="t"><b class="calibre3">İ</b></span><span class="t"><b class="calibre3">R</b></span><span class="t"><b class="calibre3">İ</b></span><span class="t"><b class="calibre3">NC</b></span><span class="t"><b class="calibre3">İ</b></span> <span class="t"><b class="calibre3">BÖLÜM</b></span></h2>

  <p class="calibre2"></p>

  <p class="p" style="text-align: center;"><span class="t5"><i class="calibre5">AYI VE KEM</i></span><span class="t5"><i class="calibre5">İ</i></span><span class="t5"><i class="calibre5">K</i></span></p>

  <p class="calibre2"></p>

  <p class="calibre2">Susannah üçüncü kez gerçek kurşun kullanıyordu… Silahıysa Roland’ın onun için hazırladığı mahfazadan ilk defa çekiyordu.</p>

  <p class="calibre2">Bol kurşunları vardı. Roland, Eddie’yle Susannah Dean’in ‘çekildikleri’ zamana kadar yaşadıkları dünyadan üç yüzden fazla kurşun getirmişti. Ancak bol kurşunun olması boşa harcanabileceği anlamına gelmiyordu. Aslında tersine. Tanrılar, müsriflere kızarlardı. Roland’ı önce babası, sonra da en büyük öğretmeni olan Cort, bu inanca göre yetiştirmişlerdi. Ve o hâlâ buna inanıyordu. O tanrılar insanı hemen cezalandırmayabilirlerdi. Ama eninde sonunda kefaretin ödenmesi gerekirdi… Ne kadar beklenirse, bedel de o kadar ağır olurdu.</p>

  <p class="calibre2">Zaten başlangıçta gerçek kurşuna gerek yoktu. Roland tekerlekli sandalyedeki esmer tenli, güzel kadının inanabileceğinden çok daha uzun yıllardır silah kullanıyordu. Silahşor önceleri kadının kurduğu hedeflere nişan alarak tetiği çekmesini seyretmiş ve yanlışlarını düzeltmişti. Sonunda Susannah ve Eddie ateş etmeyi çabucak öğrenmişti.</p>

  <p class="calibre2">Roland’ın da tahmin ettiği gibi doğuştan silahşordu onlar.</p>

  <p class="calibre2">Roland’la Susannah bugün, neredeyse iki aydan beri oturdukları korudaki kamptan bir kilometre kadar ötede bile olmayan açıklığa gelmişlerdi. Günlerse tatlı bir benzerlik içinde geçmişti. Şövalye’nin vücudu kendi kendini iyileştirirken, Eddie’yle Susannah da onun kendilerine öğretmesi gereken şeyleri öğrenmişlerdi. Ateş etmek, avlanmak. Avlanan hayvanın içini boşaltarak temizlemek. Deriyi önce germek sonra da tuzlayıp tabaklamak. Hayvanın mümkün olduğunca her yerinden yararlanmak ve hiçbir şeyi ziyan etmemek. Kuzeyi Eski Yıldız ve güneyi de Yaşlı Anaya bakarak bulmak. Kendilerini buldukları Batı Denizinin doksan kilometre kadar kuzeydoğusundaki bu ormanda etrafı dinlemek… Eddie’nin bugün kampta kalması Silahşor’u sıkmıyordu. O insanın en çok kendi kendine öğrendiği şeyleri hatırladığını bilirdi.</p>

  <p class="calibre2">Ancak en önemli ders hâlâ çok önemliydi. Ateş etmek! Her seferinde de hedefi vurmak ve öldürmek!</p>

  <p class="calibre2">Bu açıklığın etrafını, düzensizce bir yarım daire oluşturan güzel kokulu, koyu renk köknarlar çevreliyordu. Güney tarafında zemin dikleşiyor, çatlamış kayalar ve ufalanan şist çıkıntılarından oluşan basamaklarla doksan metre iniyordu. Burası bir devin merdiveniydi sanki. Berrak bir dere ağaçların arasından çıkıp açıklığın ortasından geçiyordu. Önce sünger gibi toprak ve ufalanan taşların arasındaki derin yatakta köpük köpük akıyor, sonra da çatlak kayalardan oluşan zeminden, yara doğru iniyordu.</p>

  <p class="calibre2">Su, basamakları küçük çağlayanlar halinde iniyor ve sürüyle güzel, titrek gökkuşağı oluşturuyordu. Yarın ötesinde harika, derin bir vadi uzanıyordu. Burası yine köknarlar ve bu kalabalıkta ölmeyi kabul etmeyen birkaç yaşlı, dev karaağaçla doluydu. Karağaçlar yemyeşil, gür ve yüksektiler. Silahşor vadide bir yangın izi göremiyorsa da arada sırada oralara yıldırım düştüğünü anlıyordu. Ve tek tehlike yıldırım da değildi. Uzak bir geçmişte bu ormanda insanların yaşadığını Roland son haftalarda birkaç kez onların izlerine rastlayarak anlamıştı. Çoğu ilkel şeylerdi. Bu kanıtların çömlek parçaları da vardı. Ateşte pişirilmiş olabilirlerdi. Ve ateş, kendisini yaratan ellerden kaçmaktan hoşlanan kötü bir şeydi.</p>

  <p class="calibre2">Resimli kitaplara yakışacak bu manzaranın yukarısında masmavi gökyüzü büyük bir kavis çizmekteydi. Birkaç kilometre ötede kargalar uçarak daireler çiziyor, yaşlı insanlarınkine benzeyen hışırtılı sesleriyle ötüyorlardı. Sanki fırtına yaklaşıyormuş gibi huzursuzdular. Gerçi Roland havayı koklamış ve burnuna yağmur kokusu da gelmemişti.</p>

  <p class="calibre2">Silahşor derenin solundaki büyük bir kayanın üzerine altı taş yerleştirmişti. Hepsinde de mika parçacıkları vardı. Öğleden sonraya özgü sıcak güneşte mercek gibi ışıldıyorlardı.</p>

  <p class="calibre2">Silahşor, “Son fırsat,” dedi. “Eğer kılıf seni çok az da olsa rahatsız ediyorsa bunu bana hemen söylemelisin. Buraya kurşun ziyan etmeye gelmedik.”</p>

  <p class="calibre2">Susannah ona yan yan, alayla baktı. Silahşor bir an Detta Walker’ı görür gibi oldu. Bu tıpkı puslu güneş ışınlarının bir çelik çubuktan yansımasına benziyordu. “Rahatsız olsaydım ve sana söylemeseydim ne yapardın? Şu küçücük şeylerin altısı da hedefe vurmasaydı? O eski öğretmeninin yaptığı gibi beni tepeüstü sarkıtır mıydın? Onun gibi tokat mı atardın?”</p>

  <p class="calibre2">Silahşor gülümsedi. Şu son beş hafta, daha önceki beş yılda yapmadığı kadar gülümsemişti. “Böyle yapamayacağımı sen de biliyorsun. Bir kere o zamanlar çocuktuk… yani henüz erkeklik sınavlarını vermemiş çocuklardık. Bir küçüğü terbiye etmek için tokatlayabilirsin ama…”</p>

  <p class="calibre2">Susannah alayla, “Benim dünyamda da daha kibar insanlar çocukların dövülmelerinden hoşlanmazlar,” dedi.</p>

  <p class="calibre2">Roland omzunu silkti. Öyle bir dünyayı hayal etmek onun için zordu. Büyük Kitapta, “Çocuğu şımartmamak için huş dalını bolca kullan,” denilmiyor muydu? Ancak yine de Susannah’nın yalan söylediğini sanmıyordu. “Senin dünyan ‘ilerleyip’ kaybolmadı. Orada pek çok şey farklı. Öyle olduğunu ben kendi gözlerimle görmedim mi?”</p>

  <p class="calibre2">“Gördün sanırım.”</p>

  <p class="calibre2">“Zaten sen de, Eddie de çocuk değilsiniz. Size öyleymişsiniz gibi davranmam yanlış olur. Eğer sınav gerekiyorsa, hepsini geçtiniz.”</p>

  <p class="calibre2">Roland söylememesine rağmen kumsaldaki olayın nasıl sona erdiğini düşünüyordu. Hantal Istanavarlar onu ve Eddie’yi kesip biçerek birer iskelete dönüştürmeden önce Susannah onlardan üçünü cehenneme yollamıştı. Şövalye, kadının da ona bir gülümseyişle karşılık verdiğini görünce onun da aynı şeyi hatırladığını düşündü.</p>

  <p class="calibre2">“Ben doğru dürüst ateş edemezsem ne yaparsın?”</p>

  <p class="calibre2">“Sadece bakarım. Bence yeterli olur.”</p>

  <p class="calibre2">Kadın bu sözleri düşündü, sonra da başını salladı. “Olabilir.” Tekrar silah kayışını yokladı. Bu koltukaltına takılan kılıflarınkine benzeyen biçimde göğsünün üzerinden geçiyordu. (Roland bunu, ‘dok işçisi tutuşu,’ diye nitelendiriyordu.) Kayış önce basitmiş gibi görünüyordu ama bunu uygun biçime sokmak için uzun haftalar boyunca denemeler ve epeyce de düzeltmeler yapmıştı. Kayış ve sandal ağacından yapılma aşınmış kabzası çıkan tabanca, bir zamanlar Silahşor’ündü. Eski, yağlanmış kılıfı sağ kalçasının üzerine bağlardı. Roland son beş haftalık sürede kılıfın artık bir daha oradan sarkmayacağını yavaş yavaş anlamıştı. İstanavarlar yüzünden artık silahı sol eliyle kullanıyordu.</p>

  <p class="calibre2">Roland tekrar, “Kayış nasıl?” diye sordu.</p>

  <p class="calibre2">Susannah bu kez ona bakarak güldü. “Roland, bu eski kayış bundan daha fazla rahat olamaz. Şimdi ateş etmemi istiyor musun? Yoksa burada oturup şuradan gelen karga müziğini mi dinleyeceğiz?”</p>

  <p class="calibre2">Silahşor gerilimi hissetti. Sanki derisinin altında kıvıl kıvıl solucanlar oynaşıyordu. Herhalde Cort da bütün o sert ve öfkeli tavırlarına rağmen, böyle durumlarda aynı şeyleri hissediyordu diye düşündü. Susannah’nın başarılı olmasını istiyordu. Buna ihtiyacı vardı. Ama bunu ne kadar çok istediğini ve ihtiyaç duyduğunu belli etmek bir felakete neden olabilirdi.</p>

  <p class="calibre2">“Bana dersini tekrarla, Susannah.”</p>

  <p class="calibre2">Kadın yapay bir öfkeyle içini çekti… Ama konuşmaya başlarken gülümsemesi silinmişti. Güzel, siyah yüzünde ciddi bir ifade belirdi. Ardından Roland, Susannah’nın dudaklarından o eski cevapların döküldüğünü duydu. Ama genç kadın onları yenileştiriyordu. Silahşor o sözleri günün birinde bir kadından duyacağını hayal bile etmemişti. Ne kadar da doğal geliyordu insana bu… Ama ayrıca çok garip ve tehlikeliydi de…</p>

  <p class="calibre2">“Elimle nişan almıyorum. Eliyle nişan alan biri babasının suratını unutmuş demektir.</p>

  <p class="calibre2">“Gözümle nişan alıyorum.</p>

  <p class="calibre2">“Elimle ateş etmiyorum. Eliyle ateş eden biri babasının suratını unutmuş demektir.</p>

  <p class="calibre2">“Ben kafamla ateş ediyorum.</p>

  <p class="calibre2">“Silahımla öldürmüyorum…” Susannah duraklayarak kayanın üzerindeki mikalar yüzünden ışıldayan taşlan işaret etti. “Ben zaten kimseyi öldürecek değilim. Onlar küçücük taşlar.”</p>

  <p class="calibre2">Yüzündeki biraz gururlu ve biraz da yaramazca ifadeden Roland’ın kendisine sinirlenmesini, hatta öfkelenmesini beklediği anlaşılıyordu. Ancak Silahşor, genç kadını izlediği yoldan çoktan geçmişti. Silahşor yamaklarının kavgacı ve neşeli, sinirli ve huysuz olduklarını, en olmayacak anda dişlerini göstermeye kalkıştıklarını hiç unutmamıştı… Hem beklenmedik bir yeteneği olduğunu da fark etmişti. Öğretebiliyordu. Dahası, öğretmekten hoşlanıyordu. Arada sırada Cort için de aynı şeyin söylenip söylenemeyeceğini düşündü. Galiba Cort da aynı şeyleri hissetmişti.</p>

  <p class="calibre2">Şimdi başka kargalar da çığlıklar atmaya başlamışlardı. Bu sesler arkalarındaki ormandan geliyordu. Roland’ın kafasının bir yanı kargaların seslerinin artık huysuz değil, telaşlı olduğunu fark etti. Kuşlar ürkmüş ve beslendikleri şey neyse ondan uzaklaştırılmışlardı. Ancak Silahşor’un ürken bir grup kargadan daha önemli şeyleri düşünmesi gerekiyordu. O yüzden bu bilgiyi kafasının bir yanına yerleştirdi ve dikkatini tekrar Susannah’ya verdi. Bir yamak konusunda başka türlü davranmak onu dişlerini tekrar göstermeye ve bu kez hiç de şakacı olmayan bir tavırla kendisini ısırmaya davet etmek olurdu. O zaman kim suçlanırdı? Öğretmenden başka kim? Sonuçta Silahşor, Susannah’yı ısırması için eğitmiyor muydu? İkisini ısırabilmeleri için eğitmiyor muydu? Silahşor bu değil miydi zaten? Törenin birkaç Öfkeli satırını attığınız, soru ve cevabın birkaç sert notasını susturduğunuz zaman geride bu kalmıyor muydu? O, emir üzerine ısırmak için eğitilmiş bir şahin-insan değil miydi?</p>

  <p class="calibre2">Roland, “Hayır,” dedi. “Onlar taş değil.”</p>

  <p class="calibre2">Susannah kaşlarını hafifçe kaldırarak tekrar gülümsemeye başladı. Roland’ın ağır ağır davrandığı ya da huysuzluk ettiği zaman yaptığı gibi patlamayacağını anlamıştı. (Ya da hiç olmazsa Silahşor henüz böyle bir şey yapmayacaktı.) Genç kadının gözlerinde Roland’a her zaman Detta Walker’ı hatırlatan, çeliğe çarpan güneşin ışıltısına benzer o alaylı ifade belirdi. “Öyle mi?” Hâlâ Silahşor’a dostça takılıyordu. Ama Roland izin verse bunun kızgın bir hal alacağını seziyordu. Kadının sinirleri gerilmişti, heyecanlıydı. Tırnaklarını yarı yarıya çıkarmıştı.</p>

  <p class="calibre2">Roland da alaya yine alayla cevap verdi. “Öyle ya.” O da gülümsemeye başlıyordu. Ama gülüşü neşesizdi. “Susannah, o beyaz köpekleri anımsıyor musun?”</p>

  <p class="calibre2">“Oxford Town’daki beyaz köpekleri mi?” Genç kadın artık gülümsemiyordu.</p>

  <p class="calibre2">“Beyaz köpeklerin sana ve arkadaşlarına neler yaptıklarını da hatırlıyor musun?”</p>

  <p class="calibre2">Susannah, “O ben değildim,” dedi. “Başka bir kadındı.” Somurtmuş, bakışları bulanıklaşmıştı. Silahşor bu ifadeden nefret ediyorsa da yine de memnundu. Uygun ifadeydi bu. Çıraların alev aldığını ve yakında kütüklerin de tutuşacaklarını açıklayan ifade.</p>

  <p class="calibre2">“Evet. O sendin. İster hoşuna gitsin, ister gitmesin o Sarah Walker Holmes’un kızı Odetta Susannah Holmes’du. Şimdiki halinle değil. Eski halinle. Su hortumlarını hatırlıyor musun, Susannah? Altın dişleri anımsıyor musun? Oxford da o hortumları size çevirdikleri zaman o altın dişleri görmüştün. Güldükleri zaman nasıl ışıldadıklarını hatırlıyor musun?”</p>

  <p class="calibre2">Susannah o uzun gecelerde kamp ateşi sönmeye dururken bunları ve başka birçok olayı anlatmıştı. Silahşor her şeyi anlamamış ama yine de dikkatle dinlemişti. Tabii hepsini belleğine yerleştirmişti. Ne de olsa acı da bir araçtı. Bazen en iyi araç.</p>

  <p class="calibre2">“Nen var senin, Roland? Neden o süprüntüleri bana hatırlatıyorsun?” Şimdi somurtkan Susannah’nın gözlerinde tehlikeli bir parıltı vardı.</p>

  <p class="calibre2">Bu Roland’a uysal Alain öfkelendiğinde gözlerinde beliren anlamı hatırlattı. Sonra yavaşça, “İşte ilerideki taşlar o adamlar,” dedi. “Seni bir hücreye kapatarak, üstüne pislemeye zorlayan o serseriler. Köpekli, elleri sopalı o adamlar. Sana, ‘Zenci fahişe,’ diye bağıranlar.” Taşları işaret ederek parmağını soldan sağa doğru kaydırdı. “İşte şu göğsünü çimdikleyerek gülen serseri. Bu da, makatına bir şey saklayıp saklamadığını anlamak için bakmaları gerektiğini söyleyen köpek. Bu da sana, ‘Beş yüz dolarlık kılık giymiş şempanze,’ diye bağıran. Bu da copunu tekerlekli iskemlenin parmaklarında durmadan dolaştıran ve sonunda bu sesin seni çıldırtacağını düşünmene neden olan hayvan. Şu da arkadaşın Leon’dan, ‘Solcu homo,’ diye söz eden herif. Ve Susannah, en sondaki de Jack Mort… Orada. Şu taşlar, işte o adamlar.”</p>

  <p class="calibre2">Genç kadın şimdi hızlı hızlı soluyor, göğsü Silahşor’un kurşunlarla ağırlaşmış olan fişekliğinin altında kısa sarsılmalarla kabarıp iniyordu. Artık Roland’a bakmıyordu. Gözlerini mikayla ışıldayan taşlara dikmişti. Arkalarında, biraz uzakta bir ağaç çatırdayarak devrildi. Yine kargalar gökyüzünde bağırıştılar. İkisi de artık oyunluktan çıkmış olan oyuna dalmışlardı, durumu fark etmediler.</p>

  <p class="calibre2">Susannah, “Ah, öyle mi?” diye soludu. “Öyle mi?”</p>

  <p class="calibre2">“Öyle. Şimdi dersini tekrarla, Susannah Dean ve hata yapma.”</p>

  <p class="calibre2">Kelimeler Susannah’nın dudaklarından bu kez küçük buz parçaları gibi döküldü. Sağ eli tekerlekli sandalyenin dirsek dayanacak yerinde, boşta çalışan bir motor gibi hafifçe titriyordu.</p>

  <p class="calibre2">“Elimle nişan almıyorum. Eliyle nişan alan biri babasının suratını unutmuş demektir.”</p>

  <p class="calibre2">“Gözümle nişan alıyorum.”</p>

  <p class="calibre2">“İyi.”</p>

  <p class="calibre2">“Elimle ateş etmiyorum. Eliyle ateş eden biri babasının suratını unutmuş demektir.”</p>

  <p class="calibre2">“Ben kafamla ateş ediyorum.”</p>

  <p class="calibre2">“Bu her zaman böyle olmuştur, Susannah Dean.”</p>

  <p class="calibre2">“Silahımla öldürmüyorum. Silahıyla öldüren biri babasının suratını unutmuş demektir.</p>

  <p class="calibre2">“Ben, kalbimle öldürüyorum.”</p>

  <p class="calibre2">Roland, “O halde onları babanın hatırı için ÖLDÜR!” diye bağırdı. “HEPSİNİ ÖLDÜR!”</p>

  <p class="calibre2">Genç kadının sandalyenin dirsek dayanacak yerinden kalkıp Roland’ın altıpatlarının kabzasına hızla uzanan eli sadece bulanık bir gölge gibi gözüktü. Susannah bir saniyede silahı çekti. Sol elini indirdi. Bir an kuşunun kanat çırpışları kadar zarif ve hızlı hareketlerle horozu indirdi. Altı el ateş ederken gürültü vadide yankılanıyordu. Kayanın üstünde dizilmiş olan altı taştan beşi parçalanarak dağıldı.</p>

  <p class="calibre2">Bir an ikisi de konuşmadılar. Neredeyse soluk bile almıyorlardı. Yankılar ileri geri kayarak hafifledi. Kargalar bile susmuşlardı. Hiç olmazsa o sırada.</p>

  <p class="calibre2">Silahşor sessizliği ifadesiz bir sesle söylediği ama garip bir biçimde vurguladığı üç kelimeyle bozdu. “Bu çok iyi.”</p>

  <p class="calibre2">Susannah elindeki silaha, onu daha önce hiç görmemiş gibi baktı. Namlusundan ince bir duman, bu rüzgârsız sessiz yerde dimdik yükseliyordu. Sonra genç kadın silahı, göğsünün altındaki kılıfına yavaşça soktu. Sonunda da, “İyi ama kusursuz değil,” dedi. “Birini ıskaladım.”</p>

  <p class="calibre2">“Öyle mi?” Roland kayaya doğru giderek son kalan taşı aldı baktı, sonra da genç kadına attı.</p>

  <p class="calibre2">Susannah taşı sol eliyle kapıverdi. Silahşor sağ elinin kılıfındaki silahının yakınında olduğunu hoşnutlukla fark etti. Susannah, Eddie’den daha iyi ve doğal bir nişancıydı. Ama bu dersi Eddie kadar çabuk öğrenmemişti. Balazar gece kulübündeki çatışma sırasında yanlarında olsaydı herhalde öğrenirdi. Roland şimdi Susannah’nın bu dersi de sonunda kavramaya başladığını anlıyordu. Genç kadın taşa baktı ve üst köşesinde, bir milim derinliğindeki çizgiyi gördü.</p>

  <p class="calibre2">Roland onun yanına gitti. “Taşı sadece çizmişsin. Ama bir çatışmada bazen bu kadarı bile yeterli olur. Birini yaralarsan karşındaki iyi nişan alamaz…” Durakladı. “Neden bana öyle bakıyorsun?”</p>

  <p class="calibre2">“Bunun nedenini bilmiyorsun, değil mi? Gerçekten bilmiyorsun?”</p>

  <p class="calibre2">“Hayır. Kafan çoğu zaman bana kapalı, Susannah.” Roland kendini savunuyor gibi konuşmamıştı.</p>

  <p class="calibre2">Genç kadın öfkeyle başını salladı. Susannah’nın kişiliğinde görülen hızlı değişiklikler bazen Roland’ın sinirini bozuyordu. Silahşor’un kafasından geçen şeyleri tümüyle açıklamaktan başka bir şeyi söyleyememesi de Susannah’yı her zaman aynı biçimde etkiliyordu.</p>

  <p class="calibre2">Şimdiye kadar kelimeleri böyle olduğu gibi alan bir insanla daha karşılaşmamıştı.</p>

  <p class="calibre2">Genç kadın, “Pekâlâ,” dedi. “Sana neden öyle baktığımı anlatacağım, Roland. Çünkü bana kötü bir oyun oynadın. Beni tokatlamayacağını, hırçınlaşsam bile tokatlayamayacağım söyledin… Ama bana ya yalan söyledin ya da ahmağın tekisin! Ancak ben senin ahmak olmadığını biliyorum. İnsanlar her zaman elleriyle tokat atmazlar. Benim ırkımdan olan her kadın ve erkek bu konuda tanıklık edebilir. Geldiğim yerde kafiyeli bir söz vardır. ‘Sopalar ve taşlar kemiklerimi kırar.’”</p>

  <p class="calibre2">Roland cümleyi tamamladı. “… ama alaylar beni hiçbir zaman yaralayamaz.”</p>

  <p class="calibre2">“Aslında biz bu sözü böyle söylemiyoruz. Ama hemen hemen buna yakın bir şey anlatılır. Yine de nasıl söylersen söyle, saçma bir laf bu. Senin yaptığına boş yere ‘dille kırbaçlama,’ denir. Sözlerin beni yaraladı, Roland. Şimdi orada durup böyle olacağını bilmediğini mi söyleyeceksin?” Susannah sandalyesinde oturmuş ona öfkeli ama zekice bir merakla bakıyordu.</p>

  <p class="calibre2">Roland kim bilir kaçıncı defa, Susannah’nın ülkesindeki beyaz köpekler, tekerlekli sandalyede otursun oturmasın ona saldırdıkları zaman ya çok aptallık etmişler ya da çok cesurca davranmışlar, diye düşündü. Onların arasında dolaştığı için de sorunun cevabının ‘cesaret’ olmadığını biliyordu.</p>

  <p class="calibre2">Silahşor sabırla, “Yaralanacağını düşünmedim,” dedi. “Buna aldırmıyorum da. Dişlerini gösterdiğini fark edince ısırmak niyetinde olduğunu anladım. O yüzden dişlerinin arasına bir çomağı sıkıştırdım. Etkili de oldu… Öyle değil mi?”</p>

  <p class="calibre2">Susannah’nın yüzünde kırgınlık ve hayret dolu bir ifade belirdi. “Seni köpek!”</p>

  <p class="calibre2">Silahşor cevap vereceği yerde kadının tabancasını kılıfından çekip aldı. Sağ elinin geride kalan iki parmağıyla silindiri zorlukla açtı, sol eliyle silahı doldurmaya başladı.</p>

  <p class="calibre2">“Seni küstah, kendini bir halt sanan…”</p>

  <p class="calibre2">Roland yine aynı sabırlı tavırla, “Isırman gerekiyordu,” diye açıkladı. “Öyle olmasaydı, gerektiği gibi ateş edemezdin. Gözün, kafan ve kalbin yerine, elini ve silahını kullanırdın. Bu bir hile miydi? Yoksa küstahça bir şey mi? Hiç sanmıyorum. Bence aslında kalbinde küstahlık olan sendin, Susannah. Bence oyun oynamaya hazırlanan da sendin. Bu beni üzmüyor. Tersine. Dişleri olmayan bir silahşor, silahşor değildir.”</p>

  <p class="calibre2">“Kahretsin! Ben silahşor değilim ki!”</p>

  <p class="calibre2">Roland bu sözlere aldırmadı. Susannah bir silahşor değilse, o zaman kendisi de bir Billy-Ahmak’tı. “Bir oyun oynuyor olsaydık, belki başka türlü davranırdım. Ama bu bir oyun değil. Bu…” Sağlam elini alnına götürerek bir an öyle durdu. Parmaklarının uçlarını sol şakağına dayamıştı. Kadın parmak uçlarının hafifçe titrediğini fark etti.</p>

  <p class="calibre2">Usulca, “Nen var, Roland?” diye sordu.</p>

  <p class="calibre2">Silahşor elini ağır ağır indirdi. Silindiri döndürüp yerine oturttu ve silahı kadının fışekliğindeki kılıfa soktu. “Hiç…”</p>

  <p class="calibre2">“Bir derdin var senin. Bunu fark ettim. Eddie de öyle. Bu, biz kumsaldan ayrılır ayrılmaz başladı. Kötü bir şey var ve gitgide daha da kötüleşiyor.”</p>

  <p class="calibre2">Silahşor, “Kötü bir şey yok,” dedi.</p>

  <p class="calibre2">Susannah uzanarak, Roland‘3n elini avuçlarının arasına aldı. Öfkesi geçmişti. Hiç olmazsa o an için. İçtenlikle Silahşor’ün gözlerinin içine bakıyordu. “Eddie ve ben… bu bizim dünyamız değil, Roland. Sen olmazsan burada ölüp gideriz. Silahların bize kalır ve onlarla bize ustalıkla öğrettiğin gibi ateş de ederiz. Ama yine de ölürüz. Biz… biz sana güveniyoruz. Onun için bana ne olduğunu söyle. İzin ver de sana yardıma çalışayım. İkimiz de yardım edelim.”</p>

  <p class="calibre2">Roland kendini tümüyle anlayan ya da anlamak isteyen bir erkek değildi. Kendini tahlil etmek bir yana, durumunu anlama kavramı bile ona yabancıydı. Onun yöntemi hızla harekete geçmekti. İçindeki o esrarlı gelişmeleri çabucak dinliyor ve sonra hareket ediyordu. Hepsinin içinde en kusursuz olanı oydu. Oldukça romantik sayılabilecek özü, içgüdü ve faydacılıktan oluşmuş son derecede basit bir kutuya kapatılan bir erkek. Roland şimdi de içine çabucak bir göz attı ve Susannah’ya her şeyi anlatmaya karar verdi. Bir derdi vardı onun, ah evet! Evet ya! Kafasına bir şeyler oluyordu. Kendi doğası kadar basit ve bu tabiatının onu zorladığı gezginci yaşam kadar da acayip bir şey.</p>

  <p class="calibre2">Silahşor, “Sana derdimin ne olduğunu anlatacağım, Susannah,” demek için ağzını açtı. “Bunu sana üç sözcükle açıklayacağım. Ben çıldırmak üzereyim.” Ama o başlayamadan ormanda bir ağaç daha devrildi. Korkunç bir çatırtı ve gürültü duyuldu. Bu kez devrilen ağaç daha yakındaydı. Ancak bu defa adamla kadın ders adı altında gizlenen bir irade savaşına da girişmemişlerdi. İkisi de gürültüyü duydular. İkisi de kargaların bunu izleyen telaşlı çığlıklarını işittiler. İkisi de ağacın kamplarının yakınında devrildiğini anladılar.</p>

  <p class="calibre2">Susannah sesin geldiği tarafa bakmıştı. Sonra üzüntüyle irileşmiş olan gözlerini tekrar Silahşor’un yüzüne dikerek, “Eddie!” dedi.</p>

  <p class="calibre2">Arkalarındaki ormanın koyu yeşil derinliklerinden bir haykırış yükseldi. Öfke dolu müthiş bir haykırış. Bir ağaç daha devrildi. Sonra bir tane daha. Silahşor, kuru tahta, diye düşündü. Ölmüş ağaçlar.</p>

  <p class="calibre2">“Eddie!” Susannah’nın sesi bu sefer bir çığlıktan farksızdı. “O neyse, Eddie’nin yakınında!” Elleri iskemlesinin tekerleklerine doğru adeta uçtu ve zorlukla iskemleyi çevirmeye başladı.</p>

  <p class="calibre2">“Bunun için zamanımız yok!” Roland genç kadını koltuklarından kavrayarak kaldırdı. Daha önce de tekerlekli sandalyenin ilerleyemediği yerlerde Susannah’yı taşımıştı. İki erkek de yapmışlardı bunu. Ama genç kadın Silahşor’un o aklın almayacağı, amansızca hızı yüzünden yine şaşırdı. Bir an tekerlekli sandalyesindeydi. Onu, 1962 yılının sonbaharında tıp malzemeleri satan en iyi mağazadan almıştı. Bir saniye sonra Susannah tıpkı bir ‘amigo’ gibi Roland’ın omuzlanndaydı. Kaslı baldırları genç adamın boynunun yanlarını kavramıştı. Roland ellerini kaldırmış, avuçlarını kadının sırtına dayamıştı. Silahşor omuzlarında Susannah’yla koşmaya başladı. Patlamış botlarıyla, kadının sandalyesinin tekerleklerinin açtığı izlerin arasından çam iğnelerine basarak koşuyordu.</p>

  <p class="calibre2">Sonra, “Odetta!” diye bağırdı. Bu gerilimli anda kadını ilk adıyla çağırmıştı. “Tabancayı düşürme! Babanın hatırı için!”</p>

  <p class="calibre2">Şimdi ağaçların arasından seyirtiyordu. Roland adımlarını açarken gölge-danteller ve güneş ışınlarından oluşan parlak zincirler üzerlerinden kayıyordu. Şimdi bayır aşağı iniyorlardı. Susannah kendine çarparak Silahşor’ün sırtından düşmesine neden olacak bir dala engel olmak için sol elini kaldırdı. Aynı anda sağ elini Roland’ın çok eski revolverinin kabzasına atarak onu kavradı.</p>

  <p class="calibre2">Bir buçuk kilometre, diye düşünüyordu. Bir buçuk kilometre koşarak ne kadarda aşılır? Onun bu temposu ne kadar sürer? Roland yerdeki çam iğnelerinin üzerinde kaymamayı başarırsa yol fazla uzun sürmez. Tanrım, ona bir şey olmasın! Eddie’me bir şey olmasın!</p>

  <p class="calibre2">Susannah o göremedikleri hayvanın kendisine cevap verir gibi yine çığlık attığını duydu. O müthiş ses gökgürültüsünden farksızdı. Bir felaket habercisiydi.</p>

  <p class="calibre2"></p>

  <p class="calibre2">Bir zamanlar Büyük Batı Ormanı diye bilinen ağaçlıktaki en iri ve en yaşlı yaratık oydu. Ayı, Dış-Dünyanın bilinmeyen loş derinliklerinden, gezginci, zalim bir kral gibi çıktığı sırada Roland’ın vadide gördüğü o dev karaağaçlardan çoğu yerden fışkıran fidanlar gibiydiler.</p>

  <p class="calibre2">Bir zamanlar Eski İnsanlar yaşamıştı Batı Ormanında. (Roland son haftalarda zaman zaman onlardan kalan şeyleri bulmuştu.) Ve Eski İnsanlar her zaman bu ölümsüz, dev ayıdan korkmuşlardı. Geldikleri yeni topraklarda yalnız olmadıklarını ilk anladıkları zaman onu öldürmeye çalışmışlardı. Okları hayvanı öfkelendirmiş ama ona ciddi bir zarar verememişti. Ayı ormandaki diğer hayvanlar gibi bu işkencenin kaynağı konusunda şaşırmamıştı da. Batıda kum tepelerindeki inlerde yaşayıp yavrulayan yırtıcı ve vahşi diken-kedileri bile kaynağı bilemiyorlardı. Ama bu ayı, okların nereden geldiğini çok iyi biliyordu. Biliyordu. Ve tüylü postunun altındaki ete saplanan her oka karşı Eski İnsanlardan üçünü, dördünü ve hatta bazen altısını kapıyordu. Daha çok çocukları tercih ediyordu. Onları bulamazsa kadınları yakalıyor, cengâverleri aşağı görüyordu. Müthiş bir hakaretti bu.</p>

  <p class="calibre2">Sonunda Eski İnsanlar onun gerçek karakterini öğrenirken ayıyı öldürme çabalarından da vazgeçtiler. Aslında o ayı kılığına girmiş bir şeytandı. Ya da bir tanrının gölgesi. Eski İnsanlar ona Mir adını taktılar. Bu ‘dünyanın altındaki dünya’ anlamına geliyordu. Ayı yirmi bir metre boyundaydı. Ve Batı Ormanına on sekiz ya da daha fazla yüzyıl kimse itiraz etmeden hakim olduktan sonra şimdi ölüyordu. Belki de ölümüne neden olan başlangıçta yediği ya da içtiği şeylerden kaptığı zararlı bir organizmaydı. Belki de yaşlılıktı. Ama galiba aslında bu ikisinin bir karışımıydı. Neden önemli değildi. Önemli olan sonuçtu. Hızla çoğalan asalaklardan oluşan bir grup o müthiş beynini kemiriyordu. Kafası iyi çalışan, zalim Mir uzun yıllar sonra çıldırmıştı.</p>

  <p class="calibre2">Ayı ormana yine insanların girmiş olduklarını biliyordu. Ormanın kralı oydu. Ağaçlık arazi geniş olmasına rağmen hiçbir şey ayının dikkatinden uzun süre kaçmıyordu. Mir yeni gelenlerden uzaklaşmıştı. Ama korktuğu için değil sadece onlarla bir işi olmadığı için. Yeni gelenlerin de onunla bir işleri olmadığı gibi. Sonra asalaklar onu tekrar kemirmeye başlamış ve Mir’in deliliği artmıştı. Bu yüzden artık ormana yine Eski İnsanların geldiklerine inanıyordu. O tuzak kuran, ormanı yakan yaratıklar dönmüşlerdi. Eskisi gibi zararlar vereceklerdi. Mir yeni gelenlerin kampından kırk beş kilometre kadar ötedeki son ininde yatarken, her şafakta bir akşam önce güneş batarkenkinden daha hastaydı. Bu yüzden Eski İnsanların sonunda zararlı olabilecek bir şey bulduklarına inanmaya başlamıştı. Zehirdi bu.</p>

  <p class="calibre2">Mir bu kez önemsiz bir yara için intikam almaya gelmemişti. Zehir onu iyice etkilemeden Eski İnsanların hepsini birden ortadan kaldırmaya karar vermişti… Şimdi ormanda ilerlerken artık kafası hiç çalışmıyordu. Sadece kafasının gerisinde kızıl bir öfke kalmıştı. Tepesindeki şeyin çatallı vızıltısı. Kulaklarının arasındaki bir zamanlar işini düzgünce, sessizce yapan ve şimdi sadece dönüp duran şey. Bir de onu dosdoğru üç yolcunun kamplarına götüren ve garip bir biçimde keskinleşmiş olan koku alma duyusu.</p>

  <p class="calibre2">Asıl adı Mir değil de başka bir şey olan Ayı ormanda ayaklı bir bina gibi ilerliyordu. Kızılımsı kahverengi gözlü, tüylü bir kule gibiydi. Bu gözler ateş ve çılgınlıkla parlıyordu. Şimdi kırık dallar ve çam iğnelerinin taç gibi sardığı dev kafasını durmadan, sağa sola çeviriyordu. Arada sırada boğuk boğuk ama gürültüyle aksırıyordu. “HAAP-ŞUUU!” Ve sümükler akan burun deliklerinden kıvıl kıvıl beyaz asalaklardan oluşan bulutlar fırlıyordu. Ayı doksan santim boyunda tırnakları olan pençeleriyle ağaçları parçalıyordu. Arka ayaklarının üstünde yürüyor, ağaçların altındaki yumuşak, kara toprakta derin izler bırakıyordu. Taze belesan ve eski, ekşi pislik kokuyordu.</p>

  <p class="calibre2">Kafasının tepesindeki şey dönüyor ve gıcırdıyordu. Gıcırdıyor ve dönüyordu.</p>

  <p class="calibre2">Ayı hemen hemen dümdüz ilerlemekteydi. Onu ormanına dönme cüretini gösteren, kafasını koyu yeşil bir acıyla doldurmaya cesaret eden yaratıkların kampına götürecek bir çizginin üzerinde gidiyordu. Eski İnsanlar ya da Yeni İnsanlar öleceklerdi. Mir ölü bir ağaca rastladığı zaman düz yolundan çıkarak onu deviriyor, ağaç devrilirken çıkan kuru, patlamayı andıran gürültü hoşuna gidiyordu. Çürümüş ağaç boylu boyunca topraklann üzerine yattığı ya da bir başkasına dayanıp kaldığı zaman Ayı da uçuşan yongalar yüzünden puslanan eğrilemesine güneş ışığında yürüyordu.</p>

  <p class="calibre2">Eddie Dean iki gün önce tekrar tahta oymaya başlamıştı. On iki yaşından beri ilk kez deniyordu bunu. Tahta oymaktan zevk aldığını hatırlıyor, bu işde yetenekli olduğuna inanıyordu. Her şeyi tümüyle hatırlayamasa da öyle olduğunu gösteren hiç olmazsa belirgin bir kanıt vardı: ağabeysi onun tahta oymasından nefret ederdi.</p>

  <p class="calibre2">Henry, “Ah, şu hanım evladına bakın,” derdi… “Bugün ne yapıyorsun bakayım, muhallebi çocuğu? Bir bebekevi mi? O miniminnacık penisin için bir oturak mı? Ah… Ne ŞİRİN, öyle değil mi?”</p>

  <p class="calibre2">Henry hiçbir zaman Eddie’ye dosdoğru bir şey yapmasını söyleyemezdi. Ona yaklaşarak, “Şu işi yapmaktan vazgeçer misin, kardeşim?” diyemezdi. “Ah, şu oldukça güzel, ama sen güzel bir şey yaptığın zaman ben endişeleniyorum. Çünkü burada güzel şeyler yapması gereken benim. Ben. Henry Dean. İşte o yüzden, sevgili kardeşim, belirli bazı konularda seninle alay edeceğim. Sana gelip, ‘Onu yapma. Bu beni endişelendiriyor,’ demeyeceğim. Bu yüzden biraz ahmak olduğumu sanabilirler. Ama seninle alay edebilirim. Çünkü ağabeylerin yaptıklan şeylerden biri de budur. Öyle değil mi? Yani bütün olan bir görüntünün parçası gibi. Sana takılacak ve alay edeceğim. Sen bu işten VAZGEÇİNCEYE KADAR damanna basacağım. Tamam mı?”</p>

  <p class="calibre2">Aslında tamam değildi. Hiç değildi. Ama Dean’lerin evinde genellikle her şey Henry’nin istediği gibi olurdu. Ve son zamanlara kadar bu Eddie’ye doğru gibi gelmişti. İyi değil ama doğruymuş gibi. Burada anlayabilen için ufak ama önemli bir fark vardı. Eddie’ye bu durumun doğruymuş gibi gelmesinin iki nedeni olduğu söylenebilirdi. Bunlardan biri üstteki nedendi, diğeri de alttaki neden.</p>

  <p class="calibre2">Üstteki neden şuydu: Henry, Bayan Dean işteyken Eddie’ye Göz Kulak Olmak zorundaydı! Devamlı Göz Kulak Olması gerekiyordu. Çünkü vaktiyle bir de Gloria Dean adlı kız kardeş vardı. Kız yaşasaydı Eddie’den dört yaş büyük Henry’den de dört yaş küçük olacaktı. Ama yaşamamıştı. Durumun can alıcı noktası da buydu. Eddie iki yaşındayken kızı sarhoş bir şoför çiğnemişti. Olay sırasında çocuk kaldırımda durmuş seksek oyununu seyrediyordu.</p>

  <p class="calibre2">Eddie çocukken Mel Allen, Yankee Beyzbol kanalında maçları ayrıntılarıyla anlattığı sırada, bazen ablasını düşünürdü. Biri gerçekten müthiş bir vuruş yapınca Mel böğürürdü. “Kutsal inek, şu işe bak! SONRA GÖRÜŞÜRÜZ!” Eh, sarhoş, Gloria Dean’in pestilini çıkarmıştı, Kutsal inek, sonra görüşürüz! Gloria şimdi gökyüzündeki üst güvertedeydi. Kız şanssız olduğu ya da New York Eyaleti o sarhoş köpeğin ehliyetini üçüncü kazasından sonra bile elinden almadığı ya da hatta Tanrı eğilerek yerden fıstık aldığı için ölmemişti. Hayır. Bayan Dean’in oğullarına sık sık söylediği gibi, kardeşleri Göz Kulak Olacak biri bulunmadığı için çiğnenmişti.</p>

  <p class="calibre2">Henry’nin görevi, Eddie’nin başına böyle bir şey gelmemesini sağlamaktı ve o da bunu yerine getiriyordu. Ama bu iş kolay değildi. Henry’le Bayan Dean başka konularda değilse bile bunda anlaşıyorlardı. İkisi de Eddie’ye Henry’nin güvenini sağlamak için ne çok şeyi feda ettiğini söylüyorlardı. Henry, Eddie’yi sarhoş sürücülere, soygunculara ve uyuşturucu bağımlılarına karşı koruyordu. Hatta belki de uzaylılara karşı da korumaya çalışıyordu. Bu uzaylılar yukarı güvertenin etrafında dolaşıyor olabilirlerdi. Sonunda UFO’larından çıkarak nükleer güçlü jet-kayaklarıyla aşağıya inmeye ve Eddie Dean gibi küçük çocukları kaçırmaya karar verebilirlerdi. Henry bu ağır sorumluluk yüzünden zaten endişeli olduğu için onu büsbütün endişelendirmek de hiç doğru değildi. Eddie, Henry’i sinirlendirecek bir şey yaparsa hemen hatasını düzeltmek zorundaydı. Eddie böylece durmadan ona Göz Kulak Olan Henry’e borcunu öderdi. Olaya bu açıdan baktığınız zaman bazı şeyleri Henry’den daha iyi yapmanın haksızlık olduğunu da anlardınız.</p>

  <p class="calibre2">Sonra alttaki neden vardı. (Dünyanın altındaki dünya gibi bir şey.) Bu neden daha güçlüydü. Çünkü hiçbir zaman açıklanamazdı. Eddie her konuda Henry’den daha iyi olmamalıydı. Çünkü Henry aslında hiçbir konuda başarılı değildi… Tabii Eddie’ye Göz Kulak Olmak dışında.</p>

  <p class="calibre2">Henry, Eddie’ye oturdukları apartmanın yakınındaki çocuk parkında basketbol oynamasını öğretti. Apartman betondan örülmüş bir dış mahalledeydi. Manhattan’ın kuleleri ufukta yükseliyordu. Ve burada Yardım Çeki de kraldı. Eddie, Henry’den sekiz yaş küçük ve daha ufak tefekti. Ama ağabeysinden çok daha hızlıydı. Basketbola doğal bir yeteneği vardı. Elinde topla girintili çıkıntılı çatlak beton oyun sahasına çıktığında hareketler sanki sinir uçlarını kavururdu. Daha hızlıydı ama bu önemli sayılmazdı. Önemli olan şuydu: Henry’den daha iyiydi o. Bazen katıldıkları maçların sonuçlarından durumu anlamasaydı bile Henry’nin öfkeli bakışları ona her şeyi açıklardı. Daha sonra eve giderlerken Eddie’nin kolunun yukarı kısmına indirdiği sert yumruklardan da. Bu yumruklar sözümona Henry’nin küçük şakalarıydı. Henry neşeyle, “Bu ikisi, irkildiğin için!” diye bağırırdı. Sonra başparmağını kaldırarak Eddie’ye vururdu. “Şak! Şak!” Ama bunlar şakaya benzemekten çok bir uyarıyı andırırlardı. Henry sanki böylece, “Potaya koşarken beni engelleyip aptal durumuna düşürme kardeşim,” derdi. “Sana Göz Kulak Olduğumu unutma.”</p>

  <p class="calibre2">Bu okuma… beyzbol… çember çevirme… matematik için de geçerliydi. Hatta bir kız oyunu olan ip atlamak için de. Eddie’nin bütün bu konularda daha iyi olduğu ya da iyi olabileceği gizlenmesi gereken bir sırdı. Çünkü Eddie küçük kardeşti. Çünkü Henry ona Göz Kulak Oluyordu. Ancak alttaki nedenin en önemli bölümü en basitiydi: Bütün bunların gizlenmesi gerekiyordu. Çünkü Henry, Eddie’nin ağabeysiydi. Ve Eddie ona tapıyordu.</p>

  <p class="calibre2">İki gün önce, Susannah bir tavşanın derisini yüzer ve Roland da akşam yemeğini hazırlarken, Eddie kampın hemen güneyindeki ağaçlığa girmişti. Orada taze bir kütükten uzanan acayip biçimli bir çıkıntı görmüş ve garip bir duyguya kapılmıştı. Galiba herkesin ‘Deja vu’ dediği şeydi bu. Eddie gözleri çıkıntıya dikili öyle durmuştu. Bu kötü yapılmış bir kapı tokmağına benziyordu. Genç adam ağzının kuruduğunun hayal meyal farkındaydı.</p>

  <p class="calibre2">Eddie birkaç saniye sonra kütükten uzanan çıkıntıya bakarken Henry’le oturdukları apartmanın arkasındaki avluyu düşündüğünü fark etmişti. Kabaetlerinin altındaki sıcak beton, geçidin köşesindeki yığından gelen keskin çöp kokusu. Bu anıda sol elinde bir tahta parçası vardı. Sağ elindeyse evyenin yanındaki çekmeden aldığı bir mutfak bıçağı. Kütükten uzanan çıkıntı Eddie’ye tahta oymaya delicesine âşık olduğu o kısacık süreyi anımsatmıştı. Ancak bu anı öyle derinlere gömülmüştü ki, genç adam önce bunun ne olduğunu anlayamamıştı.</p>

  <p class="calibre2">Eddie’nin tahta oyma konusunda en çok sevdiği şey görmekti. Bu daha işe başlamadan olurdu. Bazen bir araba ya da kamyon görüyordun. Bazen da bir kedi ya da köpek. Eddie bir keresinde de bir mamutun suratını görmüştü. Tıpkı Paskalya adasındaki o ürkütücü dev taşlar gibi. Çocuk onları okulda National Geographic dergisinde görmüştü. O yontu gerçekten güzel olmuştu. Önemli olan bir tahtadan, onu kırmadan gördüğün şeyi ne dereceye kadar yaratabileceğini anlamaktı. Hayalindeki şeyi tamı tamına elde edemezdin ama dikkatli davranırsan özelliklerin çoğunu yakalayabilirdin.</p>

  <p class="calibre2">Kütüğün yanındaki çıkıntının içinde de bir şey vardı. Eddie, Roland’ın bıçağıyla onun önemli bir bölümünü kurtarabileceğini düşündü. Eddie’nin şimdiye kadar kullandığı en uygun ve keskin bıçaktı o.</p>

  <p class="calibre2">Tahtanın içindeki şey sabırla birini bekliyordu. Onun gibi birini! Onun gelmesini ve kendisini salıvermesini bekliyordu. Özgürlüğüne kavuşturmasını… “Ah, şu hanım evladına bakın! Bugün ne yapıyorsun bakayım? Muhallebi çocuğu? Bir bebekevi mi? Yoksa o miniminnacık penisin için bir oturak mı? Ah… Ne Şirin, öyle değil mi?”</p>

  <p class="calibre2">Genç adam ani bir utanç duydu. Yanlış bir şeyler vardı. Sırlar her şeye rağmen saklanmalıydı. Ama sonra hatırladı, Eddie. Sonraki yıllarında ünlü bir filozof ve büyük bir kokainman olan Henry Dean’in ölmüş olduğunu tekrar hatırladı. Bunları düşündükçe şaşırtma gücünü hâlâ kaybetmemiş olduğunu anlıyordu. Bu olay Eddie’yi de değişik biçimlerde etkiliyor, bazen üzüntü, bazen suçluluk hissediyordu. Bazen da öfke. Ve bugün, o olay Eddie’yi (dev ayının ormandaki yeşil koridorlardan hızla fırlamasından iki gün önce) şaşırtıcı bir biçimde etkiledi. Artık rahatlamıştı, müthiş bir sevinç duydu. Özgürdü artık.</p>

  <p class="calibre2">Eddie, Roland’ın bıçağını ödünç aldı. Onunla kütükteki çıkıntıyı dikkatle oyarak çıkardı. Sonra kampa dönerek bir ağacın altına oturdu. Odun parçasını bir o yana çeviriyordu, bir bu yana. Onun üzerine değil, içine bakıyordu.</p>

  <p class="calibre2">Susannah tavşanını temizlemişti. Etleri ateşin üzerindeki tencereye attı. Deriyi iki çubuğun arasına gerdi ve Roland’ın çantasından aldığı ham deriden şeritlerle bağladı. Eddie akşam yemeğinden sonra deriyi kazıyarak temizlemeye başlayacaktı. Susannah elleriyle kollarını kullanarak sırtını yüksek, yaşlı bir çam ağacına dayamış olan Eddie’nin yanına kaydı. Roland kamp ateşinin yanında herkesin bilmediği bazı otları ezerek tencereye atıyordu. Herhalde çok lezzetli otlardı.</p>

  <p class="calibre2">“Ne yapıyorsun, Eddie?”</p>

  <p class="calibre2">Genç adam tahta parçasını arkasına saklamak için duyduğu gülünç isteği yendi. “Hiç. Bir şey oyabileceğimi düşündüm.” Bir an durdu sonra da ekledi. “Ama bu işde pek usta değilim.” Sanki genç kadını buna inandırmaya çalışıyormuş gibi konuşmuştu.</p>

  <p class="calibre2">Susannah şaşkın şaşkın ona baktu Tam bir şey söyleyecekken vazgeçti ve sadece omzunu silkerek Eddie’yi yalnız bıraktı. Genç adamın tahta yontarak biraz oyalanmaktan neden utandığını anlayamamıştı. Babası her zaman yapardı bunu. Ama bu konuşulması gereken bir konuysa, herhalde Eddie zamanı gelince ona açıklayacaktı.</p>

  <p class="calibre2">Eddie suçluluk duygusunun yararsız ve budalaca şeyler olduklarını biliyordu. Ama bu işi Susannah’yla Roland kampta değillerken daha rahatlıkla yaptığının da farkındaydı. Eski alışkanlıkların bazen kolay kolay ölmedikleri anlaşılıyordu. Eroini yenmek, çocukluk alışkanlıklarını yenmekten çok daha kolaydı.</p>

  <p class="calibre2">Onlar kamptan ayrıldıkları, avlandıktan ya da bir şeyler vurdukları veya Roland’ın acayip derslerini yaptıkları zaman Eddie de tahtasını şaşılacak bir ustalık ve gitgide artan bir zevkle yontuyordu. Evet, o şekil odun parçasının içinde gizliydi gerçekten de. Bu konuda yanılmamıştı. Basit bir şeydi bu. Roland’ın bıçağı da onu garip bir hızla özgürleştiriyordu. Eddie hemen hemen bütün biçimi oyabileceğini düşünüyordu. Ve bu da bir sapanın pratik bir silah olabileceği anlamına geliyordu. Roland’ın büyük revolverlerinin yanında pek önemli sayılmazdı belki. Ama bu yine de onun yaptığı bir şey olacaktı. Onun olan bir şey. Ve bu fikir Eddie’nin çok hoşuna gidiyordu.</p>

  <p class="calibre2">İlk kargalar korkuyla bağıraşarak havalandıklarında, Eddie onları duymadı. O çok geçmeden içine bir yay hapsolmuş bir ağaç görebileceğini düşünüyor ve umuyordu.</p>

  <p class="calibre2">Eddie ayının yaklaştığını Roland’la Susannah’dan daha önce duydu. Ama çok kısa bir süre önce. Yaratıcı gücün en tatlı ve en kuvvetli olduğu zaman ona eşlik eden o başdöndürücü dikkat yüzünden kendini kaybetmiş gibiydi. Eddie yaşamının önemli bir bölümünü bu güdüleri baskı altında tutarak geçirmişti. Oysa bu seferki onu iyice etkisine almıştı ve Eddie de istekli bir mahkûmdu.</p>

  <p class="calibre2">Genç adam o sersemlikten devrilen ağaçların gürültüsünü değil de .45’ligin güneyden gelen gökgürültüsü gibi sesini fark etti. Eddie gülümseyerek başını kaldırdı. Tahta parçacıkları yapışmış eliyle alnına düşen saçları geri itti. O anda, artık yuvaları olan açıklıkta sırtını yüksek bir çam ağacına dayamış oturur ve yeşilimsi altın orman ışıkları yüzünde çizgiler oluştururken gerçekten çok yakışıklıydı. Perçemleri sık sık geniş alnına düşen karışık siyah saçlı bir genç. Ela gözlü, dudakları duygularını yansıtan bir genç.</p>

  <p class="calibre2">Eddie’nin bakışları bir an Roland’ın öbür tabancasına kaydı. Bu yakındaki bir daldan, kayışın ucundan sarkıyordu. Genç adam, kendi kendine, Roland bu harika silahlarından biri yanında olmadan bir yere gitmeye başlayalı ne kadar oldu, diye sordu. Bu soru, beraberinde başka iki soruyu sürükledi. Roland kaç yaşında? Beni ve Susannah’yı kendi dünyamızdan ve çağımızdan çekip alan bu adam kaç yaşında? Daha da önemlisi onun nesi var?</p>

  <p class="calibre2">Susannah bu konuyu açacağına söz vermişti… Tabii iyi ateş eder ve Roland’ı sinirlendirmezse. Eddie, Silahşor’ün genç kadına açılacağını sanmıyordu. Hiç olmazsa başlangıçta. Ama artık o uzun boylu, çirkin adama bir şeyler olduğunu bildiklerini açıklamanın zamanı gelmişti.</p>

  <p class="calibre2">Eddie, “Tanrı isterse su da bulunur,” dedi. Sonra hafifçe gülümseyerek yonttuğu tahtanın üzerine eğildi. Susannah ve o, Roland’ın basit atasözlerini tekrarlamaya başlamışlardı… Silahşor de onlannkini. Sanki onlar bir bütünün yarılarını oluşturmuştu…</p>

  <p class="calibre2">Sonra ormanda, yakınlarda bir yerde bir ağaç devrildi. Eddie hemen ayağa fırladı. Bir elinde yarı şekillenmiş sapan, diğerinde de Roland’ın bıçağı vardı. Açıklıkta, gürültünün geldiği tarafa doğru bakıyordu. Kalbi hızla çarpmaktaydı. Sonunda bütün duyuları uyanmıştı. Bir şey geliyordu. Eddie artık onu duyuyordu. Aldırmadan çalıları çiğneyerek yaklaşan bir şey. Eddie acı acı durumu bu kadar geç kavrayabilmiş olmasına şaştı. Kafasının derinliklerinde hafif bir ses, “İşte böyle olur,” dedi. “Bir şeyi Henry’den daha iyi yapmanın cezası bu. Henry’i sinirlendirmenin cezası.”</p>

  <p class="calibre2">Bir ağaç daha hışırdayarak, çatırdayarak devrildi. Eddie yüksek köknarların arasından biçimsizce uzanan geçide baktığı zaman durgun havada yükselen yonga bulutlarını gördü. Bu bulutların yükselmesine neden olan yaratık birdenbire böğürdü… insanın kanını donduran, öfkeli bir sesti bu.</p>

  <p class="calibre2">O her neyse, pek koskocaman bir şey olmalıydı.</p>

  <p class="calibre2">Eddie elindeki tahta parçasını attı. Sonra Roland’ın bıçağını solda, dört buçuk metre ötedeki bir ağaca doğru fırlattı. Bıçak havada iki defa döndü, sonra da yarısına kadar tahtaya gömüldü, titriyordu. Eddie, Roland’ın daldan sarkan silahını kaparak horozu açtı.</p>

  <p class="calibre2">Durmalı mı, yoksa kaçmalı mıydı?</p>

  <p class="calibre2">Ama Eddie artık bu sorunun kendisi için bir lüks olduğunu biliyordu. O nesne sadece dev gibi değil, aynı zamanda çok da hızlıydı. Açıklığın kuzeyinde, ağaçların arasındaki geçitte dev bir şekil belirginleşmeye başlıyordu. En yüksekleri dışında, bütün ağaçların tepesinden bakıyordu. Gürültüyle Eddie’ye doğru gelmekteydi. Gözlerini genç adama dikerken yine haykırdı.</p>

  <p class="calibre2">Şimdi başka bir ağaç daha eğiliyor, top sesini andıran bir çatırtıyla kırılıyor ve sonra da toz ve ölü iğnelerden oluşan bulutlar havalanıyordu. İşte Eddie o sırada, “Ah, Tanrım…” diye fısıldadı. “Mahvoldum.” Yaratık şimdi doğruca onun durduğu açıklığa doğru geliyordu. King Kong büyüklüğünde bir ayıydı bu. Her adımda yer sarsılıyordu.</p>

  <p class="calibre2">Roland birdenbire, “Şimdi ne yapacaksın, Eddie?” diye sordu. “Düşün! Şu ilerideki hayvan konusunda tek üstün tarafın bu. Ne yapacaksın?”</p>

  <p class="calibre2">Eddie ayıyı öldürebileceğini sanmıyordu. Belki bir bazuka bu işi görürdü. Ama Silahşor’ün .45’ligi pek değil. Eddie koşabilirdi ama bu hayvanın istediği zaman çok hızlanabileceğini de biliyordu. Genç adam iri ayının ayak parmaklarının altında reçele dönme ihtimalinin yüzde elli kadar yüksek olduğunu tahmin etti.</p>

  <p class="calibre2">O halde şimdi ne yapacaktı? Hangisini seçecekti? Orada durup ateş etmeye mi başlayacaktı? Yoksa sanki saçları yanıyormuş ve kabaetleri de tutuşmak üzereymiş gibi koşacak mıydı?</p>

  <p class="calibre2">Sonra aklına üçüncü bir seçenek olduğu geldi. Bir ağaca tırmanabilirdi.</p>

  <p class="calibre2">Dayanarak oturduğu ağaca doğru döndü. Bu koskocaman, yaşlı bir çamdı. Ormanın bu bölümündeki en yüksek ağaç. İlk dalı iki buçuk metre kadar yukarıda yeşil tüylü bir yeîpaze gibi yere doğru uzanıyordu. Eddie, revolverin horozunu itti ve sonra silahı pantolonunun beline hızla soktu. Dala doğru sıçrayarak onu yakaladı. Kol kaslarını telaşla kastı. Arkasında, açıklığa dalan ayı tekrar böğürdü.</p>

  <p class="calibre2">Hayvan yine de genç adamı yakalayacaktı. Eddie Dean’in bağırsaklarını çam ağacının en alt dallarından rengârenk ipler gibi sarkıtacaktı. Eğer yine o aksırık krizlerinden biri tutmasaydı! Ayı kamp ateşinin küllerini tekmeleyerek kara bir buluta dönüştürdü. Sonra adeta iki büklüm olup koskocaman ön pençelerini iri kalçalarına dayadı. Bir an kürk giymiş yaşlı bir adama benzemişti. Nezle olmuş bir ihtiyara. Tekrar tekrar aksmyordu. “HAAP-ŞUUU! HAAAP-ŞUU! HAAP-ŞUU!” Burnundan kümeler halinde asalaklar fırlıyordu. Bacaklarının arasından akan sıcak idrar kamp ateşinin dağılan korlarının hışırdayarak sönmelerine neden oldu.</p>

  <p class="calibre2">Eddie kendisine verilen bu ek birkaç saniyeyi ziyan etmedi. Bir maymun gibi ağaca tırmandı. Sadece bir kere durup Silahşor’ün tabancasının hâlâ belinde olup olmadığına baktı. Dehşete kapılmıştı. Öleceğine hemen hemen inanmış gibiydi. (Artık Henry ona Göz Kulak Olmadığı için başka ne bekleyebilirdi?) Ama aynı anda kafasında çılgınca bir kahkaha yankılandı. Ağaca tırmanarak kaçtım, diye düşündü. Ağaca tırmandım. Buna ne dersiniz spor meraklıları? Ayı-zilla yüzünden ağaca tırmandım!</p>

  <p class="calibre2">Yaratık tekrar başını kaldırdı. Kulaklarının arasında dönen şey güneş ışığında yanıp sönüyor ve parıldıyordu. Hayvan sonra Eddie’nin tırmandığı ağaca doğru atıldı. Bir pençesiyle iyice yukarıya uzanıp vurmaya çalıştı. Amacı onu bir çam kozası gibi yere düşürmekti. Eddie tam daha yukarıya tırmanırken durduğu dal ayının pençe vuruşuyla koptu. O sırada hayvanın tırnakları Eddie’nin ayakkabılarından birine de geldi. Ayakkabı iki biçimsiz parçaya ayrılarak genç adamın ayağından uçtu.</p>

  <p class="calibre2">Eddie, tamam tamam, diye düşündü. İstiyorsan iki ayakkabı da senin olsun, Ayı Kardeş. Kahrolasıca şeyler zaten eskimişlerdi.</p>

  <p class="calibre2">Ayı kükreyerek ağaca vururken çamın yaşlı kabuğunda derin yaralar açılıyordu. Bu çiziklerden reçineli, berrak özsuyu akmaya başladı. Eddie yukarıya tırmanmayı sürdürdü. Dallar seyreliyordu artık. Genç adam tehlikeyi göze alarak aşağıya baktı ve ayının bulanık gözlerini gördü. Hayvanın kaldırdığı kafasının aşağısında açıklık, bir hedefe dönüşmüştü. Kamp ateşinin dağılmış külleri de merkezi gösteriyordu.</p>

  <p class="calibre2">Eddie, “Beni yakalayamadın, seni kıllı…” diye başladı. Sonra başını kaldırıp ona bakmakta olan ayı aksırdı. Eddie’nin üstüne başına sıcak sümükler sıçradı. İçlerinde binlerce küçük beyaz kurtçuk yüzüyordu. Kurtlar sırsıklam olan adamın gömleğinde, kollarında, boynunda ve suratında telaşla kıvıl kıvıl oynuyorlardı.</p>

  <p class="calibre2">Eddie hayret ve tiksintiyle haykırdı. Gözlerini ve ağzını eliyle silmeye çalışırken az daha dengesini kaybediyordu. Neyseki tam zamanında kolunu hemen yanındaki dala dolamayı başardı. Sıkıca tutunarak parmaklarıyla cildini adeta tırmalayarak kurtlu balgamları mümkün olduğu kadar silmeye çalıştı. Çam fırtınaya yakalanmış bir teknenin direği gibi sallanıyordu… Ama yeni beliren pençe izleri Eddie’nin ayaklarını dayadığı daldan hiç olmazsa iki metre aşağıdaydı.</p>

  <p class="calibre2">Genç adam kurtların ölmekte olduklarını fark etti. Herhalde canavarın vücudundaki mikroplu bataklıklardan çıkar çıkmaz ölmeye başlamışlardı. Bu Eddie’nin kendisini biraz daha iyi hissetmesine neden oldu. Sonra tekrar tırmanmaya başladı. Üç buçuk metre kadar yukarıda yine durdu. Daha fazla tırmanmaya cesaret edemiyordu. Çam ağacının dibinde en aşağı iki buçuk metre çapında olan gövdesi yukarıda ancak otuz beş santim kadardı. Eddie ağırlığını iki dala pay etmişti. Ama onların da ayaklarının altında yay gibi eğildiklerini hissediyordu. Şimdi ormanı ve batıdaki dağların eteklerini kuş bakışı görebiliyordu. Bu manzara aşağılarda dalgalı bir halı gibi uzanıyordu. Başka koşullarda olsa bu manzaranın zevkini çıkarırdı.</p>

  <p class="calibre2">Eddie, işte şimdi dünyanın tepesindeyim, anne, dedi kendi kendine. Yine ayının ona doğru kaldırdığı yüzüne baktı ve bir an basit bir şaşkınlık yüzünden kafasındaki bütün belirgin düşünceler kayboldu.</p>

  <p class="calibre2">Ayının kafatasından bir şey uzanıyordu. Eddie onu küçük bir radar çanağına benzetti.</p>

  <p class="calibre2">Alet sarsıla sarsıla dönüyor ve o sırada güneşin ışınlarını yansıtıyordu. Eddie çanağın tiz çığlığa benzeyen bir ses çıkardığını da duyuyordu. Genç adamın da vaktiyle birkaç eski arabası olmuştu. Kullanılmış araba satılan yerlerin avlularında duran, camlarına köpükle, “İşçiye Özel,” yazılı o otomobillerden. Eddie çanaktan yükselen gıcırtının yakında değiştirilmezse takılıp kalacak olan bilye yataklarının sesine benzediğini düşündü.</p>

  <p class="calibre2">Ayı uzun uzun, mırıldanırmış gibi homurdandı. Kurtların kaynaştığı sarımsı yoğun bir köpük pençelerinin arasından parça parça döküldü. Eddie o zamana kadar bir delinin suratına hiç bakmamışsa bile şimdi bakıyordu. (Gerçi bir deliye baktığını da düşünüyordu. Dünya çapında bir orospu olan Detta Walker’ın suratını kaç defa görmüştü.)… Ama neyseki ayının yüzü ondan hiç olmazsa dokuz metre aşağıdaydı. O öldürücü tırnaklarıysa en fazla dört buçuk metre yukarıya erişebilirdi. Ve yaratığın açıklığa yaklaşırken öfkesini çıkardığı ağaçların tersine bu çam kurumuş değildi.</p>

  <p class="calibre2">Eddie soludu. “Berabere kaldık, tatlım,” Ağaç özsuyundan yapışkanlaşmış eliyle alnındaki terleri sildi ve sıvıyı korkunç ayının suratına serpti.</p>

  <p class="calibre2">Sonra Eski İnsanların, Mir adını verdikleri yaratık iri ön pençeleriyle ağaca sarılarak onu sarsmaya başladı. Eddie can havliyle gövdeye yapışarak sıkıca tutundu. Gözleri öfkeyle kısılmış ve birer yarığa dönüşmüştü. Çamsa bir sarkaç gibi öne arkaya sallanıyordu.</p>

  <p class="calibre2">Roland açıklığın kenarında durdu. Omzuna tünemiş olan Susannah gözlerine inanamıyormuş gibi açıklıkta ileriye doğru bakıyordu. İkisi kırk beş dakika önce kamp yerinden ayrıldıkları sırada Eddie’nin oturduğu ağacın altında şimdi bir yaratık duruyordu. Susannah hayvanı koyu yeşil iğneler ve dalların oluşturduğu perde yüzünden kısım kısım görebiliyordu. Roland’ın diğer silah kayışı canavarın ayaklarından birinin dibinde duruyordu. Susannah kılıfın boş olduğunu fark etti.</p>

  <p class="calibre2">“Tanrım…” diye mırıldandı.</p>

  <p class="calibre2">Ayı çıldırmış bir kadın gibi çığlıklar atarak ağacı sarsmaya başladı. Şimdi dallar sanki fırtına çıkmış gibi sallanıyorlardı. Susannah’nın bakışları yukarıya doğru kaydı ve tepeye yakın bir yerdeki siyah silueti gördü. Ağaç sallanıp sarsılırken Eddie ağacın gövdesine sarılmıştı. Susannah bakarken genç adamın ellerinden biri kaydı. Eddie tekrar tutunmak için elini telaşla uzattı.</p>

  <p class="calibre2">Susannah aşağıya, Roland’a doğru bağırdı. “Şimdi ne yapacağız? Ağacı sarsa sarsa onu düşürecek! Ne yapacağız!”</p>

  <p class="calibre2">Silahşor konuyu düşünmeye çalıştı ama yine o tuhaf duyguya kapıldı. Bu artık hiçbir zaman yakasını bırakmıyordu. Ne var ki gerilim durumu daha da kötüleştirmiş gibiydi. Sanki kafatasının içinde iki insan yaşıyordu. Her ikisinin de kendilerine özgü, ayrı ayrı anıları vardı. Onlar kendi hatıralarının doğru olduğunda ısrar ederek tartışmaya başladıkları zaman Roland’a sanki vücudunu ikiye ayırıyorlarmış gibi geliyordu. Silahşor o iki yarımı birleştirmek için çaresizce çabaladı ve başarılı da oldu… Hiç olmazsa o an için.</p>

  <p class="calibre2">“O, on ikisinden biri!” diye bağırdı. ‘Bekçi’lerden biri! Öyle olmalı! Ama ben onların…”</p>

  <p class="calibre2">Ayı tekrar Eddie’ye doğru böğürdü. Şimdi sersemlemiş bir boksör gibi ağaca vuruyordu. Dallar kopuyor ve ayaklarının dibine düşerek karmakarışık bir yığın oluşturuyorlardı.</p>

  <p class="calibre2">Susannah bir çığlık attı. “Ne? Cümlenin gerisi nedir?” Roland gözlerini yumdu. Kafasının içinde bir ses haykırıyordu. “Çocuğun adı Jake’di!” Bir başka ses ona bağırdı. “Bir çocuk yoktu ki! Çocuk filan yoktu, bunu sen de biliyorsun!”</p>

  <p class="calibre2">Roland öfkeyle homurdandı. “İkiniz de defolun!” Sonra da yüksek sesle bağırdı. “Onu vur! Kabaetinden vur onu! O zaman dönerek saldınr! O zaman kafasındaki şeyi görmeye çalış! O…”</p>

  <p class="calibre2">Ayı tekrar bir çığlık attı. Ağaca vurmaktan vazgeçerek tekrar sarsmaya başladı. Şimdi gövdenin yukarısından hiç de hayra alamet olmayan çatırtılar, gıcırtılar geliyordu.</p>

  <p class="calibre2">Roland tekrar sesini duyurmaya çalıştı. “Galiba o bir şapkaya benziyor,” diye bağırdı. “Küçük çelik bir şapkaya! Onu vur, Susannah! Sakın ıskalayayım deme!”</p>

  <p class="calibre2">Kadın birdenbire dehşete kapıldı. Dehşet ve başka bir duyguya. Bu o zamana kadar hissedeceğini hiç sanmadığı bir duyguydu. Ezici bir yalnızlık. “Hayır! Iskalayacağım! Bu işi sen yap, Roland!” Fişeklikten Silahşor’ün tabancasını almak için elini uzattı. Silahı adama verecekti.</p>

  <p class="calibre2">Roland bağırdı. “Hayır! Yapamam! Açı kötü! Bu işi senin yapman gerekiyor, Susannah! İşte bu gerçek bir sınav. Ve sen bunu geçmelisin!” “Roland…”</p>

  <p class="calibre2">Silahşor kadına kükredi. “Yaratık, ağacın tepesini koparmak niyetinde! Bunu anlayamıyor musun?”</p>

  <p class="calibre2">Genç kadın elindeki silaha baktı. Sonra da açıklıkta, yeşil iğnelerden oluşan kümeler ve bulutların gizlediği dev ayıya. Sonra bakışları Eddie’ye doğru kaydı. O bir metronom gibi öne arkaya sallanıyordu. Herhalde Roland’ın diğer tabancası ondaydı. Ama Susannah, Eddie’nin silahı kullanmasının imkânsız olduğunu anlıyordu. Denemeye kalkışırsa tünediği daldan fazla olgun bir erik gibi düşerdi. Ayrıca Eddie gereken yere ateş edemeyebilirdi.</p>

  <p class="calibre2">Susannah revolveri kaldırdı. Korku yüzünden midesi kasılıyordu. “Beni kımıldatmadan sıkıca tut, Roland. Bunu yapamazsan…”</p>

  <p class="calibre2">“Sen benim için endişelenme!”</p>

  <p class="calibre2">Genç kadın iki kez ateş etti. Tetiği Roland’ın öğrettiği gibi çekti. Silahın müthiş gürültüsü, ayının ağacı sarsarken çıkardığı sesleri bir kamçının şaklaması gibi yardı. Susannah iki kurşunun da en fazla beş santim aralıkla ayının sol kabaetine girdiğini gördü.</p>

  <p class="calibre2">Hayvan hayret, can acısı ve öfkeyle bir çığlık attı. Ön pençelerinden birini dallar ve iğnelerden oluşan sık perdeden çekerek yaralı yerine vurdu. Şimdi tırnaklarından kanlar akıyordu. Sonra bu pençe yine gözden kayboldu. Susannah canavarın kanlı avucunu incelediğini hayal edebiliyordu. Sonra ayı dönerken bir hışırtı, gıcırtı ve çatırtı duyuldu. Hayvan aynı zamanda eğildi ve erişebileceği en büyük hızla koşabilmek için dört ayağının üzerine indi. Susannah ilk defa yaratığın suratını gördü ve kalbi durdu sanki. Hayvanın ağzı ve bumu köpük içindeydi. Öfkeli gözleri birer lamba gibiydi. Ayı, tüylü kafasını önce sağa doğru çevirdi… Sonra da sola doğru… Ve Susannah Dean’in omuzlarında dengeli bir biçimde oturduğu Roland’a gözlerini dikti. Silahşor ayaklarını açmış duruyordu.</p>

  <p class="calibre2">Ayı müthiş bir kükremeyle saldırdı.</p>

  <p class="calibre2">“DERSİNİ SÖYLE, Susannah Dean ve dürüst ol.” Ayı kadınla Silahşor’a doğru hantalca koşmaya başladı. “O bir şapkaya benziyor. Küçük çelik bir şapkaya!” Genç kadın Roland’ın sözünü ettiği şeyi gördü… Ama onu bir şapkaya benzetemedi. Daha çok bir radar çanağını andırıyordu. Susannah’nın, DEW hattının herkesi, Rusların sinsice bir saldırısına karşı nasıl koruduğunun açıklandığı MovieTone haber filmlerinde gördüğü radar çanaklarının küçük bir kopyası gibiydi. Genç kadının daha önce ateş ettiği kayanın üzerine dizilmiş olan taşlardan daha büyüktü. Ama uzaklık daha fazlaydı. Güneşle gölgeler oynuyor ve gözleri aldatıyordu.</p>

  <p class="calibre2">“Ben elimle nişan almıyorum. Eliyle nişan alan biri babasının suratını unutmuş demektir.</p>

  <p class="calibre2">“Bunu başaramayacağım!</p>

  <p class="calibre2">“Elimle ateş etmiyorum. Eliyle ateş eden biri babasının suratını unutmuş demektir.</p>

  <p class="calibre2">“Iskalayacağım! Iskalayacağımdan eminim!</p>

  <p class="calibre2">“Silahımla öldürmüyorum.</p>

  <p class="calibre2">“Silahımla öldürmüyorum. Silahıyla öldüren biri…”</p>

  <p class="calibre2">Roland kükredi. “Onu vur! Susannah, vur onu!”</p>

  <p class="calibre2">Genç kadın tetiği henüz çekmemişti ama kurşunun hedefe vurduğunu gördü. Ona namludan hedefe, Susannah’nın o müthiş kurşunun yerini bulma isteği yol gösteriyordu. Sadece kalbindeki o istek. Ne fazlası, ne de azı. Bütün korkusu kayboldu. Geride sadece korkunç bir soğukluk kaldı. Sonunda Susannah, o da böyle hissediyor, diye düşünecek kadar zaman buldu. Tanrım! Buna nasıl dayanabiliyor?</p>

  <p class="calibre2">Genç kadın, “Ben kalbimle öldürürüm, aşağılık köpek,” dedi ve Silahşor’un tabancası elinde kükredi.</p>

  <p class="calibre2">O gümüş gibi şey ayının kafatasına sokulmuş olan çelik çubuğun üzerinde dönüyordu. Susannah’nın kurşunu onun tam ortasına isabet etti ve radar çanağı ışıltılı yüz parçaya ayrıldı. Çubuksa birdenbire çatırdayan mavi alevler içinde kaldı. Sanki bir ağ oluşturdu ve bir an ayının suratının iki yanını sardı.</p>

  <p class="calibre2">Hayvan can acısıyla ıslığa benzer bir ses çıkararak uludu ve arka ayaklarının üzerine kalktı. Ön pençeleriyle sanki havayı amaçsızca yumrukluyordu. Sendeleyerek geniş bir daire çizdi ve sanki uçarak uzaklaşmaya karar vermiş gibi kollarını indirip kaldırmaya başladı. Tekrar kükremeye çabaladı ama onun yerine hava saldırısını haber veren bir siren gibi acayip, düdüğe benzer bir ses çıkardı.</p>

  <p class="calibre2">“Çok güzel.” Roland’ın sesi bitkindi. “İyi bir atıştı. Doğru ve isabetli.” Susannah kararsızca, “Tekrar ateş edeyim mi?” diye sordu. Ayı hâlâ sarsılarak o çılgınca dairesini çiziyordu ama gövdesi artık yana ve içeriye doğru eğilmeye başlamıştı. Küçük bir ağaca çarptı. Sarsıldı. Az kalsın devriliyordu. Sonra tekrar daire çizmeyi sürdürdü.</p>

  <p class="calibre2">Roland, “Buna gerek yok,” dedi. Susannah onun belini kavrayarak havaya, kaldırıldığını hissetti. Bir dakika sonra bacaklarını altına almış, yerde oturuyordu. Eddie’yse titreyerek ağır ağır ağaçtan inmekteydi. Ama Susannah onu görmedi. Gözlerini ayıdan alamıyordu.</p>

  <p class="calibre2">Connecticut’ta Mystic yakınındaki deniz akvaryumunda balinalar görmüştü. Onların bu ayıdan daha büyük olduklarını düşünüyordu. Herhalde balinalar çok çok daha büyüktüler. Ama bu da Susannah’nın o zamana kadar gördüğü kara hayvanlarının en irisiydi ve ölmekte olduğu kesindi. Kükreyişlerinin yerini suyun kaynamasını andıran sesler almıştı. Gözleri açıktı ama körleşmiş gibiydi. Kampta kollarını sallayarak amaçsızca dolaşıyordu. Dabaklanan deri yığınını devirdi, Susannah’nın Eddie’yle paylaştığı küçük sığınağı ezdi. Ağaçlara çarptı. Genç kadın canavann kafasından uzanan çelik çubuğu görebiliyordu. Şimdi etrafından dumanlar yükselmekteydi. Sanki Susannah’nın ateşi, ayının kafasını tutuşturmuştu.</p>

  <p class="calibre2">Eddie hayatını kurtaran ağacın en alt dalına erişti ve titreyerek ona ata biner gibi oturdu. “Ulu Tanrım! Ona bakıyorum ama yine de hâlâ gözlerime ina…” Ayı ona doğru döndü. Eddie ağaçtan çeviklikle atlayarak hızla Susannah’yla Roland’a doğru koştu. Canavar buna aldırmadı bile. Eddie’nin sığındığı çama doğru sarhoşmuş gibi gitti. Ona sarılmaya çalıştı ama başaramadı. Sonunda dizüstü çöktü. Şimdi üç arkadaş hayvanın içinden gelen diğer sesleri duyabiliyorlardı. Bu sesler Eddie’ye dişli çarklarını kıran dev bir kamyonun motorunu hatırlatıyordu.</p>

  <p class="calibre2">Ayı sarsılırken sırtını kamburlaştırdı. Ön pençelerini kaldırarak deli gibi yüzünü tırmaladı. Sonra yeri sarsacak biçimde devrildi. Sonra da hareketsiz kaldı. Eski İnsanların Mir -dünyanın altındaki dünya- adını verdikleri ayı, onca garip yüzyıldan sonra öldü.</p>

  <p class="calibre2"></p>

  <p class="calibre2">Eddie, Susannah’yı kaldırdı. Yapışkan ellerini genç kadının sırtında birbirine kenetleyerek onu uzun uzun öptü. Ter ve çam reçinesi kokuyordu genç adam. Susannah onun yanaklarına, boynuna dokundu. Parmaklarını ıslak saçlarının arasına soktu. Eddie’nin gerçek olduğuna iyice inanabilmek istercesine her tarafına dokunmayı delicesine istiyordu.</p>

  <p class="calibre2">Eddie, “Az kalsın beni yakalayacaktı,” dedi. “Bu tıpkı bir sirkte acayip şeye binmeye benziyordu. Ama atışın şahaneydi! Tanrım, Suze, ne atıştı o!”</p>

  <p class="calibre2">Genç kadın, “Bir daha böyle bir şey yapmak zorunda kalmayacağımı umarım,” dedi… Ama içinde hafif bir ses itiraz etti. Bu sese göre Susannah böyle bir şeyi tekrar yapabilmek için sabırsızlanıyordu. Ve soğuktu bu ses. Soğuktu.</p>

  <p class="calibre2">Eddie, “O ne…” diye başladı ve Roland’a doğru döndü. Ama Silahşor orada değildi artık. Şimdi, tüylü dizlerini kaldırmış yerde yatan ayıya doğru ağır ağır yürüyordu. Yaratığın garip iç organlan ağır ağır duraklarken boğuk hırıltılar ve iniltiler duyuluyordu.</p>

  <p class="calibre2">Roland bıçağının, Eddie’nin hayatını kurtaran yaralı ihtiyarın yakınındaki bir ağaca saplanmış olduğunu gördü. Onu çekerek yumuşak geyik derisinden gömleğine iyice sildi. Üçü kumsaldan ayrıldıkları sırada arkasındaki yırtık pırtık şeyin yerini bu gömlek almıştı. Roland ayının yanında durarak ona merakla ve acıyarak baktı.</p>

  <p class="calibre2">Merhaba, yabancı, diye düşündü. Merhaba, eski dost. Senin var olduğuna hiçbir zaman inanmadım. Gerçekten inanmadım. Alain inanıyordu. Cuthbert’in inandığını da biliyorum. Ama Cuthbert zaten her şeye inanırdı. Oysa ben mantikli bir insandım. Senin çocuklar için uydurulmuş bir masal olduğunu düşündüm… Yaşlı dadımın boş kafasında dolaşan ve sonunda geveze ağzından kaçan bir rüzgâr daha olduğunu. Ama sen başından beri buradaymışsın. Eski zamanlardan kaçarak buraya sığman biri daha. Durak yerindeki tulumba ve dağların altındaki eski makineler gibi. Ağır Değişkenler bir zamanlar bu ormanda yaşayan ve sonunda gazabından kaçan insanların son torunları mı? Bunu bilmiyorum, hiçbir zaman öğrenemeyeceğim… Ama bana bu doğruymuş gibi geliyor. Evet. Ve sonra ben arkadaşlarımla çıkageldim. Benim yeni öldürücü dostlarım. Onlar benim öldürücü eski dostlarıma çok benzemeye başladılar. Etrafımızda, dokunduğumuz her şeyin çevresinde sihirli bir daire yaratarak geldik. Zehirli iplikçiklerden ördük o sihiri. Şimdi de sen burada, ayağımızın dibinde yatıyorsun. Dünya yine ilerleyip gitti ve bu kez geride bırakılan sen oldun, eski dost.</p>

  <p class="calibre2">Canavarın gövdesinden hâlâ mide bulandırıcı, yoğun bir sıcaklık yayılıyordu. Asalaklar sürü sürü ağzından ve yırtılmış burun deliklerinden fırlıyor ama hemen ölüyorlardı. Ayının başının iki yanında kurtların oluşturduğu beyaz, mum gibi yığınlar yükseliyordu.</p>

  <p class="calibre2">Eddie ağır ağır yaklaştı. Susannah’yı bir kalçasının üzerine almıştı. Bir annenin çocuğunu taşıdığı gibi taşıyordu onu. “O neydi, Roland? Biliyor musun?”</p>

  <p class="calibre2">Susannah, “Ondan ‘Bekçi’ diye söz etti sanırım,” dedi.</p>

  <p class="calibre2">“Evet.” Roland ağır ağır konuşurken sesinde şaşkınlık vardı. “Aslında hepsinin gittiğini sanıyordum. Gitmiş olmaları gerekirdi… Tabii kocakarı masallarının dışında gerçekten vardıysalar.”</p>

  <p class="calibre2">Eddie, “O neyse,” diye fikrini açıkladı. “Çılgın hayvanın tekiydi.”</p>

  <p class="calibre2">Roland hafifçe gülümsedi. “Eğer iki üç bin yıl yaşasaydın, sen de çılgın bir hayvan olur çıkardın.”</p>

  <p class="calibre2">“İki üç bin yıl… Tanrım!”</p>

  <p class="calibre2">Susannah, “O gerçekten bir ayı mı?” diye sordu. “Gerçekten? Ya şu nedir?” Ayının kalın arka bacaklanndan birinin yukarısındaki kare biçimi maden levhayı işaret ediyordu. Bunun üzerini birbirine karışmış sert kıllar örtüyordu. Ama öğleden sonra güneşi paslanmaz çelik yüzeyde bir noktayı yıldız gibi ışıldatmış ve böylece levhanın yerini belirtmişti.</p>

  <p class="calibre2">Eddie diz çökerek çekine çekine levhaya doğru uzandı. Devrilmiş devin içinden hâlâ boğuk şıkırtı ve takırtıların geldiğinin farkındaydı. Başını kaldırıp Roland’a baktı.</p>

  <p class="calibre2">Silahşor, “Haydi,” dedi. “Onun sonu geldi artık.”</p>

  <p class="calibre2">Eddie bir tutam kılı yana iterek eğildi. Madene bazı sözler kazınmıştı. İyice aşınmışlardı. Ama genç adam biraz çabayla sözcükleri okumayı başardı.</p>

  <p class="calibre2"></p>

  <p class="calibre2"><i class="calibre4">KUZEY MERKEZ POZ</i><i class="calibre4">İ</i><i class="calibre4">TRONIK</i> <i class="calibre4">Ş</i><i class="calibre4">İ</i><i class="calibre4">RKET</i><i class="calibre4">İ</i></p>

  <p class="calibre2"><i class="calibre4">Granit Kenti</i></p>

  <p class="calibre2"><i class="calibre4">Kuzeydo</i><i class="calibre4">ğ</i><i class="calibre4">u Koridoru</i></p>

  <p class="calibre2"><i class="calibre4">Model 4 - BEKÇ</i><i class="calibre4">İ</i></p>

  <p class="calibre2"><i class="calibre4">Seri No: AA 24123 CX 7554312 97 L 14</i></p>

  <p class="calibre2"><i class="calibre4">Tip/Cins</i> <i class="calibre4">Ay</i><i class="calibre4">ı</i></p>

  <p class="calibre2"><i class="calibre4">SHARD</i><i class="calibre4">İ</i><i class="calibre4">K</i></p>

  <p class="calibre2"><i class="calibre4">Not:</i> <i class="calibre4">İ</i><i class="calibre4">kincil nükleer piller de</i><i class="calibre4">ğ</i><i class="calibre4">i</i><i class="calibre4">ş</i><i class="calibre4">tirilmemelidir.</i></p>

  <p class="calibre2"></p>

  <p class="calibre2">Eddie usulca, “Ulu Tanrım…” diye fısıldadı. “Bu nesne bir robotmuş.”</p>

  <p class="calibre2">Susannah, “Olamaz,” dedi. “Onu vurduğum zaman yarasından kanlar aktı.”</p>

  <p class="calibre2">“Belki. Ama senin sıradan, alelade ayının kafasından bir radar çanağı da çıkmaz. Hem bildiğim kadarıyla senin sıradan, alalade ayın da iki üç bin yıl…” Birdenbire susarak Roland’a baktı. Tekrar konuşmaya başladığı zaman sesinde tiksinti vardı. “Roland, ne yapıyorsun?”</p>

  <p class="calibre2">Silahşor cevap vermedi. Bunu yapmasına gerek yoktu. Ne yaptığı meydandaydı. Roland bıçakla ayının gözlerinden birini oyuyordu. Bu ameliyatı çabukça, düzgünce ve ustalıkla yaptı Silahşor. İşi sona erdiği zaman bir an bıçağın ucundaki sıvılar akan kahverengi peltemsi topa baktı, sonra da onu bir kenara attı. Göz çukurundan birkaç kurt daha çıktı ve kıvrılıp bükülerek ayının burnundan aşağıya inmeye çalışırken öldüler.</p>

  <p class="calibre2">Silahşor, dev Bekçi ayı Shardik’in göz çukurunun üzerine eğilerek içeriye baktı. Sonra da, “Gelip bakın,” dedi. “İkiniz de. Size son günlerin harikasını göstereceğim.”</p>

  <p class="calibre2">Susannah, “Beni indir, Eddie,” diye mırıldandı.</p>

  <p class="calibre2">Eddie onun bu istediğini yerine getirdi. Kadın elleriyle bacaklarının üzerinde hızla ilerleyerek yere çömelmiş olan Silahşor’ün yanına gitti. Kasları gevşemiş ayının iri yüzünün üzerine eğilmişti. Eddie de onlara katılarak, Susannah’yla Roland’ın omuzlarının arasından baktı. Üçü de hemen hemen bir dakika dikkatle, sessizce göz çukurunu incelediler. Şimdi sadece hâlâ gökyüzünde daireler çizerek birbirlerini azarlayan kargaların sesleri duyuluyordu.</p>

  <p class="calibre2">Göz çukurundan yoğun kan damlaları sızıyordu. Ama Eddie bunun sadece kan olmadığını gördü. Tanıdık kokusu olan berrak bir sıvı daha vardı. Muz gibi kokuyordu ve birbirlerini keserek göz çukuruna biçim veren incecik kirişlere ipe benzer bir şeylerden oluşmuş gibi gözüken bir ağ gömülmüştü. Onların gerisinde, göz çukurunun dibinde, kırmızı bir ışıltı yanıp sönüyordu. Bu dört köşe, küçücük bir levhayı aydınlatıyordu. Levhanın üzerinde lehim olduğu anlaşılan gümüşümsü eğri büğrü çizgiler vardı.</p>

  <p class="calibre2">Eddie, “O bir ayı değil,” diye homurdandı. “Lanet olasıca bir Sony Walkman.”</p>

  <p class="calibre2">Susannah dönerek ona baktı. “Ne?”</p>

  <p class="calibre2">“Hiç…” Eddie, Roland’a bir göz attı. “Elimi içine sokmamın bir sakıncası var mı sence.”</p>

  <p class="calibre2">Silahşor omzunu silkti. “Yok sanırım. Bu yaratığın içinde bir iblis vardıysa bile çoktan kaçtı.”</p>

  <p class="calibre2">Eddie küçük parmağını göz çukuruna soktu. Hafif bir elektrik akımı hissederse hemen elini çekmeye hazırdı. Hemen hemen bir beyzbol topu büyüklüğündeki göz çukurunun içindeki soğumaya başlayan ete dokundu. Sonra da o ipe benzer şeylerden birine. Ama oradakiler ip değil, ipincecik çelik tellerdi. Genç adam parmağını çekti ve o küçücük ışığın sönmeden önce son kez çaktığını gördü.</p>

  <p class="calibre2">Eddie, “Shardik…” diye mırıldandı. “Bu adı biliyorum. Ama ne olduğunu anımsayamıyorum. Bunun sence bir anlamı var mı, Suze?”</p>

  <p class="calibre2">Genç kadın, “Hayır” der gibi başını salladı.</p>

  <p class="calibre2">“İşin tuhafı…” Eddie acizce güldü. “Aklıma nedense tavşanlar geliyor. Ne çılgınca değil mi?”</p>

  <p class="calibre2">Roland ayağa kalkarken dizleri çatırdadı. Bu tıpkı silah sesine benziyordu. “Kamp yerini değiştirmemiz gerekiyor. Burada her yer mahvoldu. Diğer açıklık, ateş etmeye gittiğimiz o…” Sarsılarak iki adım attı, sonra da dizüstü çöktü. Avuçlarını, öne düşen başının iki yanına dayamıştı.</p>

  <p class="calibre2"></p>

  <p class="calibre2">Eddie’yle Susannah birbirlerine korkuyla bir kez baktılar. Sonra genç adam Roland’ın yanına sıçradı. “Ne var? Roland, ne oldu?”</p>

  <p class="calibre2">Silahşor dalgın dalgın mırıldandı. “Bir erkek çocuk vardı.” Sonra hemen ekledi. “Bir erkek çocuk yoktu.”</p>

  <p class="calibre2">Susannah, “Roland?” dedi. Adama yaklaşarak kolunu onun omzuna doladı, Roland titriyordu. “Roland ne var?”</p>

  <p class="calibre2">Silahşor ona kaymaya başlayan gözlerle sersem sersem baktı. “O çocuk. Çocuk. Her zaman o çocuk.”</p>

  <p class="calibre2">Eddie telaşla, “Hangi çocuk?” diye bağırdı. “Hangi çocuk?”</p>

  <p class="calibre2">Roland, “Git öyleyse,” dedi. “Bunlardan başka dünyalar da var.” Ve kendinden geçti.</p>

  <p class="calibre2">O gece üçü, koskocaman bir ateşin etrafında oturdular. Eddie’yle Susannah ateşi, genç adamın, ‘Atış Poligonu’ adını verdiği açıklıkta yakmışlardı.</p>

  <p class="calibre2">Kışın kamp yapmak için kötü bir yer sayılırdı burası. Çünkü vadiye açıktı. Ama şimdilik durum iyiydi. Eddie burada, Roland’ın dünyasında hâlâ yaz olduğunu tahmin ediyordu.</p>

  <p class="calibre2">Yukanda kapkaranlık gök kubbesi bir kavis çiziyordu. Karanlıkları sayısız galaksi benekliyordu sanki. Hemen hemen tam önlerinde güneyde, kara nehrin diğer tarafında vadi uzanıyordu. Eddie uzaklardaki, gözükmeyen ufuktan Yaşlı Ananın yükseldiğini görebiliyordu. Genç adam ateşin yanında büzülmüş oturan Roland’a bir göz attı. Silahşor gecenin ılıklığına ve ateşin sıcaklığına rağmen üç posta birden sarılmıştı. Yanındaki tabakta elini bile sürmediği yemeği duruyordu. Ellerinin arasındaysa bir kemik tutuyordu. Eddie tekrar gökyüzüne bakıp Silahşor’un kumsaldan ayrılarak dağların eteklerinden geçtikleri ve sonunda geçici bir sığınak yeri saydıkları bu büyük ormana girdikleri o uzun günlerden birinde ona ve Susannah’ya anlattığı bir hikâyeyi düşündü.</p>

  <p class="calibre2">Roland, “Zaman başlamadan önce,” demişti. “Eski Yıldızla Yaşlı Ana yeni evlenmiş genç ve ihtiraslı bir çiftti. Sonra bir gün müthiş bir kavga çıktı. Yaşlı Ana (o çok gerilerde kalan günlerde onu asıl adıyla çağırırlardı. Lydia ismiyle) Eski Yıldızı (onun asıl adı da Apon’du.) Cassiopeia adlı genç ve güzel bir kadının peşinde dolaşırken yakaladı. Bizim çift müthiş bir kavgaya girişti. Saç çekmeler, göz oymaya kalkışmalar, tabak çanak atmalar. Fırlatılan o çanaklardan birinin bir parçası dünya oldu. Daha küçük bir parçaysa Ay. Mutfak sobasındaki bir kömür de Güneş. Sonunda Apon’la Lydia’nın öfkeleri arasında Kâinatı daha doğru dürüst oluşmadan mahvetmemeleri için araya girdiler. Bu meselenin çıkmasına neden olan o küstah fahişe Cassiopeia (Susannah, hikâyenin burasında, “Ah, evet,” demişti. “Suç her zaman kadındadır.”) yıldızlardan yapılmış bir salıncaklı sandalyede sonsuza kadar oturmaya mahkûm edildi. Ancak bu sorunun çözümlenmesine yetmedi. Lydia kocasıyla barışmaya razıydı. Ama Apon dikkafalı ve fazla gururluydu. (Eddie de bu nokta da, “Evet,” diye homurdanmıştı. “Her zaman erkek suçlanır.”) Bu yüzden karı koca birbirlerinden ayrıldılar. Şimdi her gece boşanmalarının neden olduğu yıldızlarla dolu kalıntıların iki yanından birbirlerine hem nefret, hem de özlemle bakıyorlar. Apon’la Lydia üç milyar yaşındalar. Kuzey ve güneydeki yerlerinde Eski Yıldız ve Yaşlı Anaya dönüştüler. İkisi de birbirlerini çok istiyorlar. Ama barışmak için yalvarmayacak kadar da gururlular… Cassiopeia da yandaki sandalyesinde oturuyor ve sallanarak ikisiyle alay ediyor.”</p>

  <p class="calibre2">Eddie birinin usulca koluna dokunduğunu fark ederek irkildi. Susannah’ydı bu. “Haydi. Onu konuşturmamız gerekiyor.”</p>

  <p class="calibre2">Eddie genç kadını kamp ateşine götürdü ve onu dikkatle yere Roland’ın sağ tarafına oturttu. Kendisi de Silahşor’un soluna geçti. Roland önce Susannah’ya sonra da Eddie’ye baktı.</p>

  <p class="calibre2">“İkiniz de bana iyice sokuldunuz…” dedi. “Âşıklar gibi… Ya da bir hapishanedeki gardiyanlar gibi…”</p>

  <p class="calibre2">“Artık biraz konuşmanın zamanı geldi…” Susannah’nın sesi hafif, berrak ve ahenkliydi. “Biz senin dostlarınsak -hoşuna gitsin gitmesin öyle de gözüküyor- o zaman bize gerçekten dostlarınmışız gibi davranmanın vakti geldi demektir. Bize ne derdin olduğunu söyle…”</p>

  <p class="calibre2">Eddie cümleyi tamamladı. “… Bu konuda ne yapabileceğimizi de.”</p>

  <p class="calibre2">Roland derin derin içini çekti. “Nasıl başlayacağımı bilemiyorum. Hiç arkadaşım olmadan yapayalnız çok uzun süre dolaştım… Anlatacak bir hikâyem de yoktu…”</p>

  <p class="calibre2">Eddie, “İşe ayıyla başla,” dedi.</p>

  <p class="calibre2">Susannah eğilerek Roland’ın elindeki çene kemiğine dokundu. Aslında kemik onu korkutuyordu ama bunu yine de yaptı. “Ve hikâyeyi bununla bitir.”</p>

  <p class="calibre2">“Evet.” Roland kemiği gözlerinin hizasına kaldırarak ona uzun uzun baktı. Sonra da kemiği kucağına bıraktı. “Bundan söz etmemiz gerekiyor, öyle değil mi? Olayın merkezi bu.”</p>

  <p class="calibre2">Ama önce ayıdan söz etti.</p>

  <p class="calibre2"></p>

  <p class="calibre2">Roland, “Ben çocukken bana bu hikâyeyi anlattılar,” diye başladı. “Her şeyin yeni olduğu günlerde, Ulu Yaşlılar dünyaya açılan On İki Kapıda nöbet beklemeleri için On İki Bekçiyi yarattılar. Ulu Yaşlılar tanrı değillerdi. Ama hepsinde neredeyse tanrılar kadar bilgi vardı. Bana bazen kapıların doğal şeyler olduklarını söylediler. Gökyüzünde gördüğümüz takım yıldızlar ya da topraktaki ‘Ejderhanın Mezarı’ adını verdiğimiz uçurum gibi şeyler. Oraya bu adın verilmesinin nedeni uçurumdan otuz kırk günde bir şiddetle buharların fışkırmasıydı. Ama başkaları… onlardan birini özellikle hatırlıyorum. Babamın şatosunda başaşçıydı. Hax adında biri. Başkaları o kapıların doğal şeyler olmadıklarını, hepsinin de Ulu Yaşlılar tarafından yaratıldıklannı iddia ediyorlardı. Ulu Yaşlılar sonradan azametlerini birer ilmeğe dönüştürüp kendilerini asmadan ve yeryüzünden kaybolmadan önce olmuştu bu. Hax, On İki Bekçinin, Ulu Yaşlıların yaptıkları son şey olduğunu söylerdi. Birbirlerine ve dünyaya yaptıkları kötülüklerin bedelini bu yoldan ödemeye çalışmışlardı.”</p>

  <p class="calibre2">Eddie düşünceli düşünceli, “Kapılar…” diye mırıldandı. “Kapılar. Yine onlara döndük. Yeryüzündeki bu kapılar, Suze’la benim geldiğimiz dünyaya da açılıyor muydu? Yani kumsalda bulduğumuz kapılar gibi?”</p>

  <p class="calibre2">Roland, “Bilmiyorum,” dedi. “Bildiğim birçok şeye karşılık bilmediğim yüzlercesi var. Siz -ikiniz de- bu gerçeği kabul etmelisiniz. Biz, dünyanın ilerleyip kaybolduğunu söylüyoruz. Dünya giderken, çekilen dev bir dalga gibi geride sadece kalıntılar bıraktı. Bazen bir haritaya benzeyen kalıntılar.”</p>

  <p class="calibre2">Eddie, “Eh,” diye bağırdı. “Bir tahminde bulun.” Sesindeki o çok belirgin heyecan Silahşor’a Eddie’nin şimdi bile kendi ve Susannah’nın dünyasına dönme fikrinden vazgeçmediğini açıkladı. Bundan tam anlamıyla vazgeçmiş değildi.</p>

  <p class="calibre2">Susannah, “Onu sıkıştırıp durma, Eddie,” dedi. “Bu adam tahminlerde bulunmuyor.”</p>

  <p class="calibre2">Roland, “Bu pek de doğru değil,” diyerek ikisini de şaşırttı. “Bazen bu adam bunu yapıyor. Tek çare tahmin olduğu zaman ona da başvuruyor. Sorunun cevabı: hayır. O kapıların kumsaldakiler gibi olduklarını sanmıyorum. Tahminim bu. Tahminime göre onlar tanıyabileceğimiz bir yere ya da zamana açılmıyorlar. Kumsaldaki ikinizin de geldiği o dünyaya açılan kapılar bir çocuğun sallanma tahtasının ortasındaki eksene benziyor.”</p>

  <p class="calibre2">Susannah, “Kastettiğin tahterevalli mi?” diye sorarak elini aşağı yukarı salladı.</p>

  <p class="calibre2">Roland memnun olmuştu, başıyla onayladı. “Evet! Tamı tamına öyle! Bu tahtavelin bir ucu…”</p>

  <p class="calibre2">Eddie hafifçe gülümsedi. “Tahterevalli.”</p>

  <p class="calibre2">“Evet. Onun bir ucunda benim ka’m var. Diğer ucundaysa siyahlı adam-Walter’inki. Kapılar merkezdeydi. Birbirine zıt iki kaderin arasındaki gerilimin yarattığı şeyler. Ama o diğer kapılar, onlar Walter’den çok daha büyükler. Benden de. Üçümüzün oluşturduğu küçük dost grubundan da.”</p>

  <p class="calibre2">Susannah tereddütle, “Yani bu Bekçilerin nöbet bekledikleri kapıların Ka’nın dışında olduklarını mı söylemek istiyorsun?” dedi. “Ka’nın ötesinde olduklarını?”</p>

  <p class="calibre2">“Ben buna inandığımı söylemek istiyorum.” Silahşor yine her zamanki gibi hafifçe gülümsüyordu. Ateşin ışığında ağzı ince bir orağa benzemişti. “Yani öyle tahmin ediyorum.” Bir an sessizce durdu. Sonra yerden bir sopayı alıp çam iğnelerinin kapladığı zemini süpürdü. Alttaki toprağa çubukla bir şekil çizdi.</p>

  <p class="calibre2"></p>

  <p class="calibre2"></p>

  <p class="calibre2"></p>

  <p class="calibre2">Başını kaldırdı. “Çizgilerin ortada birbirlerini kestikleri noktayı görüyor musunuz?”</p>

  <p class="calibre2">Eddie sırtının ve kollarının ürperdiğini hissetti. Ağzı birdenbire kurumuştu. “O nokta o mu, Roland? O?…”</p>

  <p class="calibre2">Roland başını salladı. Çizgili, uzun yüzünde ciddi bir ifade belirmişti. “İşte o merkezde Büyük Kapı var. On Üçüncü Kapı diye tanımlanan ve sadece bu dünyayı değil, bütün dünyaları yöneten yer.” Parmağını dairenin merkezine vurdu. “Bütün yaşantım boyunca aradığım Kara Kule de burada.”</p>

  <p class="calibre2"></p>

  <p class="calibre2"></p>

  <p class="calibre2">“Ben çocukken bana var olduğu söylenen dünya bu. X’ler onun sonsuzluktaki kenarında bir daire oluşturan kapılar. Altı çizgi çekerek kapıları şöyle… çifter çifter birleştirirseniz…”</p>

  <p class="calibre2">Silahşor hikâyesini anlatmayı sürdürdü. “Eski insanlar daha önemsiz olan On İki Kapının her birine bir Bekçi diktiler. Çocukluğumda hepsinin adını sayabiliyordum. Dadım ve ahçı Hax’ın öğrettiği şiirde onların adları geçiyordu… Ama çocukluğum çok çok gerilerde kaldı. Tabii Ayı vardı… Sonra Balık… Aslan… Yarasa… Ve Kaplumbağa, o önemliydi…” Başını kaldırarak yıldızlı gökyüzüne baktı. Kaşlarını çatıp derin derin düşünmeye başladı. Birden şaşılacak kadar neşeli bir gülümseme yüzünü aydınlattı ve şiiri okumaya başladı:</p>

  <p class="calibre2"></p>

  <p class="calibre2">“O koskocaman KAPLUMBAĞA’ya bak!</p>

  <p class="calibre2">Kabuğunun üzerinde dünyayı taşıyor.</p>

  <p class="calibre2">Kafası ağır çalışıyor ama düşünceleri her zaman ılımlı.</p>

  <p class="calibre2">Hepimiz de onun kafasının içindeyiz.</p>

  <p class="calibre2">Bütün yeminler onun sırtında ediliyor.</p>

  <p class="calibre2">Gerçeği görüyor ama her zaman yardım etmeyebilir.</p>

  <p class="calibre2">O karayı da seviyor, denizi de seviyor,</p>

  <p class="calibre2">Hatta benim gibi bir çocuğu bile seviyor.”</p>

  <p class="calibre2"></p>

  <p class="calibre2">Roland hafif bir kahkaha attı. “Bunu bana Hax öğretti. Bir pastanın süsünü hazırlamak için tencereyi karıştırırken bunu şarkı gibi söylerdi. Kaşığın yanına yapışan o tatlıdan birazcık verirdi. İnsan neler hatırlıyor. Bu çok garip değil mi? Her neyse… Olgunlaşırken Bekçilerin gerçekten var olmadıklanna inanmaya başladım. Onların daha çok birer simge olduklarını düşündüm. Artık yanılmış olduğum anlaşılıyor.”</p>

  <p class="calibre2">Eddie, “Ben ondan ‘robot’ diye söz ettim,” dedi. “Ama aslında o öyle bir şey değildi. Susannah haklı. Robotları vurduğun zaman yaralarından sadece Quaker State 10-40 akar. Galiba o benim dünyamdakilerin ‘cyborg’ diye tanımladıkları şeylerdendi. Yarı makine yarı et ve kandan oluşan bir yaratık. Bir film görmüştüm… Sana filmlerden söz ettik değil mi?”</p>

  <p class="calibre2">Roland hafifçe gülümseyerek, “Evet” der gibi başını salladı.</p>

  <p class="calibre2">“Bu filmin adı Robocop’tu. Filmdeki adam ölen ayıdan fazla farklı değildi. Susannah’nın nereye ateş etmesi gerektiğini nasıl bildin?”</p>

  <p class="calibre2">Silahşor, “Bunu Hax’in anlattığı eski hikâyelerden hatırladım,” diye açıkladı. “Eğer dadımın sözlerini düşünseydim, sen de şimdi ayının midesinde olurdun, Eddie. Sizin dünyanızda, şaşıran çocuklara, ‘Başını düşünme takkeni giy,’ derler mi?”</p>

  <p class="calibre2">Susannah, “Evet gerçekten de öyle derler,” diye cevap verdi.</p>

  <p class="calibre2">“Bu söz burada da söylenir. Ve bu Bekçilerle ilgili hikâyeden kalmadır. Bekçilerin başlarının dışında ikinci bir beyinleri olduğunu anlatırlardı. Bu beyinler şapkalann içindeydi.” Roland yakasını bırakmayan hayaletleri yansıtan o korkunç gözleriyle ikisine baktı ve tekrar gülümsedi. “O… şapkaya pek benzemiyordu, öyle değil mi?”</p>

  <p class="calibre2">Eddie, “Öyle,” dedi. “Ama hikâye gerçeğe bizi kurtaracak kadar yakındı.’</p>

  <p class="calibre2">Roland, “Şimdi macerama başlayalı beri Bekçilerden birini aradığımı anlıyorum,” diye açıkladı. “Shardik’in koruduğu kapıyı bulduğumuz zaman izleyebileceğimiz bir yol da olacak. Kapıyı bulmak için ayının bıraktığı izleri izlememiz yeterli. O zaman Kapıyı arkamıza alacak ve sonra dümdüz ilerleyeceğiz. Dairenin ortasında… Kule var.”</p>

  <p class="calibre2">Eddie, “Pekâlâ, şu Kuleden söz edelim,” demek için ağzını açtı. “Sonunda, ilk ve son kez ondan söz etmeliyiz. Kule nedir, ne anlama geliyor? Tabii en önemlisi oraya ulaştığımızda bize neler olacak?” Sonra sesi çıkmadı ve genç adam bir an sonra ağzını tekrar kapattı. Şimdi bunun sırası değildi. Şu an. Roland’ın acıyla kıvrandığı öyle belliydi ki. Sadece kamp ateşinin ışığının geceyi yaklaştırmadığı şu anda bu yapılamazdı.</p>

  <p class="calibre2">Roland sıkıntıyla, “Şimdi diğer bölüme geliyoruz,” dedi. “Sonunda yolumu buldum. Bütün o uzun yıllardan sonra yolumu buldum. Ama aynı zamanda galiba aklımı kaçırmaya başladım. Kafamın ayaklarımın altında ezildiğini hissediyorum. Tıpkı yağmurda gevşeyen dik bir yar gibi. İşte hiçbir zaman var olmayan bir çocuğun yuvarlanarak ölmesine izin vermemin cezası! Ve bu aynı zaman da Ka.”</p>

  <p class="calibre2">Susannah, “O çocuk kim, Roland?” diye sordu.</p>

  <p class="calibre2">Silahşor, Eddie’ye bir göz attı. “Sen onu biliyor musun?”</p>

  <p class="calibre2">Eddie, “Hayır” dermiş gibi başını salladı.</p>

  <p class="calibre2">Roland, “Ama ben ondan söz ettim,” diye hatırlattı. “Hatta mikroplanma iyice kötüleştiği anda, ölmek üzereyken onu sayıkladım.” Sesi birdenbire yarım oktav tizleşti. Eddie’nin sesini öyle ustalıkla taklid ediyordu ki, Susannah batıl inançlara bağlı bir korku da duydu. “‘O lanet olasıca çocuktan söz etmekten vazgeçmezsen, ağzını kendi gömleğinle tıkarım, Roland! Onu dinlemekten bıktım usandım!’ Bunu söylediğini anımsıyor musun, Eddie?”</p>

  <p class="calibre2">Genç adam dikkatle düşündü. İkisi kumsalda “Mahkûm” işaretli kapıdan “Gölgelerin Hanımı” yazılı olana doğru çıkarlarken Roland binlerce şeyden söz etmişti. Ateşin neden olduğu sayıklamaları sırasında da ona, binlerceymiş gibi gelen bazı adları saymıştı. Alain, Cort, Jamie de Curry, Cuthbert (Silahşor bu adı diğerlerinden daha sık tekrarlamıştı.) Hax, Martin, (Ya da ‘zerdeva’ anlamına gelen Marten), Walter, Susan ve hatta Zoltan gibi inanılmaz bir adı olan adam. Eddie hiç karşılaşmadığı (ve karşılaşmayı istemediği) bu insanlardan söz edilmesinden bıkmıştı. Ama tabii o sırada onun da birkaç derdi vardı. Eroinsiz kalma ve kozmik zaman gerilemesi bunlardan ikisiydi. Ve doğrusunu söylemek gerekirse, Eddie, Roland’ın da kendinin anlattığı Acayip Peri Masallarından sıkılmıştı herhalde. Henry’le birlikte nasıl büyüdükleri ve birlikte nasıl uyuşturucu bağımlısı olduklanyla ilgili hikâyelerden. Eddie, Roland’ın hikâyelerinden bıkmıştı, Silahşor da onunkilerden.</p>

  <p class="calibre2">Ama Roland’a bu çocuktan söz etmekten vazgeçmezse ağzını kendi gömleğiyle tıkayacağını söylediğini hi,ç anımsamıyordu.</p>

  <p class="calibre2">Roland, “Hiçbir şey hatırlamıyor musun?” diye sordu. “Hiçbir şey?”</p>

  <p class="calibre2">Bir şey var mıydı? Uzaklarda bir kıpırtı mı olmuştu? Kütükten uzanan çıkıntıda gizlenen sapanı gördüğü zaman hissettiği ‘dejâ vu’ gibi bir şey miydi bu? Eddie kıpırtıyı yakalamaya çalıştı ama ortadan kaybolmuştu. Genç adam, zaten öyle bir şey olmadı, diye kararını verdi. Ben sadece öyle bir kıpırtı olmasını istedim. Çünkü Roland çok acı çekiyor.</p>

  <p class="calibre2">Eddie sonra, “Hayır,” dedi. “Çok üzgünüm, adamım.”</p>

  <p class="calibre2">“Ama ben sana bundan söz ettim gerçekten.” Roland’ın sesi sakinse de altında sanki bir ısrar gizliydi ve tıpkı bir kalp gibi atıyordu. “Çocuğun adı Jake’di. Sonunda Walter’e yetişip onu konuşmaya zorlayabilmek için çocuğu feda ettim. Onu öldürdüm. Jake’i dağların altında öldürdüm.”</p>

  <p class="calibre2">Eddie bu noktada daha kesin konuşabilirdi. “Eh, belki de gerçekten böyle oldu. Ama sen böyle olduğunu söylemedin. Garip bir elarabasıyla dağların altına yalnız başına indiğinden söz ettin. Kumsaldan çıkarken bunu uzun uzun anlatmıştın, Roland. Yalnız kalmanın ne kadar korkutucu olduğundan söz etmiştin.”</p>

  <p class="calibre2">“Evet, hatırlıyorum. Ama ayrıca sana çocuktan söz ettiğimi de anımsıyorum. Onun köprüden uçuruma nasıl yuvarlandığından söz ettiğimi. Sonra… kafamı parçalayan bu iki anı arasındaki uzaklık.”</p>

  <p class="calibre2">Susannah endişeyle, “Ben hiçbir şey anlayamıyorum…” dedi.</p>

  <p class="calibre2">Roland mırıldandı. “Galiba ben anlamaya başlıyorum.” Ateşe biraz daha odun attı. Kızıl kıvılcımlar başaklar oluşturarak döne döne karanlık gökyüzüne yükseldiler. Silahşor sonra iki arkadaşının arasına tekrar yerleşti. “Size doğru olan bir hikâye anlatacağım. Sonra da doğru olmayan bir hikâyeyi… Ama onun da doğru olması gerekirdi.</p>

  <p class="calibre2">“Princetown’da bir katır satın aldım. Sonunda çölden önceki son kasaba olan Tull’a eriştiğim sırada hayvan hâlâ yorulmamıştı…”</p>

  <p class="calibre2"></p>

  <p class="calibre2">Böylece Silahşor o uzun hikâyesinin en son bölümünü anlatmaya başladı. Eddie maceranın bazı bölümlerini kopuk kopuk duymuştu. Ama Susannah için yepyeni bir şeydi bu. Yine de Eddie genç kadın gibi hikâyeyi müthiş bir merakla dinliyordu. Roland onlara durmadan Beni Gözetle adlı oyunun oynandığı bardan, Sheb adlı piyanistten, alnında yara izi olan Allie adlı kadından… ölen ve sonra siyah elbiseli adam tarafından karanlık bir yöntemle yeniden diriltilen Otyiyici Lort’tan söz etti. Dinsel çılgınlığın insan biçimdeki simgesi Sylvia Pittston’dan ve son kıyamet katliamından da. Silahşor Roland o zaman kentteki bütün kadın, erkek ve çocukları öldürmüştü.</p>

  <p class="calibre2">Eddie alçak ve titrek bir sesle, “Ulu Tanrım!” dedi. “Kurşunlarının neden o kadar az olduğunu şimdi anladım, Roland.”</p>

  <p class="calibre2">Susannah, “Kes sesini,” diye terslendi. “Bırak da hikâyesini bitirsin!”</p>

  <p class="calibre2">Roland konuşmasını sürdürdü. Hikâyesini ifadesiz bir yüzle anlatıyordu. Son ‘Oturucu’nun kulübesinin önünden geçip çölü aştığı zaman da yüzü yine böyle ifadesizdi. Son Oturucu’nun çilek rengi, karmakarışık saçları beline kadar iniyordu. Silahşor katırının sonunda öldüğünü açıkladı. Hatta Oturucu’nun beslediği kuşu Zoltan’ın katırın gözlerini yediğinden bile söz etti.</p>

  <p class="calibre2">Onlara çöldeki uzun günleri ve kısa geceleri anlattı. Walter’in soğumuş kamp ateşlerini izlemesini ve sonunda su kaybından ölmek üzereyken Durak yerine erişmesini de.</p>

  <p class="calibre2">“Orası boştu. Bence, şu ayının yeni yapıldığı günlerden beri boştu. Orada bir gece kaldım ve sonra yoluma devam ettim. İşte olaylar böyle oldu… Ama şimdi size başka bir hikâye anlatacağım.”</p>

  <p class="calibre2">Susannah, “Doğru olmayan ama olması gereken hikâyeyi mi?” diye sordu.</p>

  <p class="calibre2">Roland, “Evet” dermiş gibi başını salladı. “Bu uydurma hikâyede ya da masalda Roland adlı bir Silahşor, Durak yerinde Jake isimli bir çocukla karşılaştı. Bu erkek çocuk sizin dünyanızdandı. Sizin New York kentinden. Eddie’nin 1987’siyle Odetta Holmes’un 1963 yılları arasındaki bir devreden.”</p>

  <p class="calibre2">Eddie heyecanla öne doğru eğildi. “Bu hikâyede de bir kapı var mı, Roland? Üzerinde ‘ÇOCUK’ ya da buna benzer bir şey yazılı olan bir kapı?”</p>

  <p class="calibre2">Roland, “Hayır” anlamında kafasını salladı. “Çocuğun kapısı ölüme açılıyordu. Okula giderken bir adam onu yola itti ve çocuk bir taşıtın altında kaldı. Ben o adamın Walter olduğuna inanıyordum. Jake adamın, ‘Yolumdan çekil,’ dediğini duydu. ‘Yol ver. Ben rahibim.’ Ya da buna benzer bir şeyler söylediğini. Jake bu adamı gördü, sadece bir an. Sonra da kendini benim dünyamda buldu.” Silahşor susarak ateşe baktı. “Şimdi orada olmayan çocukla ilgili hikâyeyi bir tarafa bırakmak istiyorum. Bir dakika için gerçekten olanlara döneceğim. Tamam mı?”</p>

  <p class="calibre2">Eddie’yle Susannah şaşkın şaşkın birbirlerine baktılar. Sonra genç adam eliyle, “Rica ederim, siz buyurun” dermiş gibi bir hareket yaptı.</p>

  <p class="calibre2">“Söylediğim gibi Durak yeri boştu. Ama orada hâlâ çalışan bir tulumba vardı. Eskiden araba atlarının konulduğu ahırın gerisindeydi. Sesin geldiği tarafa doğru gittim. Hoş etraf çok sessiz olsaydı bile tulumbayı yine de bulurdum. Çünkü suyun kokusunu alıyordum. Çölde yeteri kadar kaldıktan sonra susuzluktan ölümün eşiğine geldiğiniz zaman bunu gerçekten yapabilirsiniz. Su içtim ve sonra da uyudum. Uyandığım zaman tekrar su içtim. Hemen yola çıkmak istiyordum. Bu ihtiyaç hastalığın neden olduğu bir ateş gibiydi. Bana kendi dünyandan getirdiğin ilaç -Astin- harika bir şey, Eddie. Ama hiçbir ilacın geçilemeyeceği ateşler de vardır ve bu da onlardan biriydi. Vücudumun dinlenmeye gereksinimi olduğunu biliyordum. Ne var ki, orada bir gece bile kalabilmek için bütün irade gücümü kullanmıştım. Sabah kendimi dinlenmiş gibi hissediyordum. O yüzden su tulumlarımı doldurarak yoluma devam ettim. O Durak Yerinden sudan başka hiçbir şey almadım. Olayların arasında en önemli olanı bu.”</p>

  <p class="calibre2">Susannah, Odetta Holmes’unkine benzeyen en tatlı ve en hoş ses tonuyla, “Pekâlâ, bunlar gerçekten oldu,” dedi. “Su tulumlarını doldurarak yoluna devam ettin. Şimdi bize, olmayanların gerisini anlat, Roland.”</p>

  <p class="calibre2">Silahşor çene kemiğini bir an kucağına bırakarak yumruklarını sıktı ve yine yumruklanyla gözlerini ovuşturdu. Çok çocuksu bir hareketti bu. Cesaretlenmek istiyormuş gibi çene kemiğini kavradı ve konuşmasını sürdürdü. “Orada olmayan çocuğu deniz kabuklarımdan biriyle ipnotize etmeyi başardım. Bu yıllardan beri bildiğim bir oyundu ve bunu olmayacak birinden öğrenmiştim. Babamın saray sihirbazı Marten’den. Çocuk iyi bir medyumdu. Trans halindeyken bana nasıl öldüğünü anlattı. Ben de onları size açıkladım. Çocuğu sarsmadan ya da ona zarar vermeden öğreneceğimi öğrendiğime inandığım zaman Jake’e bir emir verdim. Uyandığı zaman ölümü konusunda hiçbir şeyi hatırlamamasını istedim.”</p>

  <p class="calibre2">Eddie mırıldandı. “Öyle şeyleri hatırlamayı kim ister ki?”</p>

  <p class="calibre2">Roland başını salladı. “Gerçekten de kim ister? Çocuk trans durumundan doğal uykuya geçti. Ben de yatıp uyudum. Uyandığım zaman Jake’e siyahlı adamı yakalamak niyetinde olduğumu açıkladım. Çocuk kimi kastettiğimi hemen anladı. Walter de Durak yerine uğramış, Jake korkmuş ve ona gözükmemek için saklanmıştı. Walter’in çocuğun orada olduğunu bildiğinden emindim. Ama sanki ondan haberi yokmuş gibi davranmak işine gelmişti. Jake’i kurulmuş bir tuzak gibi geride bırakmıştı.</p>

  <p class="calibre2">Çocuğa, orada yiyecek bir şeyler olup olmadığını sordum. Bana olması gerekirmiş gibi geliyordu. Jake yeteri kadar sağlıklı gözüküyordu. Çöl iklimi de besinlerin korunması konusunda gerçekten harikadır. Jake’in yanında biraz kurutulmuş et vardı. Bana Durak yerinin bir mahzeni olduğunu söyledi. Korktuğu için orayı araştırmamıştı.” Silahşor iki arkadaşına sertçe baktı. “Çocuk korkmakta haklıydı. Ben yiyecekleri buldum… Ama bir Konuşan İblisle karşılaştım.”</p>

  <p class="calibre2">Eddie başını eğerek irileşmiş gözlerle çene kemiğine baktı. Ateşin turuncu ışıkları kemiğin eski kavisleri ve büyülü dişlerinin üzerinde dans ediyordu. “Konuşan İblis mi? Şu nesneyi mi kastediyorsun?”</p>

  <p class="calibre2">Roland, “Hayır,” dedi. “Evet. İkisi de. Beni dinlemeye devam et, ne demek istediğimi anlayacaksın.” Arkadaşlarına mahzenin gerisindeki topraklardan gelen ve insan sesine benzemeyen iniltilerden söz etti. Mahzenin duvarlarını oluşturan eski taş bloklardan ikisinin arasından kumların aktığından da. Orada belirmeye başlayan deliğe yaklaştığı sırada Jake’in yukarı çıkmasını haykırdığından da.</p>

  <p class="calibre2">Roland, İblise konuşmasını emretmiş, İblis de o zaman alnında yara olan ve Tull’da bar işleten kadının, Allie’nin sesiyle konuşmuştu. “Çekicilerin önünden ağır ağır geç, Silahşor. Sen çocukla yolculuk yaparken, siyahlı adam ruhunu cebinde taşıyor.”</p>

  <p class="calibre2">Susannah şaşırdı. ”’Çekiciler mi?” diye sordu.</p>

  <p class="calibre2">“Evet.” Roland genç kadına dikkatle bakarak, “Bunun senin için bir anlamı var, öyle değil mi?” dedi.</p>

  <p class="calibre2">“Evet… ve hayır.” Genç kadın biraz tereddütlü konuşmuştu. Roland bunun bir nedeni olarak Susannah’nın kendisine acı veren şeylerden söz etmek istememesi olduğunu sezdi. Ancak, asıl nedenin kadının, bildiğinden daha fazlasını söyleyerek zaten karmaşık olan şeyleri büsbütün karıştırmaktan korkması olduğunu anladı. Silahşor bu düşünceye ve Susannah’ya hayran oldu.</p>

  <p class="calibre2">“Emin olduklarını açıkla,” dedi. “Ondan fazlasını değil.”</p>

  <p class="calibre2">“Pekâlâ. ‘Çekiciler’ Detta Walker’in bildiği bir yerdi. Detta’nın düşündüğü bir yer. Argo bir laftı bu. Detta verandada oturarak bira içen ve eski günlerden söz eden büyüklerden duymuştu bu sözü. Bu, bozulmuş ya da işe yaramayan bir yer anlamına geliyordu. Ya da her ikisi anlamına. Çekicilerde, Çekiciler fikrinde Detta’yı çağıran bir şeyler vardı. Bunun ne olduğunu bana sormayın. Belki bir zamanlar biliyordum ama artık unuttum. Ve artık bilmek de istemiyorum.</p>

  <p class="calibre2">“Detta, Blue Teyzenin porselen tabağını çaldı. Annemle babamın ona düğün hediyesi olarak verdikleri tabağı. Kırmak için de Çekicilere götürdü. Kendi Çekicilerine. Orası çöp dolu bir çakıl kuyusuydu. Çöplerin atıldığı bir yer. Daha sonra yol kenarındaki barlarda delikanlılarla arkadaşlığa başladı.” Susannah dudaklarını birbirine sıkıca bastırarak bir an başını eğdi. Sonra kafasını kaldırıp konuşmasını sürdürdü. “Beyaz delikanlılarla. Sonra çocuklar onu park yerindeki arabalarına götürdüler. Detta onları heyecanlandırdı ve sonra da kaçtı. O park yerleri… onlar da Çekicilerdi. Tehlikeli bir oyundu bu. Ama Detta bu oyunu sonuna kadar oynayıp ondan zevk alacak kadar hain ve çevikti. Detta daha sonra New York’ta mağazalardan eşya çalmaya başladı… Bunu ikiniz de biliyorsunuz. Her zaman ünlü lüks mağazalara giderdi. Macy’s, Gimbel’s, Bloomingdale’s. İncik boncuk çalardı. Yine hırsızlığa çıkacağı zaman, bugün Çekicilere gideceğim, diye düşünüyordu. Beyazlardan bir şeyler çalacağım. Özel bir şey çalacak ve sonra da o lanet olasıca nesneyi kıracağım.” Sustu. Dudakları titriyordu. Gözlerini ateşe dikti. Tekrar başını kaldırdığı zaman Roland’la Eddie gözlerinin dolmuş olduğunu fark ettiler.</p>

  <p class="calibre2">“Ağlıyorum, ama bu sizi yanıltmasın. Yaptığım şeyleri anımsıyorum. Onlardan zevk aldığımı da. Galiba ben koşullar uygun olursa aynı şeyleri tekrar yapacağımı biliyor ve o yüzden ağlıyorum.”</p>

  <p class="calibre2">Roland eski sakin tavırlarını takınmayı biraz başarmış gibiydi. O tuhaf dengesine kavuşmuştu. “Ülkemde bir atasözü vardır, Susannah. ‘Akıllı bir hırsız her zaman zengin olur.’”</p>

  <p class="calibre2">Kadın sert sert, “Bir avuç sahte incik boncuğu çalmanın akıllıca bir yanını göremiyorum,” dedi.</p>

  <p class="calibre2">“Hiç yakalandın mı?”</p>

  <p class="calibre2">“Hayır…”</p>

  <p class="calibre2">Silahşor, “İşte, gördün mü?” dermiş gibi ellerini açtı.</p>

  <p class="calibre2">Eddie, “Demek Detta Walker için Çekiciler kötü yerlerdi, öyle mi?” diye sordu. “Bu doğru mu? Çünkü bu bana pek doğruymuş gibi gelmiyor.”</p>

  <p class="calibre2">“O yerler hem kötüydü, hem de iyi. Çok güçlü yerlerdi onlar. Detta’nın oralarda… kendi kendini yeniden icat ettiğini söyleyebiliriz sanırım… Ama Çekiciler, kayıp yerlerdi aynı zamanda. Ve bütün bunların Roland’ın hayalet çocuğuyla hiçbir ilgisi yok, öyle değil mi?”</p>

  <p class="calibre2">Silahşor, “Belki,” dedi.</p>

  <p class="calibre2">“Anlayacağın bizim dünyamızda da Çekiciler vardı. Bizimki de argo bir sözdü. Üstelik anlamı da seninkine çok benziyordu.”</p>

  <p class="calibre2">Eddie, “Bu sözün sen ve arkadaşların için anlamı neydi?” diye sordu.</p>

  <p class="calibre2">“Bu yerden yere, durumdan duruma göre biraz değişiyordu. Bazen bir çöp yığını oluyordu, bazen bir genelev. Ya da erkeklerin kumar oynamaya veya şeytan otunu çiğnemeye geldikleri bir yer. Ama bildiğim en yaygın anlam, en basit olanı…” İki arkadaşına baktı. “… Çekiciler, çok ıssız yerler. Çekiciler, çorak topraklar.”</p>

  <p class="calibre2"></p>

  <p class="calibre2">Bu kez de Susannah ateşe odun attı. Güneyde, Yaşlı Ana müthiş parlıyor, ışıkları hiç titreşmiyordu. Susannah okuldaki derslerden bunun ne anlama geldiğini biliyordu. Yaşlı Ana bir yıldız değil, bir gezegendi. Genç kadın kendi kendine, o Venüs mü, diye sordu. Yoksa bu dünyanın ait olduğu Güneş Sistemi diğer şeyler gibi çok mu farklı? Ona yine bütün bunlar gerçek değilmiş gibi geldi. Bütün bunlar bir rüya olmalıydı…</p>

  <p class="calibre2">Susannah, “Devam et,” dedi. “O ses seni ve küçük çocuğu Çekiciler konusunda uyardıktan sonra ne oldu?”</p>

  <p class="calibre2">“Kumların aktığı deliğe yumruğumu soktum. Başıma bu tür bir olay geldiği zaman bana böyle yapmam öğretilmişti. Ve bir çene kemiğini yakalayarak çıkardım… Ama bunu değil. Durak yerinin duvarından çıkardığım çene kemiği çok daha büyüktü. Onun Eski Ululardan birinin kemiği olduğundan hemen hemen eminim.”</p>

  <p class="calibre2">Susannah yavaşça sordu. “O kemiğe ne oldu?”</p>

  <p class="calibre2">Roland, “Onu bir gece çocuğa verdim,” dedi. Ateş yanaklarını parlak turuncuya boyuyor, yüzünde gölgeler dans ediyordu. “Bir tür koruma aracı olarak. Tıpkı bir tılsım gibi. Daha sonra onun işini gördüğüne karar verdim ve kemiği attım.”</p>

  <p class="calibre2">Eddie öğrenmek istedi. “Öyleyse elindeki kimin çene kemiği, Roland?” Silahşor kemiği havaya kaldırarak uzun uzun, düşünceli düşünceli baktı. Sonra da yine kucağına bıraktı. “Daha sonra… Jake… Jake öldüğü zaman… kovaladığım adama yetiştim…” Susannah, “Walter’e,” dedi.</p>

  <p class="calibre2">“Evet. Onunla konuştuk. O ve ben… Uzun uzun hem de. Konuşmanın bir yerinde uyuyakaldım. Uyandığım zaman Walter ölmüştü. En aşağı yüz yıldan beri ölüydü. Belki de daha uzun bir süreden beri. Walter’den geride kemiklerden başka bir şey kalmamıştı. Bu da akla uygundu. Çünkü kemiklerin olduğu yerdeydik.”</p>

  <p class="calibre2">Eddie alayla mırıldandı. “Evet, konuşmanın çok uzun sürdüğü anlaşılıyor.”</p>

  <p class="calibre2">Susannah bu sözleri duyunca hafifçe kaşlarını çattı. Ama Roland sadece başını salladı. “Uzun, çok uzun.” Gözlerini alevlere dikmişti.</p>

  <p class="calibre2">Eddie, “Sabah kendine geldin,” dedi. “Hemen o akşam Batı Denizine eriştin ve gece İstanavarlar ortaya çıktılar. Öyle değil mi?”</p>

  <p class="calibre2">Roland tekrar kafasını salladı. “Evet. Ama Walter’le konuştuğumuz… ya da hayal gördüğüm… veya birlikte ne yaptıysak… İşte o yerden ayrılmadan önce Walter’in iskeletinin kafatasından bunu aldım.” Kemiği kaldırdı. Turuncu ışık dişlerin üzerinden kayıyordu.</p>

  <p class="calibre2">Eddie, Walter’in çene kemiği, diye düşündü ve hafifçe ürperdi. Siyah elbiseli adamın çene kemiği. Bir daha sefere Roland’ın her zaman rastladığın insanlardan olduğunu düşünmeye başladığın zaman bunu hatırla, oğlum Eddie. Uzun bir süreden beri bu çene kemiğini yanında taşıyormuş… Bir yamyamın ganimeti. Tanrım!</p>

  <p class="calibre2">Roland, “Onu alırken ne düşündüğümü hatırlıyorum,” dedi. “Hem de çok ‘yi hatırlıyorum. O süreyle ilgili olarak hatırladığım, beni şaşırtmayan tek anı bu. Çocukla karşılaştığım zaman bulduğum şeyi atmam bana uğursuzluk getirdi, diye düşündüm. Bu onun yerini alacak. Ancak o zaman Walter’in kahkahasını işittim. O haince, kıkır kıkır gülerdi. Walter’in sesini de duydum.”</p>

  <p class="calibre2">Susanah, “Ne söyledi?” diye sordu.</p>

  <p class="calibre2">Roland, ’”Çok geç, Silahşor,’” dedi. “İşte öyle söyledi: Çok geç. Bundan sonra şansın sonsuza kadar kötü olacak. Bu senin Ka’n.’”</p>

  <p class="calibre2">Eddie uzun bir sessizlikten sonra. “Pekâlâ,” dedi. “Temeldeki ikilemi anlıyorum. Belleğin ikiye bölünmüş…”</p>

  <p class="calibre2">“Bölünmedi. İki kat oldu.”</p>

  <p class="calibre2">“Tamam. Bu hemen hemen aynı şey değil mi?” Eddie bir dal parçası kaparak, kuma kendince küçük bir şekil çizdi.</p>

  <p class="calibre2">Genç adam soldaki çizgiye vurdu. “Bu belleğinin Durak yerine erişmeden önceki hali. Bir tek çizgi.”</p>

  <p class="calibre2">“Evet.”</p>

  <p class="calibre2">Eddie sağdaki çizgiye vurdu. “Kemiklerin yerinde, dağların diğer tarafından dışarı çıktığın zamanki hali… Yani Walter’in seni beklediği yerdeki durum. Yine tek çizgi.”</p>

  <p class="calibre2">“Evet.”</p>

  <p class="calibre2">Eddie önce orta yeri gösterdi, sonra da bunun etrafına kabaca bir daire çizdi.</p>

  <p class="calibre2">“Yapman gereken şey bu, Roland. Bu çift çizginin önünü kapatmak. Kafanda onun etrafını bir şarampolle çevir ve sonra da unut. Çünkü bunun hiçbir anlamı yok. Bir şeyi de değiştirmiyor. Kaybolmuş o artık. Olup bitmiş…”</p>

  <p class="calibre2">“Ama bitmedi ki.” Roland elindeki kemiği havaya kaldırdı. “Jake adlı çocukla ilgili anılar yanlışsa -ve ben onların yanlış olup olmadığını bilmiyorum- o halde bu nereden çıktı? Bunu, attığım kemiğin yerine aldım… Ama attığım kemiği Durak yerinin mahzeninde bulmuştum. Gerçek olduğunu bildiğim anılarıma göre ben hiçbir zaman mahzene inmedim! İblisle hiç konuşmadım! Taze su alıp yoluma devam ettim. Başka hiçbir şey yapmadım!”</p>

  <p class="calibre2">Eddie içtenlikle, “Beni dinle, Roland,” dedi. “Elindeki Durak yerinden aldığın çene kemiği olsaydı bunu anlardım. Ama hepsinin de halüsinasyon olması ihtimali yok mu? Durak yeri, çocuk, Konuşan İblis. Sonra belki Walter’in çene kemiğini aldın. Çünkü…”</p>

  <p class="calibre2">“Bu halüsinasyon değildi.” Silahşor topçularınkine benzeyen uçuk mavi gözleriyle iki arkadaşına baktı. Sonra da onların hiç beklemediği bir şeyi yaptı… Eddie, Roland’ın kendinin de, bunu yapacağını bilmediğine yemin edebilirdi.</p>

  <p class="calibre2">Silahşor çene kemiğini ateşe attı.</p>

  <p class="calibre2">Kemik bir an orada sadece öyle durdu. Hortlaklara özgü bir gülümsemenin yarısını oluşturan beyaz bir kalıntı. Sonra birdenbire alev alarak kıpkırmızı kesildi. Bütün açıklığa göz kamaştıran kırmızı bir ışık yayıldı. Eddie’yle Susannah haykırıp gözlerini o yanan şekilden korumak için ellerini kaldırdılar.</p>

  <p class="calibre2">Kemik değişmeye başladı. Erimiyor, değişiyordu. Kemikten, mezar taşlan gibi uzanan dişler, küme küme birleşmeye başladılar. Yukan kavisin hafif eğrisi düzeldi. Sonra da ucu kütleşti.</p>

  <p class="calibre2">Eddie’nin elleri kucağına düştü. Ağzı hayretten bir karış açık, artık kemiik olmayan bu şeye bakıyordu. Kemik şimdi yanan çeliğin rengine bürünmüştü. Dişler üç ters V harfine dönüşmüşlerdi. Ortadaki, iki uçtakilerden daha iriydi. Ve Eddie birdenbire kemiğin neye dönmeye çalıştığını anladı. Tıpkı kütükten uzanan çıkıntıda gizlenen sapam gördüğü gibi.</p>

  <p class="calibre2">Genç adam kemiğin bir anahtar biçimine girdiğini düşündü. Telaşla, biçimi hatırlamalısın, dedi kendi kendine. Hatırlamalısın! Hatırlamalısın! Çaresizce biçimi inceliyordu. Üç V. Ortadaki, iki uçtakilerden daha iri. Üç çentik… Ve uca en yakın olanda kıvrımlı bir çizgi vardı. Küçük bir s harfi gibi bir şey…</p>

  <p class="calibre2">Sonra alevlerin arasındaki şeyin biçimi tekrar değişti. Bir anahtarı andıran kemik içe doğru çekildi. Birbirinin üzerine binen parlak çiçek yapraklarına dönüştü. Bu kat kat kıvrımlı yapraklar aysız bir yaz gecesi kadar simsiyah ve kadifemsiydi. Eddie bir an bir gül gördü. Bu dünyanın ilk gününde şafak zamanı açmış olabilecek, zafer dolu bir gül. Hiçbir çağa ait olmayan güzel bir şey. Eddie’nin gözleri gülü gördü ve kalbi de ona karşı açıldı. Sanki bütün sevgi ve yaşam Roland’ın ölü kalıntısından birdenbire yükselmişti. İşte orada, ateşin içindeydi. Zaferle ve tam gelişmemiş, şahane bir meydan okumayla yanıyordu. Çaresizliğin bir serap, ölümün de bir rüya olduğunu açıklıyordu.</p>

  <p class="calibre2">Eddie belli belirsiz, gül, diye düşündü. Önce anahtar, sonra da gül! Bakın! Kuleye giden yolun açıldığını görün!</p>

  <p class="calibre2">Ateşten boğuk öksürüğü andıran bir ses yükseldi. Kıvılcımlardan oluşan bir yelpaze dışarıya doğru açıldı. Susannah haykırdı ve yuvarlanarak uzaklaştı. Elleriyle, giysisinin üzerindeki turuncu benekciklere vuruyordu. Alevler, yıldızlı gökyüzüne doğru hızla uzanıyorlardı. Eddie gördüğü hayal yüzünden büyülenmiş gibi oturmaktaydı. Hem şahane, hem de korkunç sinirin oluşturduğu ağ ona sarılmıştı. Cildinin üzerinde dans eden kıvılcımların bile farkında değildi. Sonra alevler ufaldılar.</p>

  <p class="calibre2">Kemik kaybolmuştu.</p>

  <p class="calibre2">Anahtar kaybolmuştu.</p>

  <p class="calibre2">Gül kaybolmuştu.</p>

  <p class="calibre2">Eddie, hatırla, diye kendi kendini şartladı. Gülü anımsa… Ve anahtarın biçimini de…</p>

  <p class="calibre2">Susannah şok ve dehşet yüzünden hıçkınyordu. Ama genç adam bir an onunla ilgilenmedi. Roland’ın da, onun da yere çizgi çizdikleri sopayı buldu. Ve titreyen eliyle yere şu şekli çizdi:</p>

  <p class="calibre2"></p>

  <p class="calibre2">Susannah sonunda, “Bunu neden yaptın?” diye sordu. “Tanrı aşkına, niçin? Ve o neydi?”</p>

  <p class="calibre2">Aradan on beş dakika geçmiş, ateşin sönükleşmesine izin vermişlerdi. Etrafa dağılan korların ya üzerlerine basılmıştı ya da onlar kendi kendilerine sönmüşlerdi. Eddie karısına sarılmış oturuyordu. Susannah onun önündeydi, sırtını genç adamın göğsüne dayamıştı. Roland bir yandaydı. Dizlerini göğsüne doğru çekmiş, sıkıntıyla turuncumsu kırmızı korlara bakıyordu. Eddie’nin bildiği kadarıyla ikisi de kemiğin değiştiğini görmemişlerdi. İkisi de kemiğin iyice kızarak parladığını fark etmiş ama Roland onun patladığını da görmüştü. (Yoksa kemiğin içinde bir patlama olmuş ve göçmüş müydü?) Bu Eddie’ye gördüğü şeye daha yakınmış gibi geliyordu. Ama hepsi o kadar. Ya da Eddie öyle olduğuna inanıyordu. Ancak Roland zaman zaman fikirlerini kendine saklamaya meraklıydı. Elindeki kozları göstermemeye karar verdiğinde kartları iyice gizlerdi. Eddie bunu acı deneyler sonucu öğrenmişti. Genç adam karısıyla Silahşor’a gördüğü ya da gördüğünü sandığı şeyi söylemeyi düşündü. Ama sonra o da kartlarını göstermemeye karar verdi. Hiç olmazsa o ara.</p>

  <p class="calibre2">Çene kemiğinden hiçbir şey kalmamıştı geride. Bir kıymık bile.</p>

  <p class="calibre2">Roland, “Bunu yaptım,” diye açıkladı. “Çünkü kafamda bir ses konuştu ve bana yapmamı söyledi. O babamın sesiydi. Bütün babalarımın sesi. İnsan böyle bir ses duyduğunda onun emrine hemen uymamak düşünülemez bile.</p>

  <p class="calibre2">Bana öyle öğretildi. Onun ne olduğuna gelince… Bunu söyleyemem… Hiç olmazsa şimdi. Ben sadece kemiğin son sözlerini söylemiş olduğunu biliyorum. Onu buraya kadar o sözleri duymak için taşıdım.”</p>

  <p class="calibre2">Eddie kendi kendine ya da olanları görmek için, dedi. Sonra tekrarladı. Hatırla. Gülü anımsa. Ve anahtarın biçimini de.</p>

  <p class="calibre2">“Bizi neredeyse kavuracaktı.” Susannah hem yorgun ve hem de öfkeliydi. Roland başını salladı. “Bence bu daha çok Baronların yıl sonu partilerinde gökyüzüne fırlattıkları fişeklere benziyordu. Şaşırtıcı, parlak ve tehlikesiz.” Eddie’nin aklına bir şey geldi. “Kafandaki ‘katlanma’ Roland… o kayboldu mu? Kemik patladığı ya da değiştiği sırada, kafan düzeldi mi?” Hemen hemen böyle olduğuna inanıyordu. Gördüğü filmlerde bu tür sert şok tedavileri her zaman etkili olurdu. Ama Roland, “Hayır” der gibi başım salladı.</p>

  <p class="calibre2">Susannah, Eddie’nin kollarında kımıldandı. “Anlamaya başladığını söyledin…”</p>

  <p class="calibre2">Roland, “Evet, öyle düşünüyorum,” diye cevap verdi. “Yanılmıyorsam, o zaman Jake için korkmam gerekir. O neredeyse, hangi zamandaysa, onun için endişeleniyorum.”</p>

  <p class="calibre2">Eddie sordu. “Ne demek istiyorsun?”</p>

  <p class="calibre2">Roland ayağa kalkarak kendi deri yığınına gitti. Postları yere sermeye başladı. “Bu gece için bu kadar hikâye ve heyecan yeter. Uyuma zamanı geldi. Yarın sabah, ayının izini takip edeceğiz. Bakalım koruması için yaratıldığı Kapıyı bulabilecek miyiz? Yolda size bildiklerimi ve olduğuna inandığım şeyleri anlatacağım. Hâlâ olmaya devam eden şeyleri de.” Bu sözlerden sonra eski bir battaniyeyle yeni yüzülmüş geyik derisine sanndı. Yuvarlanarak ateşten uzaklaştı ve başka bir şey söylemeye de yanaşmadı.</p>

  <p class="calibre2">Eddie’yle Susannah yan yana yattılar. Silahşor’ün uyuduğundan emin oldukları zaman seviştiler. Ama Roland uyumamıştı. Onları duydu, aşktan sonraki sakin konuşmalarını da. Genç çift daha çok ondan söz ettiler. Silahşor, Susannah’yla Eddie’nin konuşmaları sona erdikten ve solukları iyice düzeldikten sonra uzun bir süre sessizce yattı. Gözleri açıktı.</p>

  <p class="calibre2">Genç ve âşık olmak güzel bir şey, diye düşünüyordu. Bu dünyanın dönüştüğü mezarlıkta bile güzel bir şey…</p>

  <p class="calibre2">Çocuklar, fırsat varken bunun zevkini çıkarın. Çünkü önümüzde başka ölümler de var. Biz, bir kan deresine geldik. Onun bizi yine kandan oluşan bir nehre götüreceğinden hiç kuşkum yok. Daha ileride de bir deniz bekliyor. Bu dünyada mezarlar esniyor ve ölülerden hiçbiri huzur içinde yatmıyor.</p>

  <p class="calibre2">Doğuda şafak sökerken Roland gözlerini yumdu. Kısa bir süre uyudu. Ve rüyasında Jake’i gördü.</p>

  <p class="calibre2"></p>

  <p class="calibre2">Eddie de rüya gördü. Rüyasında, New York’a geri dönmüştü. Elinde bir kitapla İkinci Caddede ilerliyordu.</p>

  <p class="calibre2">Rüyasında mevsimlerden bahardı. Hava ılık, kent renk renkti. Genç adamın içinde özlem hıçkırdı sanki. Vücudunun derinliklerinde bir kas olta çengeline yakalanmış gibiydi. Eddie, bu rüyanın zevkini çıkar, diye düşündü. Onu mümkün olduğunca uzatmaya çalış. Tadını al… Çünkü New York’a bundan daha fazla yaklaşamayacaksın. Artık evine dönemezsin, Eddie. O bölüm sona erdi.</p>

  <p class="calibre2">Genç adam rüyasında elindeki kitaba bakıyor ve bunun Thomas Wolfe’un, Tekrar Evine Dönemezsin adlı eseri olduğunu gördüğü zaman da hiç şaşmıyordu. Koyu kırmızı cilde üç şekil basılmıştı. Anahtar, gül ve kapı. Eddie bir an duruyor ve kitabı açarak ilk satırı okuyordu. Wolfe, “Kara elbiseli adam çölde kaçıyordu,” diye yazıyordu. “Ve Silahşor da onu izliyordu.”</p>

  <p class="calibre2">Eddie kitabı kapayarak yoluna devam ediyordu. Saatin sabahın dokuzu olduğunu tahmin ediyordu. Ya da dokuz buçuğu. İkinci Caddede fazla trafik yoktu. Taksiler korna çalıyor ve şeritten şeride geçerlerken bahar güneşi parlak sarı boyalarını ve ön camlarını ışıldatıyordu. İkinci Caddeyle Elli İkinci Sokağın köşesinde bir serseri ondan sadaka istiyor, Eddie de kırmızı ciltli kitabı onun kucağına atıyordu. Genç adam dilencinin Enrico Balazar olduğunu görüyor ama buna hiç şaşmıyordu. Adam, illüzyon gösterilerinde kullanılan eşyaların satıldığı bir dükkânın önünde bağdaş kurmuş oturmaktaydı. Vitrinde dükkânın adı yazılıydı: “İskambil Ev.” İçeride Tarot kartlarından yapılmış bir kule görülüyordu. Bunun en tepesine King Kong’un bir modeli oturtulmuştu. Dev maymunun kafasından küçücük bir radar çanağı vardı.</p>

  <p class="calibre2">Eddie tembel tembel kentin merkezine doğru yürüdü. Sokak levhaları yanından yüzerek geçiyorlardı sanki. Eddie İkinci Caddeyle Kırk Altıncı Sokağın köşesindeki küçük dükkânı görür görmez oraya gittiğini anladı.</p>

  <p class="calibre2">Evet, diye düşünüyor ve müthiş rahatlıyordu. İşte burası. Aradığım yer. Vitrine sürüyle et ve peynir asılmıştı. Levhada, “TOM VE GERRY’NİN ARTİSTİK ŞARKÜTERİSİ,” diye yazılıydı. “ÖZELLİĞİMİZ PARTİ YEMEKLERİ HAZIRLAMAKTIR.”</p>

  <p class="calibre2">Eddie orada durmuş içeri bakarken tanıdığı biri daha köşeden çıkıyordu. Jack Andolini’ydi bu. Vanilyalı dondurma renginde üç parça takım elbise giymiş, sol eline de siyah bir baston almıştı. Yüzünün yarısı yoktu. İstanavarların kıskaçları yüzünü parçalamıştı.</p>

  <p class="calibre2">Jack genç adamın yanından geçerken, “İçeri girsene, Eddie,” diyordu. “Ne de olsa bundan başka dünyalar da var ve o lanet olasıca tren hepsinden de geçiyor.”</p>

  <p class="calibre2">Eddie, “Giremem,” diye cevap veriyordu. “Kapı kilitli.” Bunu nasıl anladığını bilmiyordu. Ama kapının kilitli olduğundan emindi. Hiçbir kuşkusu yoktu.</p>

  <p class="calibre2">Jack arkasına bakmadan, “Nay nay nom, nay nay nay,” diyordu. “Endişelenme. Anahtarın var.” Eddie başını eğiyor ve gerçekten de bir anahtarı olduğunu görüyordu. İlkel görünüşlü bir şeydi bu. Ters V harfine benzeyen üç çentiği vardı.</p>

  <p class="calibre2">Genç adam, şu son çentiğin ucundaki küçük s şekli, diye düşünüyordu. İşte sır onda. Tom ve Gerry’nin Artistik Şarküterisinin önündeki tentenin altına giriyor ve anahtarı kilide sokuyordu. Bu kolaylıkla dönüyordu, Eddie kapıyı açıp pek büyük, açıklık bir yere çıkıyordu. Omzunun üzerinden arkaya bakiyor ve İkinci Caddedeki trafiğin hızla aktığını görüyordu. Sonra kapı çarparak kapanıyor ve devriliyordu. Artık arkasında hiçbir şey yoktu. Hiçbir şey. Eddie yeni girdiği yeri görmek için dönüyordu. Gördüğü şey önce dehşete kapılmasına neden oluyordu. Alan sanki orada devler savaşmış gibi kıpkırmızıydı. Çok kan akmış ve toprak hepsini çekememiş gibiydi.</p>

  <p class="calibre2">Eddie sonra gördüğünün kan olmadığını anlıyordu. Karşısında gördüğü şeyler güldü.</p>

  <p class="calibre2">Yine o sevinç ve zafer karışımıyla sarsılıyor, kalbi bu duyguyla şişiyordu. Sanki neredeyse patlayacaktı. Genç adam zaferi belirtmek için yumruğunu iyice havaya kaldınyor ve sonra… donup kalıyordu.</p>

  <p class="calibre2">Alan kilometrelerce uzanıyor ve hafif bir bayın tırmanıyordu. Ve ufukta Kara Kule yükseliyordu. İri, kaba taşlardan oluşan bu sütun o kadar yüksekti ki, Eddie onun tepesini zorlukla seçebiliyordu. Kulenin yapıldığı taşlar genç adamın hayal ettiği gibi kapkara değil, kurum rengiydi. Dar birer yarığa benzeyen pencereler gitgide yükselen bir helezon oluşturacak biçimde açılmışlardı. Pencerelerin altında adeta sonsuza kadar uzanan merdivenler döne döne yukarıya çıkıyordu. Kule toprağa dikilen ve kan kırmızısı gül tarlasının yukarısında yükselen koyu gri bir ünlem işareti gibiydi. Yukarısında bir kubbe oluşturan gökyüzü maviydi. Ama gök yelkenli gemilere benzeyen beyaz, şişman bulutlarla doluydu. Sonsuz bir sel gibi Kara Kulenin tepesinin üzerinden ve yanlarından akıyorlardı.</p>

  <p class="calibre2">Eddie hayretle, ne harika diye düşünüyordu. Ne harika ve tuhaf! Ama artık neşe ve zafer duygusu kaybolmuştu. Şimdi derin bir keyifsizlik hissediyor, felaketin yaklaştığını seziyordu. Genç adam etrafına bakınıyor ve ani bir dehşetle Kulenin gölgesinde durduğunu görüyordu. Hayır, sadece durmuyordu. Kulenin gölgesine diri diri gömülmüştü.</p>

  <p class="calibre2">Eddie haykırıyordu. Ancak müthiş bir borunun altın sesi onun feryadını boğuyordu. Bu gürültü Kulenin tepesinden geliyor ve sanki bütün dünyayı dolduruyordu. Bu uyarı dolu ses uzayarak, Eddie’nin durduğu açıklığa yayılırken, Kuleyi çevreleyen pencerelerden karanlıklar akıyordu. Karanlık taşıyor ve gökyüzüne bayrağa benzeyen parçalar halinde yayılıyordu. Sonra bunlar birleşiyor ve gitgide büyüyen kara bir leke oluşturuyorlardı. Bu bir buluta benzemiyordu. Daha çok Dünyanın üzerine sarkan bir tümöre benziyordu. Gökyüzü gözlerden kaybolmuştu. Sonra Eddie o kara şeyin bulut ya da bir tümör olmadığını fark ediyordu. Bir şekildi o. Onun durduğu yere doğru hızla gelen dev bir şekil. Güllerle dolu tarlanın yukarısında gökyüzünde birleşerek oluşmaya başlayan o yaratıktan kaçmanın hiçbir yararı olmayacaktı. O Eddie’ye yetişecek, onu kapıp götürecekti. Onu Kara Kuleye taşıyacaktı. Ve ışıklar dünyası genç adamı bir daha göremeyecekti.</p>

  <p class="calibre2">O kapkara şekilde yarıklar beliriyordu. Ve her biri ölüsü ormanda yatan Ayı Shardik büyüklüğünde, insanlarınkine hiç benzemeyen korkunç iki göze dönüşüyor ve ona bakıyordu. Kırmızıydı bu gözler. Güller kadar kırmızı. Kan gibi kırmızı.</p>

  <p class="calibre2">Jack Andolini’nin ölü sesi Eddie’nin kulaklarında çınlıyordu “Bin dünya, Eddie… on bin! O tren her birinden geçiyor. Tabii hareket ettirebilirsen. Ve onu hareket ettirdiğin zaman da dertlerin yeni başlamış oluyor. Çünkü o aleti kapatmak imkânsız.”</p>

  <p class="calibre2">Jack’in sesi mekanikleşiyor ve şarkı söyler gibi tekrarlıyordu. “Çünkü o aleti kapatmak imkânsız, oğlum Eddie. Buna inanmalısın. O makine…”</p>

  <p class="calibre2">“… KAPATILIYOR! KAPATMA İŞLEMİ BİR SAAT ALTI DAKİKA SONRA TAMAMLANMIŞ OLACAK!”</p>

  <p class="calibre2">Eddie rüyasında gözlerini korumak için ellerini hızla kaldırıyordu…</p>

  <p class="calibre2"></p>

  <p class="calibre2">… Ve genç adam birdenbire uyandı. Sönmüş olan kamp ateşinin yanında doğrulmuş oturuyordu. Dünyaya araladığı parmaklarının arasından bakıyordu. Ve o ses hâlâ gümbürdüyor, gümbürdüyordu. Bir SWAT Timinin kalpsiz bir komutanının megafondan kükremesine benziyordu ses.</p>

  <p class="calibre2">“HİÇBİR TEHLİKE YOK! TEKRARLIYORUZ. HİÇBİR TEHLİKE YOK! BEŞ İKİNCİL ATOM PİLİ ÇALIŞMIYOR. İKİ İKİNCİL ATOM PİLİ ŞU ANDA KAPANMA FAZINA GİRMİŞ DURUMDA. BİR İKİNCİL ATOM PİLİ SADECE YÜZDE İKİ KAPASİTEYLE ÇALIŞIYOR. BU PİLLERİN HİÇBİR YARARI YOK! TEKRARLIYORUZ. BU PİLLERİN HİÇBİR YARARI YOK! YERİ KUZEY MERKEZ POZİTRONİK ŞİRKETİNE BİLDİRİP -900-44’Ü ARAYIN! BU MAKİNENİN KOD ADI: SHARDİK’DİR! ÖDÜL VERİLECEKTİR! TEKRARLIYORUZ: ÖDÜL VERİLECEKTİR!”</p>

  <p class="calibre2">Ses kesildi. Eddie, Roland’ın açıklığın kenarında durduğunu gördü. Susannah’yı bir kolunun üzerine almıştı. Sesin geldiği tarafa bakıyorlardı. Kaydedilmiş açıklama tekrar başlarken, Eddie de kâbusun son dondurucu kalıntılarından kurtulmayı başardı. Ayağa kalkarak Roland’la Susannah’ya katıldı. Ancak tüm sistem bozulduğu zaman yayınlanacak biçimde programlanmış olan bu açıklamanın kaç yüz yıl önce kaydedildiğini düşünüyordu.</p>

  <p class="calibre2">“BU ALET KAPATILIYOR! KAPATMA İŞLEMİ BİR SAAT BEŞ DAKİKA SONRA TAMAMLANACAK! HİÇBİR TEHLİKE YOK! TEKRARLIYORUZ…”</p>

  <p class="calibre2">Eddie, Susannah’nın koluna dokundu. Genç kadın döndü. “Ne zamandan beri sürüyor bu?”</p>

  <p class="calibre2">“On beş dakika kadar oldu. Sen top patlasa duymayacak…” Susannah durakladı. “Eddie, çok kötü görünüyorsun! Hasta mısın yoksa?”</p>

  <p class="calibre2">“Hayır. Sadece kötü bir rüya gördüm.”</p>

  <p class="calibre2">Roland genç adamı, onu rahatsız eden bir biçimde inceliyordu. “Bazen rüyalarda gerçek payı vardır, Eddie. Ne gördün?”</p>

  <p class="calibre2">Eddie bir an düşündü, sonra da başını salladı. “Hatırlamıyorum.”</p>

  <p class="calibre2">“Biliyor musun, bundan kuşkuluyum.”</p>

  <p class="calibre2">Eddie omzunu silkerek Silahşor’a neşesizce gülümsedi. “İyi ya, buyur, kuşkulan! Bu sabah sen nasılsın, Roland?”</p>

  <p class="calibre2">Silahşor, “Aynı,” dedi. Renkleri uçmuş mavi gözleriyle hâlâ Eddie’nin suratını inceliyordu.</p>

  <p class="calibre2">Susannah, “Bırakın artık,” diye söylendi sert bir sesle. Ama Eddie, bu seste gizli bir endişe olduğunu sezmişti. “İkiniz de. ‘Kim İrkilir’ oyunu oynayan iki küçük çocuk gibi etrafta dönenip birbirinizin ayak bileklerine tekme atmanızı seyretmek istemiyorum. Yapacak bundan daha önemli işlerim var. Özellikle bu sabah, o ölü ayı avaz avaz haykırıp bütün dünyayı ayağa kaldırırken.”</p>

  <p class="calibre2">Silahşor başını salladı ama gözleri hâlâ genç adamın yüzüne dikiliydi. “Pekâlâ… Bana söylemek istediğin bir şey olmadığından emin misin, Eddie?”</p>

  <p class="calibre2">Genç adam o zaman her şeyi anlatmayı düşündü. Gerçekten istedi bunu. Alevlerin arasında gördüklerini, rüyasını. Sonra bundan vazgeçti. Belki de bunun nedeni alevlerin arasında gördüğü gülün anısıydı. Rüyasındaki tarlayı nefis bir biçimde dolduran güller. Eddie bütün bunları gördüğü gibi anlatamayacağını biliyordu. Kalbinin hissettiği gibi de. Konuşursa onları sadece bayağılaş-tıracaktı. Ve hiç olmazsa o ara bütün bunları yalnız başına düşünmek istiyordu.</p>

  <p class="calibre2">Kendi kendine tekrar, ama unutma, dedi… Ancak kafasının içindeki ses kendininkine pek benzemiyordu. Daha kalın ve yaşlıca bir sesti bu. Bir yabancının sesi. “Gülü hatırla… Ve anahtarın biçimi de…”</p>

  <p class="calibre2">Eddie, “Bunu yapacağım,” diye mırıldandı.</p>

  <p class="calibre2">Roland sordu. “Neyi yapacaksın?”</p>

  <p class="calibre2">Eddie, “Açıklayacağım,” dedi. “Yani bana gerçekten önemliymiş gibi gözüken bir şey olduğunda sana söyleyeceğim. İkinize de. Ama şu ara öyle bir şey yok. Onun için bir yere gideceksek, artık atları eğerlemeliyiz, eski dostum Shane.”</p>

  <p class="calibre2">“Shane mi? Kim bu Shane?”</p>

  <p class="calibre2">“Bunu da sana başka zaman anlatırım. O arada yola çıkalım.”</p>

  <p class="calibre2">Eski kamp yerinden birlikte getirdikleri eşyaları toplayarak geri döndüler. Susannah yine tekerlekli sandalyesindeydi. Eddie, karısının onu uzun süre kullanmayacağını düşünüyordu.</p>

  <p class="calibre2"></p>

  <p class="calibre2">Eddie kendini başka şeylerle ilgilenemeyecek kadar eroine kaptırmadan önce birkaç arkadaşıyla birlikte iki hızlı metal grubunun, Anthrax ve Megadeth’in konserleri için New Jersey’e gitmişti. Genç adam Anthrax’in sesinin devrilmiş ayıdan yayılarak tekrarlanan açıklamadan biraz daha yüksek olduğunu düşünüyordu. Ama bundan yüzde yüz emin değildi. Roland ormandaki açıklıktan yedi yüz metre kadar ötede onları durdurdu ve eski gömleğinden altı küçük parça yırttı. Bezleri kulaklarına tıkayarak yollarına devam ettiler, ama o parçalar bile durmadan devam eden o müthiş gürültüyü boğamadı.</p>

  <p class="calibre2">Tekrar açıklığa girdikleri sırada ayı, “BU ALET KAPATILIYOR!” diye gürlüyordu. Hâlâ Eddie’nin tırmandığı ağacın dibinde yatmaktaydı. Devrilmiş bir Colossus gibiydi. Ayrık bacakları ve havaya kaldırdığı dizleriyle doğum yaparken ölen tüylü, dişi bir deve benziyordu. “KAPATMA İŞLEMİ KIRK YEDİ DAKİKA SONRA TAMAMLANACAK! HİÇBİR TEHLİKE YOK…” Eddie, hayır, var, diye düşünerek ayının saldırı sırasında ya da ölüm titremeleri geçirirken yırtılmamış olan, etrafa saçılmış derileri toplamaya başladı. Hem de büyük tehlike var. Kahrolasıca kulaklarım için! Roland’ın silah kayışını alarak sessizce uzattı. Üzerinde çalıştığı tahta parçası biraz ileride yerde duruyordu. Genç adam onu kaparak Susannah’nın tekerlekli sandalyesinin arkasındaki torbaya attı. O sırada Silahşor kalın kayışı ağır ağır beline takarak, ham deri şeritten yapılmış bağları sıkıştırdı.</p>

  <p class="calibre2">“KAPANMA FAZINDA. BİR İKİNCİL ATOM PİLİ YÜZDE BİR KAPASİTEYLE ÇALIŞIYOR. BU PİLLER…”</p>

  <p class="calibre2">Susannah, Eddie’nin peşinden gitti. Kendi diktiği torba çanta kucağındaydı. Eddie’nin ona verdiği derileri torbaya tıkıyordu. Derilerin hepsi toplandıktan sonra Roland, Eddie’nin koluna vurdu ve ona bir omuz çantasını uzattı. Bunun içinde daha çok bolca tuzlanmış geyik eti vardı. Roland’ın küçük derenin dört buçuk kilometre kadar yukarısında bulduğu doğal tuzdan yararlanmışlardı bunun için. Silahşor de omzuna, aynı biçimde bir çantayı vurmuştu bile. Tekrar doldurduğu ve türlü şey yüzünden iyice şişmiş olan kesesiyse öbür omzundan sarkıyordu.</p>

  <p class="calibre2">Yakındaki bir daldan elde yapılmış, garip bir koşum takımı sarkıyordu. Buna geyik derisinden dikilmiş, oturulacak bir yer de eklenmişti. Roland koşum takımını kaparak bir an inceledi. Sonra da omzuna atıp şeritleri göğsünün aşağısında birbirlerine bağladı. Susannah’nın bunu gördüğünde yüzünü ekşitmesini Roland da fark etti. Ama konuşmaya kalkışmadı. Ayının bu kadar yanındayken avaz avaz da bağırsa sesini yine de duyuramayacaktı. Ama anlayışla omzunu silkti ve ellerini açtı. “Buna ihtiyacımız olacağını biliyorsun” der gibiydi.</p>

  <p class="calibre2">Susannah da yine omzunu silkerek ona cevap verdi. “Biliyorum… Ama bu ondan hoşlandığım anlamına gelmez.”</p>

  <p class="calibre2">Silahşor açıklığın dibini işaret etti. Bir çift eğrilrhiş, kırılmış ladin bu bölgede bir zamanlar Mir diye bilinen Shardik’in açıklığa girdiği yeri gösteriyordu.</p>

  <p class="calibre2">Eddie, Susannah’ya doğru eğildi, baş ve işaret parmaklarını birleştirerek bir daire oluşturdu. Sonra da kaşlarını bir soru sorarmış gibi kaldırdı. “İyi misin?”</p>

  <p class="calibre2">Genç kadın, “Evet” der gibi başını salladı, sonra da avuçlarını kulaklarına bastırdı. “İyiyim, ama sağır olmadan buradan gidelim.”</p>

  <p class="calibre2">Üç arkadaş açıklıkta ilerlediler. Eddie derilerin konulduğu torbayı kucağında taşıyan Susannah’yı itiyordu. Kadının tekerlekli sandalyesinin arkasındaki torbaya türlü şey konulmuştu. Sapanın önemli bir bölümünün hâlâ içinde saklandığı tahta parçası da bunlardan biriydi.</p>

  <p class="calibre2">Arkalarında ayı kükreyerek dünyaya son açıklamasını yapmaktaydı. Makine, kırk dakika sonra kapatılacaktı. Eddie o anın gelmesi için sabırsızlanıyordu. Kırılmış ladinler birbirlerine doğru eğilmiş ve kaba bir bahçe kapısı oluşturmuşlardı. Eddie, Roland’ın Kara Kule araştırması aslında burada başlıyor, diye düşündü. Hiç olmazsa bizim için.</p>

  <p class="calibre2">Genç adamın aklına tekrar o rüya geldi. Karanlığın açılan bayraklar gibi fışkırdığı, döne döne yükselen pencereler. Güllerle dolu tarlanın üzerine bir leke gibi yayılan karanlık… Eğrilmiş ağaçların altından geçerlerken Eddie şiddetle titredi.</p>

  <p class="calibre2">Tekerlekli sandalyeyi Roland’ın tahmin ettiğinden daha uzun bir süre kullanabildiler. Ormandaki kara çamlar çok yaşlıydı ve dört bir yana uzanan dallan çam iğnelerinden kalın bir halı oluşturmuştu. Bu da çalıların, bodur ağaçların yetişmesini engellemişti çoğunlukla. Susannah’nın kolları güçlüydü. Eddie’ninkilerden daha güçlüydü. Ama Roland bu durumun fazla sürmeyeceğini düşünüyordu. Genç kadın ormanda, gölgeli düz toprakta tekerlekli sandalyesini kolaylıkla sürebiliyordu. Ayımn devirdiği ağaçlardan birine geldikleri zaman, Roland, Susannah’yı kaldırdı. Eddie de sandalyeyi kütüğün üzerinden aşırdı.</p>

  <p class="calibre2">Arkalanndan ayının uzaklığın pek az hafiflettiği sesi geliyordu. Hayvan olanca sesiyle onlara çalışan son ikincil atom pilinin kapasitesinin artık sıfıra yakın olduğunu açıklıyordu.</p>

  <p class="calibre2">Susannah, Silahşor’a, “O lanet olasıca kayış takımının bütün gün omuzlarında boş kalacağını umanm!” diye bağırdı.</p>

  <p class="calibre2">Roland da bunu istiyordu. Ama daha on beş dakika geçmeden toprak meyillenmeye başladı. Ormanın bu eski bölümünü daha küçük ve genç ağaçlar kaplamaya başlamıştı. Huşlar, kızılağaçlar ve güdük birkaç isfendan toprağa sıkıca yapışmaya çalışıyorlardı. İğnelerden oluşan halı inceldi ve Susannah’nın sandalyesinin tekerlekleri ağaçların arasındaki açıklıklarda yetişmiş olan bodur ve dayanıklı çalılara takılmaya başladı. Çalılann ince dallan paslanmaz çelikten teker parmaklarına çarparak takırdıyor, şangırdıyordu. Eddie bütün ağırlığını gidona verdi. Böylece üç yüz elli metre daha ilerleyebildiler. Sonra yamaç daha dikleşti ve toprak da ayaklarının altında çamura dönüşmeye başladı.</p>

  <p class="calibre2">Roland, “Sırtta taşınmanın zamanı geldi, küçük hanım,” dedi.</p>

  <p class="calibre2">“Arabayı biraz daha deneyelim mi? Ne dersin? Belki bu iş tekrar kolaylaşır…”</p>

  <p class="calibre2">Roland başını salladı. “O tepeden inmeyi denersen… ne demiştin, Eddie? ‘Çuval olursun’ mu?”</p>

  <p class="calibre2">Eddie gülerek, “Hayır” der gibi başını salladı. “Buna ‘Çuvallamak,’ denir, Roland. Bu benim kaldırımlarda sürterek ziyan ettiğim günlerden kalma bir söz.”</p>

  <p class="calibre2">“Her neyse… Ne olursa olsun, tepeüstü gidersin. Haydi, Susannah, gel bakalım.”</p>

  <p class="calibre2">Susannah öfkeyle, “Sakat olmaktan nefret ediyorum,” diye homurdandı ama Eddie’nin onu sandalyeden kaldırmasına izin verdi. Roland’ın sırtındaki koşum takımı gibi şeye oturabilmek için kocasına yardım da etti. Yerini aldıktan sonra Silahşor’un tabancasının kabzasına dokundu. Eddie’ye, “Bunu ister misin, bebeğim?” dedi.</p>

  <p class="calibre2">Genç adam başını salladı. “Benden hızlı olduğunu pekâlâ biliyorsun.”</p>

  <p class="calibre2">Susannah söylenerek, fişekliği düzeltti. Tabancayı, kabzasını sağ eliyle çabucak kavrayabileceği biçimde yerleştirdi. “İkinizin de yavaşlamasına neden olduğumu çok iyi biliyorum. Ama iki şeritli asfalt bir yola varırsak ikinizi de geri de bırakırım.”</p>

  <p class="calibre2">Roland, “Bundan hiç kuşkum yok,” dedi… Sonra da başını yana eğdi. Orman sessizleşmişti.</p>

  <p class="calibre2">Susannah, “Ayı Kardeş sonunda savaşmaktan vazgeçti,” diye mırıldandı. “Çok şükür!”</p>

  <p class="calibre2">Eddie, “Ben daha yedi dakika olduğunu sanıyorum,” dedi.</p>

  <p class="calibre2">Roland kayışları düzeltti. “Herhalde içindeki saat son beş altı yüzyılda biraz geri kalmaya başladı.”</p>

  <p class="calibre2">“Sen onun bu kadar eski olduğuna gerçekten inanıyor musun, Roland?”</p>

  <p class="calibre2">Silahşor başını salladı. “Evet o kadar olmuştur ve artık o öldü… Belki de ayı, On İki Bekçinin sonuncusuydu.”</p>

  <p class="calibre2">Eddie, “Evet,” diye cevap verdi. “Şimdi bana buna aldırıp aldırmadığımı sor.” Susannah bir kahkaha attı.</p>

  <p class="calibre2">Roland ona sordu. “Rahat mısın?”</p>

  <p class="calibre2">“Hayır. Popom şimdiden sızlamaya başladı ama gidelim. Sadece beni düşürmemeye çalış.”</p>

  <p class="calibre2">Roland başını sallayarak yamaçtan inmeye başladı. Eddie, boş sandalyeyi iterek onu izliyordu. Sandalyeyi topraklardan beyaz dev eklemler gibi çıkmaya başlayan kayalara çarpmamaya çalışıyordu. Ayının sesi sonunda kesilmişti. Genç adama şimdi orman fazla sessizmiş gibi geliyordu. Neredeyse yamyamlar ve dev maymunlarla ilgili o eski, gülünç orman filmlerinden birinde oynadığını sanacaktı.</p>

  <p class="calibre2"></p>

  <p class="calibre2">Ayının geçtiği yolu bulmak kolay ama izlemek zordu. Açıklıktan ayrıldıktan yedi buçuk kilometre kadar ötede tam anlamıyla bataklık sayılamayacak çamurlu, alçak bir yere geldiler. Topraklar tekrar sertleşip yükselmeye başladığı sırada Roland’ın soluk blucini dizlerine kadar ıslanmıştı. Adam düzenli, uzun ve hırıltılı soluk alıyordu. Ama yine de Eddie’den biraz daha iyi durumda sayılırdı. Genç adam Susannah’nın sandalyesini çamurlardan ve su birikintilerinden geçirirken çok zorluk çekmişti.</p>

  <p class="calibre2">Roland, “Dinlenmenin ve bir şeyler yemenin zamanı geldi,” dedi.</p>

  <p class="calibre2">Eddie, “Oh oh oh,” diye soludu. “Bana yemek verin!” Susannah’nın kayışların arasından çıkmasına yardım ederek onu devrilmiş bir ağacın üzerine oturttu. Ağacın gövdesinde çaprazlamasına derin pençe izleri vardı. Sonra Eddie karısının yanına yarı oturur biçimde yığıldı.</p>

  <p class="calibre2">Susannah, “Sandalyemi iyice çamurlamışsın, beyaz çocuk,” dedi. “Bütün bunları raporuma yazacağım.”</p>

  <p class="calibre2">Eddie genç kadına yan yan baktı. “İlk rastlayacağımız araba yıkama yerinde, seni ben iteceğim. Hatta bu lanet olasıca şeyi cilalayacağım. Tamam mı?”</p>

  <p class="calibre2">Susannah, “Anlaştık yakışıklı,” diyerek gülümsedi.</p>

  <p class="calibre2">Eddie, Roland’ın su tulumlarından birini beline bağlamıştı. Ona eliyle vurdu. “İçelim mi?”</p>

  <p class="calibre2">Roland, “Evet,” dedi. “Ama fazla değil. Tekrar yola çıkmadan önce biraz daha değişik su içeriz. Böylece kimseye kramp girmez.”</p>

  <p class="calibre2">Eddie, “Oz İzcisi Roland,” diye mırıldandı. Tulumu belinden çözerken kıkır kıkır gülüyordu.</p>

  <p class="calibre2">“Bu Oz da nesi?”</p>

  <p class="calibre2">Susannah açıkladı. “Bir filmdeki hayali bir yer.”</p>

  <p class="calibre2">“Oz bundan çok daha değişik bir şeydi. Ağabeyim Henry bana arada sırada hikâyeler okurdu. İleride bir gece ben de sana bir masal anlatırım, Roland.”</p>

  <p class="calibre2">Silahşor ciddi ciddi, “Bu çok iyi olur,” diye cevap verdi. “Dünyanızı öğrenmeyi çok çok istiyorum.”</p>

  <p class="calibre2">“Ama Oz bizim dünyamız değil. Susannah’nın dediği gibi orası hayali bir yer…”</p>

  <p class="calibre2">Roland karı kocaya geniş yapraklara sarılmış olan etlerden verdi. “Yeni bir yer hakkında bilgi edinmenin en çabuk yolu, onun hayal kurduğu şeyleri öğrenmektir. Bu Oz’u öğrenmek istiyorum.”</p>

  <p class="calibre2">“Pekâlâ, söz. Suze sana Dorothy, Toto ve Teneke Oduncuyu anlatır. Ben de gerisini.” Eddie eti ısırarak gözlerini takdirle sağa sola oynattı. Ete sarıldığı yaprağın kokusu sinmişti ve pek nefisti. Eddie payına düşen eti çabucak yerken midesi guruldayıp duruyordu. Artık rahatlıkla soluk alabildiği için kendini iyi hissediyordu. Hatta vücut kasları gelişiyor, sağlam bir yapı oluşturuyordu. Gövdesinin her parçası diğerleriyle ahenk içindeydi. Genç adam, hiç endişelenme, dedi kendi kendine. Bu gece bütün parçaların birbirleriyle tartışacaklar. Roland’in, ben yere yığılma derecesine gelinceye kadar yürüyüşü sürdüreceğini sanıyorum.</p>

  <p class="calibre2">Susannah yemeğini daha yavaş yiyordu. İkinci ya da üçüncü lokmalarını azıcık bir suyla yutuyordu. Etini elinde çeviriyor ve sonra kopanyordu. Roland’a, “Dün gece başladığın şeyi bitir,” diye emretti. “Birbirine zıt anılarını anladığını sandığını söyledin.”</p>

  <p class="calibre2">Silahşor başını salladı. “Evet. Ben iki anının da doğru olduğunu sanıyorum. Biri, diğerinden biraz daha doğru. Ama bu diğerinin gerçekliğini yine de ortadan kaldırmıyor.”</p>

  <p class="calibre2">Eddie, “Bu laflar hiç de mantıklı değil,” dedi. “Jake denen o çocuk ya Durak yerindeydi ya da değildi, Roland.”</p>

  <p class="calibre2">“Bu bir ikilem. Aynı zamanda hem olan, hem de olmayan bir şey. Her sey çözümleninceye kadar kendimi bölünmüş gibi hissetmeye devam edeceğim. Bu zaten yeterince kötü ve temeldeki çatlak da genişlemeye başlıyor. Seziyorum. Bu… ağza alınamayacak bir şey.”</p>

  <p class="calibre2">Susannah sordu. “Sence buna ne yol açtı?”</p>

  <p class="calibre2">“Size çocuğu bir arabanın önüne ittiklerini söyledim. İttiklerini. Şimdi… insanları taşıtların önüne itmekten hoşlanan tanıdığımız kimdi?”</p>

  <p class="calibre2">Genç kadının yüzünde durumu anladığını gösteren bir ifade belirdi. “Jack Mort! Yani çocuğu sokakta arabanın önüne o mu itti?”</p>

  <p class="calibre2">“Evet.”</p>

  <p class="calibre2">Eddie itiraz etti. “Ama sen bunu yapanın siyahlı adam olduğunu söyledin. Şu dostun Walter’in. Çocuğun onu gördüğünden söz ettin. Rahibe benzeyen birini gördüğünden. Hatta Jake onun söylediklerini de duymamış mı? Walter, ‘Bırakın geçeyim, ben rahibim,’ dememiş mi? Ya da buna benzer bir şey.”</p>

  <p class="calibre2">“Ah, Walter oradaydı. İkisi de kaza yerindeydiler. Ve ikisi de Jake’i itti.”</p>

  <p class="calibre2">Eddie bağırdı. “Biri Thorazine’li deli gömleğini getirsin! Roland kaçırdı!”</p>

  <p class="calibre2">Silahşor bu sözlere aldırmadı. Eddie’nin stresle başa çıkabilmek için şakalar yaptığını anlamaya başlıyordu. Cuthbert de ondan pek farklı değildi… Susannah da kendince Alain’den pek farklı olmadığı gibi. Roland, “Bütün bu olayda beni sinirlendiren şey şu,” diye açıkladı. “Her şeyi başında anlamam gerekirdi. Sonuçta ben Jack Mort’un içindeydim. Kafasındakileri okuyabiliyordum. Tıpkı seninkileri okuyabildiğim gibi, Eddie… ve Susannah. Mort’un içindeyken Jake’i gördüm. Ona Mort’un gözleriyle baktım. Ve Mort’un çocuğu bir taşıtın altına itmeyi planladığını anladım. Hepsi bu kadar değil. Mort’un bunu yapmasına engel oldum. Vücuduna girmem bunu başarmam için yeterli oldu. Tabii o ne olduğunu anlamadı. Dikkatini planladığı şeye öylesine vermişti ki, beni ensesine konan bir sinek sandı.”</p>

  <p class="calibre2">Eddie durumu kavramaya başlıyordu. “Jake sokağa itilmediyse, o zaman… hiç ölmedi. Ölmediyse, o zaman bu dünyaya da gelmedi. Bu dünyaya gelmediyse, o zaman çocukla Durak yerinde de karşılaşmadın. Tamam mı?”</p>

  <p class="calibre2">“Tamam. Hatta bir ara, Jack Mort çocuğu öldürmek niyetindeyse kenara çekilerek buna izin vermem gerekecek, diye de düşündüm. Şimdi beni parça parça eden bu ikilemi yaratmamak için. Ama yapmazdım. Ben… Ben…”</p>

  <p class="calibre2">Eddie usulca, “Bu çocuğu iki defa öldüremezdin, öyle değil mi?” diye sordu. “Tam senin o ayı gibi bir makine olduğuna karar vereceğim sırada, her defasında insanca gözüken bir şeyler yaparak beni şaşırtıyorsun. Kahretsin!”</p>

  <p class="calibre2">Susannah, “Kes şunu, Eddie,” dedi.</p>

  <p class="calibre2">Genç adam Silahşor’un biraz asılmış olan suratına baktı ve yüzünü buruşturdu. “Affedersin, Roland. Annem ağzımın bazen kafamla bütün ilişkisini kestiğini söylerdi.”</p>

  <p class="calibre2">“Önemli değil. Vaktiyle bir arkadaşım vardı ve o da senin gibiydi.”</p>

  <p class="calibre2">“Cuthbert mi?”</p>

  <p class="calibre2">Roland, “Evet” der gibi başını salladı. Parmakları kopmuş olan sağ eline uzun bir an baktı, sonra da can acısına aldırmayarak azapla yumruğunu sıktı. Ormanın derinliklerinde bir yerde, bir tarla kuşu tatlı tatlı ötüyordu. “Şimdi… ben şuna inanıyorum. O gün Jack Mort’un kafasına girmeseydim, o Jake’i yine de taşıtın altına itmezdi. O gün yapmazdı bunu. Neden? Ka-tet yüzünden. İşte o kadar. Bu maceraya atıldığım arkadaşlarımdan sonuncusu da öldüğünden beri kendimi ilk kez tekrar Ka-tet’in ortasında buldum.”</p>

  <p class="calibre2">Eddie şaşkın şaşkın, “Kuartet mi?” dedi.</p>

  <p class="calibre2">Silahşor kafasını salladı. “Hayır, ka, sizin kader diye düşündüğünüz şey, Eddie. Ama tabii asıl anlamı çok daha karmaşık ve tarif edilmesi daha zor. Zaten Yüksek Dildeki kelimeler hep böyledir. Tet ise aynı amaçlan paylaşan, aynı şeylere karşı ilgi duyan bir grup anlamına gelir. Örneğin üçümüz bir ‘Tet’ız. Ka-tet ise kaderin pek çok yaşamı birleştirdiği yerdir.”</p>

  <p class="calibre2">Susannah mırıldandı. “San Luis Rey Köprüsünde olduğu gibi.”</p>

  <p class="calibre2">Roland, “O nedir?” diye sordu.</p>

  <p class="calibre2">“Bu, geçtikleri köprü çöktüğü zaman bir arada ölen insanlarla ilgili bir hikâye. Bizim dünyamızda çok ünlüdür.” ‘</p>

  <p class="calibre2">Silahşor anladığını belirtmek için başını salladı. “Bu olayda da Ka-tet, Jake, Walter, Jack ve beni birbirimize bağlıyordu. Jack Mort’un yeni kurbanının kim olacağını ilk anladığım zaman kuşkulandığım gibi bir tuzak kurulmamıştı. Çünkü Ka-tet değiştirilemez ya da herhangi bir kimsenin iradesine göre saptırılamaz. Ancak Ka-tet görülebilir. Bilinebilir ve anlaşılabilir. Walter gördü ve anladı.” Silahşor yumruğunu kalçasına vurarak acı acı bağırdı. “Sonunda ona yetiştiğim zaman kimbilir için için nasıl gülüyordu!”</p>

  <p class="calibre2">Eddie, “Şimdi konuya dönelim.” dedi. “Jack Mort’un Jake’i izlediği gün onun planını altüst etmeseydin, neler olacaktı? Sanırım şunu demek istiyorsun. Mort’u sen durdurmasaydın, bunu başka biri ya da bir şey durduracaktı. Öyle mi?”</p>

  <p class="calibre2">“Evet… çünkü gün Jake’in ölmesi için uygun değildi. Doğru güne yakındı. Ama o gün değildi. Bunu ben de hissettim. Belki de Mort cinayeti işlemeden hemen önce birinin kendini gözetlediğini fark edecekti. Ya da bir yabancı işe karışacaktı. Veya…”</p>

  <p class="calibre2">Susannah atıldı. “Bir polis. Mort uygunsuz bir anda, uygunsuz bir yerde bir polisle karşılaşacaktı.”</p>

  <p class="calibre2">“Evet. Kesin neden, Ka-tet”in aracı önemli değil. Mort’un yaşlı bir tilki kadar kurnaz olduğunu iyice öğrendim. O, en ufak bir terslik olduğunu sezseydi, planı uygulamaktan hemen vazgeçer ve bu işi başka bir gün yapmaya karar verirdi.</p>

  <p class="calibre2">“Ben bir şey daha biliyorum. Mort kılık değiştirerek avlanıyordu. Detta Holmes’un kafasına tuğlayı attığı gün, örgü bir başlık ve kendisine çok bol gelen eski bir kazak giymişti. Şarapçı olduğunun sanılmasını istiyordu. Çünkü tuğlayı düşmesi için ittiği binada sürüyle ayyaş vardı ve hiçbiri inlerinden pek çıkmıyordu. Anlıyor musunuz?”</p>

  <p class="calibre2">Kan koca, “Evet” der gibi başlarını salladılar.</p>

  <p class="calibre2">“O yıllar sonra, seni metro treninin önüne ittiği gün bir inşaat işçisi kılığındaydı, Susannah. Büyük sarı bir kask giymiş ve bıyık takmıştı. Jake’i arabalara doğru iterek onun ölümüne neden olacağı gün de rahip kılığına girmişti.”</p>

  <p class="calibre2">“Tanrım…” Susannah’nın sesi bir fısıltıdan farksızdı. “Jake’i New York’ta taşıtın önüne iten Jack Mort’tu. Durak yerinde gördüğün adamsa senin kovaladığın kimseydi. Walter yani.”</p>

  <p class="calibre2">“Evet.”</p>

  <p class="calibre2">“Ve o çocuk onların aynı adam olduklarını sandı. Çünkü ikisi de aynı biçim siyah cüppeler giymişlerdi. Öyle mi?”</p>

  <p class="calibre2">Roland başını salladı, “Evet. Üstelik Walter’le Jack Mort birbirlerine benziyorlardı. Tabii, kardeşmişler gibi, demek istemiyorum. Ama ikisi de siyah saçlı, çok soluk yüzlü, uzun boylu adamlardı. Jake’se o sırada ölüyordu ve ancak son anda Jack Mort’u görebildi. Walter’i gördüğü zaman ise yabancı bir yerdeydi ve korkusundan neredeyse aptallaşmıştı. Çocuğun yaptığı hata anlaşılır bir şey. Affedilecek bir yanlış. Bu tabloda bir salak varsa o da benim. Çünkü gerçeği daha çabuk anlayamadım.”</p>

  <p class="calibre2">Eddie sordu. “Mort kullanıldığını anlar mıydı?” Genç adam kendi başından geçenleri, Roland kafasını işgal ettiği zaman aklına gelen çılgınca fikirleri düşünüyordu. Mort bu durumu nasıl anlamamış olabilirdi?.. Ama Roland, “Hayır” der gibi başını sallıyordu.</p>

  <p class="calibre2">“Walter büyük bir incelikle davranırdı. Mort rahip kılığına girmenin kendi fikri olduğunu sanırdı… Daha doğrusu ben böyle düşünüyorum. Mort bir işgalcinin sesini fark edemezdi. Walter’in kafasının derinliklerinden fısıldayarak, ona neler yapmasını söylediğini anlayamazdı.”</p>

  <p class="calibre2">Eddie hayretle, “Jack Mort!” diye mırıldandı. “Meğer bütün bu işler onun başının altından çıkmış.”</p>

  <p class="calibre2">“Evet… Walter’in yardımıyla. Ve ben de sonunda Jake’in hayatını kurtardım. Mort’un metro istasyonundan trenin önüne atlamasını sağladığım zaman da her şeyi değiştirdim.”</p>

  <p class="calibre2">Susannah, “Bu Walter istediği zaman bizim dünyamıza kolaylıkla girebiliyormuş,” dedi. “Belki de özel bir kapıyı kullanıyordu bunun için. Öyleyse adam senin küçük çocuğu itmesi için başka birini kullanamaz mıydı? Mort’a rahip kılığına girmesini önerebildiğine göre, bu işi bir başkasına da yaptırabilirdi… Ne var, Eddie? Niçin başını sallayıp duruyorsun?”</p>

  <p class="calibre2">”Çünkü bence Walter böyle bir şeyin olmasını istemezdi. Walter’in istediği oluyor… Roland yavaş yavaş aklını kaçırıyor. Öyle değil mi?”</p>

  <p class="calibre2">Silahşor, “Evet” dermişcesine kafasını salladı.</p>

  <p class="calibre2">Eddie ekledi. “Walter o işi isteseydi de öyle yapamazdı. Çünkü o, Roland kumsaldaki kapıları bulmadan çok önce ölmüştü. Roland son kapıdan çıkarak Jack Mort’un kafasına girdiği sırada, bizim Walt’in etrafı karıştırdığı günler sona ermişti.”</p>

  <p class="calibre2">Susannah düşündü ve sonra da başını salladı. “Anlıyorum… sanırım… Bu zamanda yolculuk insanın kafasını karıştırıyor, öyle değil mi?”</p>

  <p class="calibre2">Roland eşyalarını toplayarak, yerlerine bağlamaya başladı. “Yolumuza devam etmenin zamanı geldi.”</p>

  <p class="calibre2">Eddie ayağa kalkarak çantasını yüklendi. Roland’a, “Hiç olmazsa bir şey içini rahatlatabilir,” dedi. “Sen -ya da bu Ka-tet denen nesne- çocuğu yine de Kurtarmayı başardı.”</p>

  <p class="calibre2">Silahşor kayışların bağlarını göğsünün üzerinde düğümlüyordu. Başını kaldırdı. Berrak gözlerindeki alevli ışıltı Eddie’nin irkilerek gerilemesine neden oldu. Roland sertçe, “Bunu gerçekten başardım mı?” diye sordu. “Gerçekten başardım mı? Ben aynı gerçeğin iki değişik yorumuyla birlikte yaşamaya çalışırken yavaş yavaş çıldırıyorum. Başlangıçta ikisinden birinin silikleşmeye başlayacağını umuyordum. Ama böyle bir şey yok. Hatta bunun tam tersi oluyor. Bu iki gerçeğin sesi kafamın içinde gitgide daha fazla yükseliyor. Birbirlerine, yakında savaşa girişecek iki düşman grup gibi haykırıyorlar. Onun için şimdi bana şunu söyle, Eddie. Sence Jake neler hissediyor? Bir dünyada öldüğünü, diğerindeyse yaşadığını bilen bir insan neler hisseder?”</p>

  <p class="calibre2">Tarla kuşu tekrar ötmeye başladı. Ama üçü de bunu fark etmedi. Eddie, Roland’ın uçuk yüzünde alevler saçan renkleri solmuş mavi gözlerine baktı ve söyleyecek bir şey bulamadı.</p>

  <p class="calibre2">O gece, ölü ayıdan yirmi iki kilometre kadar doğuda kamp kurdular. İyice bitkinleşen insanlar gibi derin bir uykuya daldılar. (Roland bile o gece uyudu. Ama rüyaları kâbuslardan oluşan bir sirke benziyordu.) Ertesi sabah güneş doğarken kalktılar. Eddie hiç konuşmadan küçük bir ateş yaktı. Sonra yakındaki korudan gelen silah sesi yüzünden dönüp Susannah’ya baktı.</p>

  <p class="calibre2">Kadın, “Kahvaltı,” dedi.</p>

  <p class="calibre2">Roland üç dakika sonra döndü. Omzuna bir deriyi atmıştı ve üzerinde yeni temizlenmiş bir tavşan yatıyordu. Susannah hayvanı pişirdi. Üç arkadaş karınlarını doyurduktan sonra yola çıktılar.</p>

  <p class="calibre2">Eddie insanın kendi ölümünün nasıl bir şey olduğunu hayal etmeye çalıştı durdu. Ama başaramadı.</p>

  <p class="calibre2"></p>

  <p class="calibre2">Öğleden hemen sonra çalıların ezilmiş ve ağaçlarının çoğunun da devrilmiş olduğu bir yere eriştiler. Sanki uzun yıllar önce bir siklon geniş, kasvetli ve harap bir geçit açmıştı.</p>

  <p class="calibre2">Roland, “Bulmak istediğimiz yerin yakınındayız,” diye açıkladı. “Ayı, görüşünü engelleyebilecek her şeyi devirmiş. Dostumuz birtakım sürprizlerle karşılaşmak istemiyormuş. İriliğine karşın kendine fazla güvenerek her şeyi şansa bırakmıyormuş.”</p>

  <p class="calibre2">Eddie sordu. “Bize birtakım şaşırtıcı şeyler bıraktı mı dersin?”</p>

  <p class="calibre2">“Olabilir.” Roland hafifçe gülümseyerek Eddie’nin omzuna dokundu. “Ama şu da var… onların hepsi eski sürprizler.”</p>

  <p class="calibre2">Bu harap yerde ağır ağır ilerleyebildiler. Devrilmiş ağaçların pek çoğu oldukça yaşlıydı. Çoğu çıktıkları toprağa hemen hemen tekrar karışmış gibiydi. Ama yine de birbirlerine karışarak büyük engeller oluşturmuşlardı. Üçü de sapasağlam, tastamam olsalardı bile oradan yine zorlukla geçeceklerdi. Ama Susannah kayışlarla Silahşor’un sırtına bağlanmıştı. Sonunda bu sinir bozucu bir dayanıklılık sınavına dönüştü.</p>

  <p class="calibre2">Yassılmış ağaçlar ve birbirine karışmış çalılar, ayının izlerini örtüyordu. Grup bu yüzden ağırlaşmıştı. Öğleye kadar ağaçlardaki öncülerin bıraktıkları işaretler kadar belirgin olan pençe izlerini takip ettiler. Ancak burada, başlangıç noktasının yakınında ayının öfkesi en yüksek noktasına ulaşmamıştı. O yüzden de üç arkadaşın çok işine yarayan o izler yoktu. Roland ağır ağır ilerliyor, çalıların arasında pislikler ve ayının tırmandığı ağaçlarda kıl tutamlan arıyordu. Bu çürümüş, karmaşık engellerle dolu yerde akşama kadar ancak dört buçuk kilometre kadar ilerleyebildiler.</p>

  <p class="calibre2">Eddie ortalığın kararacağına ve o yüzden de bu ürkütücü yerde kamp kurmak zorunda kalacaklarına karar verdiği sırada seyrek kızılağaçların oluşturduğu bir koruya geldiler. Genç adam bunun ötesinde bir çayın taşlı yatağında şıkırdayarak aktığını duyuyordu. Gerideyse batmakta olan güneşin kasvetli, kızıl ışıkları biraz önce aştıkları karmakarışık yeri aydınlatmaktaydı. Devrilmiş ağaçları Çin ideogramlan gibi üst üste binmiş kara şekillere dönüştürüyordu.</p>

  <p class="calibre2">Roland durmalannı söyleyerek Susannah’yı indirdi. Ellerini beline dayayarak, bir sağa bir sola döndü, sırt kaslannı germeye çalıştı.</p>

  <p class="calibre2">Eddie, “Geceyi burada mı geçireceğiz?” diye sordu.</p>

  <p class="calibre2">Silahşor, “Hayır” der gibi başını salladı. “Tabancanı Eddie’ye ver, Susannah.”</p>

  <p class="calibre2">Kadın bu isteği yerine getirirken adama soru sorarmış gibi baktı.</p>

  <p class="calibre2">“Haydi, gel, Eddie. Aradığımız yer bu ağaçlığın gerisinde. Oraya gidip bir bakalım. O arada biraz iş de yapanz.”</p>

  <p class="calibre2">“Sen bunu nasıl…”</p>

  <p class="calibre2">“Kulaklannı aç.”</p>

  <p class="calibre2">Eddie etrafı dinledi ve o zaman makine gürültüsünü fark etti. Ve bunu epey bir süreden beri duyduğunu anladı. “Susannah’yı yalnız bırakmak istemiyorum.”</p>

  <p class="calibre2">“Fazla uzağa gitmeyeceğiz. Zaten istediğinde olanca sesiyle bağırabiliyor. Ayrıca… eğer tehlike varsa bu daha ileride bir yerde. Biz onunla Susannah’nın arasına gireceğiz.”</p>

  <p class="calibre2">Eddie başını eğerek karısına baktı.</p>

  <p class="calibre2">“Haydi git. Sadece çabuk dönmeye bak.” Susannah başını çevirerek geldikleri yere düşünceli düşünceli baktı. “Burada hortlaklar olup olmadığını bilmiyorum. Ama bana varmış gibi geliyor.”</p>

  <p class="calibre2">Roland, “Karanlık basmadan döneceğiz,” diyerek söz verdi. Kızılağaçların oluşturduğu perdeye doğru yürümeye başladı. Eddie de bir dakika sonra onu izledi.</p>

  <p class="calibre2">Ağaçlığa girdikten on beş metre kadar sonra Eddie bir patikayı izlediklerini anladı. Herhalde ayı yıllar boyunca bu yolu kendisi için açmıştı. Kızılağaçlar eğrilerek başlarının yukarısında bir tünel oluşturmuşlardı. Sesler şimdi daha yüksekti. Eddie onları ayırt etmeye başladı. Seslerden biri alçak bir mırıltı gibiydi. Genç adam ayaklarının altındaki hafif titreşimi hissediyordu. Sanki büyük bir makine toprağın içinde çalışmaktaydı. Sonra daha yakın ve tiz sesler de duyuluyordu. Bunlar kâh birbirlerine karışıyor, kâh ayrılıyorlardı. Tiz gıcırtılar, şıkırtılar, çığlığı andıran sesler.</p>

  <p class="calibre2">Roland ağzını Eddie’nin kulağına yaklaştırdı. “Sessizce hareket edersek büyük bir tehlikeyle karşılaşmayız.”</p>

  <p class="calibre2">Beş metre daha ilerlediler. Silahşor tekrar durdu. Tabancasını çekerek namlusuyla, şafak rengi yaprakların ağırlığıyla aşağıya doğru eğilmiş olan bir dalı yana itti. Eddie bu küçük delikten ayının çok uzun yıllar boyunca yaşadığı açıklığa baktı. Shardik buradan etrafı yağmalamak ve dehşet saçmak için kaç kez yola çıkmıştı.</p>

  <p class="calibre2">Burada çalılar yoktu. Toprak çoktan ezile ezile çıplaklaşmıştı. Bir çay, on beş metre kadar yükseklikteki bir kayanın dibinden fışkırıyor ve ok ucuna benzeyen açıklıktan geçiyordu. Çayın iki arkadaşın bulunduğu taraftaki kenarında yaklaşık iki buçuk metre boyunda tepesi kavisli maden bir sandık kayaya dayanmıştı. Eddie’ye bir metro istasyonunun girişini hatırlatıyordu. Ön tarafı eğrilemesine boyanarak siyah ve sarı çizgiler oluşturulmuştu. Açıklıktaki toprak, ormandaki gibi kara değil, acayip, pudra gibi ve griydi. Etrafa kemikler saçılmıştı. Eddie bir dakika sonra gri toprak sandığı şeyin kemik olduğunu anladı. Bu kemikler öylesine eskiydi ki artık ufalanıp toza dönüşmüşlerdi.</p>

  <p class="calibre2">Toprakta bir şeyler kımıldanıyordu. O gıcırtı ve şıkırtıyı çıkaran şeyler. Onlardan dört… hayır, beş tane vardı. Madenden yapılmış küçük aletler. En irileri bir İskoç çoban köpeği yavrusu kadardı. Eddie onların robot olduklarını anladı. Ya da robot benzeri şeyler olduklarını. Birbirlerine benziyorlardı. Ayıya da ancak bir yoldan hizmet ettikleri anlaşılıyordu. Hepsinin tepesinde de hızla dönen küçücük bir radar çanağı vardı.</p>

  <p class="calibre2">Eddie yine düşünme takkeleri mi, dedi kendi kendine. Tanrım, burası nasıl bir dünya?</p>

  <p class="calibre2">Bu aletlerden en büyüğü genç adama altıncı ya da yedinci doğumgününde hediye edilen Tonka traktörüne benziyordu. Makine ilerlerken paletleri kemik tozundan oluşan küçücük gri bulutların yükselmesine yol açıyordu. Bir diğeri paslanmaz çelikten bir sıçana benziyordu. Üçüncüsü eklemli çelik parçalarından yapılmış bir yılan gibiydi. Çayın diğer tarafında düzensizce bir daire oluşturmuş, yere oydukları derin yolda durmadan dönüyorlardı. Eddie onlara bakarken annesinin bir nedenle saklayarak, evin antresine koyduğu eski Saturday Evening Post dergisindeki karikatürleri anımsadı. O karikatürlerde sigara içen endişeli adamlar, karılan doğum yaparken telaşla dolaşır ve halıda derin oyuklar açarlardı.</p>

  <p class="calibre2">Genç adamın gözleri açıklığın basit coğrafyasına alışırken bu değişik biçimlerdeki tuhaf şeylerin beşten fazla olduğunu anladı. Görebildiği kadanyla daha on iki makine vardı. Herhalde ayının kurbanlarının kemiklerinin arkasına daha sürüyle alet saklanmıştı. Arada bir tek fark vardı: onlar kımıldamıyorlardı. Ayının yönetimindeki makineler uzun yıllar boyunca teker teker ölmüşlerdi. Geriyeyse bu beş aletten oluşan küçük grup kalmıştı… Gıcırtılar, şıkırtılar ve boğuk tıkırtılardan onların da pek iyi çalışmadıkları anlaşılıyordu. Özellikle yılan, dairenin üzerinde makine sıçanı izlerken sakatlanmış gibi sarsıla sarsıla gidiyordu. Arada sırada yılanı izleyen alet -küt makine bacaklarının üzerinde yürüyen çelik bir küp- yılana yetişiyor ve sanki onu hızlanması için uyarıyormuş gibi dürtüyordu.</p>

  <p class="calibre2">Genç adam, onlar ne iş görüyorlardı acaba, diye kendi kendine sordu. Herhalde ayıyı korumak için yapılmamışlardı. Ayı kendisini savunacak biçimde yaratılmıştı. Shardik’le en güçlü olduğu günlerde karşılaşsaydık, herhalde hepimizi çabucak yer ve kemiklerimizi tükürürdü. Belki de bu robotlar ayının bakım ve onarım grubuydu. Ya da öncüleri. Veya habercileri. Onlar tehlikeli olabilirler. Ama sadece kendilerini ya da efendilerini savunurken. Kavgacı görünmüyorlar.</p>

  <p class="calibre2">Aslında bu makinelerin insanın içine dokunan bir yanları vardı. Timdekilerin çoğu ölmüş, efendileri gitmişti. Eddie makinelerin bunu nasılsa öğrenmiş olduklarını sanıyordu. Tehlikeli değil, sadece acayip, insanlarınkine benzemeyen üzüntülü halleri vardı. Yaşlıydılar ve iyice eskimişlerdi. Tanrının terk ettiği o açıklıkta oydukları parkurda yürüyor, yuvarlanıyor ya da kıvrıla büküle ilerliyorlardı. Genç adama sanki onların kafalarından geçen karmaşık düşünceleri okuyabiliyormuş gibi geliyordu. “Ah, ah, ah, şimdi ne olacak? O gitti, artık amacımız nedir? O gittiğine göre artık bize kim bakacak? Ah, ah, ah…”</p>

  <p class="calibre2">Eddie bir şeyin bacağının arkasını çekiştirdiğini fark etti. Az kalsın korku ve hayretle bağıracaktı. Roland’ın tabancasının horozunu kaldırarak hızla döndü. Ve Susannah’nın kendisine irileşmiş gözlerle baktığını gördü. Eddie soluğunu yavaşça verdi ve horozu tekrar dikkatle kapattı. Diz çökerek ellerini Susannah’nın omuzlarına koydu. Onu yanağından öptü. Sonra da kulağına, “Az kalsın şu et kafana kurşunu sıkacaktım,” diye fısıldadı. “Burada ne işin var?”</p>

  <p class="calibre2">Susannah hiç de utanmış gözükmüyordu. O da fısıltıyla cevap verdi. “Görmek istedim.” Bakışları, yanında çömelen Roland’a kaydı. “Ayrıca… orada yalnız kalmak hiç hoşuma gitmedi.”</p>

  <p class="calibre2">Kadın onların peşisıra çalıların arasından sürünürken bazı yerleri çizilmişti. Ama Silahşor, Susannah’nın istediği zaman bir hayalet gibi sessizce ilerleyebildiğim kendi kendisine itiraf etmek zorunda kaldı. O da hiçbir şey duymamıştı. Roland arka cebinden eski gömleğinin son parçasını çıkararak genç kadının kollarındaki çiziklerden hafifçe sızan kanlan sildi. Bir an yaptığı işi inceledi. Sonra da Susannah’nın altındaki küçük sıynğı da silmeye çalıştı. “Eh, şimdi bak bakalım.” Konuşurken dudaklarını pek az kımıldatmıştı, sesi çok hafifti. “Bunu hak ettin sanırım.” Bir eliyle dikenli yeşil böğürtlen ve yaban üzümü dallarının arasında küçük bir yer açtı. Sonra da Susannah büyülenmiş gibi açıklığa bakarken bekledi. Sonunda genç kadın geri çekildi ve Roland dalların açıklığı tekrar kapamalarına izin verdi.</p>

  <p class="calibre2">Susannah, “Onlara acıdım,” diye fısıldadı. “Ne delice bir şey değil mi?”</p>

  <p class="calibre2">Roland da fısıltıyla karşılık verdi. “Hiç de değil. Aslında çok kederli yaratıklar sanırım. Kendi garip yaşamlarına göre çok üzgünler. Eddie onların acısına son verecek.”</p>

  <p class="calibre2">Genç adam hemen, “Hayır” der gibi başını sallamaya başladı.</p>

  <p class="calibre2">“Evet, bunu yapacaksın… Tabii bütün geceyi burada çömelerek geçirmek istiyorsan o başka. Şapkalarına nişan al. Şu dönen küçücük şeylere.”</p>

  <p class="calibre2">Eddie öfkeyle fısıldadı. “Ya ıskalarsam?”</p>

  <p class="calibre2">Silahşor omzunu silkti.</p>

  <p class="calibre2">Eddie ayağa kalktı ve Silahşor’un silahının horozunu istemeye istemeye tekrar indirdi. Çalıların arasından o yalnız, yararsız yörüngelerinde durmadan dönen hizmet makinelerine baktı. Sıkıntıyla, bu köpek yavrularını vurmaktan farksız olacak, diye düşündü. Sonra içlerinden birinin -yürüyen bir kutuya benzeyenin- ortasından kıskaca benzeyen çirkin görünüşlü bir şey uzattığını ve bir an yılanı tuttuğunu gördü. Yılan hayretle vızıldadı ve sonra ileri doğru atladı. Yürüyen kutu kıskacını geri çekti.</p>

  <p class="calibre2">Eddie, “Eh…” diye kararını verdi. “Belki de köpek yavrularını vurmaya Pek benzemeyecek.” Roland’a tekrar bir göz attı. Silahşor ifadesiz bir suratla bu bakışa karşılık verdi. Kollarını kavuşturmuş bekliyordu.</p>

  <p class="calibre2">Genç adam için için, ders vermek için çok acayip zamanlar seçiyorsun ahbap, dedi.</p>

  <p class="calibre2">Eddie, Susannah’nın ayıyı önce kabaetinden vuruşunu ve Shardik ona ve Roland’a saldırırken tepesindeki aleti parça parça edişini düşündü. Sonra kendi kendinden biraz utandı. Dahası da vardı. Bir yanı bu işi yapmak istiyordu. Eğri Kulede, Balazar ve gorillerine karşı çıkmak istediği gibi. Herhalde bu hastalıklı bir istekti. Ama yine de temeldeki çekiciliği değiştirmiyordu. “Bakalım kim sağ çıkacak… Bir görelim bakalım…”</p>

  <p class="calibre2">Evet, bu gerçekten hastalıklı bir şeydi.</p>

  <p class="calibre2">Eddie, atış yerinde olduğunu düşün, dedi kendi kendine. Sevgilin için oyuncak bir köpek kazanmak istiyorsun. Ya da oyuncak bir ayı. Yürüyen kutuya nişan aldı. Sonra, Roland omzuna dokununca sabırsızca dönüp ona baktı.</p>

  <p class="calibre2">“Dersini tekrarla, Eddie. Ve dürüst ol.”</p>

  <p class="calibre2">Genç adam dişlerinin arasından sabırsızca hışırtılı bir ses çıkardı. Silahşor dikkatini dağıttığı için öfkelenmişti. Ama Roland gözlerini ısrarla ona dikmişti. Eddie de o yüzden derin bir soluk alarak kafasındaki bütün düşünceleri atmaya çalıştı. Çok uzun bir süreden beri koşuşan makinelerin gıcırtıları, vücudundaki ağrı ve sızılar, ellerine dayanarak kendisini dikkatle izleyen Susannah, ikisinden çok onun yere yakın olması. İlerideki aletlerden birini ıskaladığı ve onlar da karşılık vermeye kalkıştıkları takdirde karısı uygun bir hedef oluşturacaktı.</p>

  <p class="calibre2">“Ben elimle ateş etmem. Eliyle ateş eden babasının suratını unutmuş demektir.”</p>

  <p class="calibre2">Eddie, işte bu da bir şaka, diye düşündü. Bizim ihtiyar sokakta yanımdan geçse onu yine de tanıyamam. Ancak sözlerin etkili olduklarını, kafasını berraklaştırarak, sinir gerginliğini giderdiklerini hissediyordu. Genç adam, silahşorların yaratıldıkları hamurdan olup olmadığını bilmiyor ve bu ona hiç olmayacak bir şeymiş gibi geliyordu. Ama Balazar’ın gece kulübündeki çatışma sırasında üzerine düşeni yapmıştı. Ancak, bir yanının Silahşorun onlara öğrettiği o eski sözleri söylerken vücudunu saran soğukluktan hoşlandığını biliyordu. o soğukluk ve her şeyin iyice belirginleşmesinden hoşlandığını. Bir başka yanıysa bunun da yine başka bir öldürücü uyuşturucu olduğunu anlıyordu. Henry’i öldüren ve onu da ölümün eşiğine sürükleyen eroinden pek farklı bir şey sayılmayacağını. Ama bu, o anda duyduğu gerilimli hoşnutluğu değiştirmiyordu. Fırtınada titreşen gergin kablolara benziyordu Eddie.</p>

  <p class="calibre2">“Elimle nişan almam. Eliyle nişan alan babasının suratını unutmuş demektir.”</p>

  <p class="calibre2">Ve genç adam sonra ağaçların arasından çıktı ve açıklığın diğer tarafında hantalca dolaşan robotlara, “Ben kalbimle öldürürüm,” dedi. Oysa aslında böyle yapmayı düşünmemişti.</p>

  <p class="calibre2">Makineler o sonsuz dönüşlerini keserek durdular. İçlerinden biri tiz bir sesle vızıldadı. Belki bu korku, belki bir uyarıydı. Bir çikolatanın yarısı kadar olan radar çanakları sesin geldiği tarafa doğru döndüler.</p>

  <p class="calibre2">Eddie ateş etmeye başladı.</p>

  <p class="calibre2">Çanaklar, hedef olarak kullanılan toprak güvercinler gibi parçalandı. Eddie’nin kalbindeki o acıma duygusu kaybolmuştu. Şimdi orada sadece bir soğukluk vardı. Genç adam işi bitirmedikçe durmayacağını, duramayacağını biliyordu.</p>

  <p class="calibre2">Alacakaranlığın bastığı açıklıkta gök gürledi sanki. Gürültü, açıklığın geniş tarafındaki çatlak kayaya çarparak yankılandı. Çelik yılan iki takla attı ve sonra toprağa boylu boyunca uzanarak titremeye başladı. En büyük makine, -Eddie’ye çocukluğundaki Tonka traktörünü hatırlatan alet kaçmaya çalıştı. Eddie makine çukur yörüngenin yanından sarsılarak kaçmaya çalışırken onun radar çanağını paramparça etti. Araç dört köşemsi burnunun üzerine düştü. Cam gözlerinin yerleştirilmiş olduğu çelik çukurlardan hafif, mavimsi alevler fışkırdı.</p>

  <p class="calibre2">Eddie sadece çelik sıçanın radar çanağını vuramadı. Kurşun bir sivrisinek gibi vızıldayarak aletin maden sırtından sekti. Makine çukur yoldan fırladı. Yılanı izleyen kutu biçimi şeyin etrafında bir yanm daire çizdi ve şaşılacak bir hızla açıklıkta saldırıya geçti. Gövdesinden öfkeli bir şıkırtı yükseliyordu.</p>

  <p class="calibre2">Eddie aradaki açıklık kapanırken makinenin uzun sivri dişlerle dolu bir ağzı olduğunu fark etti. Bunlar dişten çok, yukarı çıkıp inen dikiş makinesi iğnelerini andırıyorlardı. Hayır, bu makineler köpek yavrularına pek benzemiyordu.</p>

  <p class="calibre2">Genç adam çaresizce, “Onu vur, Roland!” diye bağırdı. Ama çabucak dönüp baktığı zaman Silahşor’un hâlâ orada durduğunu gördü. Kollarını kavuşturmuş, yüzünde sakin ve soğuk bir ifade vardı. Sanki bir satranç problemini düşünüyordu. Ya da eski aşk mektuplarını.</p>

  <p class="calibre2">Sıçanın sırtındaki çanak birdenbire hareketsiz kaldı. Makine yönünü hafifçe değiştirdi ve vızıldayarak doğruca Susannah Dean’e doğru hareket etti.</p>

  <p class="calibre2">Eddie, bir tek kurşun kaldı, diye düşündü. Iskalarsam makine Susannah’nın yüzünün yansını koparacak.</p>

  <p class="calibre2">Ateş edeceği yerde öne çıkarak sıçana olanca gücüyle bir tekme attı. Ayakkabılarının yerine geyik derisinden yapılmış bir çift mokasen giymişti. O yüzden bacağı dizine kadar sızladı. Sıçan boğuk boğuk gıcırdayıp toprakta yuvarlandı, yuvarlandı ve sonra sırtüstü yatıp kaldı. Eddie on iki güdük makine bacağın inip kalktığını görüyordu. Her birinin ucunda sivri çelik bir tırnak vardı. Bu tırnaklar kurşun kalemlerin ucundaki silgilerin büyüklüğündeki yalpa çemberlerinin üzerinde durmadan dönüyorlardı.</p>

  <p class="calibre2">Robotun ortasından çelik bir çubuk uzandı ve makineyi yüzüstü çevirdi. Eddie, Roland’ın revolverini indirdi. Onu diğer eliyle düzgünce tutma isteğini yendi. Kendi dünyasındaki polislere öyle ateş etmesini öğretiyorlardı. Ama burada bu iş böyle yapılmıyordu. Roland onlara, “Elinde de tabanca olduğunu unuttuğunuz ve sanki parmağınızla ateş ediyormuş gibi bir duyguya kapıldığınız zaman,” demişti, “…Silahşorlüğe yaklaşmış olursunuz.”</p>

  <p class="calibre2">Eddie tetiği çekti. Düşmanları bulmak için tekrar dönmeye başlayan küçücük radar çanağı mavi alevlerin arasında kayboldu. Sıçan boğuluyormuş gibi bir ses çıkardı. “Hooo!” Sonra yan düştü. Ölmüştü.</p>

  <p class="calibre2">Genç adam döndü. Kalbi göğsünde çırpınıyordu sanki. Roland’ın o lanet olasıca Kulesini kaybedip ya da kazanıncaya kadar onu kendi dünyasında tutmaya kararlı olduğunu anladığından beri böylesine öfkelenmemişti… Yanı hepsi de küçük kurtlara yem oluncaya kadar…</p>

  <p class="calibre2">Eddie boş tabancayla Roland’ın kalbine nişan alarak, kendi kulağına bile yabancı gelen boğuk bir sesle konuşmaya başladı. “Eğer bunun içinde bir kurşun daha kalsaydı, o kahrolasıca Kuleni düşünüp endişelenmekten hemen şu anda vazgeçerdin!”</p>

  <p class="calibre2">Susannah sert sert, “Kes, Eddie,” dedi.</p>

  <p class="calibre2">Genç adam ona baktı. “Makine sana saldırmak üzereydi, Susannah. Seni kıymaya çevirecekti.”</p>

  <p class="calibre2">“Ama makine beni yakalayamadı, Eddie. Sen onu öldürdün.” “Ama Roland’ın sayesinde değil.” Eddie tabancayı kılıfına sokacakmış gibi bir hareket yaptı ama sonra üzerinde onu koyacak bir şey olmadığını fark ederek büsbütün öfkelendi. Kılıf, Susannah’daydı. “O ve dersleri. O ve lanet olasıca dersleri.” Roland’a döndü. “Bana kalırsa…”</p>

  <p class="calibre2">Silahşor’ün yüzünde hafif bir ilgi vardı. Sonra bu ifade birdenbire değişti. Şimdi Eddie’nin omzunun üzerinden bakıyordu. “YAT!” diye bağırdı.</p>

  <p class="calibre2">Eddie bir soru sormadı. Kafasındaki o öfke ve karmaşa hemen kaybolmuştu. Genç adam kendini yere atarken Silahşor’ün sol elinin gözle izlenemeyecek bir hızla yanına indiğini fark etti. Kendisi hâlâ yere yuvarlanıyordu. Tanrım! O bu kadar hızlı OLAMAZ! Hiç kimse bu kadar hızlı değildir! Ben kötü sayılmam. Ama Susannah’nın yanında ağır ağır hareket ediyormuşum gibi gözüküyorum. Susannah ise Roland’ın yanında cam levhanın üzerinde ilerleyerek tepeye tırmanan bir kaplumbağaya benziyor.</p>

  <p class="calibre2">Eddie’nin kafasının hemen üzerinden bir şey geçti. Bir şey ona doğru mekanik bir öfkeyle gıcırdadı ve bir tutam saçını kopardı. Sonra Silahşor kalça hizasından ateş etmeye başladı. Hızla, arka arkaya üç el ateş etti.Gökgürültüsü gibi yankılandı bu sesler. Eddie’nin iri, makine yarasaya benzettiği şey şimdi yattığı yerle, Roland’ın yanında diz çökmüş olan Susannah’nın arasına gürültüyle düştü. Pas lekeli, eklemli kanatlarından biri bir kez bitkince yere vurdu. Sanki fırsatı kaçırdığı için kızmış gibi. Sonra makine hareketsiz kaldı. Roland eski, patlamış botlarıyla rahatça ilerleyerek Eddie’nin yanına geldi. Elini uzattı. Genç adam bu eli tuttu ve Silahşor’ün kalkmasına yardım etmesine izin verdi. Soluğu kesilmişti. Konuşacak halde değildi. “Belki de böylesi daha iyi… Çünkü lanet olasıca ağzımı her açışımda ters bir şey söylüyorum.”</p>

  <p class="calibre2">“Eddie! İyi misin?” Susannah açıkjıkta genç adama doğru gidiyordu. Eddie başını eğmiş, ellerini baldırlarına dayamıştı. Soluk almaya çalışıyordu.</p>

  <p class="calibre2">“Evet…” Sesi bir karganınkinden farksızdı. Kendini zorlayarak doğruldu. “Sadece saçımı biraz kestirdim.”</p>

  <p class="calibre2">Roland yavaşça, “Bir ağaçtaydı,” diye açıkladı. “Onu önce ben de fark etmedim. Günün bu saatinde ışık insanı yanıltıyor.” Bir an durdu sonra yine aynı ses tonuyla ekledi. “Susannah hiçbir zaman tehlikede değildi, Eddie.”</p>

  <p class="calibre2">Genç adam başını salladı. Şimdi Roland’ın tabancasını çekmeden önce rahatlıkla bir hamburger yiyip, çarpılmış süt içebileceğini anlıyordu. Silahşor öyle hızlıydı ki. “Pekâlâ. Sadece senin öğretme tekniğini beğenmediğimi söyleyelim, tamam mı? Ama senden özür dileyecek de değilim. Öyle bir şey bekliyorsan hemen vazgeç.”</p>

  <p class="calibre2">Roland eğilerek Susannah’yı kaldırdı ve üzerini temizlemeye başladı. Bunu tarafsız bir sevgiyle yapıyordu. Arka bahçede toprakların arasında yuvarlanan çocuğunun üstünü başını temizleyen bir anne gibi. Silahşor, “Özür dilemeni beklemiyorum,” diye cevap verdi. “Buna gerek de yok. Susannah’yla da iki gün önce buna benzer bir konuşma yaptık. Öyle değil mi, Susannah?”</p>

  <p class="calibre2">Kadın başını salladı. “Evet. Roland onları besleyen eli arada sırada ısırmayan Silahşor yamaklarının tekmeyi yemeyi hak ettiklerine inanıyor.”</p>

  <p class="calibre2">Eddie etrafına, makinelere baktı. Sonra pantolon ve gömleğine ağır ağır vurarak kemik tozlarını temizlemeye çalıştı. “Ya sana Silahşor olmak istemediğimi söylersem, Roland, eski dost?”</p>

  <p class="calibre2">“İsteklerinin önemli olmadığını söylerim ben de.” Roland kayanın önündeki sandığımsı, kulübemsi madeni şeye doğru bakıyordu. Konuşma artık onu ilgilendirmiyormuş gibi bir hali vardı. Eddie bunu daha önce de görmüştü. Konuşma, ‘olmalı’, ‘olabilir’ gibi sorulara geldiği zaman Roland’ın hemen hemen her zaman ilgisi sönüyordu.</p>

  <p class="calibre2">Eddie o eski acılığı hatırlatan bir tavırla, “Ka mı?” diye sordu.</p>

  <p class="calibre2">“Evet, doğru Ka.” Roland o kulübemsi yere giderek elini önündeki sarı v6 siyah çizgilere sürdü. “Dünyanın kenarındaki On İki Kapıdan birini bulduk… Kara Kuleye giden altı yoldan birini.</p>

  <p class="calibre2">“Ve bu da Ka.”</p>

  <p class="calibre2"></p>

  <p class="calibre2">Eddie, Susannah’nın tekerlekli sandalyesini almak için geri döndü. Kimse ondan bunu yapmasını istememişti. Genç adam sadece bir süre yalnız kalmak, kendini kontrol altına almak istiyordu. Artık ateş etme sona erdiği için vücudundaki her kas ayrı ayrı titriyordu. İkisinin de kendisini bu halde görmelerini istemiyordu. Onların bunu yanlış yorumlayarak korku sanmalarını düşündüğü için değil. Birinden birinin gerçeği anlamasından çekindiği için. Eddie çok heyecanlıydı ve bu hoşuna gitmişti. Kafa derisini yüzmesine ramak kalmış olan yarasayı eklediğiniz zaman bile yine de durumdan hoşlanmıştı. Bu saçma, ahbap. Bunu sen de biliyorsun.</p>

  <p class="calibre2">İşin kötüsü Eddie bilmiyordu. Susannah’nın ayıyı vurduktan sonra kendi kendine öğrendiği şeyle yüz yüze gelmişti genç adam. Silahşor olmak istemediğini, onlardan başka canlı yokmuş gibi gözüken bu çılgın dünyada dolaşıp durmak istemediğini, her şeyden çok arzu ettiği şeyin New York’a dönmek olduğunu söyleyebilirdi. Broadway’le Kırk İkinci Sokağın köşesinde durarak, parmaklarını şaklatmak, biberli, sosisli sandviç yemek, walkman’in kulaklığıyla Creedence Clearwater Revival’ı dinlerken kızları seyretmek. “Canın cehenneme” der gibi sarkıttıkları dudaklarıyla, uzun bacaklı, kısa etekli, seksinin seksisi New York’lu kızları görmek. En çok bunları istediğini söyleyebilir ve bütün bunlardan suratı morarıncaya kadar söz edebilirdi. Ama kalbinin bildiği başka şeyler de vardı. O elektronik hayvanları gebertmekten hoşlandığını örneğin. Hiç olmazsa oyun sürdüğü ve Roland’ın tabancası da gökgürültüsü aracı sayıldığı sırada. Robot sıçanı tekmelemek de hoşuna gitmişti. Üstelik ayağını Sıtmasına ve ödünün de patlamasına rağmen. Tuhaf bir biçimde bu özellik, bu Müthiş korku nedense duyduğu zevki arttırmıştı.</p>

  <p class="calibre2">Bütün bunlar yeteri kadar kötüydü. Ama kalbi bundan daha da, kötü olan bir şeyi biliyordu: şu anda tam karşısına New York’a açılan bir kapı çıkarsa belki de oradan girmeyecekti. Hiç olmazsa Kara Kuleyi kendi gözleriyle görünceye kadar. Eddie, Roland’in hastalığının bulaşıcı olduğunu düşünmeye başlıyordu.</p>

  <p class="calibre2">Genç adam Susannah’nın tekerlekli sandalyesini birbirine girmiş kızılağaçların arasından geçirmeye çalışır, yüzüne vurarak gözlerini oymaya çalışan dallara küfrederken bütün bunların hiç olmazsa bir bölümünü kendi kendine itiraf etmeyi başardı. Bu itiraf kanındaki ateşi biraz olsun söndürmüştü. Kulenin rüyamda gördüğüm gibi olup olmadığını anlamak istiyorum, diye düşündü. Öyle bir şeyi görmek… bu gerçekten harika olurdu.</p>

  <p class="calibre2">Ve içinde başka bir ses konuşmaya başladı. “Roland’in diğer arkadaşlarının da aynı şeyleri hissettiklerinden eminim. Adlarını duyduğun zaman onların Kral Arthur’un sarayındaki Yuvarlak Masadan kalkıp geldiklerini sandığın o insanların, Eddie. Ve hepsi de ölmüşler. Her biri…”</p>

  <p class="calibre2">Eddie hoşlansın hoşlanmasın sesi tanıdı. Henry’nin sesiydi bu. O yüzden de sesi duymamak imkânsızdı.</p>

  <p class="calibre2"></p>

  <p class="calibre2">Roland, Susannah’yı sağ kalçasının üzerinde dengede tutuyordu. Gece için kapatılmış olan bir metro girişine benzeyen maden kulübeciğin önünde durmaktaydı. Eddie tekerlekli sandalyeyi açıklığın kenarında bırakarak onlara doğru gitti. Aynı anda duyduğu devamlı mırıltıyı andıran ses ve ayaklarının altındaki titreşim daha belirginleşmişti. Genç adam çalışan bu makinenin kulübeciğin içinde ya da altında olduğunu anladı. Sanki gürültüyü kulakları değil kafasının derinliklerindeki bir şeyin yardımıyla duyuyordu. Bağırsaklarının arasındaki bir şeyle de.</p>

  <p class="calibre2">“Demek On İki Kapıdan biri bu? Nereye gidiyor, Roland? Disney Dünyasına mı?”</p>

  <p class="calibre2">Roland başını salladı. “Nereye gittiğini bilmiyorum. Belki hiçbir yere gitmiyor… Belki de her yere gidiyor. Dünyamın bilmediğim pek çok ayrıntısı var. Herhalde ikiniz de bunu fark ettiniz. Ayrıca bildiğim bazı şeyler de değişmişler.”</p>

  <p class="calibre2">“Dünya ilerleyip kaybolduğu için mi?”</p>

  <p class="calibre2">“Evet.” Roland, Eddie’ye bir göz attı. “Bu dünyada böyle sözler bir benzetme değil. Dünya gerçekten ilerleyip gitgide hızlanıyor. Aynı zamanda her şey eskiyor… Parçalanıyor…” Ne demek istediğini anlatmak için yürüyen makine cesede bir tekme attı.</p>

  <p class="calibre2">Eddie, Silahşor’ün toprağa çizdiği Kapılarla ilgili kaba diagramı düşündü. Sonra adeta çekine çekine, “Burası gerçekten dünyanın kenarı mı?” diye sordu. “Yani… burası diğer yerlerden pek farklı gözükmüyor.” Hafif bir kahkaha attı. “İleride bir uçurum varsa bile ben onu göremiyorum.”</p>

  <p class="calibre2">Roland başını salladı!‘“Bu o tür bir kenar değil. Burası Işınlardan birinin başladığı yer. Daha doğrusu bana öyle öğretildi.”</p>

  <p class="calibre2">Susannah sordu. “Işınlar mı? Hangi Işınlar?”</p>

  <p class="calibre2">“Ulu Yaşlılar dünyayı yaratmadılar. Ama onu yeniden düzenlediler. Bazı hikayeciler dünyayı Işınların kurtardığını söylüyorlar. Bazılarıysa onların dünyanın mahvına yol açtıklannı. O Ulu Yaşlılar, Işınları yarattılar. Onlar bir tür Işın… bağlayan… ve tutan Işınlar.”</p>

  <p class="calibre2">Susannah dikkatle, “Sen manyetizmden mi söz ediyorsun?” dedi.</p>

  <p class="calibre2">Silahşor’ün bütün yüzü bir anda aydınlanıverdi sanki. Adamın öfkeli suratının düz taraflannı ve çizgilerini değiştirerek yepyeni, şaşırtıcı bir şey haline soktu. Eddie bir an Roland’ın Kulesine gerçekten eriştiğinde ne hal alacağını anladı.</p>

  <p class="calibre2">“Evet! Ama sadece manyetizm değil. Bu da Işının bir parçası… ve yerçekimi… ve uzay, boy ve boyutun uygun biçimde ayarlanması. Işınlar, bütün bunları birbirine bağlayan güçler.”</p>

  <p class="calibre2">Eddie alçak sesle mırıldandı. “Tımarhanedeki fizik dersine hoşgeldiniz.” Susannah bu sözlere aldırmadı. “Ya Kara Kule? O bir tür jeneratör mü? O Işınların merkezdeki güç kaynağı mı? Bir santral mi?”</p>

  <p class="calibre2">“Bilmiyorum.”</p>

  <p class="calibre2">Eddie atıldı. “Ama burasının A noktası olduğunu biliyorsun. Düz bir çizgi üzerinde yeteri kadar ilerlersek başka bir Kapıya geleceğiz. Ona da ‘C noktası,’ diyelim. Bu dünyanın diğer kenarında. Ancak oraya erişmeden önce ‘B noktası‘na geleceğiz. Ortadaki noktaya. Kara Kuleye.”</p>

  <p class="calibre2">Silahşor başını salladı. “Evet.”</p>

  <p class="calibre2">“Bu yolculuk ne kadar sürüyor, biliyor musun?”</p>

  <p class="calibre2">“Hayır. Ama oranın çok uzak olduğunu biliyorum. Ve her geçen günle uzaklık artıyor.”</p>

  <p class="calibre2">Eddie yürüyen kutuyu incelemek için eğilmişti. Bu sözleri duyunca doğrularak Roland’a hayretle baktı. “İşte bu olamaz!” Küçük bir çocuğa dolabında bir umacı olmadığını, böyle bir şeyin olamayacağını, çünkü aslında o tür yaratıklar bulunmadığını anlatmaya çalışan olgun biri gibi konuşmuştu. “Dünyalar genişlemezler, Roland.”</p>

  <p class="calibre2">“Öyle mi dersin? Ben çocukken bazı haritalar vardı, Eddie. Onlardan birini özellikle anımsıyorum. Batı Dünyasının Daha Büyük Krallıklarıyla ilgiliydi harita. Orada vatanım da gösteriliyordu. Ülkemin adı Gilead’dı. Haritada Aşağı Baronluklar da vardı. Ben tabancalarımı kazandıktan bir yıl sonra isyanlar ve iç savaşlarla sarsılmaya başladı orası. Haritada tepeler, çöl, dağlar ve Gilead’ın çok uzağındaki Batı Denizi de vardı. Bin beş yüz kilometre kadar bir mesafe vardı arada. Ama ben bu uzaklığı ancak yirmi yılda aşabildim.”</p>

  <p class="calibre2">Susannah korkuyla, çabucak, “Ama bu imkânsız!” diye bağırdı. “Yürüyerek de gitseydin, yolculuk yine de yirmi yıl sürmezdi.”</p>

  <p class="calibre2">Roland, “Yürümedim,” diye açıkladı. “Daha çok ata bindim. Arada sırada ‘yavaşlatıldım’ diyebilir miyiz? Ama çoğu zaman yoluma devam ettim. John Farson’dan uzaklaşıyordum. O, büyüdüğüm dünyayı altüst eden ayaklanmanın ele başıydı. Ve kafamın, avlusundaki direğe takılmasını istiyordu. Galiba bunu istemesi için önemli bir nedeni vardı. Çünkü ben ve vatandaşlarım onun adamlarından çoğunun ölümüne neden olmuştuk. Hem ben John Farson’un çok değer verdiği bir şeyi de çalmıştım.” Eddie meraklanmıştı. “Neydi o, Roland?”</p>

  <p class="calibre2">Silahşor başını salladı. “O hikâyeyi bir başka gün anlatırım… Ya da… belki de hiçbir zaman anlatmam. Ama şimdiki halde onu değil şunu düşünün: ben binlerce kilometrelik bir yolu aştım. Çünkü dünya genişliyor.”</p>

  <p class="calibre2">Eddie, “Böyle bir şey olamaz,” diye itiraz etti ama yine de fena halde sarsılmıştı. “O zaman depremler olması gerekir… Seller… dev dalgalar… Başka bilmediğim türlü şey…”</p>

  <p class="calibre2">Roland öfkeyle, “Bak!” dedi. “Sadece etrafına bir bak! Ne görüyorsun? Bir çocuğun topacı gibi gitgide yavaşlayan, ama yine de anlayamadığımız bir biçimde hızlanarak ilerleyen bir dünya. Öldürdüğün şeylere bir bak, Eddie! Babanın anısına, öldürdüğün makinelere bir göz at.”</p>

  <p class="calibre2">Silahşor iki adımda çayın yanına gitti. Çelik yılanı yerden alarak bir an inceledi sonra da Eddie’ye attı. Genç adam yılanı sol eliyle yakaladığında makine aynı anda ikiye bölündü.</p>

  <p class="calibre2">“Gördün mü? Bitmiş. Burada bulduğumuz yaratıkların hepsi tükenmişti. Biz gelmeseydik bile çok geçmeden öleceklerdi. Ayı gibi.” Susannah hatırlattı. “Ayı bir tür hastalığa yakalanmıştı.” Silahşor başını salladı. “Evet. Vücudunun doğal kısmına saldıran asalaklar. Ama onlar ayıya daha önce neden saldırmamışlardı?” Susannah cevap vermedi.</p>

  <p class="calibre2">Eddie yılanı inceliyordu. Ayının tersine o tümüyle yapay bir yaratıktı. Mekanik devreler ve metrelerce (hatta belki de kilometrelerce) ipince telden oluşan bir makine. Ama genç adam yılanın elinde tuttuğu yarısında pas lekeleri görüyordu. Bunlar sadece yüzeyde değil makinenin içinde de bulunan pas lekeleriydi. Islak bir yer vardı. Oraya ya yağ sızmış ya da su girmişti. Bu nem, tellerden bazılannı çürütmüş, başparmak büyüklüğündeki devre levhalannın birkaçı yosuna benzeyen yeşil bir şeyle kaplanmıştı.</p>

  <p class="calibre2">Eddie yılanı çevirdi. Çelik bir levha onun Kuzey Merkez Pozitronik Şirketine ait olduğunu açıklıyordu. Levhada seri numarası da vardı ama ad yoktu. Herhalde makine ad koyulacak kadar önemli değildi, diye düşündü. Ayı Kardeşe bağırsaklannın düzgünce çalışması için şıranga yapan ya da aynı derecede tiksinti veren işlerle uğraşan bir makine uşak.</p>

  <p class="calibre2">Yılanı yere atarak ellerini pantolonuna sildi.</p>

  <p class="calibre2">Roland ise traktör-makineyi almıştı. Paletlerden birini çekiştirirken kolaylıkla çıktı ve Silahşor’ün botlarının arasına paslı parçacıklar döküldü. Makineyi bir kenara attı.</p>

  <p class="calibre2">Sıkıntıyla, “Dünyadaki her şey ya duruyor ya da parçalanıyor,” dedi. “Aynı zamanda, birbirine kenetlenerek dünyanı zaman, boy ve yer bakımından belirginleştiren güçler de zayıflıyor. Biz çocukken bile bunu biliyorduk. Ama son çağın nasıl bir şey olacağını bilmiyorduk. Nasıl bilebilirdik? Oysa ben şimdi o çağda yaşıyor ve onların sadece benim dünyamı etkilediklerine de inanmıyorum. Onlar sizin dünyanızı da etkiliyorlar, Eddie, Susannah. Başka milyarlarca dünyayı da etkiliyor olabilirler. Işınlar zayıflıyor. Bilmiyorum bu da başka bir araz mı, yoksa bir neden mi? Ama bunun doğru olduğunu biliyorum. Haydi! Bana yaklaşın! Ve dinleyin!”</p>

  <p class="calibre2">Eddie önüne enlemesine sarı ve siyah çizgiler çekilmiş olan kulübeciğe yaklaşırken güçlü ve kötü bir anı onu etkisine aldı. Genç adam Henry’le büyüdükleri mahalleden bir buçuk kilometre kadar uzakta, Dutch Hill’deki Viktorya tarzı harap evi hatırladı. Civardaki çocukların ‘Malikâne’ diye bildikleri harabe Rhinehold Sokağındaydı. Önünde yaban otları bürümüş, bakımsız bir çim alan vardı. Harabeye dönmüş ev sanki saçakların koyu gölgesinden gelip geçenlere öfkeyle bakıyordu. Tabii pencerelerde cam kalmamıştı. Çocuklar bir yere fazla yaklaşmadan pencerelere taş atabilirler. Ama küçükler duvarlara sprey boyayla resimler yapmamışlardı. Kimse orayı bir hedef tahtasına da çevirmemişti. Işin en garibi evin varlığını sürdürebilmesiydi. Kimse orayı sigorta parası almak ya da alevleri seyretmek için yakmamıştı. Tabii çocuklar evde hortlaklar olduğunu söylüyorlardı. Eddie bir gün Henry’le kaldırımda durmuş binaya bakarken ona evde gerçekten hayaletler dolaşıyor gibi gelmişti. (İki kardeş, hakkında çok konuşulan bu yeri görmek için özellikle kalkıp gelmişlerdi. Tabii Henry, annelerine arkadaşlarıyla birlikte Dahlberg’e, havai fişek almaya gideceklerini söylemişti.) Eddie o Viktorya tarzı eski evin gölgeli pencerelerinden keskin ve düşmanca bir gücün sızdığını hissetmemiş miydi? O pencereler tehlikeli bir delininkini andıran sabit bakışlı gözlerini ona dikmemişler miydi? Eddie belli belirsiz bir rüzgârın ensesinde ve kollarındaki tüyleri diken diken ettiğini sezmemiş miydi? Eve girerse kapının arkasından çarparak kapanacağını ve kilitleneceğini anlamamış mıydı? Duvarların üzerine doğru gelirken ölü farelerin kemiklerini ezerek toza çevireceklerini? Onun kemiklerini de aynı biçimde ezmeyi isteyeceklerini?</p>

  <p class="calibre2">Hortlaklar. Hortlaklı.</p>

  <p class="calibre2">Şimdi de maden sandığa yaklaşırken o eski esrar ve tehlikeyi hissediyordu. Kol ve bacaklarının tüyleri diken diken olmuştu. Ensesindeki tüyler de dikleşmiş, birbirlerine girmişti. Genç adam o eski, hafif rüzgârın estiğinin de farkındaydı. Ama açıklığın etrafındaki ağaçların yaprakları kımıldamıyorlardı bile.</p>

  <p class="calibre2">Ancak yine de kapıya doğru gitti. (Tabii bu da yine başka bir kapıydı. Ama bu kapı kilitliydi. Onun gibilere karşı her zaman kilitli olacaktı.) Genç adam kulağını kapıya dayayıncaya kadar da durmadı.</p>

  <p class="calibre2">Eddie sanki yarım saat önce çok şiddetli bir uyuşturucu almıştı ve etkisi şimdi görülmeye başlıyordu. Göz yuvarlarının gerisindeki karanlıklarda acayip renkler akıyordu. Taş boğazlara benzeyen uzun koridorlardan kendisine bir şey mırıldananlann seslerini duyuyordu. Bu koridorları sönmek üzere olan elektrikli fenerler aydınlatmaktaydı. Modern çağın bu meşaleleri bir zamanlar her şeyi çok parlak bir ışıkla aydınlatmışlardı. Ama şimdi sadece ortalarındaki o kasvetli mavi ışıklar kalmıştı. Eddie bir boşluğu hissetti… terk edilmişliği… Kasveti… Ölümü…</p>

  <p class="calibre2">Makineler durmadan homurdanıyor, homurdanıyorlardı. Ama bu sesin altında daha kaba bir gürültü yok muydu? Mırıltının altında hasta bir kalbin düzensizce atışlanna benzeyen, çaresizce bir gümbürtü? Ayıdan daha da ustalıkla yapılmış olan ve bu sesi çıkaran makine, insana uyumunu kaybediyormuş gibi gelmiyor muydu?</p>

  <p class="calibre2">Bayılıyormuş gibi gitgide alçalan bir sesle, “Ölüler Koridorunda her şey sessiz,” dediğini duydu. “Ölülerin taş koridorlarında her şey unutuldu. Karanlıkların arasındaki merdivenlere bakın. Harab olmuş odalara da. Bunlar ölülerin koridorları. Örümcekler burada ağlarını örüyorlar ve devreler teker teker bozuluyor.”</p>

  <p class="calibre2">Roland onu sert bir hareketle geri çekince Eddie, Silahşor’a sersem sersem baktı.</p>

  <p class="calibre2">Roland, “Bu kadar yeter,” dedi.</p>

  <p class="calibre2">Eddie, “İçeriye koydukları her neyse durumları pek iyi sayılmaz, öyle değil mi?” diye sorduğunu işitti. Titrek sesi sanki çok uzaklardan geliyordu. Genç adam hâlâ o sandıktan yayılan gücü hissediyordu. Onu çağırıyordu bu güç.</p>

  <p class="calibre2">“Öyle. Son günlerde dünyamda hiçbir şey doğru dürüst çalışamıyor.”</p>

  <p class="calibre2">Susannah, “Siz geceyi burada geçirmeyi düşünüyorsanız,” dedi. “Bu işi bensiz yapacaksınız.” Alacakaranlıktan sonraki kül rengi ışıkta yüzü beyaz bir lekeye benziyordu. “Ben şu tarafa gidiyorum. Bu nesnenin bende uyandırdığı duygular hoşuma gitmiyor.”</p>

  <p class="calibre2">Roland, “Biz de orada kamp kuracağız,” diye cevap verdi. “Haydi gidelim.”</p>

  <p class="calibre2">Eddie, “Ah, çok iyi bir fikir,” dedi. Maden sandıktan uzaklaşırlarken makine gürültüsü hafiflemeye başladı. Eddie onun üzerindeki etkisinin zayıfladığını hissediyordu. Ama onu yine de çağırıyor, loş koridorları, dik merdivenleri, örümceklerin ağlarını ördükleri ve kontrol panolannın birer birer söndüğü harap odaları incelemeye davet ediyordu.</p>

  <p class="calibre2">Eddie o gece rüyasında yine İkinci Caddeyle Kırk Altıncı Sokağın köşesindeki Tom ve Gerry’nin Artistik Şarküterisine doğru iniyordu. Genç adam bir plakçının önünden geçerken Rolling Stone hoparlörlerden haykırıyordu.</p>

  <p class="calibre2">“Kırmızı bir kapı görüyorum ve onu siyaha boyamak istiyorum, Artık renk yok, onların siyaha dönüşmelerini istiyorum, Yazlık elbiselerini giymiş kızların geçtiklerini görüyorum, Karanlığım geçinceye kadar başımı döndürmek zorundayım.”</p>

  <p class="calibre2">Eddie yoluna devam ederek Kırk Dokuzuncu ve Kırk Sekizinci sokakların arasındaki ‘Sizin Görüntüleriniz’, adlı bir dükkânın önünden geçiyordu. Vitrindeki aynalardan birinde kendi hayalini görüyordu. Yıllardan beri bu kadar iyi gözükmediğini düşündü. Saçlarım biraz uzun ama cildim güneşten yanmış, sağlıklıyım. Ya kılığım? Olmadı, adamım, olmadı! Tepeden tırnağa eski kafalılara yakışacak bir şey bu. Lacivert blazer, beyaz gömlek, koyu kırmızı kravat, gri pantolon… Bütün yaşantım boyunca Cehennemden fırlamış Yuppie’lere yakışacak bu kıyafet gibisini almadım. Biri onu sarsıyordu.</p>

  <p class="calibre2">Eddie rüyasının derinliklerine dalmaya çalıştı. Şu anda uyanmak istemiyordu. Şarküteriye erişmeli ve anahtarını kullanarak kapıyı açmalıydı. Güllerle dolu tarlaya gitmeliydi. Her şeyi tekrar görmek istiyordu. O sonsuz kırmızı örtü, buluttan dev yelkenlilerin kaydığı gepgeniş gökyüzü ve Kara Kule. O uğursuz sütunun içinde yaşayan karanlıklardan korkuyordu. Kuleye fazla sokulan herkesi yutmaya hazırdı o karanlık. Ama Eddie yine de Kuleyi tekrar görmek istiyordu. Buna ihtiyacı vardı.</p>

  <p class="calibre2">Ancak o el Eddie’yi sarsmaktan vazgeçmiyordu bir türlü. Rüya karanlıklaşmaya başladı. İkinci Caddedeki arabaların ekzoz kokusu yerini odun dumanına bıraktı. Dumanın kokusu hafifti artık çünkü ateş hemen hemen sönmek üzereydi.</p>

  <p class="calibre2">Eddie’yi sarsan Susannah’ydı. Korkmuş gibi gözüküyordu. Eddie doğrulup oturdu ve kolunu karısının omzuna attı. Kızılağaç korusunun diğer tarafında kamp kurmuşlardı. Kemikler saçılmış açıklıktan akan suyun şırıltısını duyabiliyorlardı. Kamp ateşinden kalan korların diğer yanında Roland yatmış uyuyordu. Ama rahat bir uyku değildi onunki. Tek battaniyesini bir yana atmış, dizlerini bükerek hemen hemen göğsüne kadar çekmişti. Botlarını çıkarmıştı. Ayakları beyaz, dar ve sanki savunmasızdı. Sağ ayağının başparmağı kopmuştu. Bunu sağ elinin bir bölümünü parçalayan İstavanarlar yapmıştı.</p>

  <p class="calibre2">Silahşor bazı sözleri boğuk boğuk tekrarlıyordu. Eddie birkaç tekrardan sonra bunun ne olduğunu anladı. Roland, Susannah’nın ayıyı vurduğu açıklıkta diz çökerek aynı şeyleri söylemişti. “O halde git… bundan başka dünyalar da var.” Silahşor bir an susuyor, sonra çocuğun adını bağırır gibi tekrarlıyordu. “Jake? Neredesin? Jake?”</p>

  <p class="calibre2">Roland’ın sesindeki acı, yalnızlık ve çaresizlik Eddie’nin dehşetle sarsılmasına neden oldu. Susannah’ya sıkıca sarılarak,onu kendisine çekti. Karısının titrediğini hissediyordu. Oysa gece sıcaktı.</p>

  <p class="calibre2">Silahşor döndü. Yıldızlann ışıkları açık gözlerini aydınlattı. Adam geceye, “Jake, neredesin?” diye seslendi. “Geri dön!”</p>

  <p class="calibre2">“Ah, Tanrım, yine başladı! Ne yapacağız, Suze?”</p>

  <p class="calibre2">“Bilmiyorum. Bütün bildiğim onu tek başıma dinlemeye fazla dayanamayacağımı düşündüğüm. Sanki çok uzaklarda. Her şeyden çok uzakta.”</p>

  <p class="calibre2">Silahşor, “O halde git,” diye mırıldanarak yan döndü. Dizlerini tekrar göğsüne doğru çekti. “Bunlardan başka dünyalar da var.” Bir an sessiz kaldı. Sonra göğsü kabardı ve Roland çocuğun adını haykırdı. Bu kanı donduran, uzun bir çığlık gibiydi. Arkalanndaki koruda iri bir kuş kanatlarını çırparak dünyanın daha az heyecanlı bir köşesine doğru uçtu.</p>

  <p class="calibre2">Susannah, “Ne yapmamız gerektiği konusunda bir fikrin var mı?” diye sordu. Gözleri irileşmiş, yaşarmıştı. “Onu uyandırsak mı?”</p>

  <p class="calibre2">“Bilmiyorum…” Eddie, Silahşor’ün revolverini gördü. Sol kalçasının üzerinde taşıdığı silahı. Bu, Roland’ın yattığı yerden kolaylıkla erişebileceği bir uzaklığa, kılıfıyla birlikte düzgünce katlanmış kare biçimi bir derinin üzerine konmuştu. Eddie ekledi. “Buna cesaret edebileceğimi sanmıyorum.”</p>

  <p class="calibre2">“Bu onu çıldırtacak.”</p>

  <p class="calibre2">Genç adam, “Evet” der gibi başını salladı.</p>

  <p class="calibre2">“Bu konuda ne yapacağız, Eddie? Ne yapacağız?”</p>

  <p class="calibre2">Eddie bu sorunun cevabını bilmiyordu. Antibiyotik, ıstakoza benzeyen şeyin ısınğının neden olduğu mikroplanmayı geçirmişti. Roland şimdi yine alev alev yanıyordu. Ama Eddie, bütün dünyada onun bu seferki derdini geçirecek bir antibiyotik olduğunu sanmıyordu.</p>

  <p class="calibre2">“Bilmiyorum. Benimle uzan, Suze.”</p>

  <p class="calibre2">Eddie üzerlerine bir postu çektikten sonra kadının titremesi bir süre sonra geçti.</p>

  <p class="calibre2">Susannah, “Çıldırırsa bize zarar verebilir,” diye mırıldandı.</p>

  <p class="calibre2">“Bunu bilmediğimi mi sanıyorsun?” Bu kötü fikirle birlikte ayıyı da hatırlamıştı. Onun nefret dolu kızılımsı gözlerini, (O kızıl derinliklerde aynca şaşkınlık da yok muydu?) her şeyi yarıveren öldürücü pençelerini. Eddie’nin bakışları, Silahşor’ün sağlam olan sol elinin yakınındaki tabancaya kaydı. Ve Roland’ın makine-yarasa onlara doğru dalarken ne kadar hızlı hareket ettiğini anımsadı. Öyle hızlı hareket etmişti ki, sol eli ortadan kaybolmuştu sanki. Silahşor çıldırır, Eddie ve Susannah bu deliliğin odak noktasına dönüşürlerse kurtulamayacaklardı. İmkânsızdı bu.</p>

  <p class="calibre2">Genç adam yüzünü karısıının boynundaki sıcak çukura gömerek gözlerini yumdu.</p>

  <p class="calibre2">Bundan kısa bir süre sonra Roland’ın sayıklaması kesildi.</p>

  <p class="calibre2">Eddie başını kaldırıp bir göz attığında Silahşor galiba normal bir uykuya dalmıştı. Genç adam Susannah’ya baktı. O da uyuyordu. Eddie karısının yanına uzanarak onu usulca göğsünden öptü ve gözlerini yumdu.</p>

  <p class="calibre2">“Hayır, ahbap. Sen uzun, çok uzun bir süre uyuyamayacaksın.”</p>

  <p class="calibre2">Ama iki günden beri yoldalardı. Eddie de kemiklerine kadar yorulmuştu. Daldı… Derinlere doğru kaydı.</p>

  <p class="calibre2">Aynı anda, o rüyaya geri dönüyorum, diye düşündü. İkinci Caddeye dönmek istiyorum… Tom ve Gerry’e. İşte ben bunu istiyorum.</p>

  <p class="calibre2">Ancak o gece aynı rüyayı göremedi.</p>

  <p class="calibre2"></p>

  <p class="calibre2">Güneş doğarken çabucak kahvaltı ettiler. Eşyaları toplayıp aralannda paylaştıktan sonra okbaşı biçimi açıklığa döndüler. Burası sabahın berrak ışığında o kadar korkunç gözükmüyordu. Ama üçü de sarı siyah uyan çizgileri çizilmiş o madeni sandığa yaklaşmamaya dikkat ediyorlardı. Belki Roland gece yakasını bırakmayan o kâbusları hatırlıyordu ama şimdi halinden hiçbir şey anlaşılmıyordu. Sabah işlerini her zamanki gibi ifadesiz bir yüzle ve düşünceli bir sessizlik içinde yapmıştı.</p>

  <p class="calibre2">Susannah, Silahşor’a, “Buradan dümdüz bir hat üzerinde ilerlemeyi nasıl başaracaksın?” diye sordu.</p>

  <p class="calibre2">“Efsaneler doğruysa o zaman bunun sorun olmayacağını sanıyorum. Manyetizmi sormuştun, hatırlıyor musun?”</p>

  <p class="calibre2">Susannah başını salladı.</p>

  <p class="calibre2">Silahşor torbasını bir süre karıştırdıktan sonra eski, esnek bir deriden yapılmış küçük kare biçimi bir şeyi çıkardı. Buna uzun, gümüş bir iğne geçirilmişti.</p>

  <p class="calibre2">Eddie, “Bir pusula!” diye bağırdı. “Sen gerçekten bir izcisin.”</p>

  <p class="calibre2">Roland hayır gibilerden başını salladı. “Bu bir pusula değil. Aslında pusulanın ne olduğunu biliyorum ama son günlerde yönümü güneş ve yıldızlara bakarak buluyorum. Ve onlar şimdi bile işime yarıyorlar.”</p>

  <p class="calibre2">Susannah biraz da endişeyle tekrarladı. “Şimdi bile?”</p>

  <p class="calibre2">Silahşor, “Dünyanın yönleri de kayıyor…” diye cevap verdi.</p>

  <p class="calibre2">Eddie, “Tanrım!” dedi. O an kuzeyin sinsice doğu ya da batıya doğru kaydığı bir dünyayı hayal etmeye kalktı ve sonra bundan hemen vazgeçti. Midesi bulanmıştı. Bu tıpkı yüksek bir binanın tepesinden aşağı baktığında hissettiklerine benziyordu.</p>

  <p class="calibre2">“Bu sadece bir iğne. Ama işimizi bir pusula kadar başarıyla görmesi gerekir. Yolumuz Işın artık. Ve bu iğne de onu gösterecek.” Tekrar torbasını karıştırdı ve acemice yapılmış bir toprak kap çıkardı. Kabın bir tarafında çatlak vardı. Roland eski kamp yerinde bulduğu bu kabı çam reçinesiyle onarmıştı. Şimdi, çaya giderek kabı suya daldırdı. Sonra tekerlekli sandalyesinde oturan Susannah’nın yanına döndü. Kabı dikkatle sandalyenin dirsek dayanılacak yerine koydu. Suyun yüzeyi durgunlaştığında iğneyi içine attı ve dibe çökerek orada durdu.</p>

  <p class="calibre2">Eddie, “Vay vay vay!” diye bağırdı. “Harika! Şaşkınlığımdan ayağının dibine yığılacağım, Roland! Ama pantolonumun ütüsünün bozulmasını istemiyorum.</p>

  <p class="calibre2">“İşim henüz bitmedi. Kabı sıkıca tut, Susannah.”</p>

  <p class="calibre2">O da bu isteği yerine getirdi. Roland tekerlekli sandalyeyi açıklıkta ağır ağır itti. Kapıya üç buçuk metre kadar kala sandalyeyi dikkatle ağır ağır çevirdi. Şimdi Susannah’nın arkası Kapıya dönüktü.</p>

  <p class="calibre2">Kadın, “Eddie!” diye bağırdı. “Şuna bak!”</p>

  <p class="calibre2">Genç adam kabın üzerine eğilirken belli belirsiz suyun Roland’ın onar-dığı yerden sızdığını düşündü. İğne ağır ağır yüzeye doğru çıkıyordu. Sonunda yüzeye erişti ve orada tıpkı bir mantar gibi rahatça yüzmeye başladı. Bir ucu arkalarındaki kapıya doğruydu. Diğer ucuysa ilerideki karmakarışık, eski ormana. “Tanrım! Yüzen bir iğne! Eh, artık her şeyi gördüm sayılır!”</p>

  <p class="calibre2">“Kabı tut, Susannah.”</p>

  <p class="calibre2">Roland arabayı Kapıyla bir dik açı oluşturacak biçimde açıklıkta sürerken Susannah da kabı sıkıca kavradı. İğne sarsıldı, titredi ve sonra da tekrar dibe çöktü. Ancak Roland sandalyeyi eski yerine götürdüğü zaman tekrar yüzeye çıkarak, yönü işaret etti.</p>

  <p class="calibre2">Silahşor, “Demir eğe talaşımız ve bir kâğıdımız olsaydı,” dedi. “Talaşı kâğıdın üzerine serpiştirir ve onların birleşerek aynı yönü işaret ettiğini görürdük.”</p>

  <p class="calibre2">Eddie sordu. “Biz Kapıdan ayrıldıktan sonra da aynı şey olacak mı?”</p>

  <p class="calibre2">Roland başını salladı. “Evet. Hepsi bu kadar değil. Işını görebileceğiz.”</p>

  <p class="calibre2">Susannah omzunun üzerinden bakınca dirseği kaba hafifçe çarptı. Su dalgalanırken iğne de gelişigüzel döndü. Sonra yine aynı yönü göstermeye başladı.</p>

  <p class="calibre2">Roland, “O tarafta değil,” dedi. “İkiniz de aşağıya doğru bakın. Eddie, sen ayağına bak. Susannah sen de kucağına.”</p>

  <p class="calibre2">Karı koca söyleneni yaptılar.</p>

  <p class="calibre2">“Size başınızı kaldırmanızı söylediğim zaman doğruca ileriye, iğnenin gösterdiği yöne bakın. Belirli bir tek şeye bakmaya çalışmayın. Bırakın gözünüz gerekeni görsün. Şimdi… başınızı kaldırın.”</p>

  <p class="calibre2">İki genç bu emri yerine getirdiler. Eddie bir an ormandan başka bir şey göremedi. Göz kaslarını gevşetmeye çalıştı… Ve birdenbire onu fark etti. Oradaydı. Sapan, o tahta parçasının içinde olduğu gibi. Eddie, Roland’ın kendilerine neden herhangi bir şeye bakmamalarını söylediğini anladı. Işın yolunun üzerindeki her şeyi etkiliyordu. Ama belli belirsiz bir şeydi. Çam ve ladinlerin iğneleri o tarafı işaret ediyordu. Yeşil böğürtlenler Işının bulunduğu yöne doğru eğrilmişlerdi. Ayının etrafı iyi görebilmek için devirdiği ağaçların neredeyse tümü o kamufle edilmiş yola paralel olarak devrilmişlerdi. Eddie yön konusunda yanılmıyorsa patika güneydoğuya doğru gidiyordu ve ağaçların çoğu o yana doğru yatmışlardı. Sanki devrilirlerken sandıktan yayılan güç onları o yöne doğru itmişti. En açık kanıt yerdeki gölgelerdi. Tabii güneş doğudan yükseldiği için gölgeler de batıya doğru uzanıyorlardı. Ama Eddie güneydoğuya doğru bakarken gölgelerin kaptaki iğnenin gösterdiği çizginin iki yanında kaba, balık sırtı gibi şekiller oluştuğunu gördü.</p>

  <p class="calibre2">Susannah kuşkuyla, “Belki bir şey görebilirim…” diye mırıldandı. “Ama…”</p>

  <p class="calibre2">“Gölgelere bak! Gölgelere bak, Suze!”</p>

  <p class="calibre2">Kadın durumu kavrarken Eddie onun gözlerinin irileştiğini gördü. “Tanrım! İşte orada! Tam orada! Tıpkı saçımızın ayrıldığı çizgi yerine benziyor.”</p>

  <p class="calibre2">Eddie artık orayı görmüştü ve onu gözden kaçırması imkânsızdı. Açıklığı saran karmakarışık ormanda belli belirsiz bir yol uzanıyordu. Işının yolu olan dümdüz bir patika. Genç adam birdenbire etrafından akan gücün ne müthiş bir şey olduğunu fark etti. (Herhalde bu Röntgen ışınları gibi vücudundan da geçiyordu.) Sağa ya da sola kaçmamak için kendini zor tuttu. “Hey, Roland, bu beni kısırlaştırmaz ya?”</p>

  <p class="calibre2">Roland hafifçe gülerek omzunu silkti.</p>

  <p class="calibre2">Susannah hayretle, “Nehir yatağına benziyor,” dedi. “Otlar bürüdüğü için zorlukla görebildiğin bir yatağa… Ama yine de orada. Biz Işının yolunu izlediğimiz sürece gölgelerin çizdikleri şekil hiçbir zaman değişmeyecek, öyle değil mi?”</p>

  <p class="calibre2">Roland, “Hayır,” diye cevap verdi. “Güneş gökyüzünde ilerlerken gölgelerin yönü değişir tabii. Ama Işının yolunu her zaman göreceğiz. Onun binlerce belki de on binlerce yıldan beri aynı yoldan aktığını unutmayın. İkiniz de yukarıya bakın! Gökyüzüne!”</p>

  <p class="calibre2">Eddie’yle Susannah onun söylediğini yaptılar. Ve ince sinus bulutlarının da Işının yolu üzerindeki balık sırtı biçimine girdiklerini gördüler… Ve gücün yolu üzerindeki bulutlar, iki taraflarındakilere göre daha hızlı kayıyorlardı. Güneydoğuya yani Kara Kuleye doğru sürükleniyorlardı.</p>

  <p class="calibre2">“Görüyorsunuz ya! Bulutların bile itaat etmeleri gerekiyor.”</p>

  <p class="calibre2">Küçük bir kuş sürüsü onlara doğru geliyordu. Kuşlar Işının yoluna eriştiklerinde bir an güneydoğuya doğru döndüler. Eddie her şeyi gördüyse de gözlerine inanamadı. Kuşlar, Işının etkili olduğu dar koridoru aşınca yine daha önce gittikleri yöne doğru dönmeye başladılar.</p>

  <p class="calibre2">Eddie, “Eh,” dedi. “Artık gitmemiz gerekiyor sanırım. Bin kilometrelik bir yolculuk bir tek adımla başlar.”</p>

  <p class="calibre2">“Bir dakika!” Susannah, Roland’a bakıyordu. “Bu sadece bin kilometrelik bir yol değil sanırım. Artık değil. Roland yolumuz ne kadar? Yedi bin kilometre mi? On beş bin mi?”</p>

  <p class="calibre2">“Bunu söyleyemem. Ama çok uzaklara gideceğiz.”</p>

  <p class="calibre2">“Kahretsin! Siz, ikiniz, beni bu lanet olasıca sandalyede iterken oraya nasıl erişeceğiz? İlerideki Çekicilerden geçerken günde dört beş kilometre ilerleyebilirsek, kendimizi şanslı sayanz. Bunu sen de biliyorsun.”</p>

  <p class="calibre2">Roland sabırla, “Yol açıldı,” dedi. “Ve bu da şimdilik yeterli. Ayrıca Susannah Dean, ileride bir gün hoşuna gitmeyecek kadar hızlı ilerleyebiliriz.”</p>

  <p class="calibre2">“Öyle mi?” Susannah, Silahşor’a acımasızca baktı. İki erkek de Detta Walker’in onun gözlerinde yine tehlikeli bir biçimde belirdiğini gördüler. “Ne o? Bir yarış arabası mı buldun? Eğer öyleyse onu sürecek kahrolasıca bir yol olması gerekir. Tıpkı anneme benziyorsun. O da durmadan, ‘Tanrı verir,’ derdi.”</p>

  <p class="calibre2">Roland ciddi ciddi, “Şimdiye kadar vermedi mi?” diye sordu.</p>

  <p class="calibre2">Susannah bir an şaşkınlık içinde Silahşor’a baktı. Sonra başını arkaya atarak gökyüzüne doğru kahkahalarla güldü. “Sanırım bu olaya bakış açına bağlı! Ben sadece şunu söyleyebilirim, Roland. Eğer bu vermekse, ya vermeseydi ne olurdu?”</p>

  <p class="calibre2">Eddie, “Haydi,” dedi. “Şu işi hemen yapıp gidelim. Burası hiç hoşuma gitmiyor.” Aslında bu doğruydu. Ama hepsi bu kadar da değildi. Genç adam ayrıca o gizli patikaya, o saklı yola basmayı çok istiyordu. Her adımla güllerle dolu tarlaya ve ona hakim olan Kuleye daha yaklaşacaktı. Eddie biraz da hayretle Kuleyi görmeye kararlı olduğunu anlıyordu. Ya da bu uğurda ölmeye.</p>

  <p class="calibre2">Genç adam, seni kutlarım, Roland, diye düşündü. Bu işi başardı. Ben de inananlardanım artık. Haydi, biri, ‘Yaşasın!’ diye bağırsın.</p>

  <p class="calibre2">“Yola çıkmadan önce yapmamız gereken bir şey daha var.” Roland eğilip sol bacağındaki ham deriden yapılmış şeritleri çözdü. Sonra ağır ağır silah kayışının tokasını açmaya başladı.</p>

  <p class="calibre2">Eddie, “Ne oluyor?” diye sordu.</p>

  <p class="calibre2">Roland silah kayışını çıkararak genç adama uzattı. “Bunu neden yaptığımı biliyorsun.” Sesi sakindi.</p>

  <p class="calibre2">“Onu tekrar tak, adamım!” Eddie’nin içinde birbirine zıt duygular çarpışmaya başladı. Yumruğunu sıkmıştı ama parmaklarının yine de titrediğini hissediyordu. “Sen ne yaptığını sanıyorsun?”</p>

  <p class="calibre2">“Aklımı, santim santim kaçınyorum. İçimdeki yara kapanıncaya kadar bunu takamam. Tabii o yara kapanabilirse. Sen de bu durumu biliyorsun.”</p>

  <p class="calibre2">Susannah usulca, “Tabancayı al, Eddie,” dedi.</p>

  <p class="calibre2">“Eğer dün akşam bu lanetli şeyi takmamış olsaydın, o yarasaya benzer şeyden kurtulamazdım. Bu sabah burada, kafamın tepesi uçmuş halde yatardım.”</p>

  <p class="calibre2">Silahşor tabancayı yine Eddie’ye uzatarak ona cevap verdi. Görünüşünden gerekirse orada bütün gün öyle durmaya kararlı olduğu anlaşılıyordu.</p>

  <p class="calibre2">Eddie, “Pekâlâ!” diye bağırdı. “Kahretsin! Pekâlâ!” Silah kayışını Ro-land’ın elinden kaptı ve sert hareketlerle kendi beline taktı. Aslında rahatlamam gerekirdi, diye düşünüyordu. Dün gece yansı bu silaha bakmadım mı? Roland gerçekten çıldınrsa neler olacağını düşünmedim mi? Susannah da, ben de aynı şeyleri aklımızdan geçirmedik mi? Eddie tüm bunlara karşın rahatlamamıştı. Sadece korku ve suçluluk duyuyordu. Bir de gözyaşları için fazla derin olan bir sızı ve keder.</p>

  <p class="calibre2">Silahşor’ün tabancası çok acayip gözüküyordu.</p>

  <p class="calibre2">Hatalıydı bu. Çok hatalı.</p>

  <p class="calibre2">“Tamam mı? Eh, tabancalar artık geri zekâlı çıraklarda, Usta da silahsız. Şimdi gidebilir miyiz? Çaltfann arasından iri bir şey çıkar da bize saldırırsa, sen her zaman ona bıçağını atabilirsin, Roland.”</p>

  <p class="calibre2">Silahşor, “Ah, o mu?” diye mırıldandı. “Az kalsın unutuyordum.” Bıçağı torbasından çıkararak sapını Eddie’ye doğru uzattı.</p>

  <p class="calibre2">Genç adam, “Bu kadarı da gülünç!” diye çıkıştı.</p>

  <p class="calibre2">“Yaşam gülünç.”</p>

  <p class="calibre2">“İyi ya! Bu lafı bir posta kartına yaz ve Reader’s Digest’e, yolla.” Eddie bıçağı beline sokup, Roland’a meydan okurcasına baktı. “Artık gidebilir miyiz?”</p>

  <p class="calibre2">Roland, “Bir şey daha var,” dedi.</p>

  <p class="calibre2">“Hey Ulu Tanrım!”</p>

  <p class="calibre2">Roland’ın dudaklarında yine o hafif gülümseme belirdi. “Sadece şaka yapıyordum.”</p>

  <p class="calibre2">Eddie’nin ağzı bir karış açık kalmıştı. Susannah tekrar gülmeye başladı. Bu ses, durgun sabahta ahenkli çıngırak sesi gibi yükseldi.</p>

  <p class="calibre2"></p>

  <p class="calibre2">Dev ayının kendini korumak için devirdiği ağaçlarla dolu yerden çıkabilmek için hemen hemen bütün sabah uğraştılar. Ama Işının yolundan ilerlemek biraz daha kolaydı. Devrik kütükler ve birbirine karışmış çalılar arkada kalır kalmaz, orman yeniden her şeye hakim oldu. Sonunda yolcular da daha hızh ilerlemeye başladılar. Açıklıktaki kayanın altından çıkan su sağlarından hızla akıyordu. Ona birkaç derecik de katılmıştı. Şırıltısı daha güçlüydü şimdi. Burada daha fazla hayvan vardı. Yolcular onların ormanda dolaşarak, günlük işleriyle ilgilendiklerini duyuyorlardı. İki kez de küçük geyik sürülerine rastladılar. Ağaç dallarına benzeyen soylu boynuzlanyla başını soru sorar gibi kaldırmış bir erkek geyik gördüler. Hayvan neredeyse yüz elli kiloydu. Üç arkadaş yamaca tekrar tırmanmaya başlarlarken nehir de gitgide yollarından “zaklaşıyordu. Akşam yaklaşırken Eddie bir şeyi gördü.</p>

  <p class="calibre2">“Burada durabilir miyiz? Bir dakika dinlenelim…”</p>

  <p class="calibre2">Susannah, “Ne var?” diye sordu.</p>

  <p class="calibre2">Roland, “Evet,” dedi. “Durabiliriz.”</p>

  <p class="calibre2">Eddie birdenbire omzuna binen bir yük gibi yine Henry’nin varlığını his-setti. “Ah, şu hanım evladına bakın? Bu muhallebi çocuğu ağacın içinde cici bir şeyler mi gördü? Bu muhallebi çocuğu tahtadan bir şeyler mi oymak istiyor? İstiyor mu? Ahh, ne ŞİRİN, değil mi?”</p>

  <p class="calibre2">“Durmamız şart değil. Yani… bu önemli bir şey sayılmaz. Ben sadece…”</p>

  <p class="calibre2">Roland onun cümlesini tamamladı.”… bir şey gördün. O neyse, şu hiç su-samayan ağzını kapat ve gidip onu al.”</p>

  <p class="calibre2">“Canım, bu öyle önemli bir şey değil.” Eddie kanın yüzüne hücum ettiğini hissediyordu. Gözüne takılan dişbudak ağacına bakmamaya çalıştı.</p>

  <p class="calibre2">“Hayır, önemli. Şu an ihtiyaç duyduğun bir şey. Onun için de kesinlikle önemsiz sayılmaz. Ona ihtiyacın varsa, o zaman bizim için de gerekli demektir, Eddie. Bize gerekmeyen, anılarından oluşan yararsız yükü bir kenara atamayan biri.”</p>

  <p class="calibre2">Eddie’nin yüzüne hücum eden kan kızgınlaşmıştı sanki. Genç adam alev alev yanan yüzünü gizlemek için başını eğerek mokasenlerine baktı. Ona, Roland bir topçununkini andıran renkleri solmuş mavi gözleriyle tâ kalbinin içine bakmış gibi geliyordu.</p>

  <p class="calibre2">Susannah merakla sordu. “Eddie? Ne var, hayatım?”</p>

  <p class="calibre2">Karısının sesi ona gerekli cesareti verdi. Eddie dimdik yükselen ince dişbudağa doğru giderken, Roland’ın bıçağını belinden çıkardı. “Belki de hiçbir şey yok,” diye mırıldandı. Sonra da kendini zorlayarak ekledi. “Belki de çok şey var. İşi berbat etmezsem pek çok şey.”</p>

  <p class="calibre2">Roland arkasından, “Dişbudak soylu bir ağaçtır,” dedi. “Ve güç doludur.” Ama Eddie onun sesini hayal meyal duydu. O anda Henry’nin alaylı, rahatsız edici sesi kesilmiş, Eddie’nin utanç duygusu da kaybolmuştu. Şimdi sadece dikkatini çeken dalı düşünüyordu. Dalın ağacın gövdesine bağlantı yaptığı yer kalınlaşıp şişkinleşmişti. Eddie’nin istediği de o acayip, kalın kısımdı.</p>

  <p class="calibre2">Genç adam anahtarın tahtanın içine gömülmüş olduğunu düşünüyordu. Alevlerin arasında bir an gördüğü anahtarın… Çene kemiğinin yanan kalıntıları sonra tekrar değişmiş ve ortaya o gül çıkmıştı. Anahtarın üzerinde ters V biçimi üç çentik vardı. Ortadaki diğerlerinden daha geniş ve uzuncaydı. Ve uçta da küçük bir s. İşte sır oradaydı.</p>

  <p class="calibre2">Eddie bir an rüyasının kısa bir bölümünü hatırladı. “Nay nay nay nay. Nay nay nay nay. Endişelenme. Sende anahtar var.”</p>

  <p class="calibre2">Genç adam, belki, dedi kendi kendine. Ama bu kez hepsini elde etmeliyim. Galiba bu defa yüzde doksan oranı bir işe yaramayacak.</p>

  <p class="calibre2">Eddie büyük bir dikkatle dalı ağaçtan kesti. Sonra da ince ince yonttu. Şimdi elinde on yedi santim uzunluğunda, kalın bir dişbudak parçası vardı. Elinde ağır ve canlı gibiydi sanki. Çok canlıydı ve içinde gizli olan biçimini açıklamaya hazırdı… Tabii bunu ortaya çıkarabilecek kadar usta birine.</p>

  <p class="calibre2">Acaba o insan kendisi miydi? Ya da bu önemli miydi?</p>

  <p class="calibre2">Eddie Dean iki sorunun cevabının da, “Evet,” olduğuna karar verdi.</p>

  <p class="calibre2">Silahşor sağlam sol eliyle, Eddie’nin sağ elini kavradı. “Bence sen bir sır biliyorsun.”</p>

  <p class="calibre2">“Evet, belki.”</p>

  <p class="calibre2">“Peki söyleyebilir misin?”</p>

  <p class="calibre2">Genç adam başını salladı. “Söylememem daha doğru olur sanırım. Yani şimdilik.”</p>

  <p class="calibre2">Roland cevabı düşündü ve sonra başını salladı. “Tamam. Sana bir soru sormak istiyorum. Ondan sonra bu konuyu kapatacağız. Sen… sorunumu çözmenin bir yolunu buldun mu?”</p>

  <p class="calibre2">Eddie, onu diri diri kemiren o çaresizliğini ancak bu kadar gösterebiliyor, diye düşündü. Sonra da, “Bilmiyorum,” dedi. “Şu anda bunu kesinlikle söyleyemem. Ama umuyorum, adamım. Gerçekten, gerçekten umuyorum.”</p>

  <p class="calibre2">Roland tekrar başını sallayarak genç adamın elini bıraktı. “Sağol. Havanın kararmasına daha iki saat var. Neden bu süreden yararlanmıyoruz?”</p>

  <p class="calibre2">“Benim bir itirazım yok.”</p>

  <p class="calibre2">Yollarına devam ettiler. Roland, Susannah’nın tekerlekli sandalyesini itiyor, Eddie’yse elinde, anahtarın gömülü olduğu odun parçasıyla önden gidi-yordu. Odun parçası kendine özgü güçlü ve gizli sıcaklığıyla bir kalp gibi atıyordu sanki.</p>

  <p class="calibre2"></p>

  <p class="calibre2">Eddie o akşam, yemekten sonra Silahşor’ün bıçağını belinden çıkararak odun parçasını yontmaya başladı. Bıçak şaşılacak kadar keskindi ve sanki hiçbir zaman körlenmiyordu. Genç adam ateşin ışığında dikkatle, ağır ağır çalışıyordu. Dişbudak parçasını elinde sağa sola çeviriyor, güvenli, uzun bıçak vuruşları sırasında ince dokulu buklelerin belirmesini seyrediyordu.</p>

  <p class="calibre2">Susannah yere uzanarak, ellerini başının altına yerleştirdi ve kara gökyüzünde ağır ağır dönen yıldızlan seyretmeye başladı.</p>

  <p class="calibre2">Roland kamp yerinin kenarında, ateşin ışığından uzakta oturuyordu. 0 çılgınca seslerin ağrıyan, karmakarışık kafasında tekrar yükselmelerini dinliyordu.</p>

  <p class="calibre2">“Bir çocuk vardı.”</p>

  <p class="calibre2">“Öyle bir çocuk yoktu.”</p>

  <p class="calibre2">“Vardı.”</p>

  <p class="calibre2">“Yoktu.”</p>

  <p class="calibre2">“Vardı…”</p>

  <p class="calibre2">Roland gözlerini kapayarak sızlayan alnını soğuk eliyle kavradı. Her şeyin, bir yayın fazla gerilen ipi gibi ne zaman kopuvereceğini düşünüyordu.</p>

  <p class="calibre2">Kendi kendine, ah, Jake, dedi. Neredesin? Neredesin?</p>

  <p class="calibre2">Ve yukarıda, üçünün tepesinde Eski Yıldızla, Yaşlı Ana belirtilmiş olan yerlerine doğru yükseldiler. Sonra da yarıda kesilen eski evliliklerinin yıldızlı kalıntılannın üzerinden birbirlerine baktılar.</p>

  <p class="calibre2"></p>

  <p class="calibre2"></p>
</body>
</html>
