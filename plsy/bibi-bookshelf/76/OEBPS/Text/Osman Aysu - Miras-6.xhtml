<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Osman Aysu - Miras-6</title>
  <link href="../Styles/style.css" rel="stylesheet" type="text/css"/>
</head>

<body id="Osman-Aysu---Miras" xml:lang="tr-TR">
  <div>
    <h1 class="Paragraf-Stili-1"><span class="B-l-m char-style-override-2">Üçüncü Bölüm</span></h1>

    <p> </p>

    <p class="Temel-Paragraf"><span class="char-style-override-1">S</span>ONUNDA EVLENDİM... Ama ne evlilik; hayatım yavaş yavaş cehenneme döndü...</p>

    <p class="Temel-Paragraf">Önce, evlendiğimiz günü ve geceyi anlatmalıyım biraz, sonra da gelişen olayları... Suna ile nikâhımız tıpkı nişanımız gibi köşkte, sade bir merasimle oldu. Davetlimiz hiç yoktu. Eve çağırdığımız nikâh memuru saat beşe doğru geldi. Karımın şahitliğini Sadi Bey, benimkini ise mecburen köşke çağırdığım yakın arkadaşım Avukat Orhan Kiper yaptı. Sonra bir köşeden seremoniyi seyreden evin müstahdemine düğün pastasını keserek dağıttık. Suna ile aramda evliliğin ilk gerginliği merasimden az önce yaşandı. Aldığım karar için kendime lanetler okudum.</p>

    <p class="Temel-Paragraf">Suna gelinlik giymemek için çok diretmişti.</p>

    <p class="Temel-Paragraf">Sadi Bey nedenini sorduğunda, henüz babasının yasında olduğunu ve gelinlik giymek istemediğini söylemişti. Yaşlı dostum, Suna’nın bu isteğini anlayışla karşılamıştı. Benim ise pek aldırdığım yoktu.</p>

    <p class="Temel-Paragraf">O gün Suna ile baş başa kalmak zorunda olduğumuz bir anda, sanki şeytan dürtmüş gibi, neden gelinlik giymek istemediğini sormuşum. Çok anlamsız bir soru olduğunu idrak etmeliydim. Neredeyse öfkeden çıldıracaktı. Yüzüme kötü kötü baktı. Yanımızda kimse yoktu. Dudaklarını büzüp tıslar gibi:</p>

    <p class="Temel-Paragraf">“Gelinliği gerçek evliliğimde, sevdiğim adamla zifafa gideceğim gün giyeceğim,” demez mi?</p>

    <p class="Temel-Paragraf">Sapsarı kesilmiştim.</p>

    <p class="Temel-Paragraf">Bana hırsın ötesinde, nefretle bakıyordu.</p>

    <p class="Temel-Paragraf">Kendince haklı olabilirdi, ama yüzüme karşı kinini böyle kusması çok terbiyesizce edilmiş bir laftı.</p>

    <p class="Temel-Paragraf">Sinirden dudaklarımı kemirdim, fakat asılan yüzüm evdeki tören boyunca bir«daha düzelmedi. Hatta bu beklenmedik evlilik kararımdan zaten şaşkın olan arkadaşım Orhan köşkten ayrılıncaya kadar birkaç kere fırsatını buldukça yanıma yaklaşıp:</p>

    <p class="Temel-Paragraf">“Yahu bu suratın ne? Seni gören evliliğe değil cenazeye iştirak ediyorsun sanır,” diye takıldı.</p>

    <p class="Temel-Paragraf">Ne söyleyebilirdim ki?</p>

    <p class="Temel-Paragraf">Gerçekten de halim öyleydi.</p>

    <p class="Temel-Paragraf">Suna siyah dekolte, yine omuzlarını açıkta bırakan çok şık ipek bir elbise giymiş, çok hafif bir makyaj yapmıştı ilk defa. Çok alımlı ve çekiciydi.</p>

    <p class="Temel-Paragraf">Arkadaşım Orhan, eşimin çok güzel olduğunu, bekleyip sonunda turnayı gözünden vurduğumu söylemişti. Hatta şaka yollu takılıp, son ana kadar niye bu kararı etrafa açıklamadığımı da şimdi daha iyi anladığını ima etmişti.</p>

    <p class="Temel-Paragraf">Ne kadar yaralıyordu oysa...</p>

    <p class="Temel-Paragraf">Suna ile yaptığımız anlaşmayı duysa küçük dilini yutardı.</p>

    <p class="Temel-Paragraf">Karımı takdir etmemek elde değildi; mutlu ve mükemmel bir zevce r&amp;lünü o kadar başarıyla oynuyordu ki, ben bile hayretler içindeydim. Zaman zaman gülücükler dağıtarak yarama yaklaşıyor, koluma giriyor, bazen beni baş başa kalmak ister gibi salonun tenha bir köşesine çekip götürüyordu. Bunlardan birinde, “Lütfen bu davranışlarımı yanlış anlamayın Erdal Bey,” diye fısıldadı. “Sadece aramızdaki oyunun gereği. Yanlış bir fikre kapılıp üzülmenizi istemem.”</p>

    <p class="Temel-Paragraf">Görünüşü kurtarmak için gülümsemeye çalışarak, “Hiç endişe buyurmayın,” dedim. “O hatayı bir defa yaptım, tekerrür etmez.”</p>

    <p class="Temel-Paragraf">“Bunu duyduğuma sevindim,” dedi.</p>

    <p class="Temel-Paragraf">Sadi Bey mutluluktan uçuyordu. Hatta Nakşidil Kalfa bile sevinçli görünüyordu. Nedense görmeye alışık olduğum somurtuk yüzünü bu gece terk etmişti. Bir anlam veremedim...</p>

    <p class="Temel-Paragraf">* * *</p>

    <p class="Temel-Paragraf">Asıl tatsızlık Ulus’taki eve gidince başladı tabii.</p>

    <p class="Temel-Paragraf">Buradaki sahte evlilik oyununun ne kadar süreceğini bilmiyordum. Kuzguncuk’taki mütevazı evimden yeterince şahsi eşya getirmemiştim. Bu daireye ilk defa yalnız geliyorduk.</p>

    <p class="Temel-Paragraf">Ne olursa olsun anlaşma gereği Sadi Bey kansere yenik düşünceye kadar burada yaşamak zorundaydım artık, ama buradaki hayatımın ne kadar zor geçeceği hakkında bir fikrim yoktu henüz.</p>

    <p class="Temel-Paragraf">Akşam ona doğru benim arabamla Ulus’taki daireye geldik. Arabanın bagajına iki bavul dolusu giyecek koymuştum.</p>

    <p class="Temel-Paragraf">Kuzguncuk’tan ayrıldığımızdan beri tek kelime etmemiştik. Suna, kapıyı elindeki anahtarla açtıktan sonra bir anahtarı da bana uzattı.</p>

    <p class="Temel-Paragraf">“Bunu alın lütfen,” dedi. “Bu evde iki yabancı gibi yaşayacağımıza göre size de lazım olacaktır. Eve geliş gidiş saatleriniz beni hiç ilgilendirmez, ama lütfen on ikiden sonra geldiğinizde mümkün olduğunca gürültü etmemeye çalışın, zira uykum çok hafiftir ve kaçarsa sabaha kadar bir daha uyuyamam. Tabii söylemeye gerek görmüyorum, bu daireye hiçbir şekilde dost, ahbap veya kız arkadaşınızı getiremezsiniz. Tamam mı?”</p>

    <p class="Temel-Paragraf">Kendimi tutmak ve bağırmamak için büyük bir güç sarfettim.</p>

    <p class="Temel-Paragraf">Utanarak itiraf etmeliyim ki, içimden o an eski dostum Sadi Bey’in kansere yenik düşmesini diledim. Ne de olsa beni bu belaya bulaştıran oydu.</p>

    <p class="Temel-Paragraf">Elinden anahtarı hışımla kaparken:</p>

    <p class="Temel-Paragraf">“Benim odam neresi?” diye homurdandım.</p>

    <p class="Temel-Paragraf">“Beni takip edin, lütfen,” dedi.</p>

    <p class="Temel-Paragraf">Oldukça geniş bir daireydi. Koridor boyunca yürürken soldaki kapısı açık bir odayı işaret ederek, “Bu benim yatak odam,” dedi. “Yani asla giremeyeceğiniz yer. Şu da sizinki.”</p>

    <p class="Temel-Paragraf">Onun odasının tam karşısıydı.</p>

    <p class="Temel-Paragraf">Kapısı açık duran odasına bir göz attım. İçinde bir de ebeveyn banyosu vardı. Oda modern eşyalarla teşrif edilmişti. Fazla incelemek lüzumunu duymadım. Benimkine ise daha derme çatma, basit eşyalar konmuştu. Hiç ırgalamıyordu beni. Bavullarımı bana tahsis edilen odaya bıraktım.</p>

    <p class="Temel-Paragraf">Hala kapının eşiğinde duruyordu.</p>

    <p class="Temel-Paragraf">“Söyleyecek başka bir şeyiniz yoksa size iyi geceler dilerim,” dedim.</p>

    <p class="Temel-Paragraf">Hemen çekilmedi. Mütereddit bir şekilde yüzüme baktı.</p>

    <p class="Temel-Paragraf">“Ufak bir hususu daha belirtmek isterim. Bir anlaşma yapıp başkalarına karşı oyun oynuyorsak da, bir süre burada birlikte yaşamak zorundayız. Bunun bana da bazı külfetler getirdiğini biliyorum.”</p>

    <p class="Temel-Paragraf">“Yani?”</p>

    <p class="Temel-Paragraf">“Her sabah size kahvaltınızı ben hazırlayacağım, akşam yemeklerini de. Dışarıda yemek isterseniz buna bir diyeceğim olamaz.”</p>

    <p class="Temel-Paragraf">“Teşekkür ederim,” dedim. Gerçekten de her akşam dışarıda yemek yemek bana da zor gelecekti. Üstelik bekar olduğum için, eni konu iyi bir aşçıydım da. Birden aklıma geldi, evin masrafları için para vermem gerekiyordu. Hemen elimi cüzdanıma attım ve para çıkardım. Ne yaptığımı anlamıştı.</p>

    <p class="Temel-Paragraf">“Buna hiç gerek yok,” diye fısıldadı. “Büyükbabam geçim masrafımızı karşılamak için her ay külliyetli bir para verecek.”</p>

    <p class="Temel-Paragraf">“Daha neler?!” diye bağırdım sinirlenerek. “Pes artık! Bir de geçim paramı mı karşılayacak bu adam? Şimdiye kadar nasıl geçiniyorsam bundan sonra da öyle devam edecek her şey. Asla onun parasını kabul edemem!”</p>

    <p class="Temel-Paragraf">“Bağırmanıza gerek yok. Siz bu oyunun sadece bir figüranısınız. Haliyle yaptığınız hizmetin bir karşılığı olacak.”</p>

    <p class="Temel-Paragraf">Acaba beni çileden çıkarmak, kanımı beynime sıçratmak için mi uğraşıyordu?</p>

    <p class="Temel-Paragraf">Yüzüne ters ters baktım.</p>

    <p class="Temel-Paragraf">“Olmaz öyle şey. Çok şükür kendi nafakamı kendim çıkarabilirim.”</p>

    <p class="Temel-Paragraf">Sinirlendiğimi görünce sesini çıkarmadı.</p>

    <p class="Temel-Paragraf">Uzattığım parayı aldı, şöyle bir gülümsedi. Alay dolu bir edayla:</p>

    <p class="Temel-Paragraf">“Yeterli değilse, daha verebilirim,” dedim.</p>

    <p class="Temel-Paragraf">Cevap vermeden odasına daldı. Arkasından hızla kapıyı kapadım. Sinirden zangır zangır titriyordum. O hırsla bavulları açtım. Elbiselerimi odadaki dolaba yerleştirmeye başladım. Gömleklerimi astım. Allah kahretsin, pijama ve terlik almayı unutmuştum. Onları da bir fırsatta Kuzguncuk’a geçip yarın alırım, diye düşündüm ve soyunup yatağa girdim. Gözüm uyku tutmuyordu. Gündüz vakti şampanya içmiştik, belki de onun tesiri susamıştım.</p>

    <p class="Temel-Paragraf">Bir süre yatağın içinde dönüp durdum.</p>

    <p class="Temel-Paragraf">Dilim damağım kurumuştu.</p>

    <p class="Temel-Paragraf">Dayanamayıp yataktan kalktım. Sırtıma giyecek ne pijama, ne de ayağıma geçireceğim terlik vardı. Yalınayak, ayağımda bir külotla kapıya yürüdüm. Duraksadım bir an; beni bu kılıkta görürse tatsız bir durum olacaktı.</p>

    <p class="Temel-Paragraf">Sonra hırsım galip geldi. Evlilik oyununun kurallarını ihlal etmiyordum. Zira anlaşmamızda ona çıplak görünmeyeceğime dair bir şart yoktu. Yaptığımın uygunsuz olduğunu biliyordum, ama aldırmadan usulca kapıyı açtım.</p>

    <p class="Temel-Paragraf">Yine de ona görünmeden mutfağa gitmek istiyordum, ama görürse de doğrusu bundan zevk alacaktım, çünkü her an tartışmaya, hır çıkarmaya hazırdım.</p>

    <p class="Temel-Paragraf">Koridor boş ve Suna’nın yatak odasının kapısı açıktı.</p>

    <p class="Temel-Paragraf">Bir an etrafı dinledim. Hiç ses çıkmıyordu. Evin diğer tarafları da karanlıktı.</p>

    <p class="Temel-Paragraf">Mutfağa doğru yürürken gözüm açık kapıdan içeriye kaydı. Yerime mıhlanıp kaldım bir an. Sonra geriye kaçmak istedim.</p>

    <p class="Temel-Paragraf">Suna, odasının içindeki banyo kapısının önünde duruyordu. Doğduğu günkü kadar çırılçıplaktı. Herhalde uyuduğumu sandığından rahatlamış, kendini serbest hissetmiş ve kapısını bile kapatmak gereğini duymamıştı.</p>

    <p class="Temel-Paragraf">Derin bir soluk aldım.</p>

    <p class="Temel-Paragraf">Bu, hiç beklemediğim bir durumdu. Yüzüme bir yumruk yemiş gibi sersemlemiştim.</p>

    <p class="Temel-Paragraf">Neyse ki beni görmemişti. Beyaz bir havluyla saçlarını kuruluyordu. Banyodan yeni çıkmış olmalıydı. Islak saçları pırıl pırıl ve çok güzeldi. Her şeyi güzeldi aslında...</p>

    <p class="Temel-Paragraf">Göstermeye çalıştığından çok daha çekici ve güzeldi, ince yapılı, düzgün vücutlu... Sağlıklı bir ten ve yirmi sekiz yaşın bütün diriliği...</p>

    <p class="Temel-Paragraf">Suna’yı oda kapısından gözetlemek istemiyordum. Her ne olursa olsun, asla bir röntgenci değildim. Mutfağa yürüdüm ve kasten ayakta olduğumu, dışarıda dolaştığımı belli etmek istercesine gürültüler çıkardım.</p>

    <p class="Temel-Paragraf">Suyumu içip odama dönerken, Suna’nın yatak odasının kapısının kapanmış olduğunu gördüm. Yeniden yatağa girdiğimde allak bullak olmuştum. Az evvel gördüğüm manzara gözlerimin önünden gitmiyordu. Islak teni, cildinde omzundan başlayıp kaba etlerine doğru uzanan su damlacıklarını görür gibiydim.</p>

    <p class="Temel-Paragraf">Gerçek acı da olsa, bu kızı arzuladığımın farkındaydım.</p>

    <p class="Temel-Paragraf">Üstelik o benim yasal karımdı ve bu gece evliliğimizin ilk gecesiydi.</p>

    <p class="Temel-Paragraf">Titreyerek yorganı başıma çektim...</p>

    <p class="Temel-Paragraf">* * *</p>

    <p class="Temel-Paragraf">Ertesi sabah uyandığımda etrafa yadırgayarak baktım. Yeni yatak odamı, şartlarımı toparlayamadım önce. Bunca yıldır gözlerimi açtığım bekar evimin alıştığım odasında uyanacağımı sanmıştım sanki.</p>

    <p class="Temel-Paragraf">Durum kafama dank etti. Homurdanarak yataktan kalktım. Saate bir göz attım, sekize yirmi vardı. İçinde bulunduğum ruh hali göz önüne alınırsa, yine de iyi uyumuş sayılırdım. Giyindim ve kapıyı araladım.</p>

    <p class="Temel-Paragraf">Onun yatak odasının kapısı kapalıydı, ama mutfaktan sesler geliyordu. Mutfağa doğru yürüdüm. Çayı hazırlamış, kahvaltı sofrasını kurmuştu. Beni görünce:</p>

    <p class="Temel-Paragraf">“Günaydın Erdal Bey,” dedi.</p>

    <p class="Temel-Paragraf">“Günaydın,” diye mırıldandım.</p>

    <p class="Temel-Paragraf">Yüzüme şöyle bir baktı.</p>

    <p class="Temel-Paragraf">“Genellikle kahvaltınızı kaçta yaparsınız?”</p>

    <p class="Temel-Paragraf">“Niye sordunuz? Hiç belli olmaz,” dedim.</p>

    <p class="Temel-Paragraf">“İkimiz de çalışan insanlar olduğumuza göre evden çıkış saatinizi bilmek zorundayım ki buna göre hazırlık yapayım.”</p>

    <p class="Temel-Paragraf">Alaycı bir şekilde, “Hiç zahmet buyurmayın efendim,” diye cevap verdim. “Ben kendi kahvaltımı hazırlayabilirim.”</p>

    <p class="Temel-Paragraf">Bir kaşı yine her zamanki gibi havaya kalktı.</p>

    <p class="Temel-Paragraf">“Bakın, ben bu zor ve çekilmez hayatı kolaylaştırmak için elimden geleni yapmaya çalışıyorum. Sizden de biraz anlayış beklemek hakkım. Şeklen de olsa kahvaltıyı hazırlamak benim görevim. Alayı bırakın da bana genel olarak kalktığınız saati söyleyin.”</p>

    <p class="Temel-Paragraf">“Bunun çaresi kolay.”</p>

    <p class="Temel-Paragraf">“Nedir?”</p>

    <p class="Temel-Paragraf">“Kendinizi böyle bir göreve mecbur hissetmeyin, olsun bitsin.”</p>

    <p class="Temel-Paragraf">“Hayır,” dedi. “Sabahleyin kahvaltıyı hazırlamak evli kadının vazifesidir.”</p>

    <p class="Temel-Paragraf">Kendimi tutamayıp bir kahkaha attım.</p>

    <p class="Temel-Paragraf">“O evli kadının başka görevleri de yok mu?”</p>

    <p class="Temel-Paragraf">Yüzü hemen gerildi.</p>

    <p class="Temel-Paragraf">“Ne demek istiyorsunuz?”</p>

    <p class="Temel-Paragraf">Tabii ilk aklına gelen şey, cinsel konuları kinaye ettiğim oldu.</p>

    <p class="Temel-Paragraf">Bunu tahmin ettiğimden sırıttım.</p>

    <p class="Temel-Paragraf">“Mesela kirli çamaşırlarımı kim yıkayacak?” dedim.</p>

    <p class="Temel-Paragraf">Derin bir soluk aldı, yüz hatları gevşedi, rahatlar gibi oldu. Ama yeterince zeki bir kadındı, biraz düşününce kendisine kelime oyunu yaptığımı anlamış, asıl kasdettiğimin ne olduğunu çıkarmıştı. Bozuntuya vermedi.</p>

    <p class="Temel-Paragraf">“Sorun değil,” diye mırıldandı. “Onları da yıkayacak vakit bulurum elbette. Şimdi teknoloji kadınlara kolaylık sağlıyor, makineler ne güne duruyor? Yüksünmem, hatta gömlekleriniz ruj lekesi olsa bile...”</p>

    <p class="Temel-Paragraf">Lafın altında hiç kalmıyordu.</p>

    <p class="Temel-Paragraf">Somurtarak banyoya yürüdüm.</p>

    <p class="Temel-Paragraf">* * *</p>

    <p class="Temel-Paragraf">Hayrettir, kahvaltı için beni beklemişti. Tıraş olup duşumu almış, traş losyonumu sürerek masaya oturmuştum. Şimdi kendimi biraz daha diri ve güne hazır hissediyordum.</p>

    <p class="Temel-Paragraf">“Kahvaltıya başlamak için beni beklemeniz büyük incelik,” dedim.</p>

    <p class="Temel-Paragraf">“Fakat her sabah banyoda bu kadar kalırsanız korkarım aynı inceliği gösteremem. Kızarttığım ekmekler buz gibi oldu.”</p>

    <p class="Temel-Paragraf">Suni bir gülücükle sırıttım. “Çok özür dilerim.”</p>

    <p class="Temel-Paragraf">Kahvaltımızı etmeye başladık. Doğrusu eve bu yiyeceklerin ne zaman alınıp konulduğu hakkında bir bilgim yoktu. Fakat masanın üzerine bir göz atınca şaşırıp kaldım. Reçel, bal, çeşitli peynirler, kızartılmış sosisler, domuz jambonu, çırpılmış yumurta bile vardı. Ne zaman hazırlamıştı bunları. Gerginliğime rağmen ağız tadıyla bir kahvaltı yaptım.</p>

    <p class="Temel-Paragraf">Yemek sırasında pek konuşmadık.</p>

    <p class="Temel-Paragraf">Sonuna doğru, “Akşam yemeğine eve gelecek misiniz?” diye sordu.</p>

    <p class="Temel-Paragraf">Hayretle yüzüne baktım.</p>

    <p class="Temel-Paragraf">“Neden sordunuz?”</p>

    <p class="Temel-Paragraf">“Yemeğinizi hazır etmek için. Üstüme düşen görevi aksatmak istemem.”</p>

    <p class="Temel-Paragraf">“Çok anlayışlısınız.”</p>

    <p class="Temel-Paragraf">“Sadece ondan değil. Büyükbabam çalıştığım için eve bir hizmetçi ve aşçı alacağım, diye tutturdu. Ben istemedim, evdeki durumumuzun öğrenilmesini istemiyorum da...”</p>

    <p class="Temel-Paragraf">“Haklısınız,” dedim.</p>

    <p class="Temel-Paragraf">Aslında Kuzguncuk’a geçip pijamalarımı ve terliğimi almak istiyordum, ama nedense sırf ona eziyet olsun diye, “Erken dönerim,” dedim. “Evlilik oyunu hoşuma gidiyor.”</p>

    <p class="Temel-Paragraf">Hiç sesini çıkarmadı...</p>

    <p class="Temel-Paragraf">* * *</p>

    <p class="Temel-Paragraf">Yazıhaneme gidince işlerimin yoğunluğundan bir süre oynadığım oyunu unuttum. Fakat öğleden sonra telefonlar çalmaya başladı. Evlendiğim, umduğumdan da çabuk, tüm dostlarım tarafından öğrenilmişti. Nikâh şahidim Orhan Kiper, durumumu herkese ilan etmiş olmalıydı. Telefonum durmaksızın çalıyordu, hiç ummadığım arkadaşlarım bile arıyordu. Tebriklerin yanında niye nikâha çağrılmadıkları için sitemler de alıyordum. Gün boyu, telefondakilere evliliğimin çok ani olduğunu, kimseyi çağıramadığımı anlatmakla geçirdim.</p>

    <p class="Temel-Paragraf">Akşam beşe doğru huzursuz bir şekilde yazıhaneden çıktım. Aslında eve dönmek için çok erkendi. Fakat nedense bir an önce Ulus’taki apartman katma gitmek istiyordum. Çok garip bir durumdu, benim yerimdeki bir insanın herhalde en son isteyeceği şey bu olmalıydı. O evde Suna ile yalnızca tartışabilir, sinirlerimi törpülerdim. Belki en iyisi bir bara uğrayıp üzerimdeki gerginliği atıncaya kadar içmekti. Ama öyle yapmadım ve doğruca arabamı yeni yuvama sürdüm.</p>

    <p class="Temel-Paragraf">Önce ihtiyatla zili çaldım.</p>

    <p class="Temel-Paragraf">Belki benden önce eve dönmüş olabilirdi. Kapı açılmadı. O zaman anahtarımla kapıyı açıp içeri girdim.</p>

    <p class="Temel-Paragraf">Hala kuşkuluydum. Yaz günü sıcaktan bunalıp duşa filan girmiş, kapının çalındığını duymamış olabilirdi.</p>

    <p class="Temel-Paragraf">İçeriyi dinledim, hiç ses yoktu.</p>

    <p class="Temel-Paragraf">Yine ihtiyatla, “Suna Hanım!” diye seslendim. Cevap alamadım.</p>

    <p class="Temel-Paragraf">Henüz dönmediğine emin olunca rahatladım. Önce ceketimi çıkarıp aylak aylak ne yapacağımı düşünmeye başladım. Kendi kendime itiraftan utanmıştım. Aslında onu evde bulacağımı umuyordum, daha doğrusu evde olmasını istiyordum.</p>

    <p class="Temel-Paragraf">“Kendine gel, Erdal!” diye söylendim. Yaptığım çok saçmalıktı. Benden adeta nefret edercesine uzak durmaya gayret eden bir kızı, yasal olarak karım sayılsa bile, görmeye can atmaklığım çok anlamsız ve tehlikeli idi. Olaylar patlak verdiğinden beri ruh sağlığımın bozulduğunu hissediyordum. Her dem sinirli, gergin ve kırıcı olmaya, insanlarla ilişkimde alıştığım kişiliğimin dışında davranışlar sergilemeye başlamıştım. İşin kötüsü bu durumumun da farkındaydım.</p>

    <p class="Temel-Paragraf">Bir süre Suna’nın yatak odasının kapalı duran kapısının önünde bekledim.</p>

    <p class="Temel-Paragraf">Odasını incelemek istiyordum.</p>

    <p class="Temel-Paragraf">Çok gereksiz bir davranış olacaktı bu. Mahremiyetine girmeye hakkım yoktu. Bir anlaşma yapmıştık. Buna rağmen, oyun gereği bile olsa, bazı haklara sahip olmalıydım. Bunların başında madem ki resmen karımdı, oynadığımız evlilik oyunu süresince, namus ve itibarımı zedeleyecek her türlü davranıştan uzak durmalıydı. Oysa hayatında bir erkek olduğunu resmen biliyordum. Ve bu gerçeği bile bile evlenmiştim.</p>

    <p class="Temel-Paragraf">Acaba bu evliliği nasıl karşılamıştı o genç?</p>

    <p class="Temel-Paragraf">Suna’ya ne denli inanmıştı... Bir an kendimi o adamın yerine koydum. Asla tahammül edemezdim buna. Suna gibi genç, güzel, fıkır fıkır bir sevgilim olacak ve başka tanımadığım bir erkekle evlilik oyunu oynayacaktı. Allah yazdıysa bozsun diye mırıldandım içimden. Olacak şey değildi. Ama biraz derine düşününce, durumumun o gençten pek de farklı olmadığı gerçeğine vardım. Suna şu anda benim karım sayılırdı ve yaşamında bir adam vardı. Gerçi bizim evliliğimiz gerçek anlamda bir evlilik sayılmazdı, ama ne fark ederdi ki, önünde sonunda kanun indinde resmi karım addediliyordu. Yine bütün sinirlerimin gerildiğini hissettim.</p>

    <p class="Temel-Paragraf">Onun yatak odasının kapısını araladım.</p>

    <p class="Temel-Paragraf">Oda derli topluydu. Yatağı muntazam düzeltilmiş, odada en ufak bir dağınıklık, öteye beriye fırlatılmış bir eşya bırakılmamıştı.</p>

    <p class="Temel-Paragraf">Anlaşılan intizamlı bir kadındı.</p>

    <p class="Temel-Paragraf">Çekinerek odaya girdim.</p>

    <p class="Temel-Paragraf">Eşyalarını karıştırmak, özel hayatına ait bir şeyler bulmak istiyordum. Bazen eşyalar gerçek kimliğimizi ifadede iyi ipuçları verirdi.</p>

    <p class="Temel-Paragraf">Bunu yapmamalıydım. Ama içimdeki merak galebe çalıyor ve beni prensiplerimi zorlayan davranışlara itiyordu. Onun da anahtarı vardı ve her an işinden dönebilirdi. Eğer yakalanırsam utançtan yerin dibine girebilirdim.</p>

    <p class="Temel-Paragraf">Ona rağmen odayı araştırmaya karar verdim.</p>

    <p class="Temel-Paragraf">Önce tuvalet masasına doğru ilerledim. Masanın üzerinde parfüm ve losyon şişeleri doluydu. Maskaralar, eye-liner’lar, pudralar ve diğer çeşitli makyaj malzemeleri sıralanmıştı. Ama babasının vefatı nedeniyle henüz makyaj yapmadığını biliyordum.</p>

    <p class="Temel-Paragraf">İlk gözü çektim. Çeşitli renkte külotlar ve sutyenler çıktı. Tahrik edici, iç gıcıklayıcı çamaşırlar... Birkaç tane de artık pek kullanılmayan kombinezon.</p>

    <p class="Temel-Paragraf">Hemen gözü ittim. Cinselliği çağrıştıran şeyler görmek istemiyordum. Kendi kendimi kandırdığımın farkındaydım; asıl bende dengesizlik yaratan şey, Suna’ya karşı duyduğum, frenlemekte zorluk çektiğim, bir yandan da inkara çalıştığım bu meyildi. Ona daha ilk gördüğüm günden beri çarpılmıştım, ama nedense bunu bir türlü kabullenemiyor ve reddetmeye çalışıyordum.</p>

    <p class="Temel-Paragraf">Bir tür kıskançlık da duyuyor olmalıydım.</p>

    <p class="Temel-Paragraf">Iç çamaşırlarının bulunduğu gözü tekrar açtım. Şimdiye kadar içimdeki fetişist duyguları galiba hiç değerlendirmemiştim. Külotlardan birini, özellikle siyah olanını çekip çıkardım. Oldukça tahrik edici bir slipti. Kenarlarından bantlı, dantelli, ufacık bir şey.</p>

    <p class="Temel-Paragraf">Elime alıp kaldırıp baktım.</p>

    <p class="Temel-Paragraf">Hayal gücüm beni terletti birden.</p>

    <p class="Temel-Paragraf">Kendine gel Erdal, diye söylendim. Yaptıklarım komik ve o nispette de ayıptı. Hemen slipi yerine koyarak tekrar gözü kapattım. Ürktüm de, şifonyeri karıştırdığımı anlamasından korkmuştum.</p>

    <p class="Temel-Paragraf">İkinci gözü açtım bu sefer. Aynı intizam burada da mevcuttu. Kat kat istiflenmiş yazlık, çoğu kısa kollu penyeler vardı. Pek ilgimi çekmedi, tam kapatacağım sırada alttan bir sürtünme sesi geldi. Kumaşların arasında bir şey kaymıştı sanki. Sesin geldiği yerdeki penyeleri kaldırdım.</p>

    <p class="Temel-Paragraf">Yüreğim hızlı hızlı çarpmaya başlamıştı.</p>

    <p class="Temel-Paragraf">Büyücek iki fotoğraf aşağıya doğru kaydı. Genç bir erkek resmiydi. İki ayrı poz...</p>

    <p class="Temel-Paragraf">Dikkatle inceledim.</p>

    <p class="Temel-Paragraf">Yakışıklı bir adama benziyordu. Herhalde sevgilisiydi. Sinirden ellerim titremeye başlamıştı. Neye sinirlendiğimi anlamıyordum. Aslına bakılırsa beni hiç ilgilendirmemeliydi.</p>

    <p class="Temel-Paragraf">İlk bakışta yakışıklı bulmuştum, ama daha dikkatli bakınca hiç de hoş ve dikkat çekici olmadığı hükmüne vardım. Bir kere yüzü dolgun, yanakları şiş şişti. Kaşları birbirine yakın, dudakları bir hat gibi incecikti. Oldum olası ince dudakları kadında da erkekte de sevmezdim. Demode bir bıyığı vardı. Ama itiraf edeyim ki gözleri çok etkileyiciydi. Zaten resme bakar bakmaz önce gözleri dikkatimi çekmişti; belki de ilk nazarda yakışıklı bulmamın da sebebi o olabilirdi.</p>

    <p class="Temel-Paragraf">Sonra daha detaylara daldım, ilk fotoğraf sanki vesikalığın büyütülmüşüydü. Sırtında, Şile bezi intibaını uyandıran zevksiz bir gömlek vardı. Beyaz üzerine kalın mavi çizgili. Kırk yıl kalsam giymeyeceğim cinsten bir şey. Öteki resme baktım. Bir ağacın altında oturmuş, gülerek objektife bakıyordu. Arkada deniz manzarası vardı; muhtemelen adalardan birinde çekilmişti. Belki Heybeli, belki de Büyükada...</p>

    <p class="Temel-Paragraf">Suratındaki gülümseme aptalca bir ifade vermişti delikanlıya. Ayağında bol, şapşal bir pantolon vardı. En altında da sandaletler. Erkeklerin sandalet giymelerinden nefret ederdim. Resimdeki gençten hiç hoşlanmadım. Hatta bir an Suna’ya acıdım bile. Nereden bulmuştu bu genci? Nesinden hoşlanmıştı acaba?</p>

    <p class="Temel-Paragraf">Keyfim kaçmıştı. Resimleri yerine koydum ve gözü kapattım. Daha fazla da karıştırmak istemedim odayı. Ne yararı vardı zaten? İçimdeki suçluluk hissi daha da artmıştı. Bir an önce odadan çıkmak istiyordum.</p>

    <p class="Temel-Paragraf">Kapıyı örttüm, tam mutfağa doğru yürürken sokak kapısına anahtarın sokulduğunu işittim. Tam zamanında çıkmıştım odadan, biraz daha geç kalsam yakalanacaktım.</p>

    <p class="Temel-Paragraf">Suna beni koridorda görünce şaşırdı.</p>

    <p class="Temel-Paragraf">“Aaa!” dedi. “Bu kadar erken geleceğinizi sanmıyordum.”</p>

    <p class="Temel-Paragraf">Laf olsun diye, “Ben de,” dedim. Sonra bir gerekçe göstermekliğim mecburiymiş gibi, “Bir müvekkilim randevusunu iptal etti de,” diye mırıldandım.</p>

    <p class="Temel-Paragraf">İnanmamış gibi yüzüme baktı, ama sesini de çıkarmadı.</p>

    <p class="Temel-Paragraf">Suna odasına doğru yürürken ben de mutfağa gitmekten vazgeçip banyoya daldım. Ne yapacağımı bilmiyordum, şaşkınlıktı benimki. Iş olsun diye, elimi yüzümü yıkadım.</p>

    <p class="Temel-Paragraf">Odasından çıkması on, on beş dakikayı buldu.</p>

    <p class="Temel-Paragraf">Odada ne yapıyor, diye meraklanmaya başlamıştım, içeride kalışı bana biraz uzamış gibi geldi, hatta bir ara karşılaşmamak için hiç çıkmayacağını dahi düşündüm.</p>

    <p class="Temel-Paragraf">Kıyafetini değiştirmiş, ev için daha rahat şeyler giymişti.</p>

    <p class="Temel-Paragraf">Salonda oturuyordum, ilgisiz davranmak için gelirken getirdiğim gazetelerden birisini okuyormuş gibi yaptım. Aslında çaktırmadan onu izliyordum.</p>

    <p class="Temel-Paragraf">Gözümden kaçmamıştı, bugün ilk defa yüzüne belli belirsiz bir fondöten sürüp pudralamıştı. Yanaklarının canlılığından anlamıştım. İçimde garip ve anlamsız bir heyecan hissettim. Genç bir kadın eve gelir gelmez niye makyaj yapardı ki? Bunun tek bir sebebi olabilirdi ancak, o da evdeki erkeğe daha güzel görünmek isteği.</p>

    <p class="Temel-Paragraf">Çok mu iyimserdim acaba?</p>

    <p class="Temel-Paragraf">Gerçekten de o makyaj benim için mi yapılmıştı? Biraz düşününce kendi kendime gelin güvey olduğumu anladım. Suna’nın bana daha hoş ve çekici görünmesi için hiçbir neden yoktu. Bu gerekçe çok anlamsızdı.</p>

    <p class="Temel-Paragraf">Üstelik ben onun için sıkıcı ve itici bir adamdım.</p>

    <p class="Temel-Paragraf">Öyleyse?...</p>

    <p class="Temel-Paragraf">Neden, diye düşündüm; bir kadın sırf kendisi için makyaj yapamaz mıydı sanki? Bu insanın kendisine olan saygısıydı. Benimki sadece bir hüsnü kuruntuydu.</p>

    <p class="Temel-Paragraf">Gazeteye gömülüp ilgisiz davranmaya devam ettim.</p>

    <p class="Temel-Paragraf">Suna mutfağa girip çıkıyordu. Buzdolabının açılıp kapandığını, kapkacağın seslerini işitiyordum. Herhalde yemek hazırlığına başlamıştı.</p>

    <p class="Temel-Paragraf">Bir ara davranışımın kaba olduğunu akıl ettim. Ne de olsa karım bizim için yemek hazırlığı yapıyordu, ona yardımcı olmam gerekirdi. Yemeğe buyrun daveti bekleyecek değildim ya... Elimden geldiğince benim de bir işin ucundan kulpundan tutmam gerekirdi.</p>

    <p class="Temel-Paragraf">Gazeteyi bırakıp mutfağa gittim. Çekine çekine:</p>

    <p class="Temel-Paragraf">“Size yardım edebilir miyim Suna Hanım?” diye sordum. “Hiç olmazsa salata filan hazırlayayım, öyle işler elimden gelir.”</p>

    <p class="Temel-Paragraf">“Teşekkür ederim, ben hepsini hallederim. Fakat...”</p>

    <p class="Temel-Paragraf">Sözünün devamını getiremedi ve sustu.</p>

    <p class="Temel-Paragraf">“Devam edin lütfen, bir isteğiniz mi vardı?”</p>

    <p class="Temel-Paragraf">Aklından geçeni söylemekte zorlanıyor gibiydi.</p>

    <p class="Temel-Paragraf">“Şey...” diye mırıldandı.</p>

    <p class="Temel-Paragraf">“Evet?”</p>

    <p class="Temel-Paragraf">“Galiba sizden anlaşmamız haricinde bir fedakarlık istemek zorunda kalacağım. Buna hakkım olmadığını biliyorum, ama benim için de sürpriz oldu. Böyle bir olasılığı hiç hesaba katmamıştım.”</p>

    <p class="Temel-Paragraf">“Beni meraklandırıyorsunuz,” dedim.</p>

    <p class="Temel-Paragraf">Yüzüme bakıp yutkundu.</p>

    <p class="Temel-Paragraf">“İşyerimde,” dedi... Yine sustu.</p>

    <p class="Temel-Paragraf">“Evet?”</p>

    <p class="Temel-Paragraf">“Çok sevdiğim evli bir çift vardır. Yakın arkadaşlarım... Bu ani evliliğimi duyunca çok şaşırdılar ve eşimle tanışmak istediler. Tabii balayına filan çıkmadığımız için hemen görüşmek arzusu izhar ettiler.”</p>

    <p class="Temel-Paragraf">“Sonra?”</p>

    <p class="Temel-Paragraf">“Size danışma imkanım olsaydı belki münasip bir şekilde atlatabilirdim. Ama bir emrivaki zorunda kaldım...”</p>

    <p class="Temel-Paragraf">“Yani?”</p>

    <p class="Temel-Paragraf">Suna sonunda boşalırcasına içini döktü.</p>

    <p class="Temel-Paragraf">“Bu akşam buraya gelecekler.”</p>

    <p class="Temel-Paragraf">“Anlıyorum,” diye fısıldadım. “Anlayamadığım bunu ifadede niye zorlandığınız; burası sizin eviniz değil mi, dilediğinizi çağırabilirsiniz tabii.”</p>

    <p class="Temel-Paragraf">Suna mahcup bir şekilde kuruyan dudağını diliyle ıslattı.</p>

    <p class="Temel-Paragraf">“Demek istediğim garip durumumuz... yani... normal karı koca olmamamız... Bu durum, derhal dikkatlerini çekecektir.”</p>

    <p class="Temel-Paragraf">“Peki, benden ne istiyorsunuz?”</p>

    <p class="Temel-Paragraf">“Şey... Nasıl ifade etsem, acaba onlar geldiği zaman.”</p>

    <p class="Temel-Paragraf">Yine susup duraladı.</p>

    <p class="Temel-Paragraf">Gözlerinin ta içine baktım.</p>

    <p class="Temel-Paragraf">“Evet, geldikleri zaman?”</p>

    <p class="Temel-Paragraf">Bakışlarını benden kaçırdı.</p>

    <p class="Temel-Paragraf">“İki genç sevgili ve yeni evli bir çift gibi hareket edebilir miyiz?”</p>

    <p class="Temel-Paragraf">İşin başından beri ne demeye çalıştığını gayet iyi anlamıştım, ama inadına üstüne gittim. “Galiba ne istediğinizi tam olarak anlayamadım Suna Hanım. Benden nasıl bir davranış sergilememi bekliyorsunuz?”</p>

    <p class="Temel-Paragraf">Kısa bir an inanamamış gibi yüzüme baktı. Zorlansa da meramını anlattığına, ya da benim anlamış olmam gerektiğine kaniydi. Kaşları çatıldı. İşi daha fazla yokuşa sürmemek için, “Yani size aşık bir adam gibi mi davranmamı istiyorsunuz?” dedim.</p>

    <p class="Temel-Paragraf">Yüzüme bakmaya devam ediyordu.</p>

    <p class="Temel-Paragraf">“Nihayet anlayabildiniz,” dedi. “Sizi daha anlayış ve feraset sahibi sanırdım.”</p>

    <p class="Temel-Paragraf">“İyi de, misafirlerin yanında bunu nasıl göstereceğim?”</p>

    <p class="Temel-Paragraf">“Canım, gerçek değil tabii, biraz rol yaparak işte.”</p>

    <p class="Temel-Paragraf">Hala anlamamış gibi devam ettim.</p>

    <p class="Temel-Paragraf">“Siz de bana yardımcı olacak mısınız?”</p>

    <p class="Temel-Paragraf">“Herhalde, değil mi?”</p>

    <p class="Temel-Paragraf">“Tam olarak ne yapacağım, bir örnek verir misiniz?”</p>

    <p class="Temel-Paragraf">“Allah, Allah! Gerçekten anlamıyor musunuz?”</p>

    <p class="Temel-Paragraf">“Üzgünüm, ama tam değil.”</p>

    <p class="Temel-Paragraf">“Mesela birbirimize daha sevecen yaklaşırız, kırıcı laflar etmeyiz, dik dik konuşmayız ve biraz da onlara yeni evli olduğumuzu ihsas eden gösterişler yaparız.”</p>

    <p class="Temel-Paragraf">“Yani fiziksel yaklaşımlar gibi mi?”</p>

    <p class="Temel-Paragraf">“Evet, öyle.”</p>

    <p class="Temel-Paragraf">“Mesela elinizi tutmak, koltukta adeta birbirimize temas ederek oturmak, ya da ara sıra kolumu boynunuza dolamak filan, gibi mi?”</p>

    <p class="Temel-Paragraf">Utanarak kızardı biraz.</p>

    <p class="Temel-Paragraf">“Evet, işte bunları kasdetmiştim.”</p>

    <p class="Temel-Paragraf">Şaşırmış gibi sordum:</p>

    <p class="Temel-Paragraf">“Ama bu davranışlarım anlaşmamıza aykırı olmaz mı? Bana kesinlikle bu tür gösterilerin asla yapılmayacağını söylemiştiniz.”</p>

    <p class="Temel-Paragraf">“Doğru, fakat bu sadece misafirlerimiz burada iken olacak. Onlar gidince eski yaşantımıza dönebiliriz.”</p>

    <p class="Temel-Paragraf">“Sizi anlamakta zorlanıyorum,” dedim. “Bu anlaşmamıza aykırı. Korkarım bunu yapamam.”</p>

    <p class="Temel-Paragraf">“Nasıl isterseniz?” diye homurdandı. “Beni müşkül mevkide bıraktığınızın farkında mısınız? Şimdi gelen dostlarım kimbilir hakkımızda neler düşünecekler?”</p>

    <p class="Temel-Paragraf">“Merak etmeyin efendim, hiç şüphesiz kaba davranışlarda bulunmam. Ne de olsa onlar sizin dostlarınız. Ama söylediğim gibi istediğiniz davranışları da yapamam. Zaten bu içimden gelmez. Yaşamım boyunca hoşlanmadığım bir kadına seviyormuşum gibi davranmadım, bunu yapamam. Benim, sizin gibi artistik kabiliyetim yoktur.”</p>

    <p class="Temel-Paragraf">Suna dudaklarını ısırdı.</p>

    <p class="Temel-Paragraf">Renkten renge girdi. Elinde olsa dişi bir kaplan gibi üstüme saldırıp beni paramparça edebilirdi. Tek kelime etmeden arkasını dönüp mutfağa girdi. Öfkeden adeta kudurmuştu. Ben ise zevkten dört köşe idim.</p>

    <p class="Temel-Paragraf">Tabii ki misafirler geldiğinde onun istediği gibi davranacaktım, hem de istediğinden de ala, ama o ana kadar sıkıntı çekmesini, kahrolmasını, düşünüp durmasını istiyordum.</p>

    <p class="Temel-Paragraf">Daha sonra tek kelime etmedik. Ta ki, bir ara başını mutfaktan uzatıp “Yemek hazır Erdal Bey,” deyinceye kadar.</p>

    <p class="Temel-Paragraf">İştahla sofraya oturdum.</p>

    <p class="Temel-Paragraf">Suna’nın pişirdiği yemekler enfesti. Onun bu denli mükemmel aşçı olabileceğini doğrusu hiç tahmin etmemiştim. Ama ağzımı açıp beğendiğimi bile söylemedim.</p>

    <p class="Temel-Paragraf">Vurdumduymazlığım karşısında nefretle beni süzüyordu.</p>

    <p class="Temel-Paragraf">Sadece sofradan kalkarken, “Misafirlerinize ikram için bir hazırlığınız var mı?” dedim, “İsterseniz dışarı çıkıp bir şeyler alabilirim. Bu kadarını sizden esirgemem. Hem bu anlaşmamıza da ters düşmez.”</p>

    <p class="Temel-Paragraf">“Hiç gereği yok,” dedi sertçe, “İşten gelirken ben hepsini düşündüm.”</p>

    <p class="Temel-Paragraf">“Siz bilirsiniz,” diye omuz silkerek salona döndüm. Sofranın toplanmasına dahi yardımcı olmadım...</p>

    <p class="Temel-Paragraf">Saat dokuza doğru odasından çıktı.</p>

    <p class="Temel-Paragraf">Giyinip süslenmişti. Sırtında kısa kollu bir bluz, vücudunun hatlarını ortaya koyan dar bir etek vardı, iskarpinleri dekolte idi. Ayaklarının çok güzel ve bakımlı olduğunu gördüm. En önemlisi dudağına ruj sürmüş, kirpiklerini boyamıştı. Onu ilk defa fazla bir makyajla görüyordum. Birden nefesim kesilir gibi oldu. Bende yarattığı şaşkınlığı hemen anladı, fakat anlamamış gibi davranmayı yeğledi. Yine de yüzünde sanki bundan hoşnut olmuş gibi bir ifade sezinledim. Belki de yanılıyordum. Ama beğendiğimi asla söylemek gibi bir gaflete düşmedim. Bilakis damarına basmanın tam sırasıydı.</p>

    <p class="Temel-Paragraf">“Mateminiz bitti galiba,” dedim.</p>

    <p class="Temel-Paragraf">“Matem Hıristiyanlara has bir şeydir. Makyaj yapmıyorsam bu sadece babama duyduğum içten üzüntünün nedeniydi.”</p>

    <p class="Temel-Paragraf">Alaya devam ettim. “Öyleyse üzüntünüz geçti.”</p>

    <p class="Temel-Paragraf">Soğuk bir şekilde karşılık verdi.</p>

    <p class="Temel-Paragraf">“Hayır, üzüntüm devam ediyor. Ama bu sosyal yaşamın icabı, babası öldü diye yeni evlenmiş bir kadın misafirlerinin karşısına makyajsız çıkamaz.”</p>

    <p class="Temel-Paragraf">“Öyle mi?” dedim. “Bunu hiç bilmiyordum.”</p>

    <p class="Temel-Paragraf">Cevap vermek lüzumunu duymadı. Salonun bütün ışıklarım yaktı. Karşımdaki koltuğa geçip ayak ayak üstüne attı.</p>

    <p class="Temel-Paragraf">İçimden, kaderin bana oynadığı oyuna lanet ediyordum. Gerçekten çok komik bir durumdu. Karşımda nefis bir kadın oturuyordu ve o benim karımdı, hem de düpedüz, resmi ve yasal karım.</p>

    <p class="Temel-Paragraf">Ve her geçen gün cinleri tepeme üşüştürmesine rağmen ona aşık oluyordum. Başka ne diyebilirdim, buna kaderin bir cilvesi denmezdi de ne denirdi?</p>

    <p class="Temel-Paragraf">Saat tam dokuz buçukta kapının zili çalındı.</p>

    <p class="Temel-Paragraf">Suna yerinden fırladı, kapıya gitmeden önce son bir kere yüzüme yalvarır gibi baktı. O an neler hissettiğini biliyordum, ama gururuna yedirip bana oyuna iştirak etmem için tekrar bir ricada bulunamadı.</p>

    <p class="Temel-Paragraf">Bakışlarını görmezliğe geldim ve ben de yerimden kalkarak arkasından yürüdüm.</p>

    <p class="Temel-Paragraf">Kapıyı açınca iki kadın, çığlıklarla birbirlerine sarıldılar, sanki daha üç saat önce bir arada değilmişler de, aylardır birbirlerine hasretmişler gibi... Arkada, gülerek onları seyreden sarışın oğlan da ilk bakışta sevimli birine benziyordu. Kapı önünde çığlıklı, sarmaş dolaş kucaklaşma oldukça uzun sürdü. Suna’yı bu yanıyla hiç görmemiştim. Yadırgayarak bakıyordum, demek isteyince bu kadar canayakm ve sevgi dolu olabiliyordu. Nihayet arkasını dönerek, “Sizi eşimle tanıştırayım,” dedi.</p>

    <p class="Temel-Paragraf">Yüzüme, elimden geldiğince samimi bir ifade vermeye çalışarak elimi uzattım.</p>

    <p class="Temel-Paragraf">“Erdal,” dedi. “Bunlar da arkadaşım Saime ve Oğuz.”</p>

    <p class="Temel-Paragraf">Hararetle el sıkıştık.</p>

    <p class="Temel-Paragraf">“Buyrun, lütfen içeri geçin,” dedim. Hep beraber salona yürüdük.</p>

    <p class="Temel-Paragraf">Misafirler koltuklara otururken Suna da geniş kanepeye ilişti. Kasten bir süre ayakta oyalandım. Misafirlere yer gösterirken akıllı bir taktikle birbirinden ayrı duran koltuklara yönlendirmiştim. O ana kadar davranışlarım gayet normaldi. Ne fazla sıcak, ne de soğuk.</p>

    <p class="Temel-Paragraf">Saime kısa boylu, çıtı pıtı, sevimli bir kadındı. Ağzı biraz fazla büyük ve ön dişleri hafif çarpıktı, ama bu onun sevimliliğine gölge düşürmüyordu. Kocası ise mahçup tavırlı ve pek konuşkana benzemiyordu. Koltuğa adeta utanarak çökmüştü.</p>

    <p class="Temel-Paragraf">Saime’nin dikkatle beni incelediğini fark ettim. Girişken olduğuna hiç şüphe yoktu.</p>

    <p class="Temel-Paragraf">“Sizi kutlamak için biraz acele ettik, ama itiraf edeyim ki bütün şirket sizden bahsediyor,” deyiverdi. “Doğrusu çok merak ettim.”</p>

    <p class="Temel-Paragraf">Şirkette konu olmamın nedenini ben de merak etmiştim.</p>

    <p class="Temel-Paragraf">Yadırgayarak, “Şirketiniz benden mi bahsediyor?” diye sordum kendimi alamayarak. Saime çok içten biriydi.</p>

    <p class="Temel-Paragraf">Başını sallayıp “Evet,” dedi. “Suna’yı ilk ziyaretiniz sırasında şirkette sizi görenler olmuş. Suna nişanlandığınızı söyleyince herkes, aaa çok yakışıklı biri diye hakkınızda konuşmaya başladılar.”</p>

    <p class="Temel-Paragraf">Gülümsedim.</p>

    <p class="Temel-Paragraf">“Umarım sizi düş kırıklığına uğratmamışımdır.”</p>

    <p class="Temel-Paragraf">Genç kadın cidden çok samimi birine benziyordu. “Yoo,” dedi. Sonra kocasına dönerek, “Erdal Bey gerçekten de yakışıklıymış, değil mi hayatım?” diye devam etti. “Tıpkı film artistleri gibi.”</p>

    <p class="Temel-Paragraf">Utangaç adam, “Allah için de öyle,” dedi. “Yakışıklı bir bey.”</p>

    <p class="Temel-Paragraf">Göz ucuyla Suna’ya baktım. Yüzü bembeyazdı. Doğrusu şirkette hakkımda bu kadar laf edildiğinden haberim yoktu. Utanmış gibi bana bakmaktan kaçınıyordu.</p>

    <p class="Temel-Paragraf">“Beni şımartıyorsunuz,” dedim. “Bir şey değil kendimi gerçekten yakışıklı görmeye başlayacağım. Ama acaba hakkımda sevgili karım ne düşünüyor? Bence onun fikirleri önemli.”</p>

    <p class="Temel-Paragraf">Misafirler sırıtarak Suna’ya baktılar.</p>

    <p class="Temel-Paragraf">Suna alı al, moru mor olmuştu.</p>

    <p class="Temel-Paragraf">“Evet hayatım, seni dinliyorum. Cevap vermedin,” dedim.</p>

    <p class="Temel-Paragraf">Suna’dan beklediğim cevap gecikiyordu.</p>

    <p class="Temel-Paragraf">Saime onun yerine konuştu.</p>

    <p class="Temel-Paragraf">“Ona ne şüphe! Yoksa bu yıldırım evlilik hiç olur muydu? Hepimiz eminiz, belli ki onu ilk görüşte kendinize meftun ettiniz.”</p>

    <p class="Temel-Paragraf">Suna utanmış gibi çıkıştı. “Saime!..”</p>

    <p class="Temel-Paragraf">Oturduğu koltuğun arkasından sordum.</p>

    <p class="Temel-Paragraf">“Doğru mu sevgilim? Beni ilk gördüğün anda mı aşık oldun?”</p>

    <p class="Temel-Paragraf">Suna zor durumdaydı. Belki de misafirler gittikten sonra bazı şeyleri bana açıklamakta zorlanacaktı. O an hiç beklemediği bir şeyi yaptım ve iki elimle omuzlarını kavrayıp sıkmaya başladım.</p>

    <p class="Temel-Paragraf">Avuçlarım içindeki omuzlarının titrediğini hissediyordum. Ama onunla yetinmedim, kollarımı boynundan aşağı kaydırdım ve hafifçe eğilerek yanağına bir öpücük kondurdum.</p>

    <p class="Temel-Paragraf">O an Suna’nın neler düşündüğünü biliyordum.</p>

    <p class="Temel-Paragraf">Belki hiddetinden köpürüyordu.</p>

    <p class="Temel-Paragraf">Oyuna iştirak etmeyeceğimi söylememe rağmen, beklediğinden de ileri gitmiş ve onu öpmüşüm. Muhtemelen misafirler gittikten sonra birbirimize girecektik. Ama bana tek kelime söylemeye hakkı yoktu; birbirine aşık karı koca rolünü oynamamızı o istemişti. Bu gece bana yaptığı bu teklifle onu pişman edecektim. Bir tür hınç aldığımı hissediyordum. Elimde değildi, ama itiraf edeyim ki o masumane öpüş sırasında bile nevrim dönmüştü. Süründüğü parfüm kokusu, teninin yumuşaklığı, cildinin yakıcılığı aklımı başımdan almıştı.</p>

    <p class="Temel-Paragraf">Belki kollarımı boynundan çekeceğimi sandı. Ama ben kımıldamadan öylece duruyordum. Misafirler çizdiğimiz tabloya hala sırıtarak bakıyorlardı. Bundan cesaret alarak, “Sevgilim, bana cevap vermedin,” dedim. “Yoksa itirafın için seni öpmeye devam mı edeyim?”</p>

    <p class="Temel-Paragraf">Suna’nın gerçek bir panik içinde olduğunu hissediyordum.</p>

    <p class="Temel-Paragraf">Boynuna sardığım kolumu çekiştirerek, “Hadi gel yanıma otur, hayatım,” dedi.</p>

    <p class="Temel-Paragraf">“Kesinlikle olmaz. Beni deliler gibi sevdiğini söylemeden oturmam.”</p>

    <p class="Temel-Paragraf">Saime bir kahkaha attı. “Çok ömürsünüz valla,” dedi.</p>

    <p class="Temel-Paragraf">Suna başını çevirerek bana baktı. Gözlerini misafirlerin görmesine olanak yoktu. Buz gibi bakışlardı bunlar; adeta fazla ileri gitmedin mi, diyorlardı.</p>

    <p class="Temel-Paragraf">“Evet hayatım, seni çok seviyorum,” diye fısıldadı.</p>

    <p class="Temel-Paragraf">“Bu itirafı duymak ne güzel şey, değil mi?”</p>

    <p class="Temel-Paragraf">Boynuna doladığım kollarını çözüp yanma geldim. Durumu öylece atlattığını sanıyordu, fakat yanma oturur oturmaz elini avuçlarımın içine aldım. Önce çekmek istedi ama bunu alenen yapamadığı için çaresiz katlanmak zorunda kaldı. Sıkı sıkı tutuyordum elini.</p>

    <p class="Temel-Paragraf">“İşte, enfes bir mutluluk tablosu,” dedi Oğuz. “İkinizi de kutlarız.”</p>

    <p class="Temel-Paragraf">“Teşekkür ederiz,” dedim. “Hem kendi adıma, hem de sevgili karım adına. Cidden evlilik çok hoş bir şeymiş, insana bu kadar mutluluk verdiğini hiç bilmezdim. Şimdi bütün bekar arkadaşlarıma şiddetle tavsiye ediyorum.”</p>

    <p class="Temel-Paragraf">Sonra başımı çevirip bakışlarımı Suna’nın donuk gözlerine çevirdim.</p>

    <p class="Temel-Paragraf">“Ama Tanrı herkese Suna gibi bir eş nasip etmez tabii... O benim için tam bir piyango oldu.”</p>

    <p class="Temel-Paragraf">Suna yeniden kızardı. Ama ağzını açıp tek kelime söyleyemiyordu.</p>

    <p class="Temel-Paragraf">Elini elimden kurtarmak için daha misafirlerimiz henüz gelmiş olmalarına rağmen kurtuluşu teklifte buldu. “Ne içersiniz? Size ne ikram edeyim? Birer içkiye ne dersiniz?”</p>

    <p class="Temel-Paragraf">Saime içtenlikle, “Dur ayol, ne acele ediyorsun? Daha şimdi geldik,” dedi.</p>

    <p class="Temel-Paragraf">“Doğru ya,” dedim. “Geceyi çuvala mı koyacağız, daha erken.”</p>

    <p class="Temel-Paragraf">Mecburen yerine mıhlandı. Elini çekmekten de vazgeçti. Şimdi daha rahattım. Sol elimle avucunu bırakmazken, sağ kolumu da omzuna doladım.</p>

    <p class="Temel-Paragraf">Titremesi geçmemişti.</p>

    <p class="Temel-Paragraf">Allahtan Saime konuşkan bir kadındı, çenesini açtı mı kimseye söz hakkı vermiyor, biteviye konuşuyordu. Ben ise halimden memnundum; doğrusu kadının konuşmalarını da pek dinlediğim yoktu. Oğuz ise pek lafa karışmıyordu.</p>

    <p class="Temel-Paragraf">Suna yavaş yavaş duruma uyum sağlamaya başlamıştı. Omuzlarındaki titremenin de azaldığını duyumsuyordum. Bir ara punduna getirip elini avucumdan çekmeyi başardı. Sonra aklına gelmiş gibi yerinden fırladı, “Birer sigara yakalım,” dedi.</p>

    <p class="Temel-Paragraf">O sigara ikram ederken ben de çakmağımı alıp sigaralarını yaktım. Aklınca benden kurtulacaktı. Kanepeye yeniden oturduğunda aramıza mesafe koymaya çalıştı. Çakmağı söndürüp ben de yerime geçerken yine yanı başına oturdum. Kalçalarının sıcaklığı bacağıma değiyordu. Yapacağı bir şey de yoktu. Gayet tabii bir şey yapıyormuş gibi kolumu yeniden omzuna attım.</p>

    <p class="Temel-Paragraf">Bu defa bir reaksiyonu olmadı. Omuzlan da titremiyordu artık.</p>

    <p class="Temel-Paragraf">Geceyi ona azap edeceğimi anlamış olmalıydı.</p>

    <p class="Temel-Paragraf">Abuk subuk, havadan sudan konuşuyorduk. Gerçekten de konuşmalarımızın çoğu ipe sapa gelmez şeylerdi. Üçü de aynı şirkette çalıştıkları için konu şirket dedikodularına dönüşmüştü. Beni hiç ilgilendirmediği için dikkatimi tamamen onlardan ayırmış, yanı başımda zaruretten uslu uslu oturan karımın sıcak vücuduna yoğunlaştırmıştım. Durumumun günbegün daha da kötüye gideceği aşikardı artık. Bu evlilik oyunu sürdüğü ve aynı evde başbaşa yaşadığımız sürece bu tempoya dayanamazdım. Suna gerçekten çok hoş ve inanılmaz çekici bir kadındı. Arada sırada rolü gereği bana dönüyor, sanki benim de fikrimi almak için bir şeyler soruyordu. Genellikle onu, konuyu takip edemeyecek bir halde olduğumdan, “Doğru, haklısın,” gibi kelimelerle geçiştiriyordum. Ama çok yakın oturduğumuzdan her bana dönüşünde ılık nefesini yüzümde hissediyor, bastırmaya gayret ettiğim içimdeki duygular daha da alevleniyordu. Bir ara öylesine dalmıştım ki, ayağa kalkışını fark edemedim bile. Ancak avucumun içindeki elinin, kol ve bacaklarımızın sıcak teması ortadan kalkınca kendime geldim.</p>

    <p class="Temel-Paragraf">Herhalde ikram faslı başlıyordu.</p>

    <p class="Temel-Paragraf">Saime, “Ben de sana yardım edeyim,” dedi.</p>

    <p class="Temel-Paragraf">Suna, “Katiyen olmaz,” diye söylendi. “Erdal ev işlerinde bana çok yardımcı oluyor, iki dakikada döneriz.” Sonra bana bakıp, “Gel mutfağa gidelim hayatım,” dedi. “Sen de dolaptan buz çıkarırsın.”</p>

    <p class="Temel-Paragraf">Toparlanıp ayağa kalktım. Arkasından mutfağa yürüdüm.</p>

    <p class="Temel-Paragraf">ilk tepkisini şimdi öğrenecektim.</p>

    <p class="Temel-Paragraf">Önümden salma salma mutfağa gidiyordu. Yürüyüşü son derece ahenkliydi. Tam bir dişi kedi. Mart ayında çiftleşme arzusuyla düz duvara tırmanan cinsinden sanki.</p>

    <p class="Temel-Paragraf">Ya da ben cinselliğin esiri olarak onu öyle görüyordum.</p>

    <p class="Temel-Paragraf">Mutfağın ışığını yakınca hemen bana dönüp, “Teklifimi kabul ettiğiniz için size teşekkür ederim. Ama sanırım rolünüzde biraz fazla mübalağaya kaçıyorsunuz,” dedi.</p>

    <p class="Temel-Paragraf">Anlamamazlığa gelerek, “Nasıl yani?” dedim.</p>

    <p class="Temel-Paragraf">“Nasılı var mı efendim? Geldiklerinden beri ellerinizi üzerimden çekmediniz. Pes doğrusu! Bu kadar ileri gitmenin ne manası var? Beni öpmeye bile cüret ettiniz...”</p>

    <p class="Temel-Paragraf">“Peki, yeni evli olduğumuzu ve size hayranlığımı nasıl ifade edebilirdim?”</p>

    <p class="Temel-Paragraf">“Bunu size öğretmeme hiç gerek yok sanırım, insan bunu sıcak bakışlar, birkaç ince sözle de yapabilir. Vantuz gibi üzerime yapışmanın ne anlamı var?”</p>

    <p class="Temel-Paragraf">“Çok üzgünüm,” diye mırıldandım. “Oysa içtenlikle size yardımcı olmaya gayret ediyordum.”</p>

    <p class="Temel-Paragraf">“Lütfen bu tür laubaliliklerden kaçının.”</p>

    <p class="Temel-Paragraf">Hiddetliydi. Kıs kıs gülmemek için kendimi zor tuttum.</p>

    <p class="Temel-Paragraf">Buzluktan buz çıkarıp cam kaseye doldurdum. O sırada Suna da kuru yemişleri daha önceden boşalttığı kapları gümüş tepsiye koyuyordu. Misafirlere viski ikram edecektik. Taze meyve soyup hazırlamış, tonik, maden suyu da almıştı. Tepsiye ufak bir sürahi soğuk içme suyu da yerleştirmişti. Kağıt peçeteler, plastik meyve tutacakları... hepsi hazırdı.</p>

    <p class="Temel-Paragraf">Ama sinirden tek kaşı havadaydı.</p>

    <p class="Temel-Paragraf">Müthiş keyiflenmiştim.</p>

    <p class="Temel-Paragraf">“Siz zahmet etmeyin, tepsiyi ben taşıyayım,” dedim.</p>

    <p class="Temel-Paragraf">Yüzüme ters ters baktı.</p>

    <p class="Temel-Paragraf">“Sizi son defa ihtar ediyorum,” diye söylendi. “Lütfen yaptığım tekliften dolayı beni daha da pişman etmeyin. Zaten yeterince pişman oldum.”</p>

    <p class="Temel-Paragraf">Umursamaz gibi kara gözlerinin içine baktım.</p>

    <p class="Temel-Paragraf">“İsterseniz vazgeçeyim ve gerçek benliğime döneyim.”</p>

    <p class="Temel-Paragraf">Birden telaşlanır gibi oldu.</p>

    <p class="Temel-Paragraf">“Hayır,” dedi. “Artık çok geç. Bu defa mutfakta kavga ettiğimiz sanırlar. Bunu da ben istemem. Normal bir koca gibi davranın yeter.”</p>

    <p class="Temel-Paragraf">“İyi de bunun ölçüsü nedir, bilmiyorum ki? Şayet siz benim sevdiğim kadın olsaydınız, inanın bunu çok daha şiddetli • bir biçimde gösterirdim.”</p>

    <p class="Temel-Paragraf">Şaşkın şaşkın yüzüme baktı.</p>

    <p class="Temel-Paragraf">“Nasıl yani?”</p>

    <p class="Temel-Paragraf">“İçeride göstermemi ister misiniz?”</p>

    <p class="Temel-Paragraf">Neden sonra irkilerek, “Hayır, hiç gereği yok,” diye homurdandı ve mutfağı terk etti. Kuzu kuzu onu takip ettim.</p>

    <p class="Temel-Paragraf">İçki servisine yardım ettim. Zigonları çıkarıp misafirlerin yanma koydum. Buz ve su dağıttım, kısaca vazifemi kusursuz yerine getirdim. Sonra araya büyük bir mesafe koyarak kanepeye oturdum.</p>

    <p class="Temel-Paragraf">Suna alındığımı ve artık oyuna devam etmeyeceğimi sanmıştı. ikide bir vesile yaratıp konuşmaya iştirak etmemi sağlamak için bana sorular yöneltiyor, dönüp dönüp yüzüme bakıyor, gülücükler gönderiyordu.</p>

    <p class="Temel-Paragraf">Sanki taş kesilmiştim. Kaşlarım çatık olmasa bile gayet ilgisiz davranıyordum.</p>

    <p class="Temel-Paragraf">Öyle ki Saime ile Oğuz bile durumu anlamışlardı. Genç kadının yüzünde ilk kuşku emareleri gözükmeye başladı.</p>

    <p class="Temel-Paragraf">Hiç oralı olmuyordum.</p>

    <p class="Temel-Paragraf">Bir ara Suna biraz daha yanıma yaklaştı. Hatta kendini kahreden bir ifade ile bir fırsatını bulup elimi bile okşadı. Bir tür ikazdı bu. Hadi, kendine gel, yaklaşmana izin veriyorum, dercesine.</p>

    <p class="Temel-Paragraf">Kılım kıpırdamadı. Başımı çevirip yüzüne bile bakmadım.</p>

    <p class="Temel-Paragraf">Bardağımın içindeki buzları çalkalamakla yetindim. Sessiz kalışım dikkat çekmeye başlamıştı.</p>

    <p class="Temel-Paragraf">Suna zevahiri kurtarmaya çalışıyordu.</p>

    <p class="Temel-Paragraf">“Sevgilim, bir şey mi oldu?” diye sordu. “Durgunlaştın biraz.”</p>

    <p class="Temel-Paragraf">“Yooo,” dedim. “Ne olacak ki?”</p>

    <p class="Temel-Paragraf">“Bilmem, pek konuşmuyorsun da...”</p>

    <p class="Temel-Paragraf">“Sizleri dinliyorum.”</p>

    <p class="Temel-Paragraf">Susmak zorunda kaldı. Daha fazla ısrardan çekinmişti. Belki birden bozulup ileri geri konuşmamdan korkmuştu. Ama gözleri ikide bir bana kayıyordu.</p>

    <p class="Temel-Paragraf">Yaklaşık on dakika sonra tedirgin şekilde yeni bir sulh teşebbüsünde daha bulundu. Bu defa kolunu o omzuma attı. Bu jesti ne kadar zor yaptığım ancak ben bilebilirdim. Belki içtiği viski onu biraz cesaretlendirmiş, gözü kararmıştı. Hatta çaktırmadan tırnak uçlarıyla hafifçe omzumu çimdikledi.</p>

    <p class="Temel-Paragraf">Kendine gel, rolüne devam et... demek istiyordu.</p>

    <p class="Temel-Paragraf">Bardağımı masanın üzerine bıraktım. Birden gülmeye başladım.</p>

    <p class="Temel-Paragraf">Misafirler de bendeki bu ani değişikliğin hemen farkına vardılar. Suna bir çılgınlık yapacağımı anladı, omzuma bir çimdik daha attı, ama suratı sararmıştı. Ben ise misafirlere dönüp, “İyi ki geldiniz,” dedim.</p>

    <p class="Temel-Paragraf">Bütün bakışlar üzerimdeydi.</p>

    <p class="Temel-Paragraf">“Karımı o kadar seviyorum ki,” diye devam ettim. “Bunu herkese ilan etmek en büyük zevkim.”</p>

    <p class="Temel-Paragraf">Saime ile Oğuz gülümsediler. Fakat Suna, arkasından ne diyeceğimi endişe ile izleyerek bekliyordu. Ummadığı bir şey yaptım. Yeni atağa geçtim. Ona yaklaşarak birden kollarımın arasına aldım. Boş bulunmuştu, kaçamadı ve biraz da ne yapacağımı anlamadı.</p>

    <p class="Temel-Paragraf">Başımı eğip dudaklarından öpmeye başladım.</p>

    <p class="Temel-Paragraf">Bu, hiç beklemediği bir davranıştı. Birden donakaldı. Başını kaçırmak istedi, izin vermedim. Dudakları kapalıydı ve tabii öpüşüme karşılık vermiyordu. Israrla öpmeye devam ettim. Saniyeler geçiyordu. Misafirlerin yanında bu yaptığımın oldukça münasebetsiz bir şey olduğunun farkındaydım, ama dünya umrumda değildi. Dilimle dudaklarını aralamaya çalıştım. Suna’nın kalbi duracak gibiydi, herhalde tek kurtuluşun bana karşılık vermek olduğunu anlamış olmalıydı ki, sonunda dudakları aralandı. O zaman alt dudağını ağzıma alıp hoyratça emmeye başladım. Kalbinin gümbürtüsünü göğsüme sıkıştırdığım memelerinin altından duyabiliyordum. Onu ne kadar öptüğümü bilemiyorum. Benim de nefesim kesilip ayrıldığımızda, misafirlerin gözleri faltaşı gibi açılmıştı.</p>

    <p class="Temel-Paragraf">İkimiz de soluk soluğa kalmıştık.</p>

    <p class="Temel-Paragraf">Biraz da utanarak bize bakan konuklarımıza, “Onu ne kadar sevdiğimi şimdi anladınız mı?” diye sordum.</p>

    <p class="Temel-Paragraf">Cevap alamadım.</p>

    <p class="Temel-Paragraf">Kimbilir bu pervasız davranışımdan dolayı ne düşünüyorlardı?</p>

    <p class="Temel-Paragraf">Rahatlamıştım şimdi.</p>

    <p class="Temel-Paragraf">Dönüp Suna’ya baktım.</p>

    <p class="Temel-Paragraf">Kıpkırmızıydı karım. Ağzının içinde bir şeyler geveledi. Ama ne ben ne de konuklar ne dediğini anlamadık.</p>

    <p class="Temel-Paragraf">Daha fazla oturmadılar. Sanırım bu gösteri onları tedirgin etmişti. Takriben on beş dakika sonra kalktılar.</p>

    <p class="Temel-Paragraf">Suna ile aramızda müthiş bir maraza çıkacağına emindim. Zira anlaşmayı en ağır şekilde ihlal etmiştim...</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">2</span></p>

    <p class="Temel-Paragraf"><span class="char-style-override-1">D</span>OĞRUSU OLAYLAR, KONUKLAR GİTTİKTEN SONRA iç de umduğum gibi gelişmedi. Kıyasıya kavga edeceğimizi sanmıştım; şirretçe, gerekirse saç saça, baş başa. Hırsımı alamamıştım bir türlü, üzerime saldırıp, ne hakla nefesi kesilinceye kadar öptüğümün hesabını sormasını bekliyordum. Atışmak, hırlaşmak, hatta gerekirse onu fazla hırpalamadan işi şiddete kadar vardırmak niyetindeydim.</p>

    <p class="Temel-Paragraf">Oysa çok farklı davrandı. Hiç de kızınış ve sinirlenmiş görünmüyordu. Sessizce kirli bardakları, meyve tabaklarını, kuru yemişleri topladı. Etrafında dolaştım. Laf atmasını, bir şeyler söylemesini bekledim.</p>

    <p class="Temel-Paragraf">Duvar gibiydi. Sessiz ve sakin. Ağzını açıp tek kelime söylemedi.</p>

    <p class="Temel-Paragraf">Maraza çıkaramayacağımı anlayınca ben sataştım.</p>

    <p class="Temel-Paragraf">“Nasıl, Suna Hanım? Rolümü başarıyla oynadım mı?” diye sordum.</p>

    <p class="Temel-Paragraf">Önce yüzüme bile bakmadı.</p>

    <p class="Temel-Paragraf">Israr ediyordum.</p>

    <p class="Temel-Paragraf">“Elimden geleni yaptım,” dedim. “Umarım hoşunuza gitmiştir.”</p>

    <p class="Temel-Paragraf">Bir an gözlerimin içine baktı, sadece alaylı ve küçümser bir ifade ile güldü. Bir şeyler söyleyeceğini sanmıştım, fakat kahredici gülümsemesiyle yetindi.</p>

    <p class="Temel-Paragraf">Anlamamış gibi mutfaktan arkasına takılarak koridora yürüdüm. Niyetimi anlamış mıydı nedir, hiç oralı olmuyordu.</p>

    <p class="Temel-Paragraf">Tam yatak odasından içeri girecekken arkasından seslendim:</p>

    <p class="Temel-Paragraf">“Başka misafirleriniz de gelecek mi?”</p>

    <p class="Temel-Paragraf">Kapının aralığında durdu ve “Siz umduğumdan da aşağılık bir adammışsınız,” dedi.</p>

    <p class="Temel-Paragraf">Beklediğim fırsat çıkmıştı, iki adımda yanına ulaştım.</p>

    <p class="Temel-Paragraf">Fakat hızla odasına dalmış ve kapının kilidini çevirivermişti.</p>

    <p class="Temel-Paragraf">Koridorda bütün hırsım kursağımda kalıverdim.</p>

    <p class="Temel-Paragraf">Hiddetten titriyordum. Kapının önünde biraz bağırdım, çağırdım; sonra da tıpış tıpış odama döndüm.</p>

    <p class="Temel-Paragraf">Bu akşamlık wapacağım bir şey yoktu.</p>

    <p class="Temel-Paragraf">Homurdanarak yatağa girerken gösterdiğim hiddetin nedenini de anlamaya muvaffak olamamıştım. Ne istiyordum Suna’dan? Gerekçesi her ne olursa olsun, o komik ve garip anlaşmayı kabul eden ben değil miydim? Şimdi niye hır gür çıkarmaya çalışıyordum ki?</p>

    <p class="Temel-Paragraf">Gururum mu incinmişti?</p>

    <p class="Temel-Paragraf">Kazık kadar adamsın, dedim kendi kendime. Kabul etmeden evvel aklın neredeydi? Düşeceğim rezil durumu o zaman görüp reddedemez miydim sanki? Kapı aralığında uğradığım hakarete müstahaktım.</p>

    <p class="Temel-Paragraf">Oh olsun sana, diye mırıldandım.</p>

    <p class="Temel-Paragraf">Hem kızı sıkıştır, taciz et, öp, sonra da maraza çıkarmaya çalış.</p>

    <p class="Temel-Paragraf">Bencillikti bu! Düpedüz erkek egoizmi...</p>

    <p class="Temel-Paragraf">Bir nevi tatminsizlik. Arzuluyordum onu ve Suna da benden kaçtıkça deliye dönüyordum. Hatalı olduğumu bildiğim halde, özür dilemeyi düşüneceğime hala kendimi savunacak bahaneler aramaya kalkışıyordum.</p>

    <p class="Temel-Paragraf">Yine zor bir gece oldu.</p>

    <p class="Temel-Paragraf">Yatağın içinde dönüp durdum ve bir türlü uyuyamadım.</p>

    <p class="Temel-Paragraf">Ertesi sabah kalktığımda süt dökmüş kedi gibi sakin ve usluydum. Korka korka odadan çıktım. Kahvaltı hazırdı yine. Özür dilemek istiyordum, ama Suna yüzüme dahi bakmıyordu. Buna rağmen ekmeğimi kızartmış, çayımı koymuştu.</p>

    <p class="Temel-Paragraf">Ağzımı açmak için fırsat aradım.</p>

    <p class="Temel-Paragraf">O şansı vermedi bana. Bir kere olsun yüz yüze gelmedik. Ve bana tek kelime söylemeden kapıyı vurup işine gitti.</p>

    <p class="Temel-Paragraf">Günlük yaşantımın değiştiğini, Suna ortaya çıktığından beri yavaş yavaş farkına vardığım davranış bozuklukları sergilediğimi, iş hayatımın elimde olmadan yavaşladığını, adliye kalemindeki memurlardan tutun da, müvekkillerime kadar herkese sert ve tutarsız davrandığımı hissediyordum. Gidişatım kötüydü; bir dostuma iyilik uğruna sosyal ve ruh dünyamda gittikçe onarılması müşkül yaralar alıyordum. Üstüne üstlük oyun diye baktığım evlilik, yaşantım için tehlikeli olmaya başlamıştı.</p>

    <p class="Temel-Paragraf">O gün tuhaf bir rastlantı oldu.</p>

    <p class="Temel-Paragraf">Eski yerli filmlere benzettiğim yaşantım değişti birden. Gerçekten de o ana kadar senaryo tam geçmişteki siyah-beyaz filmlerimiz gibiydi. Yaşlı ve zengin bir büyükbaba, kimliği bilinmeyen fakir ve dürüstlük timsali genç kız, yani Suna ve her türlü fedakarlıklara katlanan jön, o da bendim. İnandırıcı olmayan tesadüfler, henüz yoktu ama birkaç kötü adam ya da kadın araya girerler, ama son değişmeyerek, daima mutlu biterdi. İtiraf edeyim ki sinemalarda ya da televizyonlarda seyrettiğimiz, inandırıcı olamayan, akıl ve mantığa ters düşen bu senaryonun gerçek hayatta yaşanabileceğine aklım hiç kesmezdi.</p>

    <p class="Temel-Paragraf">Ama yaşıyordum işte...</p>

    <p class="Temel-Paragraf">Ve Suna’dan da hoşlanıyordum. Kimbilir belki de ona aşık oluyordum. Henüz kendi kendime bile itiraftan kaçındığım bir gerçekti bu. Doğrusu gerçek hayatın da filmlerdeki gibi mutlu sonla bitmesinden yanaydım.</p>

    <p class="Temel-Paragraf">Öğleden sonra yazıhanemdeki dosyalardan birini incelerken telefon çaldı.</p>

    <p class="Temel-Paragraf">Ben açtım. Genç bir erkek sesi, “Erdal Bey’le görüşmek istiyorum,” dedi.</p>

    <p class="Temel-Paragraf">“Buyrun, benim.”</p>

    <p class="Temel-Paragraf">Kısa bir duraklama oldu. Hatta “Alo,” dedim cevap alamayınca.</p>

    <p class="Temel-Paragraf">“Sen kişiliksiz, adi, üçkağıtçının tekisin,” dedi muhatabım.</p>

    <p class="Temel-Paragraf">İrkildim... Düpedüz hakaret ediyordu hattın öbür ucundaki adam.</p>

    <p class="Temel-Paragraf">“Kimsiniz?”</p>

    <p class="Temel-Paragraf">Soruma cevap gelmedi.</p>

    <p class="Temel-Paragraf">“Servet avcısı, aşağılık, ırz düşmanı!...”</p>

    <p class="Temel-Paragraf">Meslek hayatımda kimse bana böyle bir telefon etmemiş, ya da böyle aşağılayıcı ifadeler kullanmamıştı. Avukatlar zaman zaman kazandıkları davalarda hasımları tarafından kızgınlıkla aşağılanır hatta tehditlere maruz kalırlardı, ama bana hattaki adamın saydığı sıfatlarla saldıracak kimseyi hatırlamıyordum.</p>

    <p class="Temel-Paragraf">Beynim hızla olası davalıları taradı; bir bilgisayar gibi... Yine de aklıma kimse gelmedi. Özellikle servet avcısı ve ırz düşmanı yakıştırmaları çok ilginçti.</p>

    <p class="Temel-Paragraf">Beynimde bir şimşek çaktı birden.</p>

    <p class="Temel-Paragraf">Suna’nın odasında bulduğum resimleri anımsadım. Adada, çam ağacının altında oturup objektife sırıtan ablak yüzlü genci... Hattın öbür ucundan akseden ses de genç birine ait olmalıydı. Yani Suna’nın sevgilisine...</p>

    <p class="Temel-Paragraf">Suna’nın evlendiğini biliyordu herhalde.</p>

    <p class="Temel-Paragraf">Bu danışıklı dövüştü. Suna sevdiği adamdan evleneceğini saklamış olamazdı. Ama herhalde bu gerçeği kabul edemeyen sevgili, hırs ve öfkesini bir şekilde benden çıkartmaya çalışıyordu. Aklıma başka bir ihtimal, başka bir kişi gelmemişti.</p>

    <p class="Temel-Paragraf">“Kimliğinizi bildirmezseniz telefonu kapatacağım,” dedim.</p>

    <p class="Temel-Paragraf">Ama benim yapacağımı o yaptı ve telefonu kapadı. Ahizeden, hattın açık olduğunu gösteren münhal sesi kulağımı tırmalamaya başlamıştı. Ahizeyi yerine koydum. Böyle münasebetsiz bir telefon alan herkes sinirlenebilirdi, tabii ben de sinirlenmiştim, fakat benim gerginliğim daha çok arayanın kimliğinden kaynaklanıyordu herhalde.</p>

    <p class="Temel-Paragraf">Özellikle servet avcısı ve ırz düşmanı sıfatını bana kim yöneltebilirdi?</p>

    <p class="Temel-Paragraf">Belli ki Suna ile evliliği aslında karımın büyükbabasından kalacak mirasında gözüm olduğunu sanan biri. Durum gün gibi açıktı; bu endişeyi taşıyabilecek tek bir kişi olabilirdi, o da Suna’nın sevgilisiydi.</p>

    <p class="Temel-Paragraf">Keyfim kaçtı.</p>

    <p class="Temel-Paragraf">Bundan sonra da bu tür telefonlar vakitli vakitsiz gelebilir ve beni gerçekten de sinirlendirebilirdi. Arayanın kimliği hakkında şüphem kalmamıştı. Konuyu derhal Suna’ya açmalı ve buna bir son vermesini istemeliydim.</p>

    <p class="Temel-Paragraf">Sonra düşünmeye başladım, galiba yaşlı dostum Sadi Bey’in son arzusunu yerine getirmek için lüzumundan fazla fedakarlık yapmış ve başımı sıkıntıya sokmuştum. Ne kadar iyi niyetli olursa olsun, Suna ile bir anlaşma yapmıştık ve Sadi Bey’in vefatında evliliğe son verecek ve ayrılacaktık, ama ölüm ancak Tanrı’nın bileceği bir şeydi; Allah en geçinden versin bu yaşam daha üç ay değil de üç sene sürerse ne yapacaktım? Bu oyuna katlanmam imkansızdı adeta...</p>

    <p class="Temel-Paragraf">Diğer yandan Suna’ya karşı olan hislerim de beni endişelendirecek şekilde değişmeye başlamıştı, önceleri fazla umursamadığım bir kızdı ama her geçen gün ona bağlandığımı hissediyordum. Bu oyun devam ederse sonucu çok tatsızlaşacaktı.</p>

    <p class="Temel-Paragraf">Boşanmalıyız, diye düşündüm. Hem de derhal...</p>

    <p class="Temel-Paragraf">Aslında Sadi Bey’in de, Suna’nın da hayalleri gerçekleşmişti. Benim ise başından beri bu işte onlara yardımcı olmaktan başka bir gayem yoktu. Yaşlı dostum torununa kavuşmuş, Suna da gelecekte kendisine kalacak muazzam bir mirasın kanuni temsilcisi vasfını kazanmıştı. Aklıma son bir şey daha takıldı; acaba Sadi Bey torunuyla evlenmemi neden istemiş, neden bu kadar ısrarcı olmuş, hatta bunu evlat edinmenin bir şartı haline sokmuştu? Sırf beni sevdiğinden mi?</p>

    <p class="Temel-Paragraf">Bu bana biraz ters geliyordu. Ama kendisine asla soramazdım. Bir defa bunun anlamsızlığından bahsetmiş, ama ondan gücenmiş gibi bir tepki görmüştüm. Sonunda karar verdim, bu gece önce Suna’ya telefondan bahsedecek sonra da boşanmamızı önerecektim. Aklıma başka çözüm gelmiyordu.</p>

    <p class="Temel-Paragraf">Evde yine tatsız bir gece geçirecektik, fakat başka çarem yoktu,. En önemlisi bu evlilik devam ederse Suna’ya sırılsıklam aşık olmaktan korkuyordum...</p>

    <p class="Temel-Paragraf">* * *</p>

    <p class="Temel-Paragraf">Akşam eve ikimiz de az farkla döndük. Suna’nın suratı hala asıktı, ama bu defa benimki de öyleydi. Yüzüme hiç bakmadan mutfağa yöneldi, iş gününün yorgunluğunu üzerinden atmadan, anlaşmamız gereği yemek hazırlayacaktı zahir!</p>

    <p class="Temel-Paragraf">Ne kadar saçmaydı?</p>

    <p class="Temel-Paragraf">Beklediği muazzam miras ve anladığım kadarıyla büyükbabasından daha şimdiden aldığı paralara rağmen çalışmakta ısrar ediyordu. Bugün eve ne kadar yorgun döndüğü yüzünden belliydi.</p>

    <p class="Temel-Paragraf">Arkasından mutfağa gittim.</p>

    <p class="Temel-Paragraf">“Sizinle konuşmamız lazım Suna Hanım,” dedim tok ve kararlı bir sesle.</p>

    <p class="Temel-Paragraf">“Çok iyi olur. Ben de zaten aynı şeyi düşünüyordum. Sanırım aramızda halli gereken ciddi konular var. Şimdi müsaade edin yemeği hazırlayayım, daha sonra konuşuruz.”</p>

    <p class="Temel-Paragraf">“Hiç gerek yok,” dedim. “Dışarıda yiyebiliriz.”</p>

    <p class="Temel-Paragraf">Bir an yüzüme baktı. Teklifim hoşuna gitmiş gibiydi, böylece yorgun argın yemek yapma külfetinden de kurtulacaktı.</p>

    <p class="Temel-Paragraf">“Nasıl isterseniz,” diye mırıldandı.</p>

    <p class="Temel-Paragraf">Kıyafetini değiştirmek gereğini duymadı. Hemen evden çıktık. Arabama atlayıp yola koyulduk. Gerginliğim had safhadaydı, bu defa ona nereye gitmek istersiniz diye de bir şey sormadım. Ortaköy’e indim. Arabayı Arnavutköy’e doğru sürerken aklımdan geçenleri uygun bir şekilde ona anlatmayı düşünüyordum.</p>

    <p class="Temel-Paragraf">Sıradan bir restorana girdik. Denize bakan cam önündeki bir masaya oturduk.</p>

    <p class="Temel-Paragraf">Boşanmaya kararlıydım, hem de derhal. Onayı olsa da, olmasa da yarın dava açacaktım. Tabii ikimiz için de tatsız bir durumdu. Sadi Bey’in tepkisinin ne olacağını kestiremiyordum, ama umrumda da değildi.</p>

    <p class="Temel-Paragraf">Yemeklerimizi sipariş ederken henüz tek kelime konuşmamıştık. Garsondan bir ufak şişe rakı istedim, ilk defa yüzüme kaçamak bir nazar attı. Gözlerinde endişeli bir ifade belirdi. Garson siparişleri alıp gidince, “Artık konuşmaya başlayabiliriz,” dedim.</p>

    <p class="Temel-Paragraf">“Kim önce konuşacak?” diye sordu.</p>

    <p class="Temel-Paragraf">“Tabii ki ben,” dedim.</p>

    <p class="Temel-Paragraf">Suratıma ters ters baktı. “Siz bir hukukçusunuz,” dedi. “İlk söz hakkının şikâyet olarak mağdurlara verilmesi gerektiğini bilmelisiniz.”</p>

    <p class="Temel-Paragraf">“Doğru, zaten olayların mağduru da benim.”</p>

    <p class="Temel-Paragraf">“Hayır! Siz hem suçlu, hem de güçlüsünüz.”</p>

    <p class="Temel-Paragraf">“Bakın, kelime oyunlarına kalkışmayın. Meramımı size hemen özetleyeyim; ben bu oyunu sona erdirmeye ve boşanmaya karar verdim.”</p>

    <p class="Temel-Paragraf">Cümlem etkisini hemen gösterdi, Suna’nın beti benzi attı birden. Gözleri donuklaştı. iskemlesinde arkaya yaslanıp beni süzmeye başladı. Benden böyle bir açıklama beklemediği besbelliydi.</p>

    <p class="Temel-Paragraf">“Demek anlaşmayı bozuyorsunuz?” diyebildi sonunda.</p>

    <p class="Temel-Paragraf">“Evet,” dedim. “Yarın ilk işim boşanma davası açmak olacak.”</p>

    <p class="Temel-Paragraf">Herhalde aldığım karan düşünüyor olmalıydı. Sesi çıkmamıştı. Ne kabul, ne de itiraz... Yüzüme bakmaya devam etti. O an beyninden geçenleri okuyamıyordum.</p>

    <p class="Temel-Paragraf">Garson soğuk mezeleri ve rakıyı getirmişti. Büyük tahta servis tepsisinden mezeleri masaya bırakırken, komi, Suna’nın da bardağına rakı boşaltmaya başladı. İçmem diye itiraz edeceğini sanıyordum, ama Suna rakıyı kabul etti ve komiden biraz da buz istedi.</p>

    <p class="Temel-Paragraf">Onu şaşırttığımı anlamıştım.</p>

    <p class="Temel-Paragraf">Oh olsun, diye geçirdim içimden. Tabii menfaatleri zedeleniyordu; mutlaka şu an aklından Sadi Bey’in bu karar karşısında takınacağı tavrı düşünüyor olmalıydı. Ama artık umrumda değildi, herkes dilediğini düşünebilirdi. Ben elimden geleni yapmıştım, bu kadarı yeterliydi. Daha fazlasına tahammülüm yoktu. Ne idüğü belirsiz bir serserinin telefonda yapıtğı hakaretlere daha fazla dayanamazdım.</p>

    <p class="Temel-Paragraf">Garsonlar uzaklaşınca, “Aldığınız bu ani kararın sebebini sorabilir miyim?” dedi.</p>

    <p class="Temel-Paragraf">“Bugünkü telefon,” dedim.</p>

    <p class="Temel-Paragraf">Şaşırarak yüzüme baktı.</p>

    <p class="Temel-Paragraf">“Ne telefonu?”</p>

    <p class="Temel-Paragraf">Bilgiç bir edayla sırıtarak yüzüne baktım. Ama bakışlarımda hiddet doluydu.</p>

    <p class="Temel-Paragraf">“Sevgilinizden gelen telefon.”</p>

    <p class="Temel-Paragraf">Kaşlarını çattı. “Sevgilimden mi?”</p>

    <p class="Temel-Paragraf">“Evet,” diye hırladım.</p>

    <p class="Temel-Paragraf">“Ama imkansız... O İstanbul’da değil ki...”</p>

    <p class="Temel-Paragraf">“Ne fark eder? Öyle bile olsa insanlar şehirler arası konuşamaz mı?”</p>

    <p class="Temel-Paragraf">Bir an hayretle yüzüme bakıp, “Ama o İskenderun’da ve sizin hakkınızda en ufak bir bilgisi yok,” dedi.</p>

    <p class="Temel-Paragraf">“Olması lazım.”</p>

    <p class="Temel-Paragraf">“Sizi temin ederim ki haberi yok, hatta evlendiğimden bile.”</p>

    <p class="Temel-Paragraf">Şaşırma sırası bana gelmişti. Bön bön sordum:</p>

    <p class="Temel-Paragraf">“Yani evlendiğinizi sevdiğiniz adama söylemediniz mi?”</p>

    <p class="Temel-Paragraf">“Henüz hayır.”</p>

    <p class="Temel-Paragraf">“Size inanmıyorum. Bu çok saçma... Ani bir kararla evleniyorsunuz ve aşığınız bundan haberdar olmuyor, onu mu demek istiyorsunuz?”</p>

    <p class="Temel-Paragraf">“Aynen öyle.”</p>

    <p class="Temel-Paragraf">“Mutlaka bir şekilde haberdar olmuş olmalı. Zira bana telefonda hakaret etti.”</p>

    <p class="Temel-Paragraf">“Hakaret mi?”</p>

    <p class="Temel-Paragraf">“Lütfen söylediklerimi papağan gibi tekrar etmeyin. Size hakaret etti, diyorum.”</p>

    <p class="Temel-Paragraf">Suna telaşa kapılmış gibiydi.</p>

    <p class="Temel-Paragraf">“Ne dediğini sorabilir miyim?”</p>

    <p class="Temel-Paragraf">Hiddetle söylendim. “Bana servet avcısı, ırz düşmanı gibi laflar etti... Bunu ancak sizi elden kaçırdığını düşünen bir sevgili söyleyebilir.”</p>

    <p class="Temel-Paragraf">Suna pek tatmin olmuşa benzemiyordu. Şaşkınlığı çok belliydi.</p>

    <p class="Temel-Paragraf">“İsim verdi mi?” diye sordu.</p>

    <p class="Temel-Paragraf">“Böyle kişiliksiz herifler kimliklerini açıklayamayacak kadar korkaktır.”</p>

    <p class="Temel-Paragraf">Suna bir iki saniye düşündü, sonra önündeki rakı kadehinden hoyrat bir yudum aldı. Ağzına o ana kadar en ufak bir meze dahi atmamıştı.</p>

    <p class="Temel-Paragraf">Haberimin onu çok şaşırttığı belliydi. Anlaşılan sevgilisinden böyle bir davranış beklemiyordu. Rakıyı bir solukta içişine hayretle baktım.</p>

    <p class="Temel-Paragraf">“O değildir,” diye ısrar etti.</p>

    <p class="Temel-Paragraf">“Mutlaka o. Başka kim benden servet avcısı, ırz düşmanı diye bahsedebilir. Herhalde kıskançlığa düştü ve beni şimdi haksız yere itham ediyor. Böyle hakaretlere dayanamam. Bu oyuna son vereceğim.”</p>

    <p class="Temel-Paragraf">“Size o değil dedim,” diye sesini yükselterek itirazını sürdürdü.</p>

    <p class="Temel-Paragraf">“Boşuna sevgilinizi savunmayın.”</p>

    <p class="Temel-Paragraf">Tek kaşı yine havaya kalktı. Açıklama yapmakta zorlanır gibiydi, ama bir itirafta bulunacağını sezinlemiştim. Konuşmasını bekledim. Yüzü sarardı, sonra “Benim hayatımda bir sevgili yok,” diye fısıldadı.</p>

    <p class="Temel-Paragraf">Donakaldım. Şaşkın şaşkın yüzüne baktım bir süre. Şifonyerin gözündeki resimleri görmesem ona inanacaktım.</p>

    <p class="Temel-Paragraf">“Çok rahat yalan söylüyorsunuz,” diye çıkıştım.</p>

    <p class="Temel-Paragraf">“Yalan söylemiyorum.”</p>

    <p class="Temel-Paragraf">“Hayır, söylüyorsunuz. Böyle birinin mevcudiyetini siz itiraf etmediniz mi?”</p>

    <p class="Temel-Paragraf">Susup önüne baktı.</p>

    <p class="Temel-Paragraf">Bir süre hiç sesi çıkmadı. Gerçeği kabullenmek zorundaydı.</p>

    <p class="Temel-Paragraf">Gözleri nemlenir gibi oldu. Bu defa fena kıstırmıştım onu.</p>

    <p class="Temel-Paragraf">“Niye hala inkara çalışıyorsunuz?” diye üstüne gittim.</p>

    <p class="Temel-Paragraf">Yalvarır gibi mırıldandı. “İnanın hayatımda öyle biri yok. Sırf sizi engellemek, bana yaklaşmanızı önlemek için öyle söylemiştim.”</p>

    <p class="Temel-Paragraf">“Yine yalan söylemekte ısrar ediyorsunuz.”</p>

    <p class="Temel-Paragraf">“Vallahi doğru söylüyorum. Benim sevgilim yok.”</p>

    <p class="Temel-Paragraf">“Palavra! Resimlerini gördüm.”</p>

    <p class="Temel-Paragraf">“Resimlerini mi? Nerede?”</p>

    <p class="Temel-Paragraf">Yüzüme öyle hayretle bakmıştı ki, ben bile bir an afalladım.</p>

    <p class="Temel-Paragraf">“Şifonyerinizin gözünde.”</p>

    <p class="Temel-Paragraf">Kaşları çatıldı ve sinirlendi.</p>

    <p class="Temel-Paragraf">“Odamı mı karıştırdınız?”</p>

    <p class="Temel-Paragraf">“Evet,” diye gürledim.</p>

    <p class="Temel-Paragraf">“Ne kadar ayıp! Ne hakla şahsi eşyalarıma el sürebilirsiniz? Kimden aldınız bu yetkiyi?”</p>

    <p class="Temel-Paragraf">“Evlilik oyunu bile oynasak bugüne bugün benim resmi ve kanuni karımsmız. Bu anlaşma devam ettiği sürece bana karşı ahlaki bazı sorumluluklarınız var. Benden nasıl belirli bir davranış bekliyorsanız, ben de sizden namus ve haysiyetimi lekelemeyecek bir yaşam sürmenizi istemeye hak sahibiyim.”</p>

    <p class="Temel-Paragraf">“Terbiyesizleşiyorsunuz!” diye bağırdı. “Sizin hukukunuzu ihlal edecek kötü hiçbir şey yapmadım.”</p>

    <p class="Temel-Paragraf">“Ama sevgiliniz yapıyor.”</p>

    <p class="Temel-Paragraf">“Resimlerini gördüğünüz adamı mı kastediyorsunuz?”</p>

    <p class="Temel-Paragraf">“Hiç şüphesiz onu. Başka kimi kastedeceğim?”</p>

    <p class="Temel-Paragraf">Suna derin bir nefes aldı, sonra yüzüme hırlar gibi söylendi.</p>

    <p class="Temel-Paragraf">“Resimdeki o adam, benim babamdır.”</p>

    <p class="Temel-Paragraf">Gözlerinin içine bakakaldım.</p>

    <p class="Temel-Paragraf">Bu ihtimali hiç düşünmemiştim. Biraz bozuldum da...</p>

    <p class="Temel-Paragraf">Kekeleyerek, “Nasıl emin olabilirim?” diye sordum.</p>

    <p class="Temel-Paragraf">Kızgınlığı geçmemişti.</p>

    <p class="Temel-Paragraf">“Resimlere biraz dikkatle baksaydınız kolaylıkla gerçeği anlardınız.”</p>

    <p class="Temel-Paragraf">“Nasıl?”</p>

    <p class="Temel-Paragraf">“Onlar seneler evvel çekilmiş fotoğraflar... Uzun favorilere, demode elbiselere hiç dikkat etmediniz mi?”</p>

    <p class="Temel-Paragraf">Galiba etmemiştim. Resimlere biraz hınç, biraz kıskançlık ve biraz da öfkeyle bakmıştım; en kötüsü bu olasılığı hiç düşünmemiştim. Suçumu kabullenir gibi sormak zorunda kaldım.</p>

    <p class="Temel-Paragraf">“Bu defa doğru mu söylüyorsunuz?”</p>

    <p class="Temel-Paragraf">Ağlamaklı gibiydi. “Sizi ikna etmek için açıklama yapmayacağım. Nasıl isterseniz öyle düşünün. Ama bilmenizi isterim ki size hiç yalan söylemedim.”</p>

    <p class="Temel-Paragraf">Karşılık vermedim. Aklım daha da karıştı, yanılmış olabilirdim, ama öyleyse o telefon eden kimdi? Çareyi ben de alkolde aradım, rakıyı diktim başıma. Mezelerden birkaç lokma alırken ikimiz de esrarengiz kişiyi bulmaya çahşıyorduk. ilk toparlanan yine ben oldum.</p>

    <p class="Temel-Paragraf">“Telefon eden kişi hakkında bir fikriniz var mı?” diye sordum.</p>

    <p class="Temel-Paragraf">Başını salladı. “Bu işi yapacak kimseyi düşünemiyorum.”</p>

    <p class="Temel-Paragraf">işin garibi karmakarışık duygular yumağı içine düştüm, izahı zordu, ama Suna’nın hayatında bir sevgili olmaması beni sevindirmişti. Kendimi rahatlamış, boşluğa düşmüş gibi hissediyordum. Sonra birden irkildim, madem hayatında bir erkek, sevdiği bir adam yoktu, o halde benden bu kadar kaçmasının sebebi neydi? Ona bu kadar itici mi geliyordum yani? Aklımdan geçenleri anlamış gibi mırıldandı.</p>

    <p class="Temel-Paragraf">“Sizden hoşlanmıyorum,” dedi. “Kusura bakmayın. Bir insanın yüzüne karşı böyle bir itirafta bulunmak hiç kuşkusuz hoş değil, sizi incittiğimin farkındayım, işin asıl kötü yanı, benden hoşlandığınızı da hissediyorum. Bakışlarınız, davranışlarınız, hareketleriniz bunu gösteriyor. Beni ilk gördüğünüz an bunu sezinledim. Ve her geçen gün duygularınız daha da şiddetleniyor. Sizi kendimden uzak tutmak için elimden geleni yapmaya gayret ediyorum, ama olmuyor. Galiba haklısınız, boşanmakta yarar var. Büyükbabamın bu karara nasıl bir tepki göstereceğini bilmiyorum, ama konuyu ona açalım. Sizi cehennem azabında tutmaya hakkım yok. Umarım, anlayış gösterir.”</p>

    <p class="Temel-Paragraf">Sevinmem gerekirdi; boşanmayı isteyen bendim.</p>

    <p class="Temel-Paragraf">Ama dut yemiş bülbül gibi susup kaldım yerimde. Açıkçası Suna’dan böyle bir teslimiyet beklemiyordum, oysa sözde karım, teklifimi hemen kabul etmişti.</p>

    <p class="Temel-Paragraf">Ne diyeceğimi şaşırdım.</p>

    <p class="Temel-Paragraf">Çoktan pişman olmuştum, ama gururum yüzünden geri adım atamazdım. Asla geri dönüp özür dilemek, bir daha düşünelim filan diyemezdim.</p>

    <p class="Temel-Paragraf">“Evet,” diye fısıldadım. “En iyisi boşanmamız. Sizi nefret ettiğiniz bir adamla evliliğin devamına kimse zorlayamaz.”</p>

    <p class="Temel-Paragraf">Bir an yüzüme baktı.</p>

    <p class="Temel-Paragraf">“Yanlış anlamayın,” dedi. “Sizden nefret etmiyorum, fakat sevmiyorum sizi. Ben mutlu bir evliliğin ancak birbirini seven iki kişi arasında yürüyeceğine inanırım. Eskilerin inandığı gibi nikâhta keramet filan yoktur. Bizimki kısa süren bir oyun olacaktı, fakat beceremedik, daha ilk günden fiyasko oldu... Çok üzgünüm.”</p>

    <p class="Temel-Paragraf">Ne diyebilirdim ki? “Haklısınız,” diye fısıldadım. “Tam bir fiyasko. Dün gece kendime hakim olamayarak yaptıklarım için de özür dilerim.”</p>

    <p class="Temel-Paragraf">“Biliyorum, kendinizi frenleyemediniz. Durumu anlayışla kabullendiğiniz için asıl benim size teşekkür etmem lazım.”</p>

    <p class="Temel-Paragraf">“Anlaştık,” dedim. “Yarın Kuzguncuk’a geçip durumu Sadi Bey’e açıklarız.”</p>

    <p class="Temel-Paragraf">Suna başını salladı.</p>

    <p class="Temel-Paragraf">“Yalnız sizden son bir ricam olacak.”</p>

    <p class="Temel-Paragraf">“Buyrun,” dedim.</p>

    <p class="Temel-Paragraf">“Lütfen büyükbabama bana aşık olduğunuzu söylemeyin. Yaşlı adam bunu anlayışla karşılamayabilir, boşanmamamız için diretir de.”</p>

    <p class="Temel-Paragraf">“Evet, anlıyorum. Bu konuya değinmeyiz. Sadece anlaşamadığımızı söyleriz.”</p>

    <p class="Temel-Paragraf">“Teşekkür ederim. Ben de size söz veriyorum, boşanma muameleleri tekemmül edinceye kadar elimden geldiğince sizden uzak durmaya çalışacağım.”</p>

    <p class="Temel-Paragraf">“Buna hiç gerek yok Suna Hanım. Ben bu geceden evi terk etmeye hazırım. Eski evime dönmeyi düşünüyorum.”</p>

    <p class="Temel-Paragraf">“Gerek yok. Belki Kuzguncuk’ta görünürsünüz, birtakım anlamsız dedikodular çıkar. En iyisi boşanıncaya kadar duruma katlanalım.”</p>

    <p class="Temel-Paragraf">“Nasıl isterseniz,” diyebildim.</p>

    <p class="Temel-Paragraf">Aslında, yüreğime sanki bir kor düşmüştü. Ne yaptığımın, ne istediğimin farkında değildim. Suna’nın yüzüne bakmadan, sessiz sessiz yemeğe devam ettim.</p>

    <p class="Temel-Paragraf">Sanki onun da dünyası yıkılmış gibiydi.</p>

    <p class="Temel-Paragraf">Ve bu haline bir anlam veremiyordum. Neden sonra korku dolu bir sesle:</p>

    <p class="Temel-Paragraf">“Acaba o telefonu kim etmiş olabilir?” diye sordu...</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">3</span></p>

    <p class="Temel-Paragraf"><span class="char-style-override-1">E</span>VE ERKEN DÖNDÜK; İkimiz de arabanın içinde somurttuk, hemen hemen hiç ağzımızı açmadan, beynimizde binbir düşünceyle doluyduk. Arabayı bahçeye park edip daireye çıkarken de aynı sessizliği muhafaza ediyorduk. Anahtarı kilide sokarken içeride çalan telefonun tiz sesi kulaklarıma aksetti. Genelde beni buradan arayan yakınım, dostum ya da müşterim yoktu; çünkü kimseye belki de bir türlü benimsemediğimden henüz telefon numarasını vermemiştim. Arayan her kimse, herhalde Suna’yı arıyor olmalıydı.</p>

    <p class="Temel-Paragraf">Suna’nın birden telaşlandığını fark ettim. “Lütfen biraz çabuk olur musunuz?” dedi. Ve ben kapıyı açar açmaz ok gibi içeriye daldı. Bu acelesi niyeydi acaba? Beklediği bir telefon mu vardı? Öyle ya, bu akşam dışarıya yemeğe çıkmamız planda yoktu. Belki günahını alıyordum, ama bana bu telefonu bekliyormuş gibi geldi. Hele bugün yazıhaneme gelen o telefondan sonra...</p>

    <p class="Temel-Paragraf">İlgisiz gibi davrandım, ama dikkat kesilmiş onu duymaya çalışıyordum.</p>

    <p class="Temel-Paragraf">“Merhaba büyükbaba,” deyince arayanın Sadi Bey olduğunu anladım. Ama Suna kesik kesik konuşuyor, daha ziyade evet, hayır gibi tek kelimelerle durumu geçiştiriyordu.</p>

    <p class="Temel-Paragraf">Birden şüpheye düştüm.</p>

    <p class="Temel-Paragraf">Yoksa hattın öbür ucunda Sadi Bey’den başkası mı vardı? Olamaz mıydı yani? Akıllı biri pekala başkasıyla konuşurken böyle bir numara yapardı. Suna’nın sırtı bana dönüktü. Ayaklarımın ucuna basa basa sessizce yaklaştım. Merakımı engelleyemiyordum.</p>

    <p class="Temel-Paragraf">Suna arkasındaki mevcudiyetimi neden sonra fark etti ve kızardı, işte, yakaladım onu, diye geçirdim içimden. Sessiz yaklaşışım, yüzünün aniden kızarması yakayı ele verdiğinin işaretleriydi.</p>

    <p class="Temel-Paragraf">“Sadi Bey’le ben de konuşmak istiyorum, kapatmayın,” dedim.</p>

    <p class="Temel-Paragraf">Sesim elimde olmadan sert ve güvensizlik dolu bir ifadeyle çıkmıştı. Bakalım durumu nasıl tevil edecekti şimdi?</p>

    <p class="Temel-Paragraf">Kaşı yine havaya kalkmıştı. Bana teirs ters baktı. Sonra, “Bir dakika büyükbaba, Erdal da sizinle konuşmak istiyor,” dedi.</p>

    <p class="Temel-Paragraf">Bozuldum ve utandım. Bu sonucu beklemiyordum. Uğradığım şaşkınlığı fark etmişti tabii. Reseptörün ağzını kapatarak bana uzatırken, “Olmayan aşığımdan geldiğini düşündünüz, değil mi?” diye sordu. Yüzüme kahredici nazarlarla bakıyordu.</p>

    <p class="Temel-Paragraf">“Ne münasebet!” dedimse de inandırıcı olmadığımı biliyordum.</p>

    <p class="Temel-Paragraf">Reseptörü elime aldım, “İyi akşamlar Hocam,” dedim.</p>

    <p class="Temel-Paragraf">“İyi akşamlar evladım. Genç evlileri rahatsız ettiğim için bağışlayın, ama ne yapayım sizler benim hayat iksirim ve yaşama bağlayan son köprüsünüz, ikinizi de daha şimdiden özledim. Yarın akşam köşke gelsenize diye aramıştım. Nakşidil’e su böreği yaptıracaktım, hınzır Çerkez isterse çok nefis yapar. Senin de sevdiğini bilirim.”</p>

    <p class="Temel-Paragraf">“Tabii Hocam, memnuniyetle,” dedim. “Zaten biz de Suna ile sizi ziyaret etmeyi düşünüyorduk,” diye geveledim.</p>

    <p class="Temel-Paragraf">Birkaç içten ve samimi hoşbeşten sonra telefonu kapattım. Beni bir düşünce almıştı, içime daha şimdiden sıkıntılar bastı. Aldığımız kararı yaşlı adamı üzmeden nasıl açıklayacağımızı düşünmeye başlamıştım. Koltuklardan birine adeta çöktüm.</p>

    <p class="Temel-Paragraf">Suna gelip karşıma oturdu. Konuşacağını sanmıyordum ama tedirgin ve huzursuz olduğunu hemen anlamıştım.</p>

    <p class="Temel-Paragraf">“Ne düşünüyorsunuz?” diye sordu.</p>

    <p class="Temel-Paragraf">Açıkça cevapladım. “Büyükbabanızın kararımızı nasıl karşılayacağını...”</p>

    <p class="Temel-Paragraf">“Haklısını, herhalde epey sarsılacaktır.”</p>

    <p class="Temel-Paragraf">Öyle dönek ve kararsızdım ki, şimdilik bahsetmeyelim dese, hemen kabule hazırdım. Ama o tamamen aksini yaptı. “Bu şartlar altında evliliği yürütmemiz imkansız Erdal Bey,” diye homurdandı. “Baksanıza az evvel gelen telefondan bile şüphelendiniz, sakın inkara kalkışmayın. Oyun bile olsa, bu hayata tahammül edilmez. Bir yolunu bulup onu incitmeden gerçeği açıklamalıyız.”</p>

    <p class="Temel-Paragraf">Biraz düşündüm. Suna haklıydı.</p>

    <p class="Temel-Paragraf">“Evet, bu en iyisi,” diye fısıldadım.</p>

    <p class="Temel-Paragraf">O zaman hiç beklemediğim bir şey daha yaptı. Yerinden kalkıp oturduğum koltuğun önünde diz çöktü. Garipseyerek ne yapacağını bekledim.</p>

    <p class="Temel-Paragraf">Yüzüme üzgün bir şekilde bakarken elimi tutup okşadı.</p>

    <p class="Temel-Paragraf">“Size haşin ve kırıcı davrandığım için beni bağışlayın. Biliyorum, aslında iyi, kibar ve duygulu bir insansınız. Bana aşık olmanız da çok doğal; güzel ve çekici bir kadın olduğumun farkındayım. İşyerimde de pek çok erkek bana aşıktır. Ama dediğim gibi sevgi ve aşk karşılıklı bir elektriklenme, müşterek yaşanacak bir duygusallıktır. Ne yazık ki size karşı hiçbir şey hissetmiyorum. Bunun için beni affedin. Belki ben de sizi sevebilmiş olsaydım mutlu bir çift oluşturabilirdik, ama kader ve kısmet bu. Beni anlıyor musunuz?”</p>

    <p class="Temel-Paragraf">Başımı salladım. “Galiba,” diye mırıldandım.</p>

    <p class="Temel-Paragraf">“Hadi, şimdi odalarımıza çekilelim ve yarın Tanrı’nın bizden yana olması için dua edelim,” dedi.</p>

    <p class="Temel-Paragraf">Birlikte ayağa kalktık. Hala elimi tutuyordu. Sonra dostça uzandı ve beni yanağımdan öptü. “Allah rahatlık versin,” dedi.</p>

    <p class="Temel-Paragraf">Hatırlayamıyorum, ama sanırım şaşkınlıktan ona cevap veremedim. Zira böyle bir jesti ondan hiç beklemiyordum.</p>

    <p class="Temel-Paragraf">Suna ile öyle anlaşmıştık, iş çıkışında Levent’ten onu aldım. Kuzguncuk’a geçerken eski dostuma en sevdiği şey olan acıbadem kurabiyesi aldım. Suna da çok hoş, taze kesilmiş çiçeklerden kocaman bir buket yaptırdı. Arabaya girdiğimizde halimize gülümsedim.</p>

    <p class="Temel-Paragraf">Suna garip garip yüzüme baktı. “Niye gülüyorsunuz?” diye sordu.</p>

    <p class="Temel-Paragraf">“Niye olacak, halimize tabii,” dedi. “Mutlu bir çifte benziyoruz, ama yaşlı dostuma kötü bir haber götürüyorum.”</p>

    <p class="Temel-Paragraf">“Sahi,” dedi. “Düşündünüz mü, ona nasıl bir bahane söyleyeceksiniz?”</p>

    <p class="Temel-Paragraf">“Üzgünüm, aklıma uygun bir neden gelmiyor,” dedim.</p>

    <p class="Temel-Paragraf">Suna bir müddet düşündü. Sonra kısık bir sesle ve çekinerek, “Hayatınızda başka bir kadın olduğunu ve bunu sırf büyükbabamın mutlu olması için kabul ettiğinizi söyleyemez misiniz?”</p>

    <p class="Temel-Paragraf">Gülümsedim. “Sizin bana yaptığınız gibi mi?”</p>

    <p class="Temel-Paragraf">“Neden olmasın?”</p>

    <p class="Temel-Paragraf">“İnanmaz. Çünkü hayatımda kimsenin olmadığını bilir.”</p>

    <p class="Temel-Paragraf">“Nereden bilecek?”</p>

    <p class="Temel-Paragraf">“Onunla aramızdaki yaş farkına rağmen sıkı dosttuk. Bazı mahremiyetlerimizi birbirimize açıklamaktan hiç çekinmedik.”</p>

    <p class="Temel-Paragraf">“Pek sanmıyorum,” diye mırıldandı.</p>

    <p class="Temel-Paragraf">“Ne demek istiyorsunuz?”</p>

    <p class="Temel-Paragraf">“Şayet o kadar içli dışlı olsaydınız, o da size gençliğinde yaptığı hatadan bahsederdi. Ama siz son günlere kadar onun hayatının sırrını öğrenemediniz.”</p>

    <p class="Temel-Paragraf">Omuzlarımı silktim.</p>

    <p class="Temel-Paragraf">“O çok eski bir vaka. Kendisi bile hayatta bir oğlunun olduğunu yıllarca öğrenememiş.”</p>

    <p class="Temel-Paragraf">“Bence fark etmez,” diye mırıldandı. “Ayrıca insanın hayatındaki çok özel biri her zaman bazı kararların gerekçelerini mazur gösterebilir. Hele bu bir kadın ve uzun zamandan beri seviliyor sa...”</p>

    <p class="Temel-Paragraf">“Ama böyle biri yok,” dedim.</p>

    <p class="Temel-Paragraf">Köprüye yaklaşıyorduk. Başını benden yana çevirip hafifçe gülümsedi.</p>

    <p class="Temel-Paragraf">“İnanmıyorum/’ dedi. “Yakışıklı, hoş, havalı ve mevkii sahibi bir erkeksiniz. Size aşık mutlaka bir kadın vardır. Olması lazım. Sakın aksini söylemeyin.”</p>

    <p class="Temel-Paragraf">“Hani gerçeği bilmesem, bana kur yaptığınızı düşünürüm,” diye tebessüm ettim.</p>

    <p class="Temel-Paragraf">O da güldü. Sonra utanırmış gibi yaparak, “Ne yazık ki hiç tipim değilsiniz,” dedi.</p>

    <p class="Temel-Paragraf">Lafı uzatmadım.</p>

    <p class="Temel-Paragraf">Başka da bir şey konuşmadık. Ama köşke yaklaşırken hep yaşlı dostuma nasıl bir gerekçe ileri süreceğimi düşünmekle meşguldüm.</p>

    <p class="Temel-Paragraf">* * *</p>

    <p class="Temel-Paragraf">Nakşidil Kalfa bizi kapıda karşıladı. Bu defa nasılsa yüzü gülüyordu. Ona takılmadan duramadım. “Allah Allah!” diye mırıldandım. “Yanılıyor muyum, yoksa burnum nefis bir su böreği kokusu mu alıyor?”</p>

    <p class="Temel-Paragraf">“Hadi ordan!” diye terslendi. “Bu sıcakta kim sana su böreği yapar?”</p>

    <p class="Temel-Paragraf">Suna konuşmalarımızı hafif mütebessim dinliyordu.</p>

    <p class="Temel-Paragraf">Az sonra Sadi Bey merdivenlerde göründü. Suna koşarak büyükbabasma sarıldı. Hasretle kucaklaştılar. Yaşlı dostumun gözleri yaşlanmıştı. Bir an Suna’nın bu sevgi gösterisinin gerçek olup olmadığını düşündüm. Nedense hala beynimin bir köşesinde kuşkular ve tereddütler yaşıyordum.</p>

    <p class="Temel-Paragraf">Yemek oldukça sessiz geçti. Kalfa’nın yaptığı su böreği gerçekten nefis olmuştu; ne var ki Sadi Bey’e nasıl bir boşanma sebebi bulup da adamcağızı incitmeden ikna etmek düşüncesi iştahımı kaçırdığından, doğrusu yeterince zevkine varamadım.</p>

    <p class="Temel-Paragraf">Belli etmemeye çalışsa da Suna’nın da en az benim kadar tedirgin ve huzursuz olduğunu hissediyordum. Ara sıra bakışlarımız karşılaşıyor ve Suna hemen bakışlarını kaçırıyordu.</p>

    <p class="Temel-Paragraf">Yemeğin sonunda meyvelerimizi yerken yaşlı dostum, “Oğlum, yukarıda sana göstermek istediğim bir şey var, fikrini almak istiyorum,” dedi. “Suna burada kahvesini içerken beş dakikalığına çalışma odasına çıkalım. Merak etme, seni sevgili eşinden fazla ayırmam.”</p>

    <p class="Temel-Paragraf">Suna ile tekrar göz göze geldik.</p>

    <p class="Temel-Paragraf">Konuyu açmak için fırsat doğmuş sayılırdı. Önümdeki cam kupadan ağzıma götürdüğüm krem şantili çilek kaşığı bir an havada kaldı. Hala ileri süreceğim geçerli bir neden bulamamıştım.</p>

    <p class="Temel-Paragraf">“Tabii Hocam,” diye mırıldandım. “Hemen çıkalım.”</p>

    <p class="Temel-Paragraf">Acele etme, çileğini bitir, demedi yaşlı dostum. Gözümün ucuyla baktım; yeterince tanırdım onu, belli etmemeye çalışıyordu ama ihtiyar dostumu rahatsız eden bir şey olduğunu hemen sezinlemiştim. Ayrıca sıkıntısı her ne ise, bunun Suna tarafından öğrenilmesini istemediğini de sezinlemiştim.</p>

    <p class="Temel-Paragraf">Peçeteyle ağzımı silip ayağa kalktım. Hoca öne düşmüş, içeriye doğru yürüyordu. Suna’yı bahçede yalnız bırakıp merdivenleri çıktık.</p>

    <p class="Temel-Paragraf">Çalışma odasına girdiğimizde, Sadi Bey’in yüzü birden asıldı. Onu hiç böyle görmemiştim. Tatsız bir şeyin olduğuna artık emindim.</p>

    <p class="Temel-Paragraf">“Hayrola Hocam, ne var?” diye sordum.</p>

    <p class="Temel-Paragraf">“Otur şöyle!” dedi.</p>

    <p class="Temel-Paragraf">Hiç girizgaha lüzum görmeden hemen konuya girdi. Ses tonu biraz titrek ve biraz da korkuyormuş gibi geldi bana.</p>

    <p class="Temel-Paragraf">“Dün tehdit edildim.”</p>

    <p class="Temel-Paragraf">Afallamadım desem yalan olur. Hayretle yüzüne baktım.</p>

    <p class="Temel-Paragraf">“Ne tehdidi?”</p>

    <p class="Temel-Paragraf">“Biri bana telefon etti.”</p>

    <p class="Temel-Paragraf">Elimde olmadan yüzüm asıldı. Az buçuk telefonun mahiyetini tahmin ediyordum.</p>

    <p class="Temel-Paragraf">“Ne söyledi size?”</p>

    <p class="Temel-Paragraf">Sadi Bey kızararak önüne baktı bir müddet.</p>

    <p class="Temel-Paragraf">“Hata ettiğimi, Suna’nın gerçek torunum olmadığını, bir komploya getirildiğimi ve gerçek oğlumun halen hayatta olduğunu söyledi.”</p>

    <p class="Temel-Paragraf">Bir an dehşetle yüzüne baktım.</p>

    <p class="Temel-Paragraf">“İnandınız mı?”</p>

    <p class="Temel-Paragraf">“Hayır, kesinlikle inanmadım.”</p>

    <p class="Temel-Paragraf">“Şu halde?”</p>

    <p class="Temel-Paragraf">“Bu işin daha bitmediğini ve gerçek oğlumun bu işin ucunu bırakmayacağını ve gerekirse sonuna kadar hakkını arayacağım söyledi.”</p>

    <p class="Temel-Paragraf">“Hepsi bu kadar mı?”</p>

    <p class="Temel-Paragraf">“Değil ne yazık ki! Mirası başkalarına da yar etmeyeceğini ve bu işin sonunda kan akacağından dem vurdu.”</p>

    <p class="Temel-Paragraf">Düşünmeye başladım.</p>

    <p class="Temel-Paragraf">“Hocam,” diye mırıldandım. “Düşmanlarınız ya da sizden hoşlanmayan yakın dostlarınız veya mirasta hak iddia edebilecek bilmediğim başka akrabalarınız var mı?”</p>

    <p class="Temel-Paragraf">Yaşlı adam başını olumsuzca salladı.</p>

    <p class="Temel-Paragraf">“Hayır, yok. Beni de rahatsız eden bu ya. Böyle bir telefonu kim edebilir?”</p>

    <p class="Temel-Paragraf">Kısa bir an tereddütle Sadi Bey’e baktım.</p>

    <p class="Temel-Paragraf">“Hani yıllar evvel sizi ziyarete gelen o zatın, oğlunuz olduğundan eminsiniz, değil mi?”</p>

    <p class="Temel-Paragraf">“Evet, kesinlikle.”</p>

    <p class="Temel-Paragraf">“Bağışlayın, ama nasıl bu kadar emin olabiliyorsunuz? O kişi ilk defa karşınıza çıkan bir insandı ve siz yarım saatlik bir konuşma sonunda onun oğlunuz olduğuna emin oldunuz.”</p>

    <p class="Temel-Paragraf">“Doğru... Fakat bu kelimelerle ifade edilecek bir durum değildi; insanın ancak duygularıyla karar verebileceği, sezileriyle hükme varabileceği bir andı. Her şeye rağmen oğlum benim kalıtsal bazı özelliklerimi de taşıyordu, özellikle de fiziki bazı benzerlikler vardı.”</p>

    <p class="Temel-Paragraf">ister istemez, Suna’nın şifoniyerinde bulduğum resimleri anımsadım. O fotoğraftaki adamla yaşlı dostum arasında fiziki hiçbir benzerlik görememiştim. Karşılaştırmanın ne denli yerinde olduğu hakkında yine de kuşkularım vardı. Fotoğraflar çok eski olabilirdi ve şu anda önümde olmadığı için tam sağlıklı bir mukayese şansım da yoktu.</p>

    <p class="Temel-Paragraf">“Onunla ne konuştuğunuzu sorabilir miyim?”</p>

    <p class="Temel-Paragraf">Gözlerini kıstı, bir an o eski karşılaşmayı anımsamak ister gibi düşündü.</p>

    <p class="Temel-Paragraf">“Tabii,” diye fısıldadı. “Önce çok şaşırmıştım. Gerçekten de insanı hayrete düşüren bir durumdu. Hiç tanımadığım biri karşıma çıkıp, birden ben sizin oğlunuzum diyordu. Yerimde kim olsa afallardı. Bir süre Sadullah’ın yüzüne şaşkın şaşkın baktığımı anımsıyorum. O gençlik anısını tamamiyle unutmuştum. Fakat karşımdaki yabancı emin ve doğru isimler vererek konuşuyordu. Annesinin ismini de vermişti.”</p>

    <p class="Temel-Paragraf">“Ona inandınız mı?”</p>

    <p class="Temel-Paragraf">“Evet. Seneler önce yaptığım bir hatayı kim ve nasıl bilebilirdi?”</p>

    <p class="Temel-Paragraf">“Bir başkası olayı duymuş olamaz mı?”</p>

    <p class="Temel-Paragraf">“Çok zayıf bir olasılık. Annemin o tarihte olayı örtbas etmek için çok gayret sarfettiğini ve kimseye açmadığını hatırlıyorum.”</p>

    <p class="Temel-Paragraf">“Bundan kesin emin misiniz?”</p>

    <p class="Temel-Paragraf">“Eminim. Duyulursa tam bir skandal olurdu. Bilhassa babam böyle bir rezalete müthiş tepki gösterirdi.”</p>

    <p class="Temel-Paragraf">“Şey...” diye mırıldandım. “Acaba ev halkından birinden yardım istemiş olabilir miydi anneniz?”</p>

    <p class="Temel-Paragraf">“Ev halkından mı?”</p>

    <p class="Temel-Paragraf">“Mesela Nakşidil Kalfa’dan.”</p>

    <p class="Temel-Paragraf">“Hayır, hayır... Kesinlikle istememiştir.”</p>

    <p class="Temel-Paragraf">“Ama mutlak emin değilsiniz?”</p>

    <p class="Temel-Paragraf">Sadi Bey kısa da olsa bir an daldı.</p>

    <p class="Temel-Paragraf">“Hayır,” diye fısıldadı. “Nakşidil olamaz. O tarihlerde o çok gençti, benim gibi... körpe ve toy bir kız. Annem ondan yardım istemezdi.”</p>

    <p class="Temel-Paragraf">“Ama mütereddit konuşuyorsunuz. Evin içinde yardım isteyeceği başkaları var mıydı?”</p>

    <p class="Temel-Paragraf">Sadi Bey karşımdaki koltuğa oturdu. Zor işitilebilir bir sesle:</p>

    <p class="Temel-Paragraf">“Bu mümkün” diye mırıldandı. “Siz o devirlere yetişmediniz tabii, evde pek çok hizmetkar vardı. Nakşidil’den gayrı iki kalfa ve orta hizmetçisi ve arabacı vardı.”</p>

    <p class="Temel-Paragraf">“Arabacı mı?”</p>

    <p class="Temel-Paragraf">Gülümsedi Hoca.</p>

    <p class="Temel-Paragraf">“Tabii,” diye söylendi. “O devirde şimdiki gibi otomobil saltanatı yoktu. Varlıklı ailelerin özel faytonları olurdu. Bizim de bahçenin içinde ufak bir ahırımız vardı. Zeynel Ağa... birden anımsadım, annemin has adamlarından biriydi. Niğdeli... Doğduğumdan beri ailenin hizmetinde olan bir adamdı. Aileye müthiş bağlıydı.”</p>

    <p class="Temel-Paragraf">“Sonra ne oldu?”</p>

    <p class="Temel-Paragraf">“Tam hatırlamıyorum. Aradan çok zaman geçti. Şimdi çoktan ölmüş olması gerekir. Yanılmıyorsam ben Avrupa’da eğitimde iken babam ilk defa bir otomobil almış ve araba kullanılmaz olmuştu. Sene otuzlu yılların sonu veya kırklı yılların hemen başı olmalı. Harp yıllarındaydık. Mezun olup dönmüştüm. Bahçedeki ahır yıkılmış ve Zeynel Ağa köşkten ayrılmıştı.”</p>

    <p class="Temel-Paragraf">Sordum. “Niye Zeynel Ağa’yı hatırladınız birden? Böyle bir şeye kalkışabilir mi?”</p>

    <p class="Temel-Paragraf">Gülümsedi tekrar.</p>

    <p class="Temel-Paragraf">“Hiç sanmam. Dedim ya, şimdi mutlaka hayatta bile değildir. Baksana, o zaman körpecik bir genç olan ben bile ne hale geldim? Sen evde bu sırrı bilen birinin olup olmayacağını sorunca aklıma geldi, hepsi o kadar...”</p>

    <p class="Temel-Paragraf">“Peki, diğer iki kalfadan daha bahsetmiştiniz, ya onlar? Onlar bu konu hakkında bilgi sahibi olabilirler mi?”</p>

    <p class="Temel-Paragraf">“Nakşidil en gençleriydi. Suzidil Kalfa o tarihlerde yanılmıyorsam kırk yaşlarında filan olmalıydı, tam çıkaramıyorum. Yaşasaydı şimdi yüz yaşını geçmiş olurdu. Evde herkes ondan çekinirdi, otoriter bir kadındı. Annem hem onunla hem de Ruhsar Kalfa’yla iyi geçinirdi. Anneme çok sadıktılar. Ama her ikisi de Nakşidil’i sevmezlerdi.”</p>

    <p class="Temel-Paragraf">“Neden?”</p>

    <p class="Temel-Paragraf">“Ah, o devirler! Yaşamadığınız için bilmezsiniz; kalfalar adeta hizmetkar addedilmezlerdi, evin ve ailenin bir parçası gibiydiler. Fakat birbirlerini çekemezlerdi, aralarında bir tür yetki sürtüşmesi olurdu. Üzerlerine bir sonra geleni sanki evin hanımından arda kalan otoriteyi ele geçireceğinden huylanırlardı. Nakşidil daha genç ve uyanıktı. Annem biraz da onu şımartmıştı galiba.”</p>

    <p class="Temel-Paragraf">‘Teki, anneniz bu Suzidil veya Ruhsar Kalfalardan yardım istemiş olamaz mı?”</p>

    <p class="Temel-Paragraf">“Mümkündür. Ama emin olamam.”</p>

    <p class="Temel-Paragraf">“Tabii hamile bıraktığınız o hanımla görüşmeye de arabacı Zeynel Ağa’yla gitmiş olmaları lazım, değil mi?”</p>

    <p class="Temel-Paragraf">Hoca tekrar gülümsedi.</p>

    <p class="Temel-Paragraf">“Artık hepsi tarih olmuş bu insanlarla geçmişin karanlığında bir hafiye gibi gizli bağ kurmaya çalışıyorsun Erdal.”</p>

    <p class="Temel-Paragraf">Sinirli bir şekilde mırıldandım.</p>

    <p class="Temel-Paragraf">“Aklıma başka olasılık gelmiyor efendim. Ortada bir tehdit olduğuna göre bu sırrı bilen birinin tehdit ve şantaja başladığını anlamıyor musunuz? Kanımca biri bu durumdan istifadeye yelteniyor. Sadullah Bey’in oğlunuz olduğundan kesin eminseniz, biri bir vesileyle aklınızı karıştırmaya ve sizi yaptığınız tasarruftan caydırmaya kalkışıyor.”</p>

    <p class="Temel-Paragraf">Derin ve üzüntülü bir oh çekti. Sonra, “Evet, galiba öyle!” diye mırıldandı.</p>

    <p class="Temel-Paragraf">“Ruhsar Kalfa evli miydi?” diye sordum.</p>

    <p class="Temel-Paragraf">“Hayır, o hiç evlenmedi.”</p>

    <p class="Temel-Paragraf">“Yakını var mıydı?”</p>

    <p class="Temel-Paragraf">“Bildiğim kadarıyla yoktu. Aklımda kaldığı kadarıyla Trakyalı’ydı. Göçmen.”</p>

    <p class="Temel-Paragraf">“Ne zaman öldü?”</p>

    <p class="Temel-Paragraf">Sadi Bey bir an düşündü.</p>

    <p class="Temel-Paragraf">“1950’de veya 1951’de... Tam emin değilim, burada, bu köşkte vefat etti. Epey yaşlıydı ve zatürreden vefat etti.”</p>

    <p class="Temel-Paragraf">“Ya Suzidil Kalfa?”</p>

    <p class="Temel-Paragraf">Hoca yine geçmişi anımsamaya çalıştı.</p>

    <p class="Temel-Paragraf">“O annemin vefatından sonra köşkü terk etti. Çerkez asıllıydı, tıpkı Nakşidil gibi. Yıllar önce Kafkasya’dan getirildiğini biliyorum. Yanılmıyorsam büyükbabam sekiz-dokuz yaşındayken onu almış, eve getirmiş. Annemin ölümünden sonra pek durmak istemedi yanımızda.”</p>

    <p class="Temel-Paragraf">“O evli miydi?”</p>

    <p class="Temel-Paragraf">“Bizim yanımızdayken hayır. Ama ayrıldıktan sonra yaşlı bir adamla evlendiğini biliyorum.”</p>

    <p class="Temel-Paragraf">“Kimden öğrendiniz?”</p>

    <p class="Temel-Paragraf">“Kendisinden.”</p>

    <p class="Temel-Paragraf">“Ayrıldıktan sonra köşke hiç gelip gitti mi?”</p>

    <p class="Temel-Paragraf">“Tabii... Ne de olsa ömrü burada geçmişti. Ama dediğim gibi Nakşidil’le pek geçinemezdi. Ona rağmen arada sırada beni ziyarete gelirdi. Hepsinin bende emeği vardır.”</p>

    <p class="Temel-Paragraf">“Kocasını hiç gördünüz mü?”</p>

    <p class="Temel-Paragraf">“Hayır. Onu köşke getirmedi.”</p>

    <p class="Temel-Paragraf">“Normal mi bu?” diye sordum.</p>

    <p class="Temel-Paragraf">“Bilmem,” dedi. “Doğrusu pek de merak etmemiştim.”</p>

    <p class="Temel-Paragraf">Garibime gitti ama yaşlı dostumu sıkıştırmadım. Bunca yıl aileye hizmet etmiş bir emektarın kocasını merak etmemesini yadırgamıştım.</p>

    <p class="Temel-Paragraf">“Herhalde bu izdivaçtan çocuğu olmamıştır.”</p>

    <p class="Temel-Paragraf">“Yok canım,” diye mırıldandı Hoca. “O evlilik tamamiyle iki yaşlı insanın birbirlerine destek olmaları için yapılmış bir birleşmeydi.”</p>

    <p class="Temel-Paragraf">“Ona maddi destek sağlamış mıydınız?”</p>

    <p class="Temel-Paragraf">“Evet. O sırada bir miktar para yardımı yaptığımı hatırlıyorum. Bütün bunları neden soruyorsun?”</p>

    <p class="Temel-Paragraf">“Bu tehdidi biraz ciddiye alıyorum Hocam, ister istemez ailenin geçmişini iyi bilen birilerini araştırmak zorundayız.”</p>

    <p class="Temel-Paragraf">Dudaklarını büktü ama cevap vermedi.</p>

    <p class="Temel-Paragraf">Kalfaları araştırmamı, onlar hakkında bilgi toplamak istememi yadırgamış gibiydi. Yine de itiraz etmiyordu, ama o insanlardan kendisine bir kötülük gelebileceğine ihtimal vermediği açıktı.</p>

    <p class="Temel-Paragraf">Kendi problemimi unutmuştum. Başıma iş açmakla beraber, ona şimdi ben torunundan boşanmak istiyorum, diyemezdim. Çaresiz başka bir zamana kalacaktı bu haklı açıklamam. Kafam da karışmıştı zaten, yaşlı dostumun başında sanki akbabalar uçuşuyordu. Birileri onun bir an önce ölmesini ve yüklü mirasını ele geçirmenin savaşı içindeydiler. Rahatsızdım, buna Suna’yı bile dahil etmeliydim. Hiç şüphesiz kalfalar devri çoktan kapanmıştı, artık onlardan hiçbiri, arabacı Zeynel Ağa dahil hepsi ölmüşlerdi. Ama içlerinden biri, acaba bu sırrı çocuklarına ya da torunlarına açmış olamaz mıydı?</p>

    <p class="Temel-Paragraf">“Şu telefondaki ses,” dedim. “Nasıl bir şeydi?”</p>

    <p class="Temel-Paragraf">“Bilmem,” diye mırıldandı Hoca. “Heyecandan fazla dikkat edemedim.”</p>

    <p class="Temel-Paragraf">“Genç bir erkek sesi miydi?”</p>

    <p class="Temel-Paragraf">Sadi Bey hayretle yüzüme baktı.</p>

    <p class="Temel-Paragraf">“Sana söylemedim mi?”</p>

    <p class="Temel-Paragraf">“Neyi?”</p>

    <p class="Temel-Paragraf">“Arayan bir kadındı.”</p>

    <p class="Temel-Paragraf">* * *</p>

    <p class="Temel-Paragraf">Dönüşte arabaya biner binmez Suna hemen sordu. “Büyükbabama bir açıklama yapmadınız, değil mi?”</p>

    <p class="Temel-Paragraf">“Hayır,” dedim.</p>

    <p class="Temel-Paragraf">Önce hiç sesini çıkarmadı. Sonra, “Tahmin ettim zaten,” diye mırıldandı. “Bir şey açıklasaydınız, adamcağız mutlaka şaşırır, afallar ve bunu belli ederdi.”</p>

    <p class="Temel-Paragraf">“Herhalde.”</p>

    <p class="Temel-Paragraf">“Peki, neden? Niye ona söylemediniz?”</p>

    <p class="Temel-Paragraf">“Başı yeterince dertte. Uygun bir zaman değildi.”</p>

    <p class="Temel-Paragraf">Suna başını çevirip dikkatle yüzüme baktı.</p>

    <p class="Temel-Paragraf">“Başı dertte mi? Ne demek istiyorsunuz?”</p>

    <p class="Temel-Paragraf">“Dün bir tehdit telefonu almış.”</p>

    <p class="Temel-Paragraf">“Ne tehdidi?”</p>

    <p class="Temel-Paragraf">Sadi Bey konuyu Suna’ya açmamam için beni uyarmıştı. Ama ona bir yardım yapacaksam konuya bir yerlerden girmem gerekiyordu.</p>

    <p class="Temel-Paragraf">“Sizi evlat edindiği için tehdide maruz kalmış.”</p>

    <p class="Temel-Paragraf">Sesini çıkarmadı, ön koltuğa büzüldü kaldı. Adeta tepkisizdi.</p>

    <p class="Temel-Paragraf">Çok garip değil miydi? Bu haberi alan gerçek bir torunun reaksiyonu bu mu olmalıydı?</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">4</span></p>

    <p class="Temel-Paragraf"><span class="char-style-override-1">E</span>RTESİ SABAH, SULTANAHMET ADLİYESİNDE SAAT 10’da duruşmam vardı. Adli tatile yaklaştığımız için duruşma takvimim sıkışmıştı. O sıralar celseler üst üste geldiğinden duruşmanın birinden çıkıp birine giriyordum. Nihayet saat bire doğru işim bitti. Biraz yorgun, biraz sıcaktan bunalmış şekilde alt kata inip vestiyere cüppemi bıraktım.</p>

    <p class="Temel-Paragraf">O ana kadar her şey sıradan bir iş günü gibi görünüyordu. Alt katın koridorunda bir avukat arkadaşımla karşılaşıp ayaküstü sohbet bile ettik. Evlendiğim herkes tarafından duyulmuştu; bir hakim, birkaç mahkeme başkatibi tarafından tebrik edilmiştim. Müzmin bekar kategorisine girdiğimden, ani evliliğim şaşırtıcı olmuştu.</p>

    <p class="Temel-Paragraf">Avukat arkadaşla konuşurken gözüm tesadüfen koridordaki banklarda oturan bir adama takıldı. Hiçbir özelliği olmayan, sıradan bir vatandaşa. Dikkatle bizi seyrediyordu. Önce hiç önemsemedim. Muhtemelen adliyede işi olan alelade biri gibi geldi bana. Bir süre sonra gözüm tekrar adama takıldı. Beni süzüyordu hala...</p>

    <p class="Temel-Paragraf">Nedense önsezilerim birden faaliyete geçti.</p>

    <p class="Temel-Paragraf">Adamın bakışlarından rahatsız olmuştum. Gerçi adliyede, özellikle cüppeli olan avukatlar dikkat çeker, ilgi toplardı, ama o sırada cüppemi vestiyere teslim ettiğimden adamın dikkatle beni incelemesi garipti. Arkadaşla konuşurken adamı bir yerden tanıyıp tanımadığımı düşünmeye başladım. Belleğim bana ihanet etmiyorsa, adamı daha önceden tanımışlığım yoktu. Yine de tam emin olmadım, zira meslek gereği çok çeşitli insanla tanışır veya karşılaşırdık. Üstelik göz hafızası da çok güçlü biri değildim; bazen kesin tanıdığımı sandığım bazı insanları selamlamaya kalkışır, fakat o kişi yüzüme bile bakmadan yanımdan geçer giderdi. Neden sonra adamın bir yerde satıcı, garson veya selam verecek kadar ünsiyetim olmadığını birden anımsardım.</p>

    <p class="Temel-Paragraf">Arkadaşla vedalaşıp ayrıldık.</p>

    <p class="Temel-Paragraf">İşte o an adamın da oturduğu yerden kalktığını fark ettim. Huylanmıştım. Belki anlamsız yere bir kuşkuya kapılıyordum. Tamamen bir tesadüf olabilirdi. Arabamı adliyenin arkasındaki otoparka bırakmıştım. Normal olarak o istikamette yürümem gerekirken birden Cağaloğlu’na giden anacaddeye doğru kıvrıldım.</p>

    <p class="Temel-Paragraf">Nedenini bilmiyordum, ama içimden bir his adamın peşimden geleceğini söylüyordu.</p>

    <p class="Temel-Paragraf">Yanılmadığımı kısa bir zaman sonra anladım. Adam gerçekten peşime düşmüştü. Hem de araya uygun bir mesafe koyarak... Aklınca beni izlediğini hissettirmek istemiyordu.</p>

    <p class="Temel-Paragraf">Neyin peşindeydi acaba? Beni takip etmesinin ne amacı olabilirdi? Kimseden gizli saklı bir şeyim yoktu; beni takip ederek nereye varabilirdi? Konuşmak istese doğrudan karşıma çıkabilirdi de.</p>

    <p class="Temel-Paragraf">Farkında değilmiş gibi yaparak cadde üzerindeki bir kitapçı dükkânının önünde durdum. Öğle güneşi vitrini bir ayna gibi parlatıyordu. Takip ettiğini çaktırmamak için arkamdan yürüdü geçti, ama adımlan gayet yavaştı. Kısa bir an vitrine akseden görüntüsünü gördüm. Yaklaşık otuz-otuz beş yaşlarında olmalıydı. Siyah bir pantolon, üstüne de mevsime uymayan kaim bir ceket giymişti. Beyaz gömleğinin yakası açıktı. Şimdi önüme geçtiğinden onu daha rahat görebiliyordum. O da benim taktiğime başvurdu ve beni yine önüne alabilmek için bir dükkânın önünde durdu.</p>

    <p class="Temel-Paragraf">Şüphelerim gittikçe artıyordu. Yan gözle incelemeye devam ettim. Zayıf ve çelimsiz bir tipti. Yüzünde en azından iki günlük sakal vardı. Ayağındaki ayakkabıları boyasız, giysileri eski ve buruşuktu. Her gün sokaklarda yüzlercesini gördüğümüz, sıradan insanlardan birine benziyordu.</p>

    <p class="Temel-Paragraf">Aldırmayarak Sirkeci’ye doğru yoluma devam ettim.</p>

    <p class="Temel-Paragraf">Başımı çevirip arkaya bakmıyordum, ama beni takibe devam ettiğine emindim.</p>

    <p class="Temel-Paragraf">Yapı Kredi Bankası’nın önündeki trafik lambalarına geldiğimizde mutlu bir tesadüf ışıklar kırmızıya dönüşmüştü. Bu noktada trafik, Eminönü’nden gelen araçlara ağırlık verdiğinden kırmızı ışık çok kısa süreli yanardı, insanların kaynaştığı bir saatteydik. Yanıbaşımda hemen bir kalabalık oluşmuştu, ilgisiz davranarak başımı yana çevirip şöyle bir baktım. Adam yarım metre ötemde duruyordu.</p>

    <p class="Temel-Paragraf">Ve hala bana ilgisiz gibi davranıyordu. Aldığımız tehdit telefonlarıyla ilgili biri olabilirdi.</p>

    <p class="Temel-Paragraf">Ani bir kararla önümden geçen vasıtalara aldırmadan caddeye fırladım. Yaptığım tehlikeli bir davranıştı, her an bir vasıta çarpabilirdi; nitekim vilayete kıvrılmak isteyen ufak bir kamyonetin önüne birden atılınca frene yapışmak zorunda kaldı. Acı bir fren sesi yükseldi. Atak davranmış ve araba bana çarpmadan önünden sıyrılmıştım, ama şoförün arkamdan galiz küfürler savurduğuna da emindim. Hızla yaklaşan bir arabaya daha çalım atmak zorunda kaldım, ama sonuçta kırmızı ışıkta karşıya geçmeyi başarmıştım. Kaldırıma çıkınca başımı çevirip arkaya baktım. Takipçim hala karşı kaldırımda beni süzüyordu. Aslında bu noktada kırmızı ışık çok az yandığı için arkamdan yetişmesi kolay olacaktı. Yine de arayı biraz açabilirdim; zaten niyetim adamdan kaçmak değil, beni takip ettiğine kesin emin olmaktı. Adımlarımı hızlandırdım, adeta koşar adım ilerlemeye başladım.</p>

    <p class="Temel-Paragraf">Tahmin ettiğim gibi kısa sürede bana yetişti. Konya Lezzet Lokantası’nın pasta börek gibi ayakta servis yapılan bölümün önünde iyice yaklaşmıştı, işte o sırada tepem attı. Herifi bir köşeye çekip, sıkıştırmaya karar verdim. Hem bu takibin nedenini öğrenmeye, hem de bizleri tehdit edenleri bulup çıkarmaya karar vermiştim. Bunun doğru bir hareket olup olmadığını düşünecek halde değildim artık.</p>

    <p class="Temel-Paragraf">Spor malzemeleri satan dükkânın kenarından yan sokağa saptım. Çok kısa bir süre dahi olsa gözden kaybolmuştum. Hemen durup adamı bekledim. Arkamdan o da sokağa girdi. Tam zamanıydı. Elimdeki çantayı yere atıp ani bir hareketle adamın yakasına hırsla yapıştım. Boş bulunmuş, benden böyle bir davranış beklememişti. Önce müthiş şaşırdı. Yakasını elimden kurtarmaya çalıştı. “Ne yapıyorsunuz beyefendi? Bırakın yakamı...” filan diye söylenmeye başladı. Ama öyle kızgındım ki, etrafımızdaki insanların şaşkın şaşkın bizi seyretmelerine aldırmadan herifi iteklemeye başladım.</p>

    <p class="Temel-Paragraf">Günün o kalabalık saatinde dükkânlarının önündeki bazı esnaf, seyyar satıcı, sokağın gediklisi bazı hamallar bu sürtüşmeyi müdahale etmeden sessizce izliyorlardı. Benim gibi şık ve iyi giyimli bir adamın, birisinin boğazına sarılmasını yadırgamış olmalıydılar.</p>

    <p class="Temel-Paragraf">Kızgın ve sinirli halime rağmen iki husus dikkatimi çekti.</p>

    <p class="Temel-Paragraf">Adam benim fevri hareketlerime karşılık vermiyordu ve konuşması kesinlikle bir serseriye yakışır tarzda değildi.</p>

    <p class="Temel-Paragraf">Şaşırdığı açıkça belliydi.</p>

    <p class="Temel-Paragraf">Ben ise hala bağırıyordum. “Ulan serseri, beni niye takip edip duruyorsun?”</p>

    <p class="Temel-Paragraf">Adam ise, “Yanılıyorsunuz beyefendi, benim sizi takip ettiğim filan yok. Yolunda giden sıradan bir vatandaşım ben. Herhalde birine benzettiniz.”</p>

    <p class="Temel-Paragraf">Kendimi biraz toparlamaya çalıştım. Ama yakasını bırakmamıştım henüz.</p>

    <p class="Temel-Paragraf">“Yalan söyleme hergele!.. Adliyeden beri peşimdesin.”</p>

    <p class="Temel-Paragraf">Sinirimden ağzımı bile bozmuştum.</p>

    <p class="Temel-Paragraf">Bir yandan da hala tetikteydim. Her an üzerime saldırmasını ya da aniden bıçak filan çekeceğini düşünüyordum. Fakat hiçbirini yapmadı. Nihayet bizi seyreden kalabalık arasından birkaç meraklı bizi ayırmak için müdahale etti. İri kıyım, pil, çakmak, telefon jetonu satan bir seyyar satıcı bizi ayırmak istedi. Belki adamı kapkaççı ya da yankesici filan zannetmiş olmalıydılar; zira günün bu kalabalık saatinde temiz pak bir adamın tanımadığı bir yabancının yakasına yapışması normal bir olay değildi.</p>

    <p class="Temel-Paragraf">Seyyar satıcı, “Tamam beyim, tamam,” dedi. “Rahatlayın. Cüzdanınıza filan mı el attı?”</p>

    <p class="Temel-Paragraf">Satıcıya bir açıklama yapamazdım ki.</p>

    <p class="Temel-Paragraf">Ağzımda bir şeyler geveledim ama ne dediğimi ben de bilmiyordum. Sonunda adamın yakasını bırakmak zorunda kaldım. Esaslı bir gerekçe ileri sürmeden daha fazla ısrar etmem, bizi seyreden meraklı grup indinde beni zor durumda bırakacaktı. Adam o sırada ısrarla kendisini takip etmediğini söyleyip duruyordu.</p>

    <p class="Temel-Paragraf">Elimi yakasından çekince herif o saniyede uzaklaşıp gitti. Mecburen arkasından bakmakla yetindim. Yapacağım bir şey yoktu artık. Seyyar satıcı sırtımı okşayıp, “Boş ver beyim, uğraşmaya değmez,” filan gibi bir şeyler mırıldanmaya devam ediyordu.</p>

    <p class="Temel-Paragraf">Yerden çantamı alıp geldiğim yöne geri döndüm.</p>

    <p class="Temel-Paragraf">Sinirlerim hala yatışmamıştı. Neden sonra bir vasıtaya atlayıp Adliye otoparkmdaki arabamı almam gerektiğini hatırladım. Hava çok sıcaktı ve Bab-ı Ali yokuşunu yeniden tırmanmayı gözüm yememişti.</p>

    <p class="Temel-Paragraf">Boş taksi aradım, bulamadım. Taksiler yanımdan hep dolu geçiyordu.</p>

    <p class="Temel-Paragraf">MacDonalds’ın köşesine geldiğim sırada ara sokaktan, birden beni takip eden adamın çıktığını gördüm. Onun yeniden karşıma çıkacağını hiç ummuyordum doğrusu. Bir an göz göze geldik. Bu defa adam atik davranmış ve yanıma yaklaşmıştı.</p>

    <p class="Temel-Paragraf">Cinlerimin yeniden başıma üşüştüğünü hissediyordum ki, bu defa munis ve mahcup bir eda ile “Lütfen sinirlenmeyin Erdal Bey,” dedi. “Hatalı olan benim... Sizden özür dilemek isterim.”</p>

    <p class="Temel-Paragraf">Adımı da biliyordu. Üstelik konuşma tarzı yine kibar ve inceydi.</p>

    <p class="Temel-Paragraf">“Beni tanıyor musun?” diye sordum.</p>

    <p class="Temel-Paragraf">“Hiç kuşkusuz yeterince tanıdığım söylenemez, ama eşiniz Suna Hanımefendiyi tanırım.”</p>

    <p class="Temel-Paragraf">Bir an adama irkilerek baktım.</p>

    <p class="Temel-Paragraf">Aklıma ilk gelen, Suna’nın bana yine yalan söylediği oldu. Bu adam galiba karımın inkar ettiği aşığıydı. Meraka kapılmış ve beni yakından görüp tanımak istemiş olmalıydı.</p>

    <p class="Temel-Paragraf">Dikkatle yüzüne baktım.</p>

    <p class="Temel-Paragraf">Suna’nın bana ne kadar yalan söylediğini bilmiyordum, ne denli ona inanacağımı da... Belki bütün söyledikleri yalandı. Zira ilk tahminlerime göre Suna’dan en azından beş-altı yaş daha büyük olmalıydı. Oysa Suna bana, aşığının en az kendisinden iki yaş ufak olduğunu söylemişti.</p>

    <p class="Temel-Paragraf">“İskenderunlu musunuz?” diye sordum.</p>

    <p class="Temel-Paragraf">Adam bu sualime şaşırmış gibi hayretle yüzüme baktı. Açıklamasından sonra ilk sualimin bu olmasını garipsediği belli oluyordu.</p>

    <p class="Temel-Paragraf">“Hayır,” diye mırıldandı. “Dört beş kuşaktır İstanbul’da yaşayan bir aileden gelmekteyim.”</p>

    <p class="Temel-Paragraf">“Kimsiniz siz?” diye sordum. Niye peşimdesiniz, diye bir soru yöneltmenin artık anlamı yoktu, zaten adamın bu açıklamayı yapacağını anlamıştım.</p>

    <p class="Temel-Paragraf">“Ben eşinizin kardeşiyim... Yani Sadullah Bey’in oğlu.”</p>

    <p class="Temel-Paragraf">Bir anda buz kesildim.</p>

    <p class="Temel-Paragraf">Adamın doğruyu söyleyip söylemediğini kestiremiyordum. Ama içimden bir his onun doğruyu söylediği merkezindeydi. Bir süre ağzımı açamadım. Şaşkın şaşkın adama bakmakla yetindim.</p>

    <p class="Temel-Paragraf">Adam mahcup bir şekilde mırıldandı.</p>

    <p class="Temel-Paragraf">“Sizi hayal kırıklığına uğrattığım için üzgünüm. İnanın, bunu yapmak istemiyordum. Niyetim sadece sizi biraz daha yakından tanımaktı.”</p>

    <p class="Temel-Paragraf">Şimdi olayları biraz daha kavrar gibi olmuştum.</p>

    <p class="Temel-Paragraf">“Bana o telefonu siz mi ettiniz?” diye sordum.</p>

    <p class="Temel-Paragraf">İrkilerek, “Hayır,” diye itiraz etti. “Ben size telefon filan etmedim.”</p>

    <p class="Temel-Paragraf">“Yalan söylemeyin, sesinizden tanıdım.”</p>

    <p class="Temel-Paragraf">Buruk bir şekilde gülümser gibi oldu. İnce dudakları gerildi.</p>

    <p class="Temel-Paragraf">“Herkes karıştırır,” dedi.</p>

    <p class="Temel-Paragraf">“Neyi karıştırır?”</p>

    <p class="Temel-Paragraf">“Ağabeyimin sesi ile benimkini.”</p>

    <p class="Temel-Paragraf">Beynimi kavuran sıcak altında az daha bayılacaktım. Duyduklarıma inanamıyordum.</p>

    <p class="Temel-Paragraf">“Bir de ağabeyiniz mi var?”</p>

    <p class="Temel-Paragraf">“Evet beyefendi. Biz üç kardeşiz.”</p>

    <p class="Temel-Paragraf">Adama inanmıyordum. Ne Sadi Bey, ne de Suna bana böyle bir şeyden hiç bahis açmamışlardı. Bu kadar gerçek saklanamazdı. Az evvel Suna’nın yalan söylediğini düşünmekle galiba yine yanılmıştım.</p>

    <p class="Temel-Paragraf">“Bana bak!” diye yine herifin tek elimle yakasına yapıştım. “Artık fazla ileriye gittin. Kes şu yalanları... Gerçek niyetin ne ise açıkla şunu.”</p>

    <p class="Temel-Paragraf">Adamın bu defa kıh bile kıpırdamamıştı. Kendisini kurtarmaya da çalışmadı.</p>

    <p class="Temel-Paragraf">“Sakin olun lütfen,” dedi. “Benim sizi taciz etmek gibi bir niyetim yok. Herhangi bir talebim de...”</p>

    <p class="Temel-Paragraf">“Öyleyse niye karşıma çıktın?”</p>

    <p class="Temel-Paragraf">“Sadece kız kardeşimin kocasını biraz tanımak, daha yakından görmek için. Her şeye rağmen Suna’yı severim. O iyi bir insandır.”</p>

    <p class="Temel-Paragraf">Artık bundan şüpheliydim.</p>

    <p class="Temel-Paragraf">Kardeşlerinin varlığını bildiğine göre, en azından bunu büyükbabasına açıklamak zorundaydı. Aksi halde onlardan miras kaçırmak niyetinde olduğunu kabul etmek zorundaydım. Yine de adamın yakasına yapışan elim gevşedi.</p>

    <p class="Temel-Paragraf">“Biraz konuşmalıyız.’ dedim.</p>

    <p class="Temel-Paragraf">“Ben de öyle düşünmüştüm.”</p>

    <p class="Temel-Paragraf">Etrafıma bakındım, sonra adamı kolundan tutarak MacDonalds’a sürükledim.</p>

    <p class="Temel-Paragraf">Sessizce beni takip etti. Daha tenha olan üst kata çıktık. Boş bir masaya oturunca emir verir gibi, “Anlat!” diye homurdandım.</p>

    <p class="Temel-Paragraf">İlk intibam, pejmürde görünen kıyafetine, uzamış sakalına rağmen, karşımdaki kişinin hiç de serseri mizaçlı biri olmadığı yolundaydı. Adamın tarifinde zorluk çektiğim bir inceliği, gizli bir kibarlığı vardı. Yumuşak ve kısık bir sesle konuşuyor, fevri ve şiddete dayanan davranışlardan kaçmıyordu. Aynı muameleye ben maruz kalsam, bağırır çağırır, karşımdakine saldırırdım. Yüzüne dikkatlice bakınca, dehşete kapılarak hatlarında Sadi Bey’e benzerliğini daha iyi teşhise başlamıştım şimdi.</p>

    <p class="Temel-Paragraf">Yutkundu önce.</p>

    <p class="Temel-Paragraf">Kelimeleri seçmekte zorlanıyor gibiydi.</p>

    <p class="Temel-Paragraf">“Ben ve ağabeyim babamın ilk izdivacından olan çocuklarıyız,” diye söze başladı. “Annemizden boşanınca, rahmetli peder hemen yeniden evlendi. Suna bu ikinci evliliğin meyvesidir. O tarihlerde ağabeyim ve ben oldukça ufaktık. Annemizin yanında kaldık tabii. Ara sıra, o da çok nadir olarak, babamla görüşürdük. Bize babahk görevini hakkıyla yerine getirdiğini pek söyleyemem. Ama onu asla suçlamadım. Elinden geleni yaptığına da inanıyorum. Bana göre çok farklı bir insandı, bizleri sevdiğine emindim. Asil ve ince biriydi. Hatta öyle ki, inceliği ve ezikliği nedeniyle hiçbir işte dikiş tutturamamıştır. Doğuştan şanssız biriydi. Ne demek istediğimi sanırım anlıyorsunuzdur.”</p>

    <p class="Temel-Paragraf">Sesimi çıkarmadım.</p>

    <p class="Temel-Paragraf">“Ömrü hep mücadele ile geçti. Elinden geldiği kadar da onurunu muhafazaya gayret ettiğini söyleyebilirim. Babamın ikinci eşine biraz soğuk kaldık. Daha doğrusu o bizimle pek ünsiyet kurmak istemedi. Ama ben zaman zaman Suna ile görüşürdüm. Bu temasımız ilerki yaşlarda da devam etti.”</p>

    <p class="Temel-Paragraf">Tam bir şaşkınlık içinde adamı dinliyordum.</p>

    <p class="Temel-Paragraf">“Sonra?” dedim.</p>

    <p class="Temel-Paragraf">Utanmış gibi önüne baktı.</p>

    <p class="Temel-Paragraf">“Benim için sonrası yok. Hepsi bu kadar. Suna’nın evlendiğini işittim. Niyetim sadece sizi yakından görmekti. Olanları biliyorum, Suna büyükbabam tarafından evlat edinilmiş. İnanın buna sevindim, hiç olmazsa aramızdan biri hak ettiğimiz servete kavuştu. Siz de iyi ve Suna’yı himaye edecek birine benziyorsunuz. Onunla mutlu olmanızı dilerim. Suna biraz hırçın mizaçlı görünmesine rağmen altın gibi bir kalbi vardır. Zaman içinde onu daha iyi tanırsınız.”</p>

    <p class="Temel-Paragraf">İşittiklerime inanamıyor gibiydim.</p>

    <p class="Temel-Paragraf">Yani şimdi bu adam, büyükbabasından kalan muazzam serveti bir kalemde red mi ediyordu? Herhangi bir mirasçılık iddiasında bulunmayacak mıydı?</p>

    <p class="Temel-Paragraf">Buna inanamazdım ve ifadesi bana hiç de gerçekçi gelmiyordu.</p>

    <p class="Temel-Paragraf">“Madem ki siz de Sadi Bey’in torunusunuz, bir hak iddiasında bulunmayacak mısınız?” diye sordum.</p>

    <p class="Temel-Paragraf">Kibirli bir şekilde gülümsedi.</p>

    <p class="Temel-Paragraf">“Ne hakkı?” dedi.</p>

    <p class="Temel-Paragraf">“Suna neyse siz de osunuz.”</p>

    <p class="Temel-Paragraf">“Hayır,” diye başını salladı. “Benim asla böyle bir iddiam olamaz. Ömrümde bir kere bile yüzünü görmediğim bir insandan miras talebi hakkım düşünülemez. Ayrıca bilmediğiniz başka konular da var.”</p>

    <p class="Temel-Paragraf">“Ne gibi?”</p>

    <p class="Temel-Paragraf">“Babam uzun seneler evvel bir kere Sadi Bey’le, yani öz babasıyla temas kurmuş ve kötü muamele görerek reddedilmiş. Ne kadar büyük bir serveti olursa olsun, kendi öz evladını kabullenmeyen biriyle ilişkim olamaz. Asla!..”</p>

    <p class="Temel-Paragraf">“Ya ağabeyiniz? O bu konuda ne düşünüyor?”</p>

    <p class="Temel-Paragraf">Karşımdaki adam başını önüne eğdi. Utanmış gibi kızardı.</p>

    <p class="Temel-Paragraf">“O, mirasın hak olduğu kanısında.”</p>

    <p class="Temel-Paragraf">“Yani bana telefonda hakaret eden kişi o mu?”</p>

    <p class="Temel-Paragraf">“Bunu bilmiyorum... inanın bilmiyorum.”</p>

    <p class="Temel-Paragraf">“Peki, beni nereden ve nasıl buldunuz? Beni size kim gösterdi?”</p>

    <p class="Temel-Paragraf">“Ağabeyim,” diye fısıldadı adam.</p>

    <p class="Temel-Paragraf">O ana kadar karşımdaki adama adını bile sormadığımı fark ettim. Öylesine şaşırtıcı şeyler işitmiştim ki, kafamı toparlamakta zorlanıyordum.</p>

    <p class="Temel-Paragraf">“Adınız ne?” diye sordum birden.</p>

    <p class="Temel-Paragraf">Sorumu anlamamış gibi yüzüme baktı bir an.</p>

    <p class="Temel-Paragraf">“Sulhi,” dedi. “Sulhi Aytaç.”</p>

    <p class="Temel-Paragraf">“Doğrusu şaşırdığımı itiraf etmeliyim. Suna bana sizlerden hiç bahsetmedi. Keza Sadi Bey de... Gerçi onun iki torununun daha mevcudiyetinden kesinlikle haberi olmadığına eminim ve bu durum şimdi onun için tam bir sürpriz olacaktır.”</p>

    <p class="Temel-Paragraf">Sulhi Aytaç birden paniğe kapılır gibi telaşlandı.</p>

    <p class="Temel-Paragraf">“Lütfen,” dedi. “Bu görüşme tamamen aramızda kalmalı. Ne Sadi Bey’e, ne de Suna’ya asla bahsetmeyin. Size güvenmek istiyorum. Kesinlikle onlar bilmemeli.”</p>

    <p class="Temel-Paragraf">“Neden? Gerçekleri öğrenmek herkesin hakkı.”</p>

    <p class="Temel-Paragraf">“Pek öyle değil.”</p>

    <p class="Temel-Paragraf">“Ne demek istiyorsunuz?”</p>

    <p class="Temel-Paragraf">“Biz iki kardeş, bu mirasa hak kazanmadığımız kanısındayım.”</p>

    <p class="Temel-Paragraf">“Anlayamadım, niçin?”</p>

    <p class="Temel-Paragraf">“Önce babamızla sorunlarımız oldu. Son nefesinde bile onun yanında değildik. Ve kesinkes bu bizim hatamızdı. Onu dışlamıştık. Büyükbabamızı ise hep düşman gibi görerek büyütüldük. Kendi oğlunu tanımayan bir adama karşı şartlandırıldık.”</p>

    <p class="Temel-Paragraf">Sözünü keserek sordum.</p>

    <p class="Temel-Paragraf">“Suna da buna dahil mi?”</p>

    <p class="Temel-Paragraf">“Bilmiyorum. O bizden uzak yaşadı. Daha önce de söylediğim gibi temasımız her zaman en asgari düzeyde sürdü. Babamızın nesebi ve büyükbabamızdan hiç bahsetmezdik. Babam bunu yasaklamıştı.”</p>

    <p class="Temel-Paragraf">“Ama Suna bu kan bağını rahatlıkla kabul etti.”</p>

    <p class="Temel-Paragraf">“Tercih onun. Suna adına fikir beyan edemem.”</p>

    <p class="Temel-Paragraf">“Keza ağabeyiniz de şimdi mirasın peşinde; hatta işi tehditlere kadar vardırdı.”</p>

    <p class="Temel-Paragraf">“Onun adına üzgünüm,” diye mırıldandı Sulhi. “Her koyun kendi bacağından asıhr derler, bu artık onun sorunu.”</p>

    <p class="Temel-Paragraf">“Konuyu ağabeyinizle tartıştınız mı?”</p>

    <p class="Temel-Paragraf">“Maalesef evet. Şu günlerde sık sık üstüme geliyor. Ona ne kadar ben bu işe bulaşmak istemiyorum, dedimse de bir türlü beni anlamak istemiyor.”</p>

    <p class="Temel-Paragraf">Kuşkuyla adamın yüzünü incelemeye başladım.</p>

    <p class="Temel-Paragraf">Acaba samimi miydi? Gerçekleri mi yansıtıyordu? ifadesini tereddütle karşılamak zorundaydım. Hiçbir zaman böyle muhteşem bir mirasa konmamıştım ve bundan sonra da asla böyle bir şansım olmayacaktı, ama mesleğim gereği insanları, özellikle de haris insanları yakinen tanımak fırsatını bulmuştum. Sulhi Aytaç sünepe, pasif, ensesine vur lokmasını al denen tiplere benziyordu. Belki de doğruyu söylüyordu.</p>

    <p class="Temel-Paragraf">“Ne iş yaparsınız?” diye sordum.</p>

    <p class="Temel-Paragraf">Şaşalar gibi oldu.</p>

    <p class="Temel-Paragraf">“Bir matbaada çalışıyorum,” dedi boynunu bükerek.</p>

    <p class="Temel-Paragraf">“Kendi yeriniz mi?”</p>

    <p class="Temel-Paragraf">“Yok canım!” dedi sıkılarak. “Sıradan bir işçiyim.”</p>

    <p class="Temel-Paragraf">“Nerede?”</p>

    <p class="Temel-Paragraf">“Cağaloğlu yokuşunda. Evren Han’ın yakınında. Bir gün yolunuz düşerse bir acı kahvemi içersiniz.”</p>

    <p class="Temel-Paragraf">Sıkılarak sırıtıp başımı salladım. Sonra, “Kardeşiniz ne iş yapar?” diye sordum.</p>

    <p class="Temel-Paragraf">“Kaynakçıdır. Topkapı’da. Ufak bir dükkânı vardır, idare ediyor, işte...”</p>

    <p class="Temel-Paragraf">“Evli misiniz?”</p>

    <p class="Temel-Paragraf">“Hayır,” dedi. “Evlenmek için ne zamanım ne de param olmadı.”</p>

    <p class="Temel-Paragraf">Kaşlarımı çatarak yine yüzüne baktım.</p>

    <p class="Temel-Paragraf">Bu devirde böylesine prensip sahibi, onuruna düşkün birini bulmak zordu. Büyük bir miras üzerinde hak sahibi olmayı aklından bile geçirmiyordu.</p>

    <p class="Temel-Paragraf">“Suna’yı en son ne zaman gördünüz?”</p>

    <p class="Temel-Paragraf">Hiç tereddüt etmeden cevap verdi.</p>

    <p class="Temel-Paragraf">“Babamın cenazesinde.”</p>

    <p class="Temel-Paragraf">“Konuştunuz mu?”</p>

    <p class="Temel-Paragraf">“Çok az. Sadece bir baş sağlığı diledim.”</p>

    <p class="Temel-Paragraf">“Ağabeyiniz de cenazede miydi?”</p>

    <p class="Temel-Paragraf">Yutkundu yine.</p>

    <p class="Temel-Paragraf">“Hayır,” dedi sonra zorlanarak.</p>

    <p class="Temel-Paragraf">“Neden?”</p>

    <p class="Temel-Paragraf">“Son yıllarda babamla görüşmeyi kesmişti. Dedim ya, araları pek iyi değildi.”</p>

    <p class="Temel-Paragraf">“Ama bu bir babaya yapılacak son görevdi.”</p>

    <p class="Temel-Paragraf">“Bu onun takdir edeceği bir husus, beni ilgilendirmez.”</p>

    <p class="Temel-Paragraf">Nihayet beynimi kemiren son soruyu sordum:</p>

    <p class="Temel-Paragraf">“Peki, Suna’nın sizlerden hiç bahsetmemesini nasıl açıklarsınız?”Kısa bir an yüzüme baktı. Tıpkı kızkardeşi gibi bir kaşı havaya kalkmıştı. Bu mimiği diyebilirim ki içimdeki son şüpheleri de silip süpürdü.</p>

    <p class="Temel-Paragraf">“Kabalık etmek istemem, ama bu soruyu eşinize sormanız daha uygun olmaz mı?” diye mırıldandı.</p>

    <p class="Temel-Paragraf">“Evet, soracağım,” dedim.</p>

    <p class="Temel-Paragraf">“Yine de benimle yaptığınız bu görüşmeden Suna’ya bahsetmemenizi tercih ederim. Onun huzurunu ve rüyalarını bozmak istemem. Bu onun hakkı.”</p>

    <p class="Temel-Paragraf">“Biliyor musunuz, babanızın cenazesine büyükbabanız da iştirak etmiş.”</p>

    <p class="Temel-Paragraf">Hiç sesini çıkarmadı.</p>

    <p class="Temel-Paragraf">Herhangi bir reaksiyon alamayınca sorumu yineledim. “Biliyor muydunuz?” “Hayır,” dedi. “Şaşırdınız mı?”</p>

    <p class="Temel-Paragraf">“Pek sayılmaz. Belki bir tür vicdan azabıdır.” “Ya büyükbabanızın uzun bir süre hayatta bir oğlu olduğunu bilmeden yaşadığını söylesem ne dersiniz?” “Bir yorumda bulunmayacağım.” “Ya sizlerle tanışmak isterse?”</p>

    <p class="Temel-Paragraf">“Benim açımdan bunun çok geç olduğunu düşünüyorum. Evet, artık ikimiz için de çok geç...”</p>
  </div>
</body>
</html>