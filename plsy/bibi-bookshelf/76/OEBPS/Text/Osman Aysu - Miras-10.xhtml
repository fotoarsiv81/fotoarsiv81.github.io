<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Osman Aysu - Miras-10</title>
  <link href="../Styles/style.css" rel="stylesheet" type="text/css"/>
</head>

<body id="Osman-Aysu---Miras" xml:lang="tr-TR">
  <div>
    <p class="Paragraf-Stili-1"><span class="B-l-m char-style-override-2">Yedinci Bölüm</span></p>

    <p> </p>

    <p class="Temel-Paragraf"><span class="char-style-override-1">E</span>LİMDE DEĞİLDİ, BU DEFA SUNA’YA çok hoyrat davrandım. Ama hoyratlığım arzudan değil, hırsımdandı. Zaman zaman sevişirken canını yaktığımı hissediyordum. Hiç şikâyetçi olmadı, hatta bundan zevklendi de.</p>

    <p class="Temel-Paragraf">Öğleye kadar yataktan çıkmadık.</p>

    <p class="Temel-Paragraf">Saat yarım sularında duşun altına girdiğimde ayakta duracak halim kalmamıştı. Tam sabunlanırken, duşa kabinin kapısını aralayarak o da suyun altına girdi. Sırtını sabunlayayım, dedi. Lifi sırtımda dolaştırırken hareketlerindeki ahenkten bir an kuşkuya bile düştüm.</p>

    <p class="Temel-Paragraf">Devamlı gülümsüyordu karım.</p>

    <p class="Temel-Paragraf">Sırtımı sabunladıktan sonra lifi kasıklarımın arasına kaydırmıştı. Yoksa yeniden sevişmek mi isteyecekti?</p>

    <p class="Temel-Paragraf">Bir an paniğe kapılır gibi oldum. Sanki aklımdan geçenleri anlamış gibi, “Korkma!” dedi. “Ben de pestile döndüm. Artık devamını gece getiririz.”</p>

    <p class="Temel-Paragraf">Hiç sesimi çıkarmadım.</p>

    <p class="Temel-Paragraf">İkimizde akan ılık suyun altında sessiz kaldık. Islak saçları yüzüne yapışıyordu. Yüzündeki mutluluk dolu ifadeden korkuyordum. O yıkanmıyor sadece bana sarılmış vaziyette duruyordu.</p>

    <p class="Temel-Paragraf">“Bugün öğleden sonra Boğaz’a gitmeye ne dersin?” diye sordu. “Bir balık lokantasına gideriz.”</p>

    <p class="Temel-Paragraf">Gayri ihtiyari düşündüm; acaba bu da planın bir parçası mıydı? Bugün beni işe göndermemesi, ilk defa günü birlikte geçirmek isteğinin altında bir numara mı vardı?</p>

    <p class="Temel-Paragraf">Sakin olmaya çalışım. Duygularımı belli etmemeliydim.</p>

    <p class="Temel-Paragraf">“Rumelikavağı’na mı gitmek istiyorsun?”</p>

    <p class="Temel-Paragraf">Sorumdaki ince istihzayı hemen anlamıştı.</p>

    <p class="Temel-Paragraf">“Kelime oyunları yaparak bana laf sokuşturmaktan vazgeç,” dedi. “Sadece günü kocamla beraber geçirmek istiyorum, hepsi o kadar.”</p>

    <p class="Temel-Paragraf">“Tabii, niye olmasın?” dedim. “Madem ki okullu çocuklar gibi işi kırdık, istediğin yere gideriz.”</p>

    <p class="Temel-Paragraf">“Mükemmel öyleyse,” diye cevap verdi. “Hadi, şimdi duşun altından çık da ben de yıkanayım.”</p>

    <p class="Temel-Paragraf">Üzerimdeki sabunlan akıtıp kabinden çıktım. Çıkmadan önce ona son bir kere sarılıp aralık dudaklarından öptüm.</p>

    <p class="Temel-Paragraf">Suna son derece mutlu görünüyordu. Karımın bu derece güçlü artistik kabiliyeti olduğunu hiç bilmiyordum. O yıkanırken bornozuma sarılıp yatağa uzandım.</p>

    <p class="Temel-Paragraf">Derin derin düşünmeye ihtiyacım vardı.</p>

    <p class="Temel-Paragraf">Acaba bu ikili bana nasıl bir oyun oynuyordu?..</p>

    <p class="Temel-Paragraf">Suna’nın kırmızı Passat’ı ile çıktık. Arabayı karım kullanıyordu. Yan koltukta oturmuş onu seyrediyordum. Gayet sade ve spor giyinmişti. Beyaz bir penye, aynı renkte keten bir pantolon ve ayağında da sandaletleri. Yüzünde hiç makyaj yoktu.</p>

    <p class="Temel-Paragraf">İkimiz de sessizdik.</p>

    <p class="Temel-Paragraf">Bebek’e indiğimizde, “Ne o, hiç konuşmuyorsun,” dedi.</p>

    <p class="Temel-Paragraf">“Havadan herhalde,” dedim. “Çok sıcak.”</p>

    <p class="Temel-Paragraf">“Yoksa yorgunluktan mı? Haşadını çıkardım değil mi?”</p>

    <p class="Temel-Paragraf">Dönüp yüzüne baktım. Mutlu mutlu gülümsüyordu.</p>

    <p class="Temel-Paragraf">Söylediğinde hakikat payı vardı. Bütün enerjimi almıştı gerçekten, ama içimden gülmek gelmedi. Bakışlarımı denize çevirdim.</p>

    <p class="Temel-Paragraf">“Nerede yiyelim?” diye sordu.</p>

    <p class="Temel-Paragraf">“Benim için fark etmez.”</p>

    <p class="Temel-Paragraf">“Hacı Baha’ya gidelim mi?”</p>

    <p class="Temel-Paragraf">“Olabilir.”</p>

    <p class="Temel-Paragraf">Suna biraz daha hızlandı. Emirgan’a geldiğimizde, “Niye hiç konuşmuyorsun?” diye bir daha sordu. Galiba bendeki değişikliği fark etmeye başlamıştı.</p>

    <p class="Temel-Paragraf">“Bilmem,” dedim.</p>

    <p class="Temel-Paragraf">“Harika bir gün. Sevgili kocam yanımda, sıhhatliyiz, doyasıya seviştik, işi kırdık ve Boğaz’da yemek yemeye gidiyoruz. Yani mutlu olmamız için her şer mevcut. Ama sen sıkıntılı ve asık yüzlüsün. Yine bir sorunun mu var?”</p>

    <p class="Temel-Paragraf">“Yoo!” dedim.</p>

    <p class="Temel-Paragraf">Fazla ısrar etmedi. Ama içine bir kurt düştüğünü hissettim.</p>

    <p class="Temel-Paragraf">Lokantada deniz kenarı bir masaya oturduk. Hava gerçekten çok sıcaktı. En ufak bir esinti yoktu. Kalkan ısmarladık. İkimiz de önce içki içmemeyi düşünmüştük, fakat baharatlı rokayı ve çoban salatasını görünce belki sinirlerime iyi gelir diye garsona bir kadeh rakı sipariş ettim. Sevmediğini bildiğim halde Suna da bana iştirak etmek için bir kadeh Altınbaş içmeyi kabul etti.</p>

    <p class="Temel-Paragraf">Gerçekten de alkol beni biraz gevşetti. Çünkü sinirlerim müthiş gergindi ve bunu belli etmemek zorundaydım, ikinci kadehten sonra iyice rahatladım. Gündüz içki içmeye alışık olmayan Suna ikinci kadehi araba kullanacağını bahane ederek içmedi. Ama o da gevşemişti. Hatta belki de yorgunluğun etkisiyle iyice çakırkeyf olmuştu. Arada sırada tatlı tatlı kahkahalar atıyordu. Hafiften gözleri kanlanmıştı.</p>

    <p class="Temel-Paragraf">Sonra birden durgunluk aldı karımı.</p>

    <p class="Temel-Paragraf">“Ne o?” dedim. “Keyfin kaçtı galiba, bir şey mi oldu?”</p>

    <p class="Temel-Paragraf">“Hayır,” dedi. “Alkol çarptı, sarhoş oldum. Gündüzleri içmeye alışık değilim de.”</p>

    <p class="Temel-Paragraf">“Yapma canım, sadece bir kadeh içtin.”</p>

    <p class="Temel-Paragraf">“Olsun, çarptı işte.”</p>

    <p class="Temel-Paragraf">Numara mı yapıyordu, yoksa sahiden etkilenmiş miydi? Tam anlayamadım.</p>

    <p class="Temel-Paragraf">Gözlerinin içine baktım, sahi gibi geldi bana.</p>

    <p class="Temel-Paragraf">Balığını bile tam bitirmemişti. Arkasına yaslandı, düşüncelere dalarak başını denize çevirip sessizleşti.</p>

    <p class="Temel-Paragraf">“Ne düşünüyorsun?” diye sordum.</p>

    <p class="Temel-Paragraf">“Kendimi, geçmişimi, halimi, tüm yaşantımı.”</p>

    <p class="Temel-Paragraf">“Yolunda gitmeyen bir şey mi var? Mutsuz musun?”</p>

    <p class="Temel-Paragraf">“Hayır, değilim. Ama bazen hep o özlemi duyarım. Özellikle böyle anlarda...”</p>

    <p class="Temel-Paragraf">“Ne özlemi?”</p>

    <p class="Temel-Paragraf">“Ailemi... Anamı, babamı... Bir türlü tadamadığım aile sevgisini düşlerim hep. Ben o sevgiden yoksun olarak büyüdüm. Biliyor musun, bir çocuğum olursa ona olağandan fazla sevgi vereceğim.”</p>

    <p class="Temel-Paragraf">Sözleri gerçek miydi acaba? İnanamıyordum ki bir türlü.</p>

    <p class="Temel-Paragraf">Yüzünü incelemeye başladım.</p>

    <p class="Temel-Paragraf">Denize baktığı için profilden görüyordum onu. Duygusallaşmıştı. Yeniden yüzünü bana çevirdiğinde kara gözlerinin buğulandığını gördüm.</p>

    <p class="Temel-Paragraf">“Onları hatırlayamıyorum,” diye fısıldadı. “Babamı biraz... O da hayal meyal. Ne gariptir annemi ise hiç anımsamıyorum. Gözlerimin önüne bir siluet bile gelmiyor.”</p>

    <p class="Temel-Paragraf">“Üzgünüm,” diye mırıldandım.</p>

    <p class="Temel-Paragraf">“Boş ver, geçer, içki, güzel manzara... hava duygusallaştırdı beni birden.”</p>

    <p class="Temel-Paragraf">Zoraki gülümsedim.</p>

    <p class="Temel-Paragraf">Ona inanmıyordum hala. Daha bu sabah telefon olayını bütün korkunçluğu ile yaşamıştım. Karım hem yalancı hem de iyi bir aktristti.</p>

    <p class="Temel-Paragraf">“Sen şanlısın.” diye devam etti. “Hiç olmazsa uzun süre annen ve babanla birlikte yaşamışsın.”</p>

    <p class="Temel-Paragraf">“Pek öyle sayılmaz,” demek zorunda kaldım. “Annem öldüğünde ortaokul birinci sınıfında talebeydim. Babam öldüğünde ise Hukuk Fakültesi’nin son sınıfında. Babamın beni avukat olarak görmesini çok isterdim. En büyük ideali beni cüppeli olarak adliye koridorlarında ya da duruşmalarda seyretmekti. Defaatle bu isteğini tekrarlayıp durmuştu.”</p>

    <p class="Temel-Paragraf">“Kader... Elden ne gelir.”</p>

    <p class="Temel-Paragraf">“Öyle.”</p>

    <p class="Temel-Paragraf">“Yine de şanslı sayılırsın. Hiç olmazsa çocukluğunda o sevgiyi tadarak büyümüşsün.”</p>

    <p class="Temel-Paragraf">“Doğru.”</p>

    <p class="Temel-Paragraf">“Baban ne iş yapardı?”</p>

    <p class="Temel-Paragraf">“Bakkaldı,” dedim. “Kuzguncuk’ta ufak bir bakkal dükkânı vardı. Beni zor şartlar altında bakıp büyüttü. Annemin vefatından sonra da bir daha evlenmedi.”</p>

    <p class="Temel-Paragraf">“Kuzguncuk’ta mı doğdun?”</p>

    <p class="Temel-Paragraf">“Hayır, Kadıköy’de... O zamanlar Yeldeğirmeni’nde otururmuşuz. Ama o devirleri hatırlamıyorum. Kendimi bildim bileli Kuzguncuk’tayım.”</p>

    <p class="Temel-Paragraf">“Sahi, sormayı unuttum,” dedi. “Sadi Amca’yla nasıl tanıştın?”</p>

    <p class="Temel-Paragraf">“Semtten tabii. Daha gençken babamın dükkânına alışverişe gelirdi. Yaz aylarında ben de dükkânda babama yardım ederdim. O zaman da yaşlıydı, ama tonton ve sevimli bir ihtiyardı. Çok, hemen hemen her şey hakkında engin bilgi sahibiydi. ilmine irfanına çok hürmet ederdim. Bir bakkal çocuğu olmama rağmen okumaya hevesli olduğumdan gözüne girmiştim. Bana dükkânda her rastladığında uzun uzun sohbet eder, sıkıştığımda soracağım bir şey olursa hep kendisine başvurmamı söylerdi. Hiç unutmam, lise son sınıfta felsefe dersinden takıldığım bir konuyu ona sormak için gitmiştim ilk defa köşke. Biraz da çekinerek... Utanmıştım, ama babam çok ısrar etmişti.</p>

    <p class="Temel-Paragraf">Felsefeyi çok severdim, o konuda bir derya olduğunu da işte o sırada anladım. Meseleyi o kadar güzel anlatmıştı ki, ertesi gün sınavdan tam not almıştım. Yakınlığımız arttı sonra. Hele fakülte yıllarında adeta iki arkadaş olduk. Ona sırlarımı açıklar, sık sık akıl danışır, hayat tecrübelerinden istifade ederdim. Aydınlık ileri görüşlü bir adamdır.”</p>

    <p class="Temel-Paragraf">“Haklısın,” dedi Suna. “Bana da yardımları çok olmuştur. Hem yalnız derslerim konusunda değil, çizeceğim hayat yolunda da.”</p>

    <p class="Temel-Paragraf">Tam sırasıydı.</p>

    <p class="Temel-Paragraf">“Hayret!” dedi. “Buna rağmen seninle köşkte hiç karşılaşmadık. Garip değil mi?”</p>

    <p class="Temel-Paragraf">Suna bu akıllı taktiğimi hemen geçiştirmesini becerdi.</p>

    <p class="Temel-Paragraf">“Bunun hayret edilecek yanı pek yok.”</p>

    <p class="Temel-Paragraf">“Neden?”</p>

    <p class="Temel-Paragraf">“O aydın kisvesinin altında tutucu bir yanı da vardır. Ne de olsa ben kimsesiz bir kızdım; dedikodu yapılmasına mahal vermemek için beni çağırdığı zamanlarda başka misafir davet etmezdi.”</p>

    <p class="Temel-Paragraf">“Amma yaptın!” dedim. “Sen torunu yaşındasın, kimin aklına böyle densiz bir düşünce gelir ki?”</p>

    <p class="Temel-Paragraf">İtiraz etmiştim, ama itiraf edeyim ki ilk defa o an benim aklıma da acaba Hoca ile karım arasında böyle bir ilişki olabilir mi, diye bir düşünce saplandı. Çok çirkin bir tasavvur olduğunu biliyordum, ama insanoğlu böyleydi işte. Bunu düşündüğüm için belki utanmam gerekirdi, fakat içimde zerrece utanç duymuyordum. Hatta dikkatle Suna’nın gözlerinin içine baktım. Vereceği cevabı merak ettim.</p>

    <p class="Temel-Paragraf">Karım aklımdan geçenleri sezmiş gibi sırıttı.</p>

    <p class="Temel-Paragraf">“Rezil! Utanmaz adam!” dedi. “Yoksa şimdi de Sadi Amca ile aramda bir şeyler olduğunu mu düşünüyorsun?”</p>

    <p class="Temel-Paragraf">“Yok canım, ne münasebet!”</p>

    <p class="Temel-Paragraf">“Hadi ordan! Aklına öyle bir ilişki geldiğinden eminim. Sen septiğin tekisin zaten. Düşünürsün!”</p>

    <p class="Temel-Paragraf">“Daha neler! Sen de az fesat değilsin.”</p>

    <p class="Temel-Paragraf">Suna’nın bir an gözleri daldı.</p>

    <p class="Temel-Paragraf">“Fakat...” dedi ve sonra cümlesinin devamını getirmedi.</p>

    <p class="Temel-Paragraf">Bir an boğazım düğümlenir gibi oldu.</p>

    <p class="Temel-Paragraf">Nefesim kesildi ve karımın cümlesini tamamlamasını bekledim. Soğuk bir ter tabakası cildimi kapladı. Yoksa evliliğimiz düşündüğüm ilişkinin bir maskesi olarak mı tertip edilmişti? Bu trajedinin altında o mu yatıyordu?</p>

    <p class="Temel-Paragraf">Ama olanaksızdı bu ihtimal...</p>

    <p class="Temel-Paragraf">Yanılıyor olmalıydım. Benden bir şeyler gizledikleri kesin olmakla beraber, bu kadar aşağılık bir komploya beni alet edemezlerdi.</p>

    <p class="Temel-Paragraf">Beynim gümbür gümbür çalışıyordu.</p>

    <p class="Temel-Paragraf">Artık insanlardan her türlü kötülüğün, adiliğin sadır olabileceğini tecrübeyle öğrenmiştim. Niye olmasındı sanki?</p>

    <p class="Temel-Paragraf">Sadi Bey’in yaşını ve Suna’nın kaç seneden beri onun himayesinde olduğunu hesaplamaya çalıştım. Artık Hoca Suna ile baş edemeyecek kadar yaşlanmıştı, ama ya ondan önceki onon beş yıl? Sadi Bey de o sıralar daha genç ve güçlü olmalıydı. Kimsesiz, başıboş bir genç kız ve ona her türlü desteği veren yaşlı bir kurt. Hem de hiç evlenmemiş.</p>

    <p class="Temel-Paragraf">Pekala da olabilirdi.</p>

    <p class="Temel-Paragraf">Elimde olmadan Suna’ya nefretle bakmaya başladım.</p>

    <p class="Temel-Paragraf">Şimdi onu kullanılmış, eskimiş, fersude bir mal gibi görüyordum. Sadi Hoca zevkini çıkardıktan sonra onu başından atmak için semt bakkalının oğlunu bulmuştu.</p>

    <p class="Temel-Paragraf">Benden iyi koca adayı mı olurdu?</p>

    <p class="Temel-Paragraf">Akıllı geçinen enayinin teki...</p>

    <p class="Temel-Paragraf">Aptal kafam, diye geçirdim içimden, işin bu püf noktası hiç aklıma gelmemişti. Bütün bir gizlilik içinde sergilenen oyunlar numaraydı tabii. Suna’yı bana gagalamak için düzenlenmiş adi ve iğrenç bir komplo.</p>

    <p class="Temel-Paragraf">Suna’nın beni görür görmez aşık olduğunu iddia etmesi, geniş çevresine rağmen bu yaşa gelinceye kadar evlenememesi hep yalandı.</p>

    <p class="Temel-Paragraf">Sadi Bey gücü kalmayınca, ya da Suna’dan bıkınca, anlaşarak tezgâhlamışlardı bu oyunu. Alan razı, satan razıydı.</p>

    <p class="Temel-Paragraf">Evlat edinme hikayesi de uydurmaydı tabii.</p>

    <p class="Temel-Paragraf">Niye şimdiye kadar bunu düşünememiştim sanki. Ortada iki torun adayı vardı; biri Suna, diğeri de Hayri Mayadağ. Fakat Sadi Bey’in gebe bıraktığı kadın yoktu. Öyle bir kadının mevcudiyetini kimse bilmiyordu.</p>

    <p class="Temel-Paragraf">Hüsnügül’ün çocuğunun ölü doğduğunu öğrenmiştim.</p>

    <p class="Temel-Paragraf">Belki Hayri Mayadağ da para ile tutulmuş serserinin biriydi. Hatta Ayı Cemal’e ödenen ilk para da Sadi Bey’in cebinden çıkmış olabilirdi. Bütün mesele gerçek sorunu anlamamam ve zokayı yutmamdı. Daha bu sabah karımın Hoca’ya telefonda söyledikleri bir daha aklıma geldi. Bana sırılsıklam aşık, onu parmağımın ucunda oynatıyorum, siz onu bana bırakın, demişti.</p>

    <p class="Temel-Paragraf">Tüylerim diken diken oldu. Ve tam o sırada Suna kaldığı yerden devam etti.</p>

    <p class="Temel-Paragraf">“Fakat...” dedi yeniden. “Sadi Amca bizi evlendirmeyi çok eskiden kafasına koymuş olabilir.”</p>

    <p class="Temel-Paragraf">“Anlayamadım,” dedim kekeleyerek, “Ne demek istiyorsun?”</p>

    <p class="Temel-Paragraf">“Düşünsene,” dedi. “Beni ufacık bir çocukken himayesine aldı, seni de lise çağından beri tanıyor, ikimizin de kişiliği, karakteri, huyu suyu hakkında bilgi sahibi. Birbirimize denk görmüş olabilir. Odacısının kızı ile semt bakkalının oğlu... Ne romantik, değil mi? Kulağa hoş geliyor.”</p>

    <p class="Temel-Paragraf">“Doğru,” diye mırıldandım. “Tam bir yerli film senaryosu.”</p>

    <p class="Temel-Paragraf">Suna nazarlarını bir an yüzüme çevirdi.</p>

    <p class="Temel-Paragraf">“Yoksa aynı duygusallığı yakalayamadın mı?”</p>

    <p class="Temel-Paragraf">“Bilmem, bana biraz tuhaf geldi.”</p>

    <p class="Temel-Paragraf">“Tuhaf gelen nedir?”</p>

    <p class="Temel-Paragraf">“Köklerimiz, kaynaklarımız...”</p>

    <p class="Temel-Paragraf">“Bir bakkal çocuğu olduğunu inkar mı edeceksin? Ben de bir odacının kızıyım.”</p>

    <p class="Temel-Paragraf">“Asla,” dedim. “Babam eğitimsiz, cahil biriydi, ama beni okutmak için elinden geleni yaptı. Yemedi yedirdi, içmedi içirdi. Ona çok şey borçluyum. Sosyal durumundan da asla gocunmadım. Sen de öyle olmalısın, kendi kendine yetmişsin, bak bugün çok kazanan bir şirketin sahibisin.”</p>

    <p class="Temel-Paragraf">“Ama her şey Sadi Amca’nın sayesinde oldu.”</p>

    <p class="Temel-Paragraf">Hafif alaycı bir şekilde, “Bunu tahmin edebiliyorum,” dedim. “Zaten her şey hep onun başının altından çıkıyor.”</p>

    <p class="Temel-Paragraf">Cümlemde kinayeli bir ipucu yakalamış olmalıydı ki yine dikkatle kara gözlerini yüzüme çevirdi. Alkolden etkilendiğinden de şüpheliydim şimdi. Az evvel hüzün dolu gözleri sanki birden cin gibi ışıldamaya başlamıştı. Ne demek istediğimi sormadan uzun uzun yüzüme baktı. Konuyu değiştirmek istercesine, “Beni çok mu seviyorsun?” diye o an tüylerimi diken diken eden bir soru sordu.</p>

    <p class="Temel-Paragraf">Hiçbir zaman uslanmayacak adamın tekiydim.</p>

    <p class="Temel-Paragraf">Aptal ve beceriksiz. Ne yazık ki hislerime hakim olamıyor, bazen ağzımdan en olmayacak anda en gereksiz kelimeler dökülüyordu.</p>

    <p class="Temel-Paragraf">“Görmüyor musun?” dedim. “Sana sırılsıklam aşığım ve beni parmağının ucunda oynatıyorsun.”</p>

    <p class="Temel-Paragraf">Seçtiğim kelimeler Suna’nın uyanmasına yetmişti.</p>

    <p class="Temel-Paragraf">Yüzü sapsarı kesildi birden. irkildi. Kuvvetli bir olasılıkla sabahleyin Sadi Bey’e söylediği cümleyi aynen tekrarladığımı anladı.</p>

    <p class="Temel-Paragraf">Bütün keyfi kaçtı.</p>

    <p class="Temel-Paragraf">“Kalkalım mı artık?” diye sordu.</p>

    <p class="Temel-Paragraf">Hala aptalca sırıtıyordum, sanki zafer kazanmış gibi.</p>

    <p class="Temel-Paragraf">“Nasıl istersen,” dedim.</p>

    <p class="Temel-Paragraf">Ne kadar enayice davrandığımı daha sonra anlayacaktım...</p>

    <p class="Temel-Paragraf"> </p>

    <p class="Temel-Paragraf">2</p>

    <p class="Temel-Paragraf">DÖNÜŞTE HEMEN HEMEN HİÇ KONUŞMADIK. BU defa sessizliğe bürünen karımdı.</p>

    <p class="Temel-Paragraf">Dalgın, gözlerini yoldan hiç ayırmadan sürüyordu arabayı. Ne felekten gün çalmanın sevinci ne de lokantadaki uydurma duygusallığı kalmıştı yüzünde.</p>

    <p class="Temel-Paragraf">Dayanamayıp sordum, “Bir şey mi oldu? Çok durgunlaş-</p>

    <p class="Temel-Paragraf">tın.”</p>

    <p class="Temel-Paragraf">Sertçe, “Yok bir şey,” diye cevap verdi. Telefon konuşmasını duyduğumu anlamıştı. Hazdan dört köşe oldum. Numaralarını yemediğimi ve onlara benim de bir taktik içinde yaklaştığımı sezinlemiş olması gerekirdi artık. Olsa olsa bu davranışımdaki, henüz sessiz kalışımdaki nedeni anlayamamıştı.</p>

    <p class="Temel-Paragraf">Sanki ben biliyor muydum?</p>

    <p class="Temel-Paragraf">Kesinlikle hayır! Benimki sadece bir şüpheydi henüz. Ama esaslı bir şüphe...</p>

    <p class="Temel-Paragraf">Bunu şimdiye kadar hiç düşünmediğim için de hayıflanıyor, kendimi suçluyordum.</p>

    <p class="Temel-Paragraf">Büyük bir rezaleti, tam bir skandalı örtmeye çalışıyorlardı. Nakşidil Kalfa’nın olumsuz davranışlarını, Suna’ya karşı olan antipatisini şimdi daha iyi anlıyordum. Taşlar yavaş yavaş yerine oturmaya başlamıştı.</p>

    <p class="Temel-Paragraf">Eve dönerken ne yapabileceğimi düşünmeye başladım. Arabadaki sessiz yolculuk bu fırsatı vermişti bana. Aslında durum bu kadar çabuk karar veremeyeceğim kadar vahim ve rezilaneydi. Çok dikkatli olmalıydım. Alacağım karar önemliydi ve beni her yönüyle tatmin edici olmalıydı, içimde esmeye başlayan fırtınaların kökünde aldatılmış olmanın yarattığı intikam hissi olduğunu idrak edebiliyordum.</p>

    <p class="Temel-Paragraf">Sadi Bey gibi güvendiğim biri tarafından adi bir komploya maruz kalmış ve çılgın gibi sevdiğim karım tarafından pis bir oyuna alet edilmiştim. Acıdır ama bir anda ikisinden de nefret ettiğimi hissettim.</p>

    <p class="Temel-Paragraf">Göz ucuyla Suna’ya baktım.</p>

    <p class="Temel-Paragraf">Bütün güzelliğini kaybetmişti gözümde. Onu şimdi dünyanın en iğrenç yaratığı gibi görüyordum. Rahatlar gibi oldum. Artık bir de irade zayıflığımla uğraşmayacaktım. Hayret, diye düşündüm; son günlerde ruhuma öylesine işlemiş, güzelliği ile benliğimi öylesine esir almıştı ki, o etkiden bu kadar kolay ve rahatlıkla sıyrılabileceğime ihtimal vermemiştim.</p>

    <p class="Temel-Paragraf">Eve girince Suna banyoya doğru yürüdü.</p>

    <p class="Temel-Paragraf">Onu kolundan tutup durdurdum.</p>

    <p class="Temel-Paragraf">“Ne var?” diye sordu aynı gergin ifadeyle.</p>

    <p class="Temel-Paragraf">“Seninle biraz konuşmam lazım.”</p>

    <p class="Temel-Paragraf">“Ne hakkında?”</p>

    <p class="Temel-Paragraf">“Önemli bir konu, hem de çok önemli.”</p>

    <p class="Temel-Paragraf">“Öyle mi?”</p>

    <p class="Temel-Paragraf">Sanırım Suna vakit kazanmaya ve gerçekleri yüzüne vurunca nasıl bir savunmaya geçeceğini hesaplamaya çalışıyordu. Oysa akıllanmıştım artık ve ona dolaylı bir saldırıya hazırlanıyordum.</p>

    <p class="Temel-Paragraf">“Evet,” dedim. “Artık bunu daha fazla saklamamın anlamı kalmadı. Yoğun bir baskı altındayım.”</p>

    <p class="Temel-Paragraf">Baskı altındayım lafı Suna’yı şaşırtmıştı. Kısa bir an kuşkuyla baktı yüzüme.</p>

    <p class="Temel-Paragraf">“Ne baskısı?”</p>

    <p class="Temel-Paragraf">“Boşanmak zorundayız.”</p>

    <p class="Temel-Paragraf">Suna kekeleyerek sordu. “Boşanmak zorunda mıyız? Neden?”</p>

    <p class="Temel-Paragraf">Omuzlarımı ^ilktim. “Hayatımda bir kadın var,” dedim. “Senden önce de vardı ve ilişkim hala da devam ediyor. Üzgünüm.</p>

    <p class="Temel-Paragraf">Önce irileşen gözleriyle ve inanmaz nazarlarla yüzüme baktı, sonra da kahkahayı koyverdi. Katıla katıla gülüyordu. Gözlerinden yaş gelmişti. Nihayet, “Pes! Vallahi pes Erdal,” dedi. “Çocuk gibi olduğunu, kafana taktığın her şeyi büyüttüğünü biliyordum ama bu kadarını tahmin etmemiştim doğrusu, hayret bir şey. İnanılır gibi değil...”</p>

    <p class="Temel-Paragraf">“İnanmadın mı yoksa?”</p>

    <p class="Temel-Paragraf">“İnanmadım tabii. Atıyorsun... Az evvel lokantada aklından neler geçtiğini beynini okumuş gibi biliyorum. Sen bir çılgınsın. Sadi Amcayla aramda bir ilişki olduğunu düşündün, değil mi? O muhterem ve baba gibi sevip saydığım adamla...”</p>

    <p class="Temel-Paragraf">“Konu o değil Suna.”</p>

    <p class="Temel-Paragraf">“Hadi ordan, bana numara yapma! Bal gibi de o. Aklına gelen ihtimal seni deliye çevirdi.”</p>

    <p class="Temel-Paragraf">“Yanılıyorsun gerçekten de hayatımda biri var.”</p>

    <p class="Temel-Paragraf">Elimden geldiğince sesimin tonuna inandırıcı bir hava vermeye gayret etmiştim.</p>

    <p class="Temel-Paragraf">Karım kendinden emindi, ama yine de bir an için samimi olup olmadığımı anlamak için gözlerini yüzüme dikti.</p>

    <p class="Temel-Paragraf">Başarılı olduğumu o an anladım. Zira Suna’nın gözlerinde belli belirsiz tereddüt ifadesi oluşmuştu, ama kendine yediremeyerek gülümsemeye çalıştı.</p>

    <p class="Temel-Paragraf">“Yok canım!” dedi. “Demek hayatında benden başka bir kadın var, öyle mi?”</p>

    <p class="Temel-Paragraf">“Üzgünüm,” dedim. “Hatalı olduğumu kabul ediyorum. İşin en başından itibaren Sadi Bey’in teklifini kabul etmemeliydim. Ama o zaman sen de hayatında başka bir erkek olduğunu ve onu sevdiğini söylemiştin. Hoca’nın kanser olduğunu ve bu evliliğin çok kısa süreceğini öğrenince, hem senin istikbalin hem de Hoca’nın son isteği olarak bu evliliğe ben de okey demiştim.”</p>

    <p class="Temel-Paragraf">“Sonra?” diye mırıldandı Suna.</p>

    <p class="Temel-Paragraf">Fakat artık yüzünde tebessüm yoktu.</p>

    <p class="Temel-Paragraf">“Bu evliliği yürütemeyeceğim. Çok rahatsız oluyorum. Durum tahmin ettiğim gibi gelişmedi. Bir yandan sevdiğim kadının baskısı, diğer yandan senin bana karşı meylin işi tam bir açmaza sürükledi. Senin de bana aşık olabileceğini hesaba katmamıştım. Şimdi seni aldatıyor gibi bir hisse kapılıyorum.”</p>

    <p class="Temel-Paragraf">“Ne yani?” diye mırıldandı. “Benimle sevişirken bütün yaptıkların numara mıydı? Karşımda rol mü kesiyordun?”</p>

    <p class="Temel-Paragraf">“Lütfen anlayışlı olmaya çalış Suna. Sen de çok cazibeli ve çekici bir kadınsın, karşındaki her erkeği tahrik edebilirsin. Nitekim beni de kendine bağladın. Fakat bu yaptığım ahlaklı bir davranış değil. Gerçeği bilmeni istedim.”</p>

    <p class="Temel-Paragraf">Suna bir iki adım geri gitti.</p>

    <p class="Temel-Paragraf">Kara gözleri öfke ile parladı.</p>

    <p class="Temel-Paragraf">“Bak Erdal,” dedi. “Bu bir şaka ise hayatta işittiğim en tatsız ve adi şaka. Bunu kesinlikle bağışlayamam.”</p>

    <p class="Temel-Paragraf">“Dedim ya, çok üzgünüm, inan böyle olmasını istemezdim. Durumun daha vahim bir hal almaması için gerçeği bilmeni istedim.”</p>

    <p class="Temel-Paragraf">Sapsarı kesilmişti Suna. Mantığı söylediklerimi bir türlü kabul edemiyordu.</p>

    <p class="Temel-Paragraf">“Hayır,” diye başını sallayarak homurdandı. “Yalan söylüyorsun. Olamaz.”</p>

    <p class="Temel-Paragraf">“Bilirsin, yalandan nefret ederim. Ayrıca sana yalan söylemiyorum.”</p>

    <p class="Temel-Paragraf">“Yani bütün o sevişmelerimiz, unutulmaz duyduğumuz heyecanlar, kulaklarıma fısıldadığım sevgi sözcükleri hep uydurma mıydı?”</p>

    <p class="Temel-Paragraf">Arkamı döndüm salona doğru yürüdüm.</p>

    <p class="Temel-Paragraf">“Elimden bir şey gelmezdi Suna. Her erkek için çok çekicisin sen. Seni şiddetle arzuladığımı kabul ediyorum, ama bu sadece hayvani bir arzuydu. Böyle bir ifade kullandığım için beni bağışla, ama ben Meral’i seviyorum.”</p>

    <p class="Temel-Paragraf">Arkamdan hiç ses gelmedi.</p>

    <p class="Temel-Paragraf">Numaram tutmuştu.</p>

    <p class="Temel-Paragraf">Her şeye rağmen içimde inanılmaz bir eziklik duyuyordum. Hoca ile karımın bana kurdukları korkunç komploya rağmen, Suna’yı hala sevip sevmediğim hususunda ciddi kuşkularım vardı. Ve bir kadına diyelim ki gerçek bile olsa, acı hakikati bu tarzda ifade edebileceğimi hiç sanmazdım.</p>

    <p class="Temel-Paragraf">Arkamda Suna’nın hiç kımıldamadığını hissediyordum.</p>

    <p class="Temel-Paragraf">Ellerimi cebime sokmuş, neticeyi bekliyordum.</p>

    <p class="Temel-Paragraf">Suna’nın yaşayabileceği en müthiş şoktu bu. Bakalım nasıl altından kalkacaktı.</p>

    <p class="Temel-Paragraf">Neden sonra, “Defol!” dedi. “Pılını pırtını topla ve derhal evimi terket. Seni bir saniye bile burada görmek istemiyorum.”</p>

    <p class="Temel-Paragraf">Ağır ağır geriye döndüm.</p>

    <p class="Temel-Paragraf">Gözleri irileşmiş, tüm yüzünü aldatılmışlığın verdiği bir nefret kaplamıştı.</p>

    <p class="Temel-Paragraf">“Evet,” diye mırıldandım. “Ben de öyle düşünüyorum. Artık bu evde kalmam için bir neden yok.”</p>

    <p class="Temel-Paragraf">“Defol!” diye yineledi Suna. “Seni gözüm görmek istemiyor.”</p>

    <p class="Temel-Paragraf">“Haklısın. Günün birinde beni bağışlayacağını umarım. Çok üzgünüm.”</p>

    <p class="Temel-Paragraf">Fakat böyle bir tepki vereceğini ummamıştım. Plan ve düzenlerinin bozulmaması için üstüme düşeceğini, yalvarıp yakaracağını sanmışım. Halbuki o hiç oralı olmamıştı ve gururu zedelenen her kadın gibi beni yanından kovuyordu şimdi.</p>

    <p class="Temel-Paragraf">Aman Allahım, diye düşündüm. Yoksa bir hata mı yapmıştım? Haksız bir kuşkuya kapılarak her şeyi berbat mı ediyordum?</p>

    <p class="Temel-Paragraf">“Son bir mesele daha var,” dedim.</p>

    <p class="Temel-Paragraf">“Artık tek kelime duymak istemiyorum.”</p>

    <p class="Temel-Paragraf">“Ama bunu söylemeye mecburum. Sadi Bey’e verdiğimiz söz ne olacak?”</p>

    <p class="Temel-Paragraf">“Onun da canı cehenneme!” diye kükredi.</p>

    <p class="Temel-Paragraf">Ne demek istemişti acaba? Bütün başına gelenlerin tek sorumlusu olarak onu mu görüyordu?</p>

    <p class="Temel-Paragraf">“Böyle konuşma/’ dedim. “Adam senin geleceğini ve onurunu düşünüyor.”</p>

    <p class="Temel-Paragraf">Gözleri gözlerimi yakaladı.</p>

    <p class="Temel-Paragraf">“Onurumu mu?” dedi.</p>

    <p class="Temel-Paragraf">“Tabii ya! Senelerce seni kullandıktan sonra sokağa atacak değil ya! Buna layık değilsin, haksızlık bu! Neyse, benimle resmen evlendin ve itibarın kurtuldu.”</p>

    <p class="Temel-Paragraf">Belki birkaç cümle daha peş peşe sıralayacaktım, ama Suna birden bir panter gibi üzerime atıldı ve sivri tırnaklarını vahşi hayvanın pençeleri gibi yüzüme geçirdi. Ayı Cemal’in suratımda oluşturduğu şiş bile henüz geçmemişti; sol yanağımın adeta yırtıldığını hissettim, mutlaka suratım kanıyordu.</p>

    <p class="Temel-Paragraf">Öylesine atik davranmıştı ki, böyle bir saldırı beklemediğimden ikimiz birden yere yuvarlandık. Bir kadına asla el kaldıramayacağım için sadece kendimi savunmaya çalışıyordum. Bir ara top gibi sıçrayıp üstüme oturduğunu gördüm. Bileklerini kavramışım, ama çırpınıp duruyor, dizleriyle belimi sıkıştırıp kımıldamama engel olmaya çalışıyordu.</p>

    <p class="Temel-Paragraf">“Seni gidi eşşoğlueşşek!” diye bağırdı.</p>

    <p class="Temel-Paragraf">Suna’nın küfrettiğini hiç görmemiştim. Belki böyle bir fırsat da doğmamıştı. Kadınların küfretmesi bana daima iğrenç gelirdi, ama o galiz sözün karımın ağzına ne kadar yakıştığını o an fark ettim ve gayrı ihtiyari gülümsedim.</p>

    <p class="Temel-Paragraf">O gülümseme ise oynadığım oyunun sonu oldu.</p>

    <p class="Temel-Paragraf">Sadece on beş, yirmi dakika sürdürebilmiştim planımı. Foyam meydana çıkmıştı ve Suna şimdi yalan söylediğimi anlamıştı.</p>

    <p class="Temel-Paragraf">Boğuşmamız kısa sürede oynaşmaya dönüştü.</p>

    <p class="Temel-Paragraf">“Demek Meral, ha? Ben şimdi gösteririm sana o Meral’in kim olduğunu” diye çullanıyordu. “Yalancı!.. Adi, pis yalancı!.. Utanmadan bir de beni itham edersin ha?”</p>

    <p class="Temel-Paragraf">Karımın sevgisi o kadar açık ve netti ki, kendimden gerçekten utanmaya başlamıştım.</p>

    <p class="Temel-Paragraf">Bir şekilde gönlünü almalıydım. Onu öpmeye çalıştım.</p>

    <p class="Temel-Paragraf">“Sürme pis dudaklarım yüzüme!” diye bağırdı.</p>

    <p class="Temel-Paragraf">Ama onun isyanı da yalancıktandı.</p>

    <p class="Temel-Paragraf">Sırıttım. “Bu kadar güzel küfrettiğini bilmiyordum, bir daha etsene.”</p>

    <p class="Temel-Paragraf">Suna dudaklarını uzatıp “Eşşoğlueşşek,” diye kükredi yeniden. Bende miydi acaba gariplik; Suna’nın bu öfkesinden tahrik olmuştum, kalçalarını okşayıp pantolonunu bacaklarından sıyırmaya çalıştım. Hiç itiraz etmedi.</p>

    <p class="Temel-Paragraf">Sanırım bu, evliliğimiz boyunca yaptığımız en zevk verici ilişkiydi...</p>

    <p class="Temel-Paragraf">* * *</p>

    <p class="Temel-Paragraf">Gece saat iki sularında Suna derin uykudayken, yataktan kalkıp ön balkona çıktım. Nemli ve boğucu bir hava vardı. Terden sırılsıklamdım. Mutfaktan yanıma bir şişe maden suyu almıştım.</p>

    <p class="Temel-Paragraf">Ayaklarımı bambu koltuğa uzatıp düşünmeye başladım.</p>

    <p class="Temel-Paragraf">Hayatımda ne değişmişti sanki? Bir plan uygulamaya çalışmış ve doğru düzgün harekete bile geçiremeden tam bir bozguna uğramışım. Uydurduğum yalanı Suna ancak bir iki dakika yutmuş ve sonra her şey tam bir fiyaskoya dönüşmüştü.</p>

    <p class="Temel-Paragraf">Ama Sadi Bey’le Suna arasında geçmişte bir ilişki olmadığına inanıyordum artık. Kıskançlığın yarattığı çirkin bir vehimdi bu. Hastalık bendeydi herhalde; karımı yaşh dostumdan kıskanacak kadar zayıf irade göstermiştim.</p>

    <p class="Temel-Paragraf">Fakat beynimde hala çözümlenmemiş sorular da aynen yerlerini muhafaza ediyor, aklımı karıştırıyordu.</p>

    <p class="Temel-Paragraf">Artık bu işe yapay bir biçimde karıştırıldığımı düşünüyordum. Sadi Bey’in benden hukuki yardım istemesi bir tezgâhtı. En önemlisi vakaya bulaştığımdan beri, bana anlatılan hikaye nedeniyle olayların bütün ağırlığının ve gizemin kaynağının, Sadi Bey’in gençlik hatası olarak yaptığı kaçamağın neticelerini düşünmem olmuştu. Doğal olarak bir çocuğu olduğunu ve sonra bilinmeyen, babası tarafından tanınmayan bu çocuktan bir torun dünyaya geldiğini sanmıştım hep. Çünkü hadiseyi bana böyle nakletmişlerdi.</p>

    <p class="Temel-Paragraf">Sanırım bütün bunlar yalandı ve ben de safça bu anlatılanlara inanmıştım.</p>

    <p class="Temel-Paragraf">Ortada ne nesebi gayri meşru bir çocuk vardı, ne de torun.</p>

    <p class="Temel-Paragraf">Gerçi bazı kişiler ortaya çıkarak ben torunum demişse de onlara inanmamak için ciddi sebepler vardı ortada.</p>

    <p class="Temel-Paragraf">Galiba entrikanın en önemli noktası Suna ile yaptığımız evlilikti.</p>

    <p class="Temel-Paragraf">Fakat bunun sebebini anlayamıyordum.</p>

    <p class="Temel-Paragraf">Bu evlilikten kimin çıkarı olabilirdi? Evlenmemiz kime bir menfaat sağlardı ki? Bu soruya uygun bir cevap bulamıyordum. Emin olduğum bir nokta vardı ve o da bu olaylara suni bir şekilde sokulmuş olmamdı.</p>

    <p class="Temel-Paragraf">Aklıma tek bir uygun çözüm gelmiyordu.</p>

    <p class="Temel-Paragraf">Sadi Bey de, Suna da varlıklı insanlardı. Benim gibi çulsuz sayılacak bir avukattan maddi bir çıkar sağlayamazlardı. Bu izdivaçtan beklentileri neydi?</p>

    <p class="Temel-Paragraf">Düşünce silsilemde mutlaka bir yerde hata yapıyor, belki de gözümün önünde duran bir gerçeği göremiyordum.</p>

    <p class="Temel-Paragraf">Maden suyunu sonuna kadar içtim.</p>

    <p class="Temel-Paragraf">Çıplak bedenim gecenin neminden yapış yapış olmuştu.</p>

    <p class="Temel-Paragraf">Zihnim allak bullaktı. Galiba anahtar cümle parmağımda oynatıyorum’du. Suna ne demek istemişti acaba? Beni oyalamakla ya da belirli bir hedefe yöneltmekle varmak istedikleri nokta ne olabilirdi?</p>

    <p class="Temel-Paragraf">Henüz bir sonuca varmanın erken olduğunu düşünerek yatak odasına döndüm.</p>

    <p class="Temel-Paragraf">Suna uyuyor taklidi yapıyordu.</p>

    <p class="Temel-Paragraf">Anladım ama umursamayarak usulca yanına uzandım.</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">3</span></p>

    <p class="Temel-Paragraf"><span class="char-style-override-1">E</span>RTESİ GÜNÜM YİNE BİR SÜRPRİZLE BAŞLADI. Sabahleyin Suna ile evden çıkmaya hazırlanıyorduk. Tam o sırada telefon çaldı. Keten ceketini sırtına geçirmeye çalışan karım, “Sen bakıver lütfen,” dedi.</p>

    <p class="Temel-Paragraf">Salondaki telefona yürüyüp almacı kaldırdım.</p>

    <p class="Temel-Paragraf">“Alo.”</p>

    <p class="Temel-Paragraf">Hattın öbür tarafındaki ses, “Beni tanımamış gibi davran ve herhangi bir müvekkilin gibi konuş Kocaoğlan, tamam mı?” dedi.</p>

    <p class="Temel-Paragraf">Sesi derhal tanımıştım. Bana Kocaoğlan diye hitap eden tek kişi de Nakşidil Kalfa idi zaten, irkildim, ama bozuntuya vermeden, “Buyrun Emel Hanım, benim” dedim.</p>

    <p class="Temel-Paragraf">Nedense o an aklıma Emel ismi gelmişti.</p>

    <p class="Temel-Paragraf">“Suna yakınında mı?”</p>

    <p class="Temel-Paragraf">“Evet Emel Hanım,” dedim.</p>

    <p class="Temel-Paragraf">“Öyleyse beni iyi dinle. Arayanın ben olduğumu sakın karına söyleme şimdi. Bu çok hayati bir konu. Senin de bazı tereddütler içinde olduğunu biliyorum. Bugün senin yazıhanene gelmek istiyorum.”</p>

    <p class="Temel-Paragraf">Bu olağandışı bir durumdu. Nakşidil Kalfa’nın benimle yazıhanemde görüşmek istemesi hayra alamet değildi. Gayri ihtiyari sustum.</p>

    <p class="Temel-Paragraf">“Beni duyuyor musun?”</p>

    <p class="Temel-Paragraf">Çabuk toparlandım.</p>

    <p class="Temel-Paragraf">“Evet Emel Hanım,” dedim. “Saat kaçta teşrif edersiniz?”</p>

    <p class="Temel-Paragraf">Göz ucuyla da beni sessizce seyreden karıma bakıyordum.</p>

    <p class="Temel-Paragraf">“Öğleden sonra iki senin için uygun mu?”</p>

    <p class="Temel-Paragraf">“Evet hanımefendi, sizi bekleyeceğim.”</p>

    <p class="Temel-Paragraf">“Tamam,” diyen kalfa telefonu kapattı.</p>

    <p class="Temel-Paragraf">Heyecandan sararmış olmalıydım ki, Suna manidar bir şekilde yüzüme baktı.</p>

    <p class="Temel-Paragraf">“Anlayalım bakalım, kim bu Emel Hanım?” diye sordu.</p>

    <p class="Temel-Paragraf">Kekeledim önce. “Şey...” diye mırıldandım. “Yeni bir müşteri.”</p>

    <p class="Temel-Paragraf">Suna dikkatle beni süzüyordu.</p>

    <p class="Temel-Paragraf">“Seni heyecanlandırdı. Adeta nutkun tutuldu.”</p>

    <p class="Temel-Paragraf">Kendimi toparlamaya çalıştım.</p>

    <p class="Temel-Paragraf">“Bunu da nereden çıkardın kuzum?”</p>

    <p class="Temel-Paragraf">“Güzel mi bari?”</p>

    <p class="Temel-Paragraf">Ceketimin düğmesini iliklerken, “Yok canım,” diye mırıldandım. “Kaknemin teki, ellisini aşkın. Çok da geveze.”</p>

    <p class="Temel-Paragraf">“Ne istiyormuş?”</p>

    <p class="Temel-Paragraf">“Bir tahliye davası var. Bugün vekaletname getirecekmiş.”</p>

    <p class="Temel-Paragraf">Suna’nın yüzüne bakmamaya çalışarak yerde duran çantamı aldım ve kapıya doğru yürüdüm, ama kalp atışlarım hala normale dönmemişti, içimden bir his bugün çok önemli şeylerin olacağını söylüyordu.</p>

    <p class="Temel-Paragraf">Birlikte çıktık.</p>

    <p class="Temel-Paragraf">Asansörde aşağıya inerken karımın gözlerinin içine bakmamaya çalışıyordum. Az sonra o arabasına, ben de kendi arabama gidecektik. Fakat Suna, “İki arabayı almayalım,” dedi. “Beni sen bırak, sonra yazıhanene gidersin.”</p>

    <p class="Temel-Paragraf">O an yalnız kalmaya ve beynimde bir değerlendirme yapmaya ihtiyacım vardı.</p>

    <p class="Temel-Paragraf">“Dönüşte arabana ihtiyacın olmayacak mı?” diye dedim.</p>

    <p class="Temel-Paragraf">Suna gülümseyerek, “Erken çıkarsan beni şirketten sen alırsın,” dedi.</p>

    <p class="Temel-Paragraf">Tartışacak halim yoktu. “Nasıl istersen,” diye cevaplandırdım.</p>

    <p class="Temel-Paragraf">* * *</p>

    <p class="Temel-Paragraf">Konuşacak halim yoktu. Aklım iyice karışmıştı. Önsezilerim beni yanıltmıyorsa bugün çok ilginç şeyler işiteceğime emindim. Belki muamma, Nakşidil Kalfa’nın itiraflarıyla çözülecekti. itiraf kelimesi özellikle dilimin ucuna geliyordu, zira karımdan bile gizli tutulan bu ziyaret mutlaka beraberinde birtakım sırları ve onların cevaplarını da getirecekti.</p>

    <p class="Temel-Paragraf">Arabadaki sessizliğim Suna’nın dikkatini çekti.</p>

    <p class="Temel-Paragraf">“Niye hiç konuşmuyorsun?” diye sordu.</p>

    <p class="Temel-Paragraf">Belli belirsiz bir kinaye vardı sualinde.</p>

    <p class="Temel-Paragraf">“Bugün yapacağım işleri beynimde sıralamaya çalışıyorum,” diye savsaklayan bir cevap verdim. “Bir duruşmam, üç randevum var bugün. Sanıyorum randevulardan birini ertelemek zorunda kalacağım.”</p>

    <p class="Temel-Paragraf">“Hangisini?” dedi. “Herhalde Emel Hanım’ınkini değildir.”</p>

    <p class="Temel-Paragraf">İlk defa başımı çevirip karıma baktım.</p>

    <p class="Temel-Paragraf">“Ne o, yoksa kıskanıyor musun?” diye gülümsedim. “Boşuna endişelenme, Emel Hanım senin eline su dökemeyecek kadar yaşlı ve çirkin.”</p>

    <p class="Temel-Paragraf">“Erkek milletine güven olmaz. Dün Meral Hanım vardı, bugün de Emel çıktı.”</p>

    <p class="Temel-Paragraf">Zihnim o kadar dalgındı ki, boş bulundum.</p>

    <p class="Temel-Paragraf">“Meral Hanım da kim?” diye sordum.</p>

    <p class="Temel-Paragraf">“Unuttun mu, rakibem. Hala hayatında olduğunu söylediğin kadın.”</p>

    <p class="Temel-Paragraf">Neyi kasdettiğini biraz geç kavramıştım.</p>

    <p class="Temel-Paragraf">“Yapma sevgilim, o dün geceki hezeyandı. Öyle birinin olmadığını biliyorsun.”</p>

    <p class="Temel-Paragraf">Suna ısrar etmedi.</p>

    <p class="Temel-Paragraf">Yol boyunca da bir daha konuşmadık. Şirketine geldiğimizde arabadan inerken soğuk bir şekilde vedalaştık. “İşten erken çıkarsan beni ara,” dedi.</p>

    <p class="Temel-Paragraf">Başımı salladım ve arabayı gazladım.</p>

    <p class="Temel-Paragraf">Nakşidil Kalfa’nın anlatacaklarını çok merak ediyordum.</p>

    <p class="Temel-Paragraf">* * *</p>

    <p class="Temel-Paragraf">Saat tam ikide Kalfa yazıhaneme geldi. Başında her zamanki bej türbanı vardı. Sırtına yazlık, ince bir pardösü, ayağına da çok kısa topuklu beyaz iskarpinler giymişti.</p>

    <p class="Temel-Paragraf">Yerimden kalktım, onu ayakta karşıladım.</p>

    <p class="Temel-Paragraf">Tüm heyecanıma rağmen gereken hürmeti göstermekte de ihmalkar davranmadım.</p>

    <p class="Temel-Paragraf">Bu Kalfa’nın büroma ilk gelişiydi.</p>

    <p class="Temel-Paragraf">“Hoş geldin,” dedim. “Bir yorgunluk kahvesi içer misin?”</p>

    <p class="Temel-Paragraf">Nakşidil Kalfa gösterdiğim koltuğa oturdu. Az şekerli, bol köpüklü Türk kahvesi sevdiğini bildiğim için, hanın ocakçısına telefonla ilettim. Sükûnetle konuşmaya başlamasını bekliyordum, ama kalbim yerinden çıkacak gibiydi. Tüm gerçeği nihayet öğreneceğime inanıyordum artık.</p>

    <p class="Temel-Paragraf">Kalfalık, eski toplum yaşamımızda önemli yeri olan bir mevkideydi. Genellikle saraylarda ve büyük konaklarda halayıkların ve müstahdemin başında olan, onları çekip çeviren, gözeten, hatta eğiten kimselerdi. Sonuç olarak onlar da hizmetkar sınıfına dahil olsalar da nüfuzları tartışılmazdı. Nitekim bu yaşlı Çerkez kadından ürker, adeta evin hanımefendisi gibi görürdüm. Otoriter, dediği dedik, inatçı bir tipti. Sadi Bey’i bile etkilemiş, evin idaresini eline almıştı senelerdir. Kuzguncuk’taki köşkü onsuz düşünemezdim.</p>

    <p class="Temel-Paragraf">Büyük demode çantasından gümüş sigara tabakasını çıkardı. Bir sigara yaktı. Gün boyu üç dört tane içerdi.</p>

    <p class="Temel-Paragraf">“Eee Nakşidil Kalfa,” dedim. “Seni hangi rüzgar attı buraya? Sabahki o esrarengiz telefonun anlamı neydi?”</p>

    <p class="Temel-Paragraf">Dikkatle bana baktı.</p>

    <p class="Temel-Paragraf">Nazarları soğuk ve güvensizdi.</p>

    <p class="Temel-Paragraf">“Bu ziyaretimi Suna’ya söylemedin, değil mi?” dedi.</p>

    <p class="Temel-Paragraf">“Söylemedim, öyle istedin ya! Ama merak ettim doğrusu, neler oluyor? Bu gizli ziyaretin sebebi nedir?”</p>

    <p class="Temel-Paragraf">Anlamlı bir şekilde beni süzmeye devam etti.</p>

    <p class="Temel-Paragraf">“Bunu az buçuk senin de tahmin ettiğini sanıyorum.”</p>

    <p class="Temel-Paragraf">Hiç bozuntuya vermedim.</p>

    <p class="Temel-Paragraf">“Henüz bir fikrim yok,” dedim.</p>

    <p class="Temel-Paragraf">“Numara yapma... Sen zeki bir adamsın, etrafında dönenleri anlaman lazım.”</p>

    <p class="Temel-Paragraf">Allah için, ne zekiydim ama!</p>

    <p class="Temel-Paragraf">Kendimi tam bir kör ve aptal gibi hissediyordum.</p>

    <p class="Temel-Paragraf">“Seni dinliyorum,” demekle yetindim.</p>

    <p class="Temel-Paragraf">“Çok vaktim yok,” dedi. “Köşke erken dönmeliyim. Buraya geldiğimi Sadi Bey bilmiyor. Mümkün olduğunca kısa bir şekilde sana bildiklerimi özetleyeceğim.”</p>

    <p class="Temel-Paragraf">“Beni meraklandırıyorsun.”</p>

    <p class="Temel-Paragraf">Yüzü gergin ve bakışları sinirliydi.</p>

    <p class="Temel-Paragraf">Tam ağzını açacağı sırada hanın çaycısı kahvelerimizi getirdi. Adama bin defa tembih etmemize rağmen, kapıyı vurmadan paldır küldür içeriye dalmıştı. Nakşidil Kalfa’nın ürküp tedirgin olduğunu hissettim. Kimseye haber vermeden gizli gelmiş olmasına rağmen sanki bir suç işliyormuş da o an baskına uğramış gibi ürktüğünü hissettim.</p>

    <p class="Temel-Paragraf">Sonra kendini toparladı. Sigarasından derin bir nefes çekti, köpüklü kahvesinden bir yudum aldı ve birden damdan düşercesine:</p>

    <p class="Temel-Paragraf">“Suna, Sadi Bey’in torunu değildir,” dedi.</p>

    <p class="Temel-Paragraf">Cümlenin üzerimdeki etkisini ölçmek istercesine feri kaçmış gözlerini yüzüme dikmişti. Bunu biliyordum; herhalde daha farklı bir tepki bekliyordu ki, umduğu reaksiyonu benden alamayınca hafifçe irkildi.</p>

    <p class="Temel-Paragraf">Yüzü sarardı.</p>

    <p class="Temel-Paragraf">“Biliyor muydun?”</p>

    <p class="Temel-Paragraf">Hafifçe başımı salladım. “Biliyorum,” dedim.</p>

    <p class="Temel-Paragraf">“Kimden öğrendin?”</p>

    <p class="Temel-Paragraf">“Suna kendisi itiraf etti.”</p>

    <p class="Temel-Paragraf">Cevabım onu şaşırtmıştı. Kaşları çatıldı.</p>

    <p class="Temel-Paragraf">“Başka ne söyledi?”</p>

    <p class="Temel-Paragraf">Umursamaz bir şekilde omuzlarımı kaldırdım. “Ne söylemesi gerekir ki?”</p>

    <p class="Temel-Paragraf">“Asıl gerçeği.”</p>

    <p class="Temel-Paragraf">“Sanırım bunu da şimdi senden dinleyeceğim. Doğru mu, iyi tahmin ettim mi?”</p>

    <p class="Temel-Paragraf">Kalfa, yorgun nazarlarını yüzümden çekmeden bakmaya devam etti. Derin bir nefes aldı önce, sonra kısık sesle sordu.</p>

    <p class="Temel-Paragraf">“Sana neden yalan söylediklerini hiç düşündün mü?”</p>

    <p class="Temel-Paragraf">“Evet, ama inandırıcı bir neden bulamadım.”</p>

    <p class="Temel-Paragraf">Yüzü gittikçe asabi ve hırçın bir ifadeye bürünüyordu.</p>

    <p class="Temel-Paragraf">“Seni aldattılar ve çirkin emellerine alet ettiler.”</p>

    <p class="Temel-Paragraf">“Bunu tahmin edebiliyorum, ama sebebini bulamıyorum.”</p>

    <p class="Temel-Paragraf">Nakşidil Kalfa, “Sadi Bey alçağın tekidir,” diye homurdandı. “Bütün geçmişini inkar edecek kadar rezil bir adamdır o.”</p>

    <p class="Temel-Paragraf">Devam etmesini bekledim.</p>

    <p class="Temel-Paragraf">Ama yaşlı kadın susuyordu. Feri kaçmış gözleri sanki uzak geçmişin rahatsız edici derinliklerine gitmiş gibiydi. Konuşmadığını görünce onu tahrik etmek istercesine mırıldandım.</p>

    <p class="Temel-Paragraf">“Fazla ithamkar konuşmuyor musun? O senelerce ekmeğini yediğin adam...”</p>

    <p class="Temel-Paragraf">“Olmaz olsun,” diye homurdandı. “Mirasını gerçek torunundan kaçırıyor.”</p>

    <p class="Temel-Paragraf">“Gerçek torunu mu? Hayri Mayadağ’ı mı kastediyorsun?”</p>

    <p class="Temel-Paragraf">“Evet, onu.”</p>

    <p class="Temel-Paragraf">“Kendisini buldum ve de konuştum. Onun Hoca’nın hakiki torunu olduğuna emin misin?”</p>

    <p class="Temel-Paragraf">Soğuk bir şekilde gülümsedi.</p>

    <p class="Temel-Paragraf">“Gerçeği bilen sadece iki kişi varız hayatta. Biri ben, biri de tabii ki o. Ama o bu gerçeği kabullenmek istemiyor.”</p>

    <p class="Temel-Paragraf">“Neden?” diye sordum.</p>

    <p class="Temel-Paragraf">“O şeytan aşifte yüzünden.”</p>

    <p class="Temel-Paragraf">Miras</p>

    <p class="Temel-Paragraf">Bir an titredim yerimde. Aşifte kelimesi tüylerimi diken d) ken etmişti.</p>

    <p class="Temel-Paragraf">“Suna’yı mı kastediyorsun?”</p>

    <p class="Temel-Paragraf">“Başka kimi kastedebilirim? Sen bir şeytanla evlendin. Üzgünüm, ama o insan kılığındaki iblisin ta kendisidir. Görüyorum ki şimdi Sadi’den sonra seni de avucunun içine almış, esir etmiş. Gözlerin kör olmuş, yaptıklarını, oynadığı oyunu göremiyorsun.”</p>

    <p class="Temel-Paragraf">İstifimi bozmadan, “Bana izahat vermelisin,” dedim. “Hoca, Suna yüzünden mi gerçek torununu inkar ediyor?”</p>

    <p class="Temel-Paragraf">“Bundan kuşkun mu var?”</p>

    <p class="Temel-Paragraf">Beynimde çöreklenen o korkunç sual nihayet dudaklarımın arasından çıktı.</p>

    <p class="Temel-Paragraf">“Aralarında bir ilişki mi var? Yani cinsel anlamda?”</p>

    <p class="Temel-Paragraf">Kalfa şaşırmış gibi yüzüme baktı birden.</p>

    <p class="Temel-Paragraf">Sanki o zamana kadar hiç düşünmediği bir şeyi yeni kavramışçasına...</p>

    <p class="Temel-Paragraf">“O kadarını bilmiyorum,” dedi. “Belki o aşağılığı da yapmış olabilir. Ondan her şey beklenir çünkü. Sadi’nin gözünü öylesine büyüleyen biri, neden koynuna girmemiş olsun ki?.. Yine de günahını almayayım, gözümle görmedim.”</p>

    <p class="Temel-Paragraf">“Ama kuşkulanıyorsun, değil mi?”</p>

    <p class="Temel-Paragraf">“Ne yalan söyleyeyim, evet, şüphe ediyorum.”</p>

    <p class="Temel-Paragraf">“Suna’nın Sadi Bey’in fakültedeki odacısının kızı olduğunu da biliyor musun?”</p>

    <p class="Temel-Paragraf">“Gayet tabii. Bizim zangoç onu daha ufacık çocukken himayesine aldı. Okuttu, büyüttü, her türlü yardım ve desteği yaptı. Ama böyle kaç çocuk büyütmüştür o. içlerinden sadece senin karın şeytan ruhlu, sütü bozuk çıktı ve onu avuçlarının içine aldı.”</p>

    <p class="Temel-Paragraf">Büyük bir soğukkanlılıkla gülümsemeyi başardım.</p>

    <p class="Temel-Paragraf">“Demek sen de bütün gerçekleri biliyordun ve bana söylemedin. Ta ilk günden beri... Niye uyarmadın?”</p>

    <p class="Temel-Paragraf">Nakşidil Kalfa utanmış gibi başını önüne eğdi.</p>

    <p class="Temel-Paragraf">“O konuda haklısın,” dedi. “Ne söylesen haklısın. Fakat bunların gerçek niyetlerini tam olarak bilmiyordum.”</p>

    <p class="Temel-Paragraf">“Nasıl yani?”</p>

    <p class="Temel-Paragraf">“Suna’yı evlat edineceğinden haberim yoktu. Sadi’nin sadece sizi evlendirmek niyetinde olduğunu sanıyordum.”</p>

    <p class="Temel-Paragraf">“Doğru mu söylüyorsun?”</p>

    <p class="Temel-Paragraf">“Yemin ederim.”</p>

    <p class="Temel-Paragraf">“Yine de madem ki aralarında bir ilişki olduğundan haberdardın niye beni ikaz etmedin, niye başıma bu derdin açılmasına izin verdin?”</p>

    <p class="Temel-Paragraf">“Ben de suçluyum belki; ama ne yapabilirdim, Sadi beni tehdit etti.”</p>

    <p class="Temel-Paragraf">“Ne tehditi?”</p>

    <p class="Temel-Paragraf">“Beni köşkten kovacağını söyledi. Düşünsene, ben gözümü o köşkte açmış sayılırım. Kafkasya’dan babam getirdiğinde beş yaşındaydım. Yani ufacık bir kız. Beni Sadi Bey’in anası babası büyüttü. Ömrüm o köşkte geçti. Dünya yüzü görmedim. Kaderim öyleymiş. Evlenmedim, orası benim yuvam oldu. Şu acı kadere bak, seksen yaşında yuva bildiğim yerden kovulmakla karşı karşıya kaldım. Bu yaştan sonra nereye gidebilirim? Çaresiz küçükbeyin tehdidini kabullenmek zorunda kaldım.”</p>

    <p class="Temel-Paragraf">İlk defa dikkatimi çekmişti.</p>

    <p class="Temel-Paragraf">Nakşidil Kalfa konuşması sırasında Sadi Bey’e bazen adıyla, bazen bey sıfatı takarak bahsediyordu. Hatta az önce zangoç ve küçükbey de demişti.</p>

    <p class="Temel-Paragraf">Birden sordum.</p>

    <p class="Temel-Paragraf">“Gençliğinde ona aşık mıydın?”</p>

    <p class="Temel-Paragraf">Kıpkırmızı kesildi aniden.</p>

    <p class="Temel-Paragraf">“Hayır,” dedi. “Ne münasebet! Bunu da nereden çıkardın?”</p>

    <p class="Temel-Paragraf">“Bilmem, aklıma geldi işte... Eski konaklarda çok yaşanan olaymış böyle şeyler.”</p>

    <p class="Temel-Paragraf">“Ben değil, ama Suzidil ona aşıktı.”</p>

    <p class="Temel-Paragraf">“Anlıyorum,” dedim. “Yani, Sadi Bey Suzidil Kalfa’yı hamile bıraktı, öyle mi?”</p>

    <p class="Temel-Paragraf">“Evet...”</p>

    <p class="Temel-Paragraf">“Ve Suzidil Kalfa köşkten uzaklaştırıldı.”</p>

    <p class="Temel-Paragraf">“Doğru.”</p>

    <p class="Temel-Paragraf">“Sonra Suzidil’in bir oğlu oldu. Hayri Mayadağ da onun torunu.”</p>

    <p class="Temel-Paragraf">“Bu da doğru.”</p>

    <p class="Temel-Paragraf">“Ya bitişik komşunun halayığı Hüsnügül? Sadi Bey onu da hamile bıraktı mı?”</p>

    <p class="Temel-Paragraf">Kalfanın gözleri irileşti.</p>

    <p class="Temel-Paragraf">“Bunu da biliyor musun?”</p>

    <p class="Temel-Paragraf">Başımı salladım yine.</p>

    <p class="Temel-Paragraf">“Bunu nasıl öğrendin? Sadi mi söyledi?”</p>

    <p class="Temel-Paragraf">“Onu boş ver. Sadede gelelim. Beni niye bu işe bulaştırdılar?”</p>

    <p class="Temel-Paragraf">Kalfa sigarasından derin bir nefes daha çekti.</p>

    <p class="Temel-Paragraf">“Sadi de senin karın kadar aşağılık bir insandır. Sonunda tencere yuvarlandı kapağını buldu. Kötülük timsali iki insan anlaştı. Sadi yaşlılığında karınla gününü gün etti. Ama sonunda Suna isyan etmeye başladı. Bu çıkar ilişkisinde parsayı toplamak istiyordu. Seni buldular. Saf ve temiz bir çocuktun. Sadi’yi sayıp seviyordun; kabul etmeliyiz ki Suna da cazibeli bir kadındı, her erkeğin ilgisini çekebilirdi, karşılaşırsanız ona aşık olacağını hesapladılar. Böylece iffetini de seninle evlenerek temizleyecekti. Suna, Sadi’yi sıkıştırdı ve ondan kendisini evlat edinmesini istedi.”</p>

    <p class="Temel-Paragraf">“Dur bir dakika,” dedim. Aklıma yine bir sorun takılmıştı. Yaşlı kadının dikkatle yüzüne baktım. “Hoca bir oğlunun olduğunu biliyor muydu?”</p>

    <p class="Temel-Paragraf">Nakşidil Kalfa bu sorumdan memnun kalmamış gibi yüzünü buruşturdu.</p>

    <p class="Temel-Paragraf">“Günahını almayayım,” diye homurdandı. “Uzun zaman haberdar olmadı.”</p>

    <p class="Temel-Paragraf">“Ne zaman öğrendi peki?”</p>

    <p class="Temel-Paragraf">“Kesin hatırlayamıyorum, ama üzerinden epey zaman geçti.”</p>

    <p class="Temel-Paragraf">Israrla sordum. “Ne kadar?”</p>

    <p class="Temel-Paragraf">“Belki on sene oldu.”</p>

    <p class="Temel-Paragraf">“Peki kimden ve nasıl öğrendi?”</p>

    <p class="Temel-Paragraf">“Ben söyledim.”</p>

    <p class="Temel-Paragraf">“Sen nasıl emin olabilirsin?”</p>

    <p class="Temel-Paragraf">Bilgiççe başını salladı yaşlı kadın.</p>

    <p class="Temel-Paragraf">“Ah siz gençler! Geçmişteki yaşantıyı hiç bilmezsiniz. Bir zamanlar Kadızade Emrullah Nuri köşkünde üç kalfa ve beş halayık vardı. Yani bundan yaklaşık seksen sene önce... Hepimiz o muhterem, o büyük efendinin nan-ı nimeti ile perverde olduk. Onun yüzü suyu hürmetine bugünlere geldik. O nesilden tek hayatta kalan benim. Geçmişi bugün gibi hatırlıyorum. Tabii ara sıra hoş olmayan şeyler de vuku buluyordu. Kaç-göç devriydi, kadın-erkek ilişkisi şimdiki gibi değildi kuşkusuz. Küçükbey çok çapkındı gençliğinde, gerçi yaşlılığında da uslanmadı ya, neyse. O tarihlerde bizlerden daha büyük olan Suzidil Kalfa çok güzel bir kızdı. Tam bir Çerkez güzeli. Boyu, endamı yerinde, lepiska saçlı, mavi gözlü, göreni kendine hayran eden biri. Yaşasaydı şimdi Sadi Bey’le aynı yaşta ya da ondan bir iki yaş büyük olacaktı. Suzidil, evin küçükbeyine aşık oldu. Tabu çapkın Sadi Bey de bu fırsatı kaçırmadı ve onu iğfal etti. Olay anlaşılınca büyükhanım, Suzidil’i evden uzaklaştırdı. Örtbas ettiler olayı. Fatih civarında eski bir ev satın aldılar ona. Çocuğu aldırmak da istediler, ama Suzidil direndi. Eline biraz para verip susturdular.”</p>

    <p class="Temel-Paragraf">“Sonra?”</p>

    <p class="Temel-Paragraf">“Bir oğlu oldu. Zayıf, çelimsiz bir çocuk. Hastalıklı büyüdü hep.”</p>

    <p class="Temel-Paragraf">“Siz temas kuruyor muydunuz?”</p>

    <p class="Temel-Paragraf">“Yalnız Ruhsar Kalfa ile ben... Bazen büyükhanıma da haber getirirdik.”</p>

    <p class="Temel-Paragraf">“Sadi Bey’in bu gelişmelerden haberi olmadı mı peki?”</p>

    <p class="Temel-Paragraf">“Suzidil’in gebe olduğunu biliyordu tabii. Ama o sıralar</p>

    <p class="Temel-Paragraf">Avrupa’da okuyordu. Fransa’ya dönünce bir sene geri gelmedi. Büyükhanım da ona çocuğun aldırıldığını yazdı. Emrullah Nuri Bey ise olanların hiçbirini duymadı. Duysa evladını reddedecek kadar dürüst ve namuslu bir kişiliği vardı. Ve olay böylece kapandı.”</p>

    <p class="Temel-Paragraf">Ne garipti.</p>

    <p class="Temel-Paragraf">Sanki bu hikayeyi bir kere daha yaşamıştım. Hüsnügül ile ilgili işittiğim hikayenin aynısıydı. Tuhaf bir tedirginlik hissediyordum. Sanki aynı romanı iki kere okumak gibi. Sadece hikayenin kadın kahramanları değişikti.</p>

    <p class="Temel-Paragraf">Sadi Bey gerçekten bu kadar çapkın biri miydi? Gençliğinde çevresindeki kalfa ve halayıkları gebe bırakacak, yaşlılığında da yetiştirmek için himayesine aldığı yetimlere saldıracak kadar azgın bir kişi...</p>

    <p class="Temel-Paragraf">Yadırgıyordum doğrusu.</p>

    <p class="Temel-Paragraf">Hoca bütün bu iddialara rağmen bana öyle biri gibi görünmüyordu.</p>

    <p class="Temel-Paragraf">Kararsızlığım, ister istemez yüzümün ifadesine de tesir etmiş olmalıydı. Sert bir sesle, “Netice nedir Kalfa?” dedim. “Benden ne istiyorsun?”</p>

    <p class="Temel-Paragraf">Şaşaladı, hayretle yüzüme baktı.</p>

    <p class="Temel-Paragraf">“Netice mi?” diye sordu. “Artık buna sen karar vereceksin. Nasıl bir kadınla evlendiğini öğrendin. Karar sana ait. İğrenç bir oyuna alet edildin. Sana ahlaksız ve aşifte bir kadını sundular, sen de bilmeyerek kabul ettin. Eminim ki daha ne sürprizler ortaya çıkacaktır.”</p>

    <p class="Temel-Paragraf">“Ne gibi?... Nasıl sürprizler?”</p>

    <p class="Temel-Paragraf">“Allah bilir. Onlara güvenemem. Düzeni bozmamak için binbir yalan uy durabilirler.”</p>

    <p class="Temel-Paragraf">Bir an düşündüm.</p>

    <p class="Temel-Paragraf">Ona henüz bilmediği şeyi söyleyemiyordum.</p>

    <p class="Temel-Paragraf">“Bütün bu endişelerin Kadızade Emrullah Nuri mirasının gerçek toruna intikal etmesi için mi?” diye sordum.</p>

    <p class="Temel-Paragraf">“Aslına bakarsan öyle. Ben de onların ekmeğini yedim.</p>

    <p class="Temel-Paragraf">Hakkın yerini bulmasını ve gerçek torunun ortaya çıkmasını istiyorum. Suna bunu hak etmiyor.”</p>

    <p class="Temel-Paragraf">Nedense içimden Suna’nın evlat edinilmediğini söylemek gelmedi. Ayrıca bunu henüz ben de kesin bilmiyordum. Evlat edinme muamelesinin yarım kaldığını ve hüküm ifade etmesi için nüfuza tescilin yapılıp yapılmadığını gidip bizzat incelememiştim. Ne yalan söyleyeyim, Kalfa’nın anlattıkları da bir hayli midemi bulandırmıştı. Acaba Suna bana yeni bir yalan daha söylemiş olabilir miydi?</p>

    <p class="Temel-Paragraf">“Benden istediğini söyle Kalfa,” dedim tekrar.</p>

    <p class="Temel-Paragraf">“Boşa o kadını. Ondan sana hayır gelmez.”</p>

    <p class="Temel-Paragraf">Belki iyi niyetliydi, ama Suna ile olan evliliğim onun isteklerine çare değildi ki?</p>

    <p class="Temel-Paragraf">Bu nokta beynime takıldı.</p>

    <p class="Temel-Paragraf">“Bu neyi değiştirir ki? Suna şu an Sadi Bey’in resmen ve hukuken evladı durumunda. Hoca’nın vefatı halinde bütün mirasın tek varisi o olacak ve Hayri Mayadağ hiçbir hak iddia edemeyecek.”</p>

    <p class="Temel-Paragraf">Yüzü buruştu yaşlı kadının, gözleri kinle parladı.</p>

    <p class="Temel-Paragraf">“Bunu biliyorum,” dedi. “Ama artık sen de gerçekleri öğrendin ve sana oynanan oyundan haberdarsın. O kadını boşa, kurtul ondan.”</p>

    <p class="Temel-Paragraf">Hayret, sanki tek isteği Suna’dan ayrılmamdı. Bir zamanlar Sadi Hoca’ya aşık olduğu düşüncesi yeniden beynimi kapladı. Acaba bu şekilde bir tür intikam mı almaya çalışıyordu. Artık ne düşüneceğimi şaşırmıştım.</p>

    <p class="Temel-Paragraf">“Söylediklerinden çok etkilendim,” diye fısıldadım.</p>

    <p class="Temel-Paragraf">Yine yüzümün hatlarını inceliyordu.</p>

    <p class="Temel-Paragraf">Titrek bir sesle, “Pek etkilenmişe benzemiyorsun,” diye homurdandı.</p>

    <p class="Temel-Paragraf">“Ne yapmamı bekliyordun? Tabancamı çıkarıp intihar etmemi mi?”</p>

    <p class="Temel-Paragraf">Başını salladı.</p>

    <p class="Temel-Paragraf">“Tabancanı ateşleyeceksen hedefin kendin değil, o lanet karın olmalı. Senin yerinde olsam o kaltağı hiç tereddüt etmez öldürürdüm.”</p>

    <p class="Temel-Paragraf">Gözlerim irileşti.</p>

    <p class="Temel-Paragraf">Ciddi olup olmadığını anlamak için dehşetle yüzüne baktım.</p>

    <p class="Temel-Paragraf">Ve bunu büyük bir içtenlikle istediğini anladım.</p>

    <p class="Temel-Paragraf">Tüylerim ürperdi...</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">4</span></p>

    <p class="Temel-Paragraf"><span class="char-style-override-1">S</span>UNA, YAZIHANEYE TELEFON ETTİĞİNDE ayaklarımı masaya uzatmış dalgın bir şekilde gelişen olayları tahlil etmeye çalışıyordum. Reseptörden akseden tatlı sesiyle adeta uykudan uyanır gibi irkildim.</p>

    <p class="Temel-Paragraf">“Merhaba tatlım! Emel Hanım gittiler mi, yoksa acuze müvekkilinle sohbete devam mı ediyorsun?”</p>

    <p class="Temel-Paragraf">“Gitti,” dedim.</p>

    <p class="Temel-Paragraf">“Beni aramadın; başka randevun var mı?”</p>

    <p class="Temel-Paragraf">“Yok.”</p>

    <p class="Temel-Paragraf">“Hadi gel beni al. Bu akşam dışarıda yemek yiyelim.”</p>

    <p class="Temel-Paragraf">“Yine mi?”</p>

    <p class="Temel-Paragraf">Suna duraladı. “Ne o, aksiliğin devam mı ediyor hala?”</p>

    <p class="Temel-Paragraf">“Daha dün öğleyin dışarıda yemek yemiştik.”</p>

    <p class="Temel-Paragraf">“Ne fark eder? Hiç olmazsa bir otelin terasında içki içeriz.”</p>

    <p class="Temel-Paragraf">Hiç tartışacak halim yoktu.</p>

    <p class="Temel-Paragraf">“Tamam,” dedim. “On dakikaya kadar çıkarım.”</p>

    <p class="Temel-Paragraf">“Oldu sevgilim, bekliyorum.”</p>

    <p class="Temel-Paragraf">Karım telefonu kapattı. Bir süre koltuktan kalkamadım. Aklım karmakarışıktı. Nakşidil Kalfa’nın anlattıkları iyice kafamı karıştırmıştı. Suna’nın iffetini toplum indinde temize çıkarmak için seçilmiş bir koca olmaklığımı bir türlü kabullenemiyordum.</p>

    <p class="Temel-Paragraf">Bu işte bir terslik vardı.</p>

    <p class="Temel-Paragraf">Fakat Nakşidil Kalfa’nın yalan söylemesi için bir neden bulamıyordum.</p>

    <p class="Temel-Paragraf">Yazıhaneden çıktım, arabaya atlayıp Suna’nın şirketine yollandım...</p>

    <p class="Temel-Paragraf">* * *</p>

    <p class="Temel-Paragraf">Karım çok neşeli görünüyordu.</p>

    <p class="Temel-Paragraf">Arabaya biner binmez yanağıma bir öpücük kondurdu. “İstersen Swiss Otel’e gidelim,” dedi. “Yaz akşamları terası çok nefis oluyor. Cin tonik içeriz. Nerede yemek yiyeceğimize de sonra karar veririz.”</p>

    <p class="Temel-Paragraf">“Nasıl istersen?”</p>

    <p class="Temel-Paragraf">“Neşeli görünmüyorsun, randevuların kötü mü gitti?”</p>

    <p class="Temel-Paragraf">“Öyle sayılır.”</p>

    <p class="Temel-Paragraf">“Davayı alamadın mı?”</p>

    <p class="Temel-Paragraf">“Hangi davayı?”</p>

    <p class="Temel-Paragraf">“Şu Emel Hanım’ın tahliye davasını.”</p>

    <p class="Temel-Paragraf">“Haa,” dedim. “Henüz alamadım, bazı pürüzler çıktı.”</p>

    <p class="Temel-Paragraf">“Desene dayanılmaz caziben işe yaramadı.”</p>

    <p class="Temel-Paragraf">Zoraki gülümsedim. “Sanırım öyle oldu.”</p>

    <p class="Temel-Paragraf">“Genç olsaydı mutlaka davayı sana verirdi.”</p>

    <p class="Temel-Paragraf">Yüzüne baktım. Acaba dalga mı geçiyordu benimle?</p>

    <p class="Temel-Paragraf">“Yok yahu!”</p>

    <p class="Temel-Paragraf">“Hiç kuşkum yok bundan. Anlaşılan senin şu Emel Hanım gerçek kaşkalozun tekiymiş, erkekten anlamayan, evde kalmış kız kurularından...”</p>

    <p class="Temel-Paragraf">İçimde garip bir kuşku belirdi.</p>

    <p class="Temel-Paragraf">Evde kalmış kız kurusu tanımlaması da ne demekti? Herhalde üstü örtülü olarak Nakşidil’i ima etmiyordu. Yazıhaneme o vasıfta birinin geleceğini nereden bilecekti?</p>

    <p class="Temel-Paragraf">Yoksa Nakşidil’i takip mi ettiriyorlardı?</p>

    <p class="Temel-Paragraf">İnsaf, diye geçirdim içimden; bu kadarı da olamazdı. Gerdekten buluttan nem kapar hale gelmiştim.</p>

    <p class="Temel-Paragraf">“Ne sanıyordun?” diyebildim. “Emel Hanımın genç ve güzel olduğunu mu?”</p>

    <p class="Temel-Paragraf">“Hani aklımdan geçmedi değil. Ev telefonunu kimseye vermediğini söylemiştin.”</p>

    <p class="Temel-Paragraf">Susmak zorunda kaldım.</p>

    <p class="Temel-Paragraf">Haklıydı.</p>

    <p class="Temel-Paragraf">“Bana bak!” diye homurdandı. Hafiften de şaka eder gibi sırıtıyordu. “Daha evlendikten on gün sonra çapkınlık numaralarına kalkışırsan gözünü oyarım. Gerçekten kıskanç biriyimdir ben. Hiç müsamaham yoktur.”</p>

    <p class="Temel-Paragraf">“Beni korkutuyorsun.”</p>

    <p class="Temel-Paragraf">“Ayağını denk al. Ayrıca hatırlatayım, güzel kadınların boşanma davalarım almak da yok. Bugünden tezi yok ikinci bir emre kadar o tür davalara bakmanı yasaklıyorum.”</p>

    <p class="Temel-Paragraf">“Emredersiniz komutanım,” diye takıldım.</p>

    <p class="Temel-Paragraf">Elini enseme attı, ince uzun parmaklarıyla saçlarımı okşamaya başladı.</p>

    <p class="Temel-Paragraf">“Sevgilim benim!” diye fısıldadı. “Nasıl da karısının sözünü dinler! Uslu ve söz dinleyen kocacığım.”</p>

    <p class="Temel-Paragraf">“Şuna kılıbık desene.”</p>

    <p class="Temel-Paragraf">“O kadar da uzun boylu değil. Dur bakalım, ne olup olmadığına zaman içinde karar vereceğim. Aslında sende yere bakan yürek yakan bir tip var. Asıl böylelerinden korkmalı. Saman altından su yürütmeye çok müsaitsin.”</p>

    <p class="Temel-Paragraf">“Amma yaptın!” diye söylendim. “Günahımı alıyorsun.”</p>

    <p class="Temel-Paragraf">* * *</p>

    <p class="Temel-Paragraf">Otelin terası enfes bir yerdi. Sıcak akşam üstünde esintili bir masa bulup oturduk. Birer cin tonik ısmarladık. Suna’nın neşesi devam ediyordu. Üstümdeki durgunluğa rağmen karım her ikimize de yetecek kadar konuşuyordu, işten, havadan sudan, eylül başında Kemer’e en azından on günlük bir tatil projesinden bahsediyordu. Balayı gezisine çıkamadığımızdan dem vurarak eylülde Antalya’ya, aralık sonunda Paris’e gitmemizi istiyordu.</p>

    <p class="Temel-Paragraf">Ne yazık ki onu can kulağıyla dinleyemiyordum. Zihnim yeterince Kalfa’nın anlattıklarıyla doluydu. Bir ara, “Paris’e hiç gittin mi?” diye sordu.</p>

    <p class="Temel-Paragraf">“Hayır,” dedim. “Ya sen?”</p>

    <p class="Temel-Paragraf">“Sadi Amca bir kere götürmüştü.”</p>

    <p class="Temel-Paragraf">Bir yerime iğne batırılmış gibi irkilmiştim. Suna devam etti.</p>

    <p class="Temel-Paragraf">“Üniversiteyi bitirdiğim sene. Sonbahardı. Şahane bir yer, hele güz zamanı. Ömrümde gördüğüm en güzel şehir. Oraya mutlaka seninle de gitmek isterim. Tam insanın aşık olacağı kent.”</p>

    <p class="Temel-Paragraf">Bütün keyfim bir anda kaçtı.</p>

    <p class="Temel-Paragraf">İnsanın himaye ettiği, okutup büyüttüğü bir genç kızı üniversiteyi bitirdi diye Paris’e götürmesi pek olağan değildi. Ayrıca bunun bir mükafat olduğunu da söylememişti Suna; benimki sadece bir tahmindi. Belki de ünlü aşk şehrine başka nedenlerle de gitmiş olabilirlerdi.</p>

    <p class="Temel-Paragraf">Karım rahatlıkla devam etti.</p>

    <p class="Temel-Paragraf">“Şehre bayıldım, ama orayı asıl seninle, sevdiğim adamla arşınlamak isterdim.”</p>

    <p class="Temel-Paragraf">“Neden?”</p>

    <p class="Temel-Paragraf">Garip garip yüzüme baktı.</p>

    <p class="Temel-Paragraf">“Nedeni var mı? Öyle bir şehir sevgiliyle mi gezilir, yoksa deden yaşında bir adamla mı? Oraya mutlaka gitmek istiyorum, aralık ayının son haftasını daha şimdiden ayarla, duruşma filan alma.”</p>

    <p class="Temel-Paragraf">Kadehteki içkimi bir yudumda bitirdim.</p>

    <p class="Temel-Paragraf">Suna bendeki gerginliği anlamamış gibi davranıyordu. Gerçekten anlamamış mıydı acaba? Emin olamadım; zira elimde olmadan yüzümün asıldığını hissediyordum. Suna ise pek neşeli görünüyordu. Konudan konuya atlamaya devam etti. Paris’ten modaya, modadan Nişantaşı’ndaki mağazalardan birinde gördüğü İtalyan iç çamaşırlarına geçti. Arabayla geçtiği için inip alacak vaktinin olmadığına ama ilk fırsatta alacağına dair bir şeyler geveliyordu ağzında.</p>

    <p class="Temel-Paragraf">Boğulacak gibi oluyordum. Birden, “Köşke ne zaman gideceğiz?” diye sordum.</p>

    <p class="Temel-Paragraf">“Hoca’yı mı özledin?”</p>

    <p class="Temel-Paragraf">“Evet.”</p>

    <p class="Temel-Paragraf">“Ayol, bu ne muhabbet! Daha iki akşam evvel bizdeydi ya!”</p>

    <p class="Temel-Paragraf">“Olsun, gitmemiz lazım.”</p>

    <p class="Temel-Paragraf">Sırıttı karım. “Yoksa cadaloz Nakşidil’i mi özlüyorsun?”</p>

    <p class="Temel-Paragraf">Yeniden irkildim. Kabahati olanın gocunması gibi bakışlarım üzerine çevrildi. Hem ne olursa olsun, Suna yaşlı kalfadan hiç cadaloz diye bahsetmezdi. Niye cadaloz demişti acaba?</p>

    <p class="Temel-Paragraf">Yeri geldiğini hissederek sordum:</p>

    <p class="Temel-Paragraf">“Niye cadaloz diyorsun kadıncağıza, ayıp değil mi? Ne kötülüğünü gördün şimdiye kadar?”</p>

    <p class="Temel-Paragraf">“Sen onu yeterince tanımazsın. Ne saman altından su yürüten biridir o!”</p>

    <p class="Temel-Paragraf">“Sahi mi? Bana hiç de öyle biri gibi görünmez.”</p>

    <p class="Temel-Paragraf">“Onu senden çok eski tarihten beri tanırım.”</p>

    <p class="Temel-Paragraf">“Hep düşünmüşümdür, nedense ikide bir aklıma gelir. Ne dersin, sence gençlik devrinde Hoca’ya aşık mıydı?”</p>

    <p class="Temel-Paragraf">Karımın ilk defa nazarlarının yüzümde sabitleştiğini fark ettim. Hemen karşılık vermedi soruma. Dikkatle beni inceledi yüzüme bakıp.</p>

    <p class="Temel-Paragraf">“Sen ne düşünüyorsun?” diye sordu.</p>

    <p class="Temel-Paragraf">“Bence aşıktı. Ama devrin şartlan icabı bu sevgisini açıklama fırsatı bulamamış olabilir. Makul değil mi? Baksana hiç evlenmemiş, bütün ömrünü köşke adamış. Belki eski aşığından kopmamak içindi.”</p>

    <p class="Temel-Paragraf">“Olabilir, mümkündür,” diye mırıldandı sonunda Suna. “Kim bilebilir?”</p>

    <p class="Temel-Paragraf">“Hoca’ya bu konuda hiçbir şey sormadın mı?”</p>

    <p class="Temel-Paragraf">Suna esef eder gibi yüzüme baktı.</p>

    <p class="Temel-Paragraf">“Niye sorayım sevgilim, bu beni zerrece ilgilendirmeyen bir konu. Ayrıca yaşlı cadalozun gençliğinde Sadi Amca’ya tutkun olup olmadığını da hiç düşünmedim doğrusu, ama söylediğin mümkündür, neden olmasın? Sadi Amca’nın gençlik resimlerini köşkte görmüşsündür herhalde, bayağı yakışıklı bir adammış.”</p>

    <p class="Temel-Paragraf">“Yaşlılığında da,” dedim. “Seksen beşinde de hala havalı.”</p>

    <p class="Temel-Paragraf">Karım göz ucuyla yine bana baktı.</p>

    <p class="Temel-Paragraf">“Doğru, fakat artık iyice çöktü.”</p>

    <p class="Temel-Paragraf">Konuyu değiştirir gibi yapıp sordum. “Acaba niye hiç evlenmemiş?”</p>

    <p class="Temel-Paragraf">“Bilmiyorum. Bir zamanlar ben de bunu sormuştum ona. Yuvarlak laflar edip geçiştirmişti. Daha fazla üstelemeyi de yakışık bulmamıştım.”</p>

    <p class="Temel-Paragraf">“Ama çok çapkınmış.”</p>

    <p class="Temel-Paragraf">“Onu da nereden duydun? Kendisi mi anlattı?”</p>

    <p class="Temel-Paragraf">“Eee, erkekler bazen o konuyu da kendi aralarında konuşurlar. Herhalde çapkınlıktan evlenmeye vakit bulamamıştır.”</p>

    <p class="Temel-Paragraf">Suna manidar bir şekilde yüzüme bakmaya devam ediyordu.</p>

    <p class="Temel-Paragraf">“Sadi Amca’yla bu konuları konuştuğunuzu hiç sanmıyorum. Çok kibar ve ölçülü bir insandır o. Ne kadar arkadaş olursanız olun, seninle oturup çapkınlık vakalarını anlatacağını hiç sanmam.”</p>

    <p class="Temel-Paragraf">“Ama bu onun fazla uçarı bir adam olmadığını kanıtlamaz. Baksana evdeki yahut komşudaki halayıklara, kalfalara sarkıntılık edecek kadar hızlıymış. Allah bilir sonradan hayatına kimler girip çıkmıştır.”</p>

    <p class="Temel-Paragraf">Karımın bakışları gittikçe sertleşiyordu.</p>

    <p class="Temel-Paragraf">Elindeki içki kadehini masaya bıraktı.</p>

    <p class="Temel-Paragraf">“Ne yani?” diye sordu. “Aklınca yine birtakım imalarda mı bulunmaya çalışıyorsun?”</p>

    <p class="Temel-Paragraf">Bir şey anlamamış gibi, “Ne iması?” dedim.</p>

    <p class="Temel-Paragraf">“Hadi ordan, numara yapma!” diye homurdandı. “Dünkü kavgamızı unutmadım daha. Sen gerçek bir septiksin. Ne iğrenç şeyler düşünüyorsun!”</p>

    <p class="Temel-Paragraf">Israr ettim.</p>

    <p class="Temel-Paragraf">“Asıl ben senin neyi kasdettiğini anlamıyorum.”</p>

    <p class="Temel-Paragraf">“Öyle mi? Bal gibi biliyorsun. Sadi Amca ile aramda bir ilişki olduğunu düşünüyorsun hep, değil mi? Anlamıyorum böyle abuk subuk fikirler nereden aklına geliyor? Birileri seni işliyor mu ne?”</p>

    <p class="Temel-Paragraf">“Kimsenin günahını alma.”</p>

    <p class="Temel-Paragraf">“Öyleyse bütün bu senaryoları aklında sen icat ediyorsun.”</p>

    <p class="Temel-Paragraf">“İnsanoğlu her şeyi hayal edebilir.”</p>

    <p class="Temel-Paragraf">Suna kızgınlıkla yüzüme baktı.</p>

    <p class="Temel-Paragraf">“Sen sağlıklı bir insan değilsin. Ancak aklından zoru olan biri bunları düşünür.”</p>

    <p class="Temel-Paragraf">Cevap vermedim.</p>

    <p class="Temel-Paragraf">“Yürü hadi, kalk gidelim. Yine günümü berbat etmeyi başardın. Bu senin alışkanlığın galiba. Bana kavgasız, münakaşasız tek gün geçirtmeyeceksin. Senden gerçekten boşanmam lazım, sıhhatim ve ruh sağlığım için geçerli bu.”</p>

    <p class="Temel-Paragraf">Gülümseyerek yüzüne baktım.</p>

    <p class="Temel-Paragraf">“Niye eve gitmek istiyorsun? Orada ne değişecek sanki?”</p>

    <p class="Temel-Paragraf">“Hiç olmazsa odama çekilir, bu lanet konuşmalarını dinlemek zorunda kalmam.”</p>

    <p class="Temel-Paragraf">“Yoksa eve dönünce geçen seferki gibi sevişmek ve kendini bağışlatmak mı istiyorsun?”</p>

    <p class="Temel-Paragraf">Suna ağlayacak gibi oldu. Sesi çıkmadı. Hiddetten yüzü kıpkırmızı kesildi.</p>

    <p class="Temel-Paragraf">“Geçen gece ayaklarıma kapanan sendin, unutma!” diye hırladı.</p>

    <p class="Temel-Paragraf">“Aynı hatayı bir daha yapmayacağım.”</p>

    <p class="Temel-Paragraf">Yerinden fırladı Suna ve arkasını dönerek hızla asansörlerin olduğu koridora doğru yürüdü. Ben de peşinden fırladım. Masanın üzerine içkilerimizin parasını bırakarak koştum. Asansörlerin önünde onu yakaladım. Henüz asansörler yukarıya gelmemişti.</p>

    <p class="Temel-Paragraf">Kolundan tuttum. Hemen yanımızda bir çift daha asansör bekliyordu.</p>

    <p class="Temel-Paragraf">Hiç ummadığım bir şekilde, “Bırak kolumu!” diye bağırdı. Sesi öylesine yüksek çıkmıştı ki, ister istemez utanarak yakınımızdaki çifte baktım. Nazarlarını bize çevirmişler, garipseyerek süzüyorlardı. Maraza çıkabilir, ele güne rezil olabilirdik. Çevremizdekiler Suna’nın umrunda değildi.</p>

    <p class="Temel-Paragraf">Mecburen elimi karımın kolundan çektim.</p>

    <p class="Temel-Paragraf">Suna yüzüme bile bakmıyordu.</p>

    <p class="Temel-Paragraf">* * *</p>

    <p class="Temel-Paragraf">Salonun tam ortasında durup, “Kesin karar verdim, boşanacağım senden!” diye bağırdı. Acaba bu da taktik miydi? Üzerine gidip yumuşayarak af dilememi mi bekliyordu yine. Eve dönünceye kadar arabada ağzını açıp tek kelime etmemişti, ama içeriye girer girmez bağırıp çağırmaya başlamıştı.</p>

    <p class="Temel-Paragraf">“Yetti artık, bıktım!.. Bu ne dengesizliktir yahu? Dedem yaşımdaki adamla aşk hayatı yaşadığımı sanıyor yahu!”</p>

    <p class="Temel-Paragraf">Salonun bir köşesinde ayakta durarak onu seyrediyordum. Suna ise salonun ortasında bir ileri bir geri giderek dolaşıyordu.</p>

    <p class="Temel-Paragraf">“Canıma tak dedi vallahi! Oynatmış bu adam. Senin mutlaka bir ruh doktoruna görünmen lazım. Şu bendeki şansa bak. Sadi Amca bula bula senin gibi bir psikopatı çıkardı karşıma...”</p>

    <p class="Temel-Paragraf">Hiç sesim çıkmıyordu.</p>

    <p class="Temel-Paragraf">Hırsını alamadı. Hızla yanıma geldi.</p>

    <p class="Temel-Paragraf">“Söylesene,” dedi. “Manyak mısın sen? Hiç tedavi filan gördün mü?”</p>

    <p class="Temel-Paragraf">“Yanılıyorsun,” dedim. “Sandığından da akıllıyım.”</p>

    <p class="Temel-Paragraf">“Deliler de öyle düşünür. Kendilerini çok zeki sanırlarmış.”</p>

    <p class="Temel-Paragraf">Bugün öğleden beri sinirlerim öylesine allak bullak olmuştu ki, gayri ihtiyarı onu küçümseyen, hor gören bir ifade ile yüzüne bakmaya başlamıştım. Suna kendini savunup bana saldırdıkça, onun suçluluğunu daha çok kabule meyilli bir hale giriyordum.</p>

    <p class="Temel-Paragraf">Gözlerimdeki o ifadeyi görünce büsbütün çıldırdı.</p>

    <p class="Temel-Paragraf">“Yüzünü düzelt!” diye bağırdı.</p>

    <p class="Temel-Paragraf">“Ne varmış yüzümde?”</p>

    <p class="Temel-Paragraf">“Bırak şimdi bu ağızları... Anlamadığımı mı sanıyorsun? Bana ne kadar küçümseyen bir ifade ile baktığını görüyorum.”</p>

    <p class="Temel-Paragraf">“Elimde değil.”</p>

    <p class="Temel-Paragraf">“Yaa, öyle mi?”</p>

    <p class="Temel-Paragraf">Bu cevabım bardağı taşıran son damla olmuştu. Suna bana saldırmak için etrafta bir şeyler aradı, bulamayınca ayağındaki dekolte, sivri topuklu ayakkabısını çıkararak kafama vurmaya çalıştı. Engel oldum tabii...</p>

    <p class="Temel-Paragraf">Direniyordu.</p>

    <p class="Temel-Paragraf">“Bırak kolumu.”</p>

    <p class="Temel-Paragraf">“Artık bu numarayı yemem. Önce biraz boğuşacağımızı sonra da sevişeceğimizi sanıyorsun, değil mi? Yazık, seni daha akıllı ve yaratıcı sanırdım. Beni bu defa uyutmak için daha zekice bir mizansen hazırlamalıydın. Yemezler.”</p>

    <p class="Temel-Paragraf">Hiddetten köpürdü.</p>

    <p class="Temel-Paragraf">Serbest eliyle saçlarıma asılmak istedi. Hafifçe iterek geri sıçradım. Boş bulunduğu için poposu üzerine yere oturdu.</p>

    <p class="Temel-Paragraf">İlk şaşkınlığı geçince elindeki pabucu üzerime doğru fırlattı. Bir adım daha geriye sıçramama rağmen bacağıma çarptı. Suna hızını alamadığı için bu defa ayağındaki öteki pabucu çıkararak onu da savurdu. Usta bir futbolcu gibi ayağımı kaldırarak üzerime hızla gelen pabucu havada kestim. İlginç bir gösteriydi yaptığım ve kendime hakim olamayarak sırıttım. Belki de yaptığım tek yanlıştı bu.</p>

    <p class="Temel-Paragraf">O da oturduğu yerde gülümsedi.</p>

    <p class="Temel-Paragraf">“Hınzır domuz,” dedi. “Yine nasıl sinirlendirdin beni.”</p>

    <p class="Temel-Paragraf">Sanki hiddetinin geçmesi için basit bir gülümseme yeterli olacaktı.</p>

    <p class="Temel-Paragraf">Aynı küçümseyen ifadeyle yüzüne bakmaya devam ettim.</p>

    <p class="Temel-Paragraf">O zaman Suna olayın sandığından da vahim olduğunu anladı. Yüzündeki tebessüm dondu kaldı. Saldırmayı bıraktı. Ağır ağır yerden kalktı. Yüzüme son bir defa bakarak yatak odasına yollandı.</p>

    <p class="Temel-Paragraf">Odaya kapanacaktı mutlaka. Oysa üzerine gitmem, konuyu açıklığa kavuşturmam için bundan uygun fırsat olamazdı. Hızla peşinden seğirttim ve kapıyı kapatmadan önce ayağımı eşiğin arasına soktum.</p>

    <p class="Temel-Paragraf">“Lütfen beni yalnız bırak,” dedi.</p>

    <p class="Temel-Paragraf">“Hayır.”</p>

    <p class="Temel-Paragraf">“Yalnız kalıp düşünmeye ihtiyacım var.”</p>

    <p class="Temel-Paragraf">“Neye, boşanmaya mı yoksa yeni haince planlar hazırlamaya mı?”</p>

    <p class="Temel-Paragraf">“Seni artık defterimden sildim.”</p>

    <p class="Temel-Paragraf">“Buna sevindim. Ama her şeyi şimdi itiraf etmek zorundasın.”</p>

    <p class="Temel-Paragraf">“İtiraf edecek hiçbir şey yok!”</p>

    <p class="Temel-Paragraf">“Yanılıyorsun Suna. Bugün her şeyi öğrendim.”</p>

    <p class="Temel-Paragraf">Dehşete kapılırmış gibi yüzüme baktı bir an.</p>

    <p class="Temel-Paragraf">“Neyi öğrendin?” diye sordu.</p>

    <p class="Temel-Paragraf">“Yazıhaneme beklenmeyen bir misafir geldi bugün.”</p>

    <p class="Temel-Paragraf">İyice sarardı. “Kim?”</p>

    <p class="Temel-Paragraf">“Sen tahmin et bakalım.”</p>

    <p class="Temel-Paragraf">Kararsız kaldı önce. Sonra, “Sadi Amca mı?” dedi.</p>

    <p class="Temel-Paragraf">“Yanıldın. O suç ortağın, bana ne itiraf edebilir ki?”</p>

    <p class="Temel-Paragraf">Kaşları çatıldı. Sol kaşı yine havaya kalktı, ama belli belirsiz vücudunun titrediğini hissettim. Paniğe kapılmış gibiydi.</p>

    <p class="Temel-Paragraf">“Kim geldi öyleyse?” diye sordu.</p>

    <p class="Temel-Paragraf">“Nakşidil Kalfa.”</p>

    <p class="Temel-Paragraf">Yüzü kireç gibi oldu karımın.</p>

    <p class="Temel-Paragraf">“Ne söyledi?”</p>

    <p class="Temel-Paragraf">“Bilmem gereken her şeyi.”</p>

    <p class="Temel-Paragraf">Bu oyunun son perdesi olmuştu galiba. Suna elleriyle yüzünü örttü. Artık suratıma bakamıyordu.</p>

    <p class="Temel-Paragraf">“Aman Allahım!” diye inledi. “Bunu da mı yaptı sonunda?”</p>

    <p class="Temel-Paragraf">“Geç bile kaldı. Öyle değil mi?”</p>

    <p class="Temel-Paragraf">Suna ellerini yüzünden çekemiyordu.</p>

    <p class="Temel-Paragraf">Gözlerini yüzünü örttüğü ellerinin arkasından göremiyordum.</p>

    <p class="Temel-Paragraf">“Şimdi ne hissediyorsun?” diye sordu.</p>

    <p class="Temel-Paragraf">“Sadece tiksinti. Senden nefret ediyor ve iğreniyorum. Niçin benim de boşanmak istediğimi anlıyor musun şimdi?”</p>

    <p class="Temel-Paragraf">Suna ağır ağır ellerini yüzünden çekti.</p>

    <p class="Temel-Paragraf">Siyah gözleri irileşmişti. Yüzüme inanılmaz bir dehşetle bakıyordu.</p>

    <p class="Temel-Paragraf">“Sana ne anlattı? Lütfen bana kelimesi kelimesine naklet.”</p>

    <p class="Temel-Paragraf">“Hayret, ne kadar hayasızmışsın,” diyebildim. “Yaptığınız rezaleti bir de benim ağzımdan mı duymak istiyorsun?”</p>

    <p class="Temel-Paragraf">“Ne rezaleti?”</p>

    <p class="Temel-Paragraf">“Sus, utanmaz!” diye gürledim. “Bir de inkara mı kalkışacaksın. Artık elimde tüm olayları bilen bir görgü tanığı var.”</p>

    <p class="Temel-Paragraf">“Neyin görgü tanığı?”</p>

    <p class="Temel-Paragraf">“Senelerce Sadi Bey’e metreslik yaptığının.”</p>

    <p class="Temel-Paragraf">“Sana böyle mi söyledi?”</p>

    <p class="Temel-Paragraf">“Evet, aynen öyle.”</p>

    <p class="Temel-Paragraf">Tüylerim diken diken oldu. Karım bu müthiş ifşaatıma rağmen mutlu mutlu gülebiliyordu. Gözlerime inanmak istemedim...</p>

    <p class="Temel-Paragraf">* * *</p>

    <p class="Temel-Paragraf">Suna yalpalayarak yatak odasındaki küçük banyoya geçti. Büyük bir mücadeleden zaferle çıkmış gibi rahatlamıştı sanki. Yüzündeki inanılmaz tebessüme rağmen hala beti benzi bembeyazdı. Öğürmeye başladığını fark ettim, kusacaktı.</p>

    <p class="Temel-Paragraf">Eliyle çıkmamı işaret etti.</p>

    <p class="Temel-Paragraf">Hiç oralı olmadım. Ok yaydan çıkmıştı artık ve ben onu kesin itirafta bulununcaya kadar zorlamayı kafama koymuştum.</p>

    <p class="Temel-Paragraf">“Çık lütfen, kusacağım,” diye inledi.</p>

    <p class="Temel-Paragraf">“Umrumda değil.”</p>

    <p class="Temel-Paragraf">Karım klozet kapağını kaldırdı, bedeni titredi, başını eğdi ve istifra etmeye başladı.</p>

    <p class="Temel-Paragraf">Banyonun kapısında dikilmiş, onu seyrediyordum.</p>

    <p class="Temel-Paragraf">Midesi kazınıncaya kadar kustu. Etekliği berbat olmuştu. Sonra musluğu açıp uzun uzun ağzını, yüzünü yıkadı, bileklerini, boynunu, ensesini ıslattı.</p>

    <p class="Temel-Paragraf">Bitik bir haldeydi. Ama arkasındaki varlığıma aldırmıyordu. Ceketini ve etekliğini çıkardı, banyonun fayansları üzerine attı. Derin derin soludu. Bir ara aynada göz göze geldik. Herhalde bakışlarımdan hala ateş fışkırıyor olmalıydı.</p>

    <p class="Temel-Paragraf">İrademi çok güçlü tutmalıydım. Buna şiddetle ihtiyacım vardı. Karıma duyduğum o kahredici zaafımı çok iyi biliyordum. Onu çıplak görmeye dayanamayabilirdim.</p>

    <p class="Temel-Paragraf">Her seferinde aynı şey oluyordu.</p>

    <p class="Temel-Paragraf">Allah kahretsin, diye homurdandım içimden.</p>

    <p class="Temel-Paragraf">Bakışlarım çıplak ve uzun bacaklarında, tam kıvamındaki kalçalarında odaklanmaya başlamıştı. Ceketini ve eteğini çıkarınca yarı çıplak kalmıştı. Üzerinde kolsuz bir penye ve onun kısmen kapattığı beyaz dantel külodu vardı.</p>

    <p class="Temel-Paragraf">Bakışlarımı kaçırmak istedim, ama beceremedim.</p>

    <p class="Temel-Paragraf">İçimde bir şeyler çoktan kaynamaya başlamıştı. Güçsüzlüğüme, iradesizliğime, o iblise yenik düşmeme ramak kaldığını anladığımdan küfürler etmeye başlamıştım. Beni böylesine çirkin emellerine alet eden bir kadının yanından uzaklaşamıyordum. Ne kadar zayıftım Allahım, bunu nasıl yapabilirdim?</p>

    <p class="Temel-Paragraf">O an, gel beni kollarına al dese, seve seve, hiç yüksünmeden koşacağımı anlamıştım artık. Derhal banyodan çıkmalıydım. irademin son zerrecikleriyle boğuştuğumun farkındaydım.</p>

    <p class="Temel-Paragraf">Ayaklarım beynimin emrine riayet etmediler.</p>

    <p class="Temel-Paragraf">Çekilemedim, kaçamadım, basıp gidemedim banyodan...</p>

    <p class="Temel-Paragraf">Suna banyonun mermerine tutunarak geri döndü.</p>

    <p class="Temel-Paragraf">Yüzü acınacak haldeydi ve hayrettir, hala mutlu görünüyordu.</p>

    <p class="Temel-Paragraf">Başının döndüğünü o zaman anladım. Yere yığılacaktı. Gözleri kararmış, dizleri bükülmüşü. Bir hamle yapıp yakalamazsam boylu boyunca fayansların üzerine düşecekti.</p>

    <p class="Temel-Paragraf">Kısa bir tereddüt geçirdim, ama son anda uzanıp tuttum karımı.</p>

    <p class="Temel-Paragraf">Bu kez numara yapmadığı açıktı. Aşırı heyecan, stres ve münakaşamızın gerginliği zaten düşük olan tansiyonunu daha da düşürmüş olabilirdi, ince vücudunu kollarımın arasına alıp kucakladım. Bir tür baygınlık, kendinden geçmeydi bu.</p>

    <p class="Temel-Paragraf">Banyodan çıkarıp yatağa götürdüm.</p>

    <p class="Temel-Paragraf">Beti benzi bembeyaz olmuştu. Muntazam nefes alıyor, göğüsleri inip kalkıyordu.</p>

    <p class="Temel-Paragraf">Yatağa yatırdım ama ne yapacağımı bilemeden öylece duraladım. Gün boyunca kapalı kalan oda havasız ve sıcaktı. Hemen koşup pencereleri açtım, serin poyraz esintisi odaya dolmaya başladı. Suna’nın gözleri kapalıydı.</p>

    <p class="Temel-Paragraf">Üzerine eğilip birkaç kere, “Suna! Suna!” diye seslendim.</p>

    <p class="Temel-Paragraf">Cevap alamadım. Kalıp gibi yatıyordu.</p>

    <p class="Temel-Paragraf">İçime bir korku düştü. Bunun gerilen sinirleri sonucu geçirdiği bir kriz olduğunu biliyordum, ama bu halde ne yapılacağı hususunda bir fikrim yoktu. Acaba hemen bir doktor çağırmak mıydım? Aşırı tansiyon düşmesinin sonucu ne olabilirdi?</p>

    <p class="Temel-Paragraf">Aklıma biraz kolonya sürmek, vücuduna friksiyon yapmak geldi. Banyoda limon kolonyası vardı, bir koşu gidip şişeyi aldım, bol bol yüzüne, kollarına, bacaklarına dökerek masaj yapmaya başladım.</p>

    <p class="Temel-Paragraf">Biraz rahatlamıştı galiba. Önce yüzüne hafif renk geldi. Kenetlenir gibi kapanan dişleri aralandı. Hafifçe yattığı yerden kımıldadı, başını yastığın üzerinde bir sağa bir sola çevirdi.</p>

    <p class="Temel-Paragraf">Güçlükle yan çevirip sutyeninin arkasındaki klipsi çözdüm, askılarını kollarından sıyırarak sutyenini çıkardım.</p>

    <p class="Temel-Paragraf">Sanırım bunu yapmamalıydım.</p>

    <p class="Temel-Paragraf">Suna’nın muhteşem göğüsleri gözlerimin önüne serilmişti şimdi. Endişe anında yakamı bırakan şehvet duygusunun içimde yeniden filizlenerek avdet ettiğini endişe ile gözlemledim. Sözde hala bileklerini ovuyordum, ama bakışlarım dik ve kalkık memelerinde idi. Güçlükle nazarlarımı kaçırdım, oturduğum yerde biraz daha aşağıya kayıp dizlerini ovmaya başladım.</p>

    <p class="Temel-Paragraf">Kendimden de nefret etmeye başladım.</p>

    <p class="Temel-Paragraf">İnsanoğlunun böylesine zaaf göstermesi tuhafıma gidiyordu. Beni böylesine bir oyuna alet eden kadına nasıl şehevi duygular hissedebilirdim? Artık indimde pespaye, aşağılık, para düşkünü bir kadındı karım.</p>

    <p class="Temel-Paragraf">Fakat dizlerini ovan parmaklarımın biraz daha yukarılara, kalçalarına doğru ilerlediğini fark ettim. Ovmuyor, adeta okşuyordum.</p>

    <p class="Temel-Paragraf">Tam o anda Suna’nın inlediğini duydum.</p>

    <p class="Temel-Paragraf">Ama yemin edebilirim, bu acı inlemesi değil, zevk hırıltısı idi.</p>

    <p class="Temel-Paragraf">İşte o an kendime geldim.</p>

    <p class="Temel-Paragraf">Ellerimi hemen vücudundan çektim.</p>

    <p class="Temel-Paragraf">Suna gözleri kapalı, “Devam et sevgilim,” diye fısıldadı. “Çok güzel, beni müthiş rahatlatıyorsun. Devam et, lütfen. Biraz daha sıkı.”</p>

    <p class="Temel-Paragraf">Kanım tepeme sıçradı yeniden.</p>

    <p class="Temel-Paragraf">Top gibi fırlayıp yatağın kenarından kalktım. O da aynı anda gözlerim açtı.</p>

    <p class="Temel-Paragraf">Yüzümdeki ifadeyi görünce korkmuş gibi:</p>

    <p class="Temel-Paragraf">“Vallahi düşündüğün gibi değil,” dedi.</p>

    <p class="Temel-Paragraf">“Sus, rezil kadın!” diye bağırdım. “Yine beni oyuna getirdin, değil mi? Bayılma da numaraydı, her zaman yaptığın gibi...”</p>

    <p class="Temel-Paragraf">Sanki ağzımdan çıkan bu ağır kelimeler ona değilmiş gibi, “Beni hala seviyorsun değil mi?” diye sordu.</p>

    <p class="Temel-Paragraf">Kulaklarıma inanamadım. Bu kadar vurdumduymazlık olamazdı.</p>

    <p class="Temel-Paragraf">Kendi sorusuna kendi cevap verdi.</p>

    <p class="Temel-Paragraf">“Evet seviyorsun, bunu anladım şimdi. Beni arzuluyorsun da.”</p>

    <p class="Temel-Paragraf">Tiksinerek yüzüne bakmaya devam ettim.</p>

    <p class="Temel-Paragraf">“Bir fahişeyi de arzulayabilirim,” dedim. “Buna sevgi denmez.”</p>

    <p class="Temel-Paragraf">Hiç oralı olmadı. Yatakta doğruldu ve sanki az önce baygınlık krizi geçiren o değilmiş gibi top gibi yataktan fırladı.</p>

    <p class="Temel-Paragraf">“Artık her şeyi öğrenmenin zamanı geldi. Daha fazlasına tahammül edemeyeceğim. Bütün sorumluluğu üstüme alıyorum. Sana her şeyi tüm çıplaklığı ile anlatacağım.”</p>

    <p class="Temel-Paragraf">Hayrettir, fakat Suna’nın konuşmasını duymak istemiyordum.</p>

    <p class="Temel-Paragraf">Kalbim o kadar incinmişti ki, daha fazlasını işitmeye gücüm yoktu. En kötü biçimde aldatılmıştım. Bundan sonrası ne farkedecekti? Hala sevdiğimi anladığım kadının ağzından bir de çirkin geçmişin anılarını mı dinleyecektim?</p>

    <p class="Temel-Paragraf">“Uzak dur benden!” diye bağırdım.</p>

    <p class="Temel-Paragraf">“Hayır sevgilim. Sana haksızlık edildi. Bu kadarı yeter artık. Kimsenin seni daha fazla üzmeye hakkı yok. Hatta ne benim, ne de Sadi Amca’nın.”</p>

    <p class="Temel-Paragraf">“Kes!” dedim. “Tek kelime duymak istemiyorum.”</p>

    <p class="Temel-Paragraf">“Hayır, anlatacaklarımı dinlemek zorundasın. Bu seni de beni de çok yakından ilgilendiriyor.”</p>

    <p class="Temel-Paragraf">“Adi yalancı! Küçük fahişe! Sana inanacağımı mı sanıyorsun? Karşılaştığımız ilk günden beri beni yalanlarınla kandırdın, bundan sonra sana inanacağımı mı düşündün? Kimbilir, baygınlık numarası yaparken aklına ne fettanca şeyler geldi, ne yeni dolaplar çevirmeye kalkışacaksın şimdi. Artık karnım tok. Yüzünü bile görmek istemiyorum.”</p>

    <p class="Temel-Paragraf">“Hata ediyorsun Erdal, hem de büyük bir hata.”</p>

    <p class="Temel-Paragraf">Belki gerçekten de hata ediyordum. Onu son bir kere cinlin dinlemekte ne mahzur olabilirdi? Nasıl olsa inanmıyordum ar tık, son yalanını da dinler, çekip giderdim sonra. Fakat aldatılmış kişiliğim, ihanetin hırsıyla kavruluyordu. Gururum, makul, sağlıklı bir karar vermeye elverişli değildi o an.</p>

    <p class="Temel-Paragraf">“Sus! Sen adi bir orospusun!” dedim.</p>

    <p class="Temel-Paragraf">Bugün bile böyle bir kelimenin ağzımdan nasıl çıktığına hayret ederim. Ama karımı en ağır bir şekilde itham etmiştim.</p>

    <p class="Temel-Paragraf">Suna’nın yüzü allak bullak oldu.</p>

    <p class="Temel-Paragraf">Hırsından gözleri büyüdü. Hiç beklemediğim bir şey yaptı birden. Hızla yerinden fırlayarak yatağın baş ucundaki komodinin gözünü açtı. O anda ne planladığım sinirden anlayamamıştım, ama elinde Smith-Wesson’umla geriye dönünce birden donakaldım.</p>

    <p class="Temel-Paragraf">“Aptal herif, beni dinle. Yoksa içindeki bütün kurşunları beynine sıkarım,” diye gürledi. “Yetti artık... Benim de daha fazla sabrım kalmadı. Ya bu işi şimdi hallederiz, ya da ikimizi de öldürürüm.”</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">5</span></p>

    <p class="Temel-Paragraf"><span class="char-style-override-1">S</span>UNA’NIN HİÇ DE OYUN OYNAYAN BLR HÂLİ yoktu. Tabancanın namlusunu üzerime çevirmiş, hiddetten kudurmuş bir şekilde üzerime yürüyordu. “Beni dinleyeceksin, yoksa alimallah ateş ederim,” diye homurdandı.</p>

    <p class="Temel-Paragraf">Yüzüne baktım. Çok ciddi görünüyordu, söylediğini yapacak kadar ciddi.</p>

    <p class="Temel-Paragraf">Korktum. Silahla şakaya gelmezdi ve silahın dolu olduğunu da biliyordum.</p>

    <p class="Temel-Paragraf">“Yapma Suna! indir o tabancayı. Her an bir kaza çıkabilir.”</p>

    <p class="Temel-Paragraf">Deli gibiydi karım.</p>

    <p class="Temel-Paragraf">“Kaza mı?” diye bağırdı. “Söylediklerimi kulaklarını dört açıp dinlemezsen vallahi ateş edeceğim.”</p>

    <p class="Temel-Paragraf">Bir yolunu bulup silahı elinden almalıydım. Öylesine sinirliydi ki, küçük bir hatası tetiği çekmesi için yeterliydi. Göz ucuyla tabancanın emniyetinin açık olup olmadığına bakmak istedim; hafifçe boynumu uzattım.</p>

    <p class="Temel-Paragraf">Huylandı, üzerine hamle yapacağımı sandı.</p>

    <p class="Temel-Paragraf">“Kımıldama ve ellerini yukarıya kaldır!”</p>

    <p class="Temel-Paragraf">Göreceğimi görmüştüm; silahın emniyeti kapalıydı henüz ve Suna’nın ömründe ilk kez eline bir silah aldığına adım gibi de emindim.</p>

    <p class="Temel-Paragraf">Yine de ihtarına uyarak kollarımı yukan kaldırdım.</p>

    <p class="Temel-Paragraf">“Hah, şöyle!” dedi. “Şimdi otur yatağın kenarına.”</p>

    <p class="Temel-Paragraf">“Bu yaptığın çok anlamsız,” diye fısıldadım. “Kocana silah çekiyorsun.”</p>

    <p class="Temel-Paragraf">“O rezil de beni fahişelikle itham ediyor. Kimse bana orospu diyemez. Bu ettiğin lafı fitil fitil burnundan getireceğim. Söylediğine bin pişman olacaksın, ayaklarıma kapanıp benden özür dileyeceksin. Ama önce sana söyleyeceğim bir çift lafım var. Bunu benden duymanı istemezdim, ama ne çare ki beni mecbur ettin.”</p>

    <p class="Temel-Paragraf">“Dur!” dedim. “Söz veriyorum seni dinleyeceğim, ama yine de önce şu silahı ortadan kaldır, rahatsız oluyorum.”</p>

    <p class="Temel-Paragraf">“Hayır,” dedi. “Çünkü bunu hak ettin.”</p>

    <p class="Temel-Paragraf">“Özür dilerim. Belki ben bir hata yaptım. Ama...”</p>

    <p class="Temel-Paragraf">“Aması ne? O cadaloz Nakşidil’e inandın, değil mi?”</p>

    <p class="Temel-Paragraf">“Fakat...”</p>

    <p class="Temel-Paragraf">“Kes sesini! Hala bir karar vermiş değilim.”</p>

    <p class="Temel-Paragraf">“Ne kararı?”</p>

    <p class="Temel-Paragraf">“Önce senden hırsımı mı almalıyım, yoksa gerçekleri mi anlatmalıyım; işte buna karar veremedim.”</p>

    <p class="Temel-Paragraf">Gülümsemeyi zar zor başardım.</p>

    <p class="Temel-Paragraf">“Benden hırsını nasıl alacaksın?”</p>

    <p class="Temel-Paragraf">Tabancayı ileri itti. Silahın namlusu tam kalbime dayandı. Emniyetin kapalı olduğunu bilmeme rağmen bir an titredim. Silahın metal soğukluğunu tam göğsümde hissediyordum.</p>

    <p class="Temel-Paragraf">Hiç kımıldamadan durdum.</p>

    <p class="Temel-Paragraf">“Korkma,” dedi. “Mecbur kalmadıkça seni vurmayacağım. Ama içimden gelen şiddetli bir arzu suratının tam orta yerine şiddetli bir şamar indirmemi söylüyor.”</p>

    <p class="Temel-Paragraf">“Sorunun buysa yap,” dedim. “At suratıma bir tokat. Şayet seni rahatlatacaksa...”</p>

    <p class="Temel-Paragraf">Bir an sol elini vuracakmış gibi geri çekti, sonra vazgeçti.</p>

    <p class="Temel-Paragraf">“Değmez,” diye mırıldandı. “Sana tokat atmaya bile değmez. Gerçekten hiç kafası çalışmayan, dangalağın tekiymişsin. Seni nasıl sevip aşık olduğuma şaşıyorum. Çok yazık... Şimdi pek çok şeye pişmanım. Bende tam bir hayal kırıklığı yarattın.”</p>

    <p class="Temel-Paragraf">Aynı anda silahı da indirdi.</p>

    <p class="Temel-Paragraf">“Bu yaptığın da aptallık,” dedi. “Az kaldı kendimi kontrol edemediğim için hayatımın en büyük gafını yapacak, silahı ateşleyecektim. Gözüm öylesine kararmıştı.”</p>

    <p class="Temel-Paragraf">Silah elinden yerdeki halının üzerine düştü.</p>

    <p class="Temel-Paragraf">ikimiz de öylece kalakalmıştık.</p>

    <p class="Temel-Paragraf">tik toparlanan ben oldum. “Bana ne söyleyecektin?” diye sordum.</p>

    <p class="Temel-Paragraf">“Git artık!” dedi. “Bu defa seni gerçekten bu evde istemiyorum.”</p>

    <p class="Temel-Paragraf">“Zaten bağlasan da durmam. Yarın boşanma davası açacağım.”</p>

    <p class="Temel-Paragraf">“Çok iyi olur.”</p>

    <p class="Temel-Paragraf">Yere eğilip halının üzerindeki tabancamı alarak belime sıkıştırdım. Tam odadan çıkarken eşikte durup son bir kere karıma baktım.</p>

    <p class="Temel-Paragraf">“Lanet olsun sana!” diye bağırdım. “Hayatımı mahvettin. Oysa seni ne kadar çok sevmiştim.”</p>

    <p class="Temel-Paragraf">Aynı şiddetle o da bağırdı.</p>

    <p class="Temel-Paragraf">“Ben de... Fakat sen dünyanın en aptal adamlarından biriymişsin. Şimdi seni sevdiğim için çok pişmanım.”</p>

    <p class="Temel-Paragraf">Tam kapıyı çekerken gözlerimiz son defa karşılaştı.</p>

    <p class="Temel-Paragraf">ikimiz de durakladık. Daha fazla söyleyecek kelime bulamıyorduk.</p>

    <p class="Temel-Paragraf">“Haklısın galiba,” diye fısıldadım. “Ben hem aptal, hem de körüm.”</p>

    <p class="Temel-Paragraf">“Doğru. Hem de çok büyük bir gerçeği göremeyecek kadar kör.”</p>

    <p class="Temel-Paragraf">Hala kendisinin masum mu olduğunu söyleyecekti acaba?</p>

    <p class="Temel-Paragraf">istihza ile yüzüne baktım sessizce.</p>

    <p class="Temel-Paragraf">“Hiç anlamadın, değil mi?” diye mırıldandı. “Sadi Bey’in gerçek torunu sensin.”</p>

    <p class="Temel-Paragraf">* * *</p>

    <p class="Temel-Paragraf">Bir an taş kesildim yerimde.</p>

    <p class="Temel-Paragraf">Neler zırvalıyordu bu kadın? Önce yanlış mı işittim, diye yüzüne baktım hayretle. Yalanın da bu kadarı olmazdı artık. Beni gerçekten çok aptal yerine koymaya kalkışıyordu.</p>

    <p class="Temel-Paragraf">Sırıttım.</p>

    <p class="Temel-Paragraf">“Pes yani/’ diye mırıldandım. “Yalanın da bu kadar sunturlusu olmaz. Yalancı olduğunu biliyordum, ama artık sınırları zorluyorsun.”</p>

    <p class="Temel-Paragraf">“İnanmadın, değil mi? Tahmin etmiştim zaten. Aslına bakarsan bu korkunç itirafı sana bizzat büyükbaban yapacaktı, ama kısmet banaymış.”</p>

    <p class="Temel-Paragraf">ilk şaşkınlığım geçince bir kahkaha attım.</p>

    <p class="Temel-Paragraf">“İkiniz de çok rezilsiniz,” dedim. “Pis yalancılar! Ben soyu sopu belli bir insanım. Beni durdurmak için keşke daha uygun bir yalan söyleseydin.”</p>

    <p class="Temel-Paragraf">“Bakkal Raşit Efendi senin gerçek baban değildi.”</p>

    <p class="Temel-Paragraf">“Öyle mi? Ya kimdi?”</p>

    <p class="Temel-Paragraf">“Sadi Amca’nın bulduğu biri.”</p>

    <p class="Temel-Paragraf">“Bana bak, kafamı attırıyorsun artık. Sabrımın da bir sonu vardır.”</p>

    <p class="Temel-Paragraf">“Bunu sana ispat etmemi ister misin?”</p>

    <p class="Temel-Paragraf">Yüzüne baktım.</p>

    <p class="Temel-Paragraf">Gözlerimin içine öyle ciddi ve inandırıcı bakıyordu ki, ona inanmamak adeta imkansızdı. Olmayacak bir şeyin ispatını ondan beklemek komikti ama kendimi alamadım.</p>

    <p class="Temel-Paragraf">“Nasıl ispat edeceksin?” diye sordum.</p>

    <p class="Temel-Paragraf">“Çok basit,” dedi. “Bir fotoğrafla.”</p>

    <p class="Temel-Paragraf">“Nasıl bir fotoğraf?”</p>

    <p class="Temel-Paragraf">“Eski, en az otuz senelik.”</p>

    <p class="Temel-Paragraf">“Neyi ispat edecek bu?”</p>

    <p class="Temel-Paragraf">“Tüm geçmişini.”</p>

    <p class="Temel-Paragraf">“Allah Allah!” dedim. “Ne var bu fotoğrafta?”</p>

    <p class="Temel-Paragraf">“Dört kişi... Annen baban sandığın bakkal Raşit Efendi ile karısı Zeliha, beş yaşındaki halinle sen ve...” Durdu bir süre. “Bir de Sadi Amca.”</p>

    <p class="Temel-Paragraf">İrkildim önce. Suna’ya babamın ve annemin adlarını söylememiştim. Onların adlarını nereden öğrenmişti acaba? Ama bu o kadar da önemsenecek bir konu değildi; Sadi Bey bunca yıllık semt bakkalının adını bilirdi tabii, anneminkini de öğrenmiş ve Suna’ya bir şekilde söylemiş olabilirdi.</p>

    <p class="Temel-Paragraf">“Bu hiçbir şeyi ispat etmez,” dedim sertçe.</p>

    <p class="Temel-Paragraf">“Öyle mi? iyi düşün bakalım,” dedi. “Sadi Amca’yı Kuzguncuk’a geldikten sonra tanımadınız mı?”</p>

    <p class="Temel-Paragraf">“Evet,” diye mırıldandım.</p>

    <p class="Temel-Paragraf">“Herhalde bakkal Raşit Efendi’nin Sadi Beyi Yeldeğirmeni’nden tanıdığını iddia etmeyeceksin?”</p>

    <p class="Temel-Paragraf">Garip garip yüzüne baktım.</p>

    <p class="Temel-Paragraf">Sakin bir sesle sorusunu tekrarladı. “Daha önceden birbirlerini tanıyorlar mıydı?”</p>

    <p class="Temel-Paragraf">Düşünmeye başladım; biraz şaşırmış, hatta afallamıştım. Bunun mümkünatı yoktu. Babamın, Sadi Beyi yaşamının daha önceki döneminden tanımadığına emindim. Kadızade Emrullah Nuri ailesinin fertleriyle Kuzguncuk’ta tanışmıştık.</p>

    <p class="Temel-Paragraf">“Doğru değil bu, olamaz!” diye söylendim.</p>

    <p class="Temel-Paragraf">Ama çıkan sesim kendi kulaklarıma bile yabancı gelmişti.</p>

    <p class="Temel-Paragraf">“Ne yazık ki doğru Erdal,” dedi karım.</p>

    <p class="Temel-Paragraf">İliklerime kadar titremeye başlamıştım.</p>

    <p class="Temel-Paragraf">“Hemen bana bu resmi göster!” diye bağırdım.</p>

    <p class="Temel-Paragraf">“Resim köşkte. Büyükbabanın gizli kasasında. Ben gördüm. Bu resmi bizzat kendisi sana gösterecekti, ama sen hakkımdaki o iğrenç düşüncelerinle her şeyi berbat ettin ve adamcağızın bütün dünyasını da kararttın.”</p>

    <p class="Temel-Paragraf">Karımın anlattıklarını bir türlü kabullenmek istemiyordum. Mutlaka yine yalan söylüyordu, ilk şoku atlatınca çılgına dönmüş gibi koşup üstüne çullandım.</p>

    <p class="Temel-Paragraf">“Yalan! Hepsi yalan bunların. Kokuşmuş kadın, yine beyninde ne dolaplar çeviriyorsun? Bana gösteremeyeceğin bir resmin üzerine kuruyorsun tüm hilelerini.”</p>

    <p class="Temel-Paragraf">“İstersen hemen köşke gidelim şimdi ve resmi sana büyükbaban göstersin.”</p>

    <p class="Temel-Paragraf">“Yürü, kalk giyin, hemen gidiyoruz,” dedim.</p>

    <p class="Temel-Paragraf">Kopuk kopuk da olsa içime kuşkunun ilk tohumları düşmüştü. Bu inanılmaz bir iddia idi. Aklım almıyordu bir türlü, ama Suna’nın yalan söylediğini varsaysam bile bu denli ileri gidebileceğine ihtimal veremezdim. Karım giyinmek için harekete geçerken ben bir yerlere tutunmak ihtiyacını duydum. Başım dönmeye başlamıştı; kabul etmek istemesem dahi uğradığım şok kendini gösteriyordu.</p>

    <p class="Temel-Paragraf">Suna kırgınlığına rağmen giyinmeyi bırakıp yanıma koştu. Fenalaştığımı anlamıştı. Omuzlarımı tutup sarstı. “Erdal, iyi misin? Biraz su getireyim mi?”</p>

    <p class="Temel-Paragraf">Ona cevap veremedim.</p>

    <p class="Temel-Paragraf">Yaşadığım gerçekten çok zor bir andı. Geçmişim bir anda bütünüyle sarsılmış, eskiye ait tüm değer yargılarım, anılarım, sevgi bağlarım zedelenmişti. Ne düşüneceğimi bilemiyordum. Olayları -şayet açıksa- kabullenmem çok zordu. Yüreğimin ta derinliklerinde bıçak yarası gibi acı veren bir ağrının saplandığını duyuyordum.</p>

    <p class="Temel-Paragraf">“Nasıl olabilir bu?” diye haklı bir soru dudaklarımdan döküldü.</p>

    <p class="Temel-Paragraf">Karım gevşemiş, yumuşamış, o hiddet dolu bakışları kaybolmuştu. Bir koşu mutfağa gidip bir bardak suyla döndü.</p>

    <p class="Temel-Paragraf">“İç bunu. Çok sarsıldığını biliyorum, lütfen.”</p>

    <p class="Temel-Paragraf">Sevecenlikle saçlarımı okşamaya, beni teskin etmeye çalışıyordu.</p>

    <p class="Temel-Paragraf">Bir iki yudum su boğazımdan aşağıya kaydı.</p>

    <p class="Temel-Paragraf">Neden sonra, “Tüm bildiklerini anlat,” diye inledim adeta.</p>

    <p class="Temel-Paragraf">“Bence bunları büyükbabanın ağzından dinlesen daha iyi olur. Seni aydınlatacak en yetkili insan o. Üstelik bu onun hakkı da. Senelerdir bu anın gelmesini bekliyor.”</p>

    <p class="Temel-Paragraf">Suna’nın ağzında gevelediklerini tam olarak kavrayamıyordum. Zihnim, düşüncelerim, tekmil hislerim allak bullak olmuştu. Kabullenmekte zorlandığım müthiş bir trajedi vardı önümde. Nedense soma çöktüğüm yerden ayağa kalktım.</p>

    <p class="Temel-Paragraf">Bunca yıldır babam diye tanıdığım bakkal Raşit Efendi bir anda bana yabancı biri olmuştu. Ortaokul yıllarına kadar bana gerçek bir evlat muamelesi yapan, sevgiyle bağrına basan, hastalıklarımda bir an yanımdan ayrılmayan Zeliha kadın, demek annem değildi...</p>

    <p class="Temel-Paragraf">Öyleyse benim gerçek anam babam kimdi?</p>

    <p class="Temel-Paragraf">Hala taş kesilmiş gibi kasılmış bir halde duruyordum.</p>

    <p class="Temel-Paragraf">Birden aklıma kötü bir ihtimal geldi. Buna inanmak zordu, ama Suna’ya dönerek “Yoksa babaannem de Nakşidil Kalfa mı?” diye sordum.</p>

    <p class="Temel-Paragraf">“Hayır,” dedi Suna. “O değil.”</p>

    <p class="Temel-Paragraf">“Peki, o kim?”</p>

    <p class="Temel-Paragraf">“Haset ve nefret dolu bir cadaloz.”</p>

    <p class="Temel-Paragraf">“Sen, gerçek annem ve babamın kim olduğunu biliyor musun?”</p>

    <p class="Temel-Paragraf">“İsimlerini Sadi Amca’dan öğrendim ama kendilerini tanımış olmam imkansız tabii... ikisi de sen çok küçükken ölmüşler.”</p>

    <p class="Temel-Paragraf">Sesim çıkmadı. Suna bir yandan da giyinmeye çalışıyordu. Nihayet elimden tuttu. “Hadi köşke gidiyoruz,” dedi. “Benim Passat’la gidelim. Senin araba kullanacak halin yok.”</p>

    <p class="Temel-Paragraf">Evden çıktık.</p>

    <p class="Temel-Paragraf">Robot gibi yürüyordum. Karım elimden tutmasa bıraktığı yerde duracak gibiydim.</p>

    <p class="Temel-Paragraf">Suna’nın arabasına bindik. Karım hava almam için bütün pencereleri açtı.</p>

    <p class="Temel-Paragraf">Boğulacak gibi hissediyordum kendimi. Sanki kafam durmuştu. Normale dönmem için ilahi bir elin bana dokunması gerekti.</p>

    <p class="Temel-Paragraf">Hayat benim için durmuş, zaman kavramı kaybolmuştu sanki. Kendimi derin ve uçsuz bucaksız bir boşlukta hissediyordum.</p>

    <p class="Temel-Paragraf">Havanın hayal meyal karardığını fark ettim.</p>

    <p class="Temel-Paragraf">Yoğun trafikte Kuzguncuk’taki köşke vardığımızda etraf zifiri karanlık olmuştu, ya da o karanlığı ben ruhumda duyumsuyordum...</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">6</span></p>

    <p class="Temel-Paragraf"><span class="char-style-override-1">S</span>UNA, PASSAT! BAHÇEYE PARK ETTİĞİNDE arabanın içinden çıkamadım. Karmakarışık bir duygu ağının içindeydim. Hislerim de, düşüncelerim gibi allak bullak olmuştu. Arabanın içine mıhlanıp kaldım. Boş ve dalgın nazarlarla karanlık bahçeye ve gözüme devasa görünen köşkün gizemli siluetine baktım, içim ürperdi. Yıllardır buraya, güle oynaya, saygı duyduğum, bir dost telakki ettiğim adamın evine gelmiştim. Ama şimdi büyükbabam sıfatıyla yaklaşacaktım ona...</p>

    <p class="Temel-Paragraf">Ruhumda tarifsiz bir isyanın ilk emareleri şekillendi.</p>

    <p class="Temel-Paragraf">Demek gerçekler yıllarca benden saklanmıştı. Bunu kabullenemiyordum. Seneler boyu torununu kabul etmeyen büyükbabaya karşı birden içimde husumet doğuyordu.</p>

    <p class="Temel-Paragraf">Neden bu kadar geçti?</p>

    <p class="Temel-Paragraf">Niçin yıllar önce beni nüfusuna geçirmemişti?</p>

    <p class="Temel-Paragraf">Suna arabadan inmiş, benim oturduğum tarafa geçerek kapımı açmıştı. “Hadi gel, çık arabadan,” diye fısıldadı.</p>

    <p class="Temel-Paragraf">Tam bir atalet halindeydim.</p>

    <p class="Temel-Paragraf">Belki korkuyor, belki gerçeğin çıplak yüzünü görmekten çekiniyordum. Kafam sanki bomboştu. Yerimden kımıldayamadım.</p>

    <p class="Temel-Paragraf">Bu kahredici bir karşılaşma olacaktı. Cesaretimi toplamalı ve bu kaçınılmaz yüzleşmeden korkmamalıydım. Alt tarafı ben, geçmişte yaşanan trajedinin en günahsız tarafıydım. Külçe gibi ağırlaşmış bacaklarımı arabadan sarkıttım.</p>

    <p class="Temel-Paragraf">Titremem devam ediyordu.</p>

    <p class="Temel-Paragraf">İtiraf etmeliyim ki, o an Sadi Bey görmek istediğim en son kişiydi.</p>

    <p class="Temel-Paragraf">Suna aklımdan geçenleri okumuş gibi koluma girdi. Yüzüme sıcak nazarlarla baktı. Yumuşacık bir ses tonuyla, “Şimdi Sadi Amca’nın benimle yaptığı evlatlık sözleşmesini neden nüfusa işletmediğini anladın mı?” diye sordu.</p>

    <p class="Temel-Paragraf">Boş boş yüzüne baktım.</p>

    <p class="Temel-Paragraf">Ağzımdan tek kelime çıkmadı.</p>

    <p class="Temel-Paragraf">Karım aynı yumuşak ve sevecen ses tonuyla devam etti. “Çünkü o sadece seni evlat edinmeyi istiyordu. Yani gerçek öz torununu. Oysa sen ne çok günahımı aldın ve ikimiz hakkında da ne kötü şeyler düşündün. O gerçek bir melektir ve ben de seni ilk gördüğüm günden beri deliler gibi sevdim. Bunu nasıl fark edemedin?”</p>

    <p class="Temel-Paragraf">Öylesine aptallaşmıştım ki, sarsak adımlarla köşkün kapısına doğru yürürken ilk defa beynim çalışmaya başlar gibi oldu.</p>

    <p class="Temel-Paragraf">“Öyleyse,” diye mırıldandım. “Bunca oyuna, düzene, bilmece gibi tertiplere ne gerek vardı? Hoca niye beni doğrudan karşısına alıp gerçekleri anlatmadı?”</p>

    <p class="Temel-Paragraf">Suna gülümsedi.</p>

    <p class="Temel-Paragraf">“Korktu ve utandı,” dedi.</p>

    <p class="Temel-Paragraf">“Kimden?”</p>

    <p class="Temel-Paragraf">“Kimden olacak, senden tabii... Senin indinde o erişilmez, olgun ve müstesna bir insandı. Çocukluğundan beri onu hep bu vasıflarıyla tanıdın. Sonra günün birinde karşına çıkıp ben senin büyükbabamın demenin ne kadar zor bir şey olduğunu düşünebiliyor musun? Hele o yaştaki bir adam için.”</p>

    <p class="Temel-Paragraf">“Bence bu çok doğru olurdu. Her şeyi seneler evvel anlatmalıydı.”</p>

    <p class="Temel-Paragraf">“Belki,” dedi Suna. “Ben de hep seninle konuşmasını istedim. Ama o artık yaşlı ve bir ayağı çukurda bir insan. Bu yükün ağırlığını kaldıramayacak kadar yaşlı. Lütfen ona anlayışlı olmaya çalış. Çünkü ikimizi de çok seviyor ve bizim mutlu olmamızı diliyor, hayattaki tek isteği bu.”</p>

    <p class="Temel-Paragraf">Köşkün dış merdivenlerini çıktık. Daha zili çalmadan hizmetçi Cemile kapıyı her zamanki asık suratıyla açtı. Suna hemen, “Sadi Amca nerede?” dedi.</p>

    <p class="Temel-Paragraf">Cemile biraz endişeli bir şekilde, “Çalışma odasında,” diye geveledi.</p>

    <p class="Temel-Paragraf">“Yalnız mı?”</p>

    <p class="Temel-Paragraf">“Hayır Suna Hanım. Bir ziyaretçisi var bu akşam.”</p>

    <p class="Temel-Paragraf">“Kim var yanında?”</p>

    <p class="Temel-Paragraf">“Hayri Bey.”</p>

    <p class="Temel-Paragraf">Misafir dikkatimi çekmişti. Daha o an asırlık köşkte bu akşam birtakım tatsız olayların zuhur edeceğini sezinledim. Belli ki oyunun son perdesi kapanacaktı bu gece.</p>

    <p class="Temel-Paragraf">Karım, “Nakşidil Kalfa da yanlarında mı?” diye sordu.</p>

    <p class="Temel-Paragraf">“Evet. Geldiğinizi kendilerine haber vereyim mi?”</p>

    <p class="Temel-Paragraf">“Hayır, gerek yok,” dedi Suna. “Biz yanlarına gideriz.”</p>

    <p class="Temel-Paragraf">Elimi hala ufak bir çocukmuşum gibi sıkı sıkı tutuyordu. Üst kata çıkan merdivenleri tırmanmaya başladık. Suna’nın telaşlandığını görüyordum.</p>

    <p class="Temel-Paragraf">“Neler oluyor?” diye sordum kısık bir sesle.</p>

    <p class="Temel-Paragraf">“Galiba korktuğum başıma geliyor,” diye fısıldadı.</p>

    <p class="Temel-Paragraf">“Hiçbir şey anlamıyorum, neden korkuyorsun?”</p>

    <p class="Temel-Paragraf">“O cadaloz Nakşidil sanırım Hayri ile birleşip büyükbabanı tehdit ediyorlar.”</p>

    <p class="Temel-Paragraf">“Neden?”</p>

    <p class="Temel-Paragraf">“Çok safsın Erdal! Hala anlamıyor musun? Büyükbabanın mirasının peşindeler.”</p>

    <p class="Temel-Paragraf">“Fakat...” diyecek oldum, karım parmağını dudaklarına götürüp susmamı işaret etti. Sesimi çıkarmayarak onu takip ettim.</p>

    <p class="Temel-Paragraf">Üst kattaki geniş sofaya çıkınca ikimiz de Hoca’nın çalışma odasına baktık.</p>

    <p class="Temel-Paragraf">Kapı iki parmak aralıktı.</p>

    <p class="Temel-Paragraf">İçeriden hararetli hararetli konuşmalar aksediyordu.</p>

    <p class="Temel-Paragraf">Suna ayak parmaklarının ucuna basa basa ilerledi. Yavaş yavaş kendime gelmeye başlıyordum. Sinirlerim çelik bir yay gibi gerilmişti. Suna’nın ardından elimden geldiğince sessiz ilerledim.</p>

    <p class="Temel-Paragraf">Suna kapıyı itip içeriye girmedi.</p>

    <p class="Temel-Paragraf">Usulca kapının pervazında durup içeriyi dinlemeye başladı.</p>

    <p class="Temel-Paragraf">Yine de şaşkınlığımı tam üzerimden atamamıştım. Onun niye böyle gizlice yaklaşıp içeriyi dinlediğini anlayamamıştım.</p>

    <p class="Temel-Paragraf">Odadan Nakşidil’in keskin ve sivri sesi yükseliyordu.</p>

    <p class="Temel-Paragraf">“Başka hiç şansın yok Sadi.” diyordu Kalfa. “Sana ne söylersek bunları yapmaya mecbursun. Aksine davranışın senin sonun olur.”</p>

    <p class="Temel-Paragraf">“Sen neler saçmalıyorsun Nakşidil? Ne söylediğinin farkında mısın? Bu düpedüz beni tehdit anlamına gelir.”</p>

    <p class="Temel-Paragraf">“Ha şunu bileydin.”</p>

    <p class="Temel-Paragraf">“Bunu yapamam, asla yapamam ve de yapmayacağım.”</p>

    <p class="Temel-Paragraf">“Sen bilirsin Sadi. Karar sana ait. Kendi sonunu kendin tayin etmiş olursun.”</p>

    <p class="Temel-Paragraf">“Çıldırmışsın sen... Ne söylediğinin, ne istediğinin farkında değilsin.”</p>

    <p class="Temel-Paragraf">Kapı aralığına gözümü yaklaştırarak içeriye baktım. Sadi Hoca maun yazı masasının arkasındaki eski koltuğunda oturuyordu. Buna oturmak yerine sinmek demek daha doğru olurdu. Endişeli gözlerle karşısında ayakta duran Nakşidil Kalfa ile Hayri’ye bakıyordu.</p>

    <p class="Temel-Paragraf">Suna ile sessiz kalarak konuşmaları dinlemeye devam ettik.</p>

    <p class="Temel-Paragraf">“Nankörün tekisin,” diye homurdandı Hoca. “Buraya çocukken geldin, bu evde büyüdün ve bu evde yetiştin. Önce annem, babam sonra da ben bir istediğini iki ettik mi? Sana rahat ve huzurlu bir hayat verdik, daha ne istiyorsun? Şimdi tutmuş, ahır ömrümde elimde kalan tek mutluluğumu almaya çalışıyorsun. Ne hakla benden bunu isteyebilirsin?”</p>

    <p class="Temel-Paragraf">“Sen koca bir bunaksın Sadi!”</p>

    <p class="Temel-Paragraf">“Lütfen terbiyeli konuş ve haddini bil.”</p>

    <p class="Temel-Paragraf">“Bilmezsem ne olacak, beni kovacak mısın köşkten?”</p>

    <p class="Temel-Paragraf">“Gerekirse evet, çünkü bunu hak ediyorsun.”</p>

    <p class="Temel-Paragraf">“Aptal adam! Sana acıyorum, yaptığın bunca tahsil hep boşa gitmiş. Hayatın boyunca çevrendeki insanları hiç anlayamadım Artık maskeler düştü, bu gece bütün içimi boşaltacağım ve senden intikamımı alacağım.”</p>

    <p class="Temel-Paragraf">“Neler diyorsun sen, Nakşidil?”</p>

    <p class="Temel-Paragraf">“Beni hiç anlamadın... Zerre kadar anlamadın... Hem de</p>

    <p class="Temel-Paragraf">hiç.”</p>

    <p class="Temel-Paragraf">“Neyi anlayacaktım?”</p>

    <p class="Temel-Paragraf">“Bütün hayatımı mahveden, beni bu köşkte yaşamaya mahkûm eden şeyin ne olduğunu hiç düşünmedin, değil mi?”</p>

    <p class="Temel-Paragraf">Sadi Bey boş gözlerle emektar kalfaya baktı.</p>

    <p class="Temel-Paragraf">Nakşidil Kalfa buruşuk derili elini yumruk yaparak masanın üstüne vurdu.</p>

    <p class="Temel-Paragraf">“On altı yaşından beri sana aşıktım sersem. Ama sen hiç farkına varmadın. Gözün bir gün bile etrafında pervane olan beni görmedi.”</p>

    <p class="Temel-Paragraf">“Fakat Nakşidil... Nasıl olur? Ne diyorsun sen?”</p>

    <p class="Temel-Paragraf">“Kes sesini!.. Önce bitişik komşunun halayığı Hüsnügül’ü iğfal ettin, sonra da Nahide’yi. Hepsini biliyorum... Bana göre sen bir ırz düşmanıydın. Hüsnügül paçayı kurtardı, ama Nahide’nin hayatı söndü. Bütün bunlara rağmen seni sevmeye devam ettim. Elimde değildi.”</p>

    <p class="Temel-Paragraf">“Kes artık Allah’ını seversen. Komik duruma düştüğümüzü görmüyor musun? İkimiz de seksen yaşını geçtik. Maziyi bu denli kurcalamanın ne anlamı olabilir?”</p>

    <p class="Temel-Paragraf">“Bilakis, şimdi tam sırası. İntikam zamanı...”</p>

    <p class="Temel-Paragraf">“Çıldırmışsın sen. Ne dediğinin farkında değilsin.”</p>

    <p class="Temel-Paragraf">“Her şeyin farkındayım Sadi ve şimdi bu köşkte yaşadığım kahredici günlerin acısını senden çıkaracağım.”</p>

    <p class="Temel-Paragraf">Hoca’nın feri kaçmış gözleri irileşerek yaşlı kadına baktı.</p>

    <p class="Temel-Paragraf">“Ne yapmak niyetindesin?”</p>

    <p class="Temel-Paragraf">“Seni torununa kavuşturmayacağım.”</p>

    <p class="Temel-Paragraf">Hoca’nın oturduğu koltukta titrediğini görebiliyordum.</p>

    <p class="Temel-Paragraf">Dayanamayarak içeriye dalmak istedim. Suna koluma yapıştı.</p>

    <p class="Temel-Paragraf">“Acele etme, bekleyelim,” diye fısıldadı.</p>

    <p class="Temel-Paragraf">Kolumu kurtarmak istedim, karım daha sıkı yapıştı.</p>

    <p class="Temel-Paragraf">Çalışma odasından sesler aksetmeye devam ediyordu. Hoca’nın sesini duydum.</p>

    <p class="Temel-Paragraf">“Buna kimse engel olamaz.”</p>

    <p class="Temel-Paragraf">“Ama ben engel olurum. Hatta olmaya başladım bile.”</p>

    <p class="Temel-Paragraf">“Anlayamadım?”</p>

    <p class="Temel-Paragraf">“Anlayamazsın tabii... Torunun Erdal çoktan senden nefret etmeye başladı.”</p>

    <p class="Temel-Paragraf">“Başladı mı? Neden? Henüz hiçbir şey bilmiyor ki...”</p>

    <p class="Temel-Paragraf">Nakşidil Kalfa bir kahkaha attı. Boğuk, ihtiras ve kin dolu bir kahkaha.</p>

    <p class="Temel-Paragraf">“Vicdan azabını bastırmak için pek çok çocuk okuttuğunu, büyüttüğünü biliyorum tabii. Zengin ve varlıklıydın, böylece gençliğindeki hataları kapatacağını sanıyordun. Suna da onlardan biriydi. Akıllı ve becerikli çıktı. Başarılı da oldu. Sonra onu gerçek torunuyla evlendirmeyi planladın. Her şey yolunda gidiyordu, zamanı gelince de Erdal’a gerçeği anlatacaktın. Ama yılların içimde kemikleştirdiği intikam hissini unuttun. Daha doğrusu bunu hiç anlamadın. Şimdi sıra bana gelmişti.”</p>

    <p class="Temel-Paragraf">Aralıktan içeriye bakmaya devam ediyordum.</p>

    <p class="Temel-Paragraf">Ama benliğimde fırtınalar çoktan esmeye başlamıştı. Kapının ardında hakikati o anda öğrenmiştim artık. Bu, hayatımdaki gerçeği bilenlerin itirafıydı. Ben düpedüz Sabri Bey’in torunuydum. Her yanım titriyordu.</p>

    <p class="Temel-Paragraf">Büyükbabamın sesini tekrar duydum.</p>

    <p class="Temel-Paragraf">“Ne haltlar karıştırdın Kalfa? Ne yaptın?”</p>

    <p class="Temel-Paragraf">“Ona Suna’yı kullandığını söyledim.”</p>

    <p class="Temel-Paragraf">Büyükbabam yerinden fırladı.</p>

    <p class="Temel-Paragraf">“Ne dedin, ne dedin?!”</p>

    <p class="Temel-Paragraf">Adamcağız hiddetinden köpürmüştü.</p>

    <p class="Temel-Paragraf">“Yetiştirdiğin kızın senin metresin olduğunu söyledim. Buna herkes inanabilirdi. Nasıl olsa sen sabıkalı biriydin. Torunun avukat olmuş, ama hala saf ve bana sorarsan aptal biri, ne de olsa Kadızade Emrullah Nuri kanı taşıyor. Tıpkı sana çekmiş. Senin gibi o da etrafında dönen dolapları anlamaktan aciz. imalarım karşısında hemen tereddütlere düştü. Zaten Suna üe yaptığı izdivaç da bir aşk izdivacı değildi, o kızı yeterince tanımıyor ve sevmiyordu. Onu bu evliliğe sen mecbur ettin. Daha ilk günden bunu anladım. Sağlığını bahane ettin. Erdal nişanlandığının ertesi günü bana sağlığınla ilgili sorular sormaya başladı.”</p>

    <p class="Temel-Paragraf">“Sen umduğumdan da rezil biriymişsin. Demek Kadızade ailesi yıllarca koynunda bir yılan beslemiş. Bunu nasıl yapabilirsin? Suna ile aramda bir ilişki olduğunu nasıl söyleyebilirsin? Bu ne akla ne vicdana sığmayan bir şey. O gençlerin hayatıyla oynadığını bilmiyor musun? Mahşer günü bunun vebalini nasıl ödersin?”</p>

    <p class="Temel-Paragraf">“Sus Sadi, sus! Vicdandan, merhametten dem vurmayacak tek insan varsa, o da sensin. Kaç insanın hayatını söndürdüğünü, hakim olamadığın uçkurun uğruna kaç kişinin hayatım mahvettiğini biliyor musun? Ben de bunlardan biriyim. Beni de ilgisizliğinle perişan ettin, senin için yanıp tutuştuğumu bildiğin halde bana hiç yüz vermedin.”</p>

    <p class="Temel-Paragraf">“Adeta kanım donuyor Nakşidil! Bunları seksen yaşındaki bir kadının ağzından duyabileceğime ihtimal veremiyorum. Aklını başına topla, utanmalısın yaptıklarından.”</p>

    <p class="Temel-Paragraf">“Bilakis Sadi... Şu an ömrümün en keyifli dakikalarını yaşıyorum. Yıllar sonra seni acı içinde kıvranırken görmek beni mutlu ediyor.”</p>

    <p class="Temel-Paragraf">Sadi Bey ilk defa sesini yükseltti.</p>

    <p class="Temel-Paragraf">“Hiçbir şey yapamazsın. Bütün kötülüklerin yanma kalacak. Torunum zeki ve aklı başında bir gençtir, bütün melanetini, çevirdiğin entrikaları, söylediğin yalanları anlayacak kadar da kurnaz.”</p>

    <p class="Temel-Paragraf">“Yanılıyorsun Sadi. Erdal safın teki. Yıllarca Suna ile oynaştığını söyler söylemez bana inandı. Tabii bu oyun da o yılan karının işine geliyor. Aklınca kocası vasıtasıyla bütün Kadızade mirasına konacak.”</p>

    <p class="Temel-Paragraf">“Seni böyle adiyane konuşmaktan men ederim.”</p>

    <p class="Temel-Paragraf">“Hiçbir halt edemezsin, bunak! Hala anlamıyor musun, tüm kozlarını kaybettin. Bu gece bu işi halledeceğim.”</p>

    <p class="Temel-Paragraf">“Nasıl?”</p>

    <p class="Temel-Paragraf">“O söylediğim el yazısı vasiyetnameyi şimdi kaleme alacaksın.”</p>

    <p class="Temel-Paragraf">“Hayır, asla!.. Bunu yapmayacağımı sana söyledim.”</p>

    <p class="Temel-Paragraf">“Mecbursun.”</p>

    <p class="Temel-Paragraf">“Değilim.”</p>

    <p class="Temel-Paragraf">“Hayri’yi buraya boşuna mı çağırdığımı sanıyorsun.”</p>

    <p class="Temel-Paragraf">“Yani bana şiddet mi kullanacaksınız?”</p>

    <p class="Temel-Paragraf">“Daha da beteri Sadi, seni öldüreceğim. İçimdeki altmış beş yıllık hırsımın intikamı ancak öyle sönecek.”</p>

    <p class="Temel-Paragraf">“Sen gerçekten çıldırmışsın. Ne dediğinin farkında değilsin. İblis ruhlu, yalancı kadın.”</p>

    <p class="Temel-Paragraf">“Asıl yalancı sensin. Yıllardır Erdal’ı utancından kendinden uzak tuttun. Toplum içindeki itibarını zedelememek için vakti zamanında evlat edinmedin. Şimdi mi akim başına geldi? Artık çok geç, istediğim vasiyetnameyi derhal tanzim edeceksin.”</p>

    <p class="Temel-Paragraf">Büyükbabam, omuzları çökerek yerine oturdu.</p>

    <p class="Temel-Paragraf">Bu itham altında ezilmiş gibiydi.</p>

    <p class="Temel-Paragraf">Artık dayanamayacaktım. Bence odaya girmenin zamanı çoktan gelmişti. Karım bir kere daha koluma yapıştı. Daha ne beklediğini anlamıyordum.</p>

    <p class="Temel-Paragraf">Büyükbabam titreyerek, “Peki, mirasımı kime bırakacağım? Sana mı?” diye sordu.</p>

    <p class="Temel-Paragraf">“Dedim ya, beni hiç anlamadın koca bunak. Ne gençliğinde, ne de şimdi. Artık bu yaştan sonra senin mirasını ne yapayım? Zaten genç de olsam istemezdim. Hayatım boyunca tüm</p>

    <p class="Temel-Paragraf">Kadızadeler’den nefret ettim. Benim de bir ayağım çukurda sayılır, bundan böyle paraya ihtiyacım yok.”</p>

    <p class="Temel-Paragraf">Büyükbabam, bakışlarım tiksinti ile Hayri Mayadağ’a çevirerek baktı.</p>

    <p class="Temel-Paragraf">“Yoksa servetimin avcısı bu zibidi Hayri mi olacak? Onun için elimden gelen her şeyi yaptım. Hiçbir işte tutunamadı, nankörün tekidir o. Anneannesi Suzidil’e çekmiş; o da isyankar, asi ruhlu bir kadındı, kimseyle geçinemezdi bu evde. Rahmetli annem onu evlendirip bu evden savuncaya kadar, iyi hatırlarım, akla karayı seçmişti. Ama doğrusu sen ondan da betermişsin, hem de mukayese edilmeyecek kadar...”</p>

    <p class="Temel-Paragraf">“Kes zırlamayı artık bunak! Abuk subuk konuşma şimdi.”</p>

    <p class="Temel-Paragraf">“Çıkar bir kağıt kalem ve söyleyeceklerimi aynen dikte et.”</p>

    <p class="Temel-Paragraf">Büyükbabam hayrete kapılarak Kalfa’nın yüzüne baktı.</p>

    <p class="Temel-Paragraf">“Bana vasiyetnameyi sen mi dikte edeceksin?” diye sordu.</p>

    <p class="Temel-Paragraf">Nakşidil Kalfa hınzırca gülümsedi.</p>

    <p class="Temel-Paragraf">“Ne sandın Sadi Bey! işimi sağlam kazığa bağladım tabii. Bir avukata giderek el yazısıyla bir vasiyetname tanzim ettirdim. Tabii isimleri değiştirerek... Tamamen yasaların istediği şekil şartına uygun tarzda.”</p>

    <p class="Temel-Paragraf">“Yoksa bunun için torunum Erdal’ı mı kullandın?”</p>

    <p class="Temel-Paragraf">“Sen sahiden bunamışsın Sadi. Hiç öyle bir hata yapar mıyım?”</p>

    <p class="Temel-Paragraf">Büyükbabam yerinde huzursuzca kıpırdandı.</p>

    <p class="Temel-Paragraf">“Bunun bir yararı olmaz Nakşidil,” dedi. “Biliyorsun, ben Suna’yı resmen evlat edindim. Şu an kanuni mirasçım o.”</p>

    <p class="Temel-Paragraf">“Yalan söylüyorsun koca bunak. Suna denen yılanı evlat edinmeye kalkıştığın zaman ben de şaşırmıştım, ama nüfus memurluğuna bir avukat yollayıp kontrol ettirdim. Noterde yapıtın anlaşma nüfusa tescil edilmemiş. Yani o yaptığın sadece bir göz boyama, Erdal’a yaklaşmak için bir alıştırma idi. Kısacası numaranı açığa çıkardım. Şu an kanun indinde senin yasal evladın yok. Kimse hak iddia edemez mirasın üzerinde.”</p>

    <p class="Temel-Paragraf">“İyi de, neden Hayri? Neden o mirasımın sahibi olacak?”</p>

    <p class="Temel-Paragraf">“Başka kime kalabilir ki? Hizmetçinle şoförüne mi?”</p>

    <p class="Temel-Paragraf">Bir an sustu büyükbabam.</p>

    <p class="Temel-Paragraf">“Hadi, şimdi işimizi bitirelim artık,” dedi Nakşidil Kalfa. “Temiz bir kağıt çıkar, dolmakalemini hazırla ve söyleyeceklerimi yazmaya başla.”</p>

    <p class="Temel-Paragraf">Yaşlı adam, “Yapmayacağım,” diye fısıldadı, “İstersen hemen beni buracaktı öldürün, istediğin vasiyetnameyi yazmayacağım.”</p>

    <p class="Temel-Paragraf">Nakşidil Kalfa sırıttı.</p>

    <p class="Temel-Paragraf">“Görelim bakalım yazacak mısın, yazmayacak mısın? Kendinden bu kadar emin olma. Bizim gibi yaşlıların canı tatlıdır. Ölümle burun buruna gelince kuzu kuzu istediğimi yerine getirirsin.”</p>

    <p class="Temel-Paragraf">Yaşlı kadın, Hayri Mayadağ’a bir baş işareti yaptı. Genç adam sükunetle ceketinin cebinden deri eldivenlerini çıkararak eline geçirmeye başladı. Yüzünde haince bir gülümseme hasıl olmuştu Hayri’nin, sanki kırk yıllık profesyonel bir katil gibi davranıyordu.</p>

    <p class="Temel-Paragraf">Kalfa, “Tabancası masanın sol alt çekmecesinde durur,” dedi. “Al onu oradan.”</p>

    <p class="Temel-Paragraf">Büyükbabamın bir anda çehresi bembeyaz kesildi.</p>

    <p class="Temel-Paragraf">Adamcağızı kendi silahıyla vuracaklarını anladım. O zamana kadar Hoca’nın evde silah bulundurduğunu bilmezdim. Hayri Mayadağ’ın niçin eldiven kullanmaya kalkıştığını da o an anladım. Silahta parmak izi bulundurmak istemiyor, cinayete intihar süsü vermeye kalkışıyordu.</p>

    <p class="Temel-Paragraf">Hoca son bir gayretle Hayri’ye mani olmak istedi, ama ne de olsa yaşlı adamdı ve Hayri ondan çok daha çevikti. Büyükbabamın hareketine engel oldu.</p>

    <p class="Temel-Paragraf">Artık bekleyecek zaman yoktu, derhal harekete geçmeliydik. Suna’nın sıkı sıkıya tuttuğu kolumu kurtarmama gerek kalmadı. Karım, “Haydi, şimdi içeriye giriyoruz!” diye bağırdı, ikimiz de top gibi içeriye daldık.</p>

    <p class="Temel-Paragraf">Kapı önündeki gürültüyü duymuşlar, irkilerek geriye dönmüşlerdi.</p>

    <p class="Temel-Paragraf">Boş bulundukları muhakkaktı. Olsa olsa kapıya hizmetçi Cemile’nin geldiğini düşünmüş olmalıydılar. Ama karşılarında bizi görünce donakaldılar.</p>

    <p class="Temel-Paragraf">Nakşidil Kalfa’nın gözleri iri iri açıldı. Gözlerine inanmak istemeyen bir hali vardı.</p>

    <p class="Temel-Paragraf">Suna, “Oyun bitti Kalfa!” diye bağırdı. “Her şeyi işittik. Foyan meydana çıktı artık. Hain emellerin de...”</p>

    <p class="Temel-Paragraf">İlk şaşkınlığını üzerinden atan yaşlı kadın, “Seni çıyan seni!” diye kükredi. “Yine mi karşıma çıktın?”</p>

    <p class="Temel-Paragraf">Suna, önümden odaya dalmış ve hızla masaya doğru koşmuştu. Hoca’nın bir anda yüzünün aydınlandığını, bizleri görünce çocuksu bir sevince kapıldığını görmüştüm, adeta ölümün eşiğinden döndüğünü hissetmişti.</p>

    <p class="Temel-Paragraf">Ama tam o sırada Hayri’nin elinde beliren tabanca beni yerime mıhladı. Kalfa’nın suç ortağı, Hoca’nın çekmecedeki silahını o sırada çekip çıkarmayı başarmıştı.</p>

    <p class="Temel-Paragraf">“Kımıldamayın ikiniz de!” diye gürledi.</p>

    <p class="Temel-Paragraf">Suna birden durdu önümde.</p>

    <p class="Temel-Paragraf">Hayri’nin elindeki silahı görünce belimdeki Smith-Wesson’umu anımsadım. Evde karımla mücadeleden sonra yerden alıp kemerimin arkasına, tam belime yerleştirmiştim.</p>

    <p class="Temel-Paragraf">Bütün mesele adama çaktırmadan onu yerinden çıkarıp elime almamdı.</p>

    <p class="Temel-Paragraf">İtiraf etmeliyim ki bir an mütereddit kaldım. Elimi belime atarsam Hayri benden atik davranır ve silahını ateşleyebilirdi. Ne yapacağını kestiremezdim; birini yılların verdiği intikam hissi, diğerini ise kavuşacağı miras heyecanı gözlerini karartmıştı. Bu halde bile bir saçmalığa kalkışabilirlerdi. Üstelik Suna buna kıyasen birkaç adım ileride duruyor ve kurşuna hedef teşkil ediyordu.</p>

    <p class="Temel-Paragraf">Bu riski göze alamazdım henüz, müsait bir pundunu beklemeliydim. Ayrıca şimdiye kadar hiç kimseye ateş etmemiştim. Acaba tehdit altında olsam bile bir insana ateş edebilir miydim? Bundan emin değildim.</p>

    <p class="Temel-Paragraf">Yerime çakılıp kaldım.</p>

    <p class="Temel-Paragraf">Odaya girmekte geç kalmıştık.</p>

    <p class="Temel-Paragraf">“Ellerinizi havaya kaldırın ve sakın kımıldamayın” dedi Hayri.</p>

    <p class="Temel-Paragraf">Karım da, ben de çaresizlik içinde ellerimizi kaldırdık.</p>

    <p class="Temel-Paragraf">Hoca’nın yüzünü yeniden karamsarlık ve yeis kaplamıştı. Hüzünle yüzüme bakıyordu. Her an ağlamaya hazır bir ifadeyle...</p>

    <p class="Temel-Paragraf">Nakşidil Kalfa duruma yeniden hakim olduklarını anlamıştı.</p>

    <p class="Temel-Paragraf">Sinsi sinsi gülmeye başladı.</p>

    <p class="Temel-Paragraf">Karımın metanetine hayran kaldım. Bu kadar soğukkanlı olduğunu bilmiyordum doğrusu. İçinde bulunduğumuz zor şartlara rağmen tane tane konuşmaya başladı.</p>

    <p class="Temel-Paragraf">“Artık planın bozuldu pis cadaloz!” diye gürledi. “Üçümüzü birden öldüremezsin. Sonra polise durumu nasıl açıklayabilirsin? Bütün emeklerin boşa gitti, silah sesleri üzerine hizmetçi de yukarıya fırlayacaktır. Ona ne anlatacaksın?”</p>

    <p class="Temel-Paragraf">Hayri, “Kes sesini Suna!” diye bağırdı. “Yoksa ilk kurşunu sana sıkarım.”</p>

    <p class="Temel-Paragraf">Adamın elinde otomatik bir Baretta vardı. Namluyu Suna’ya yöneltti.</p>

    <p class="Temel-Paragraf">Nakşidil Kalfa ağır ağır karıma döndü. Buruşmuş yüzü gerildi.</p>

    <p class="Temel-Paragraf">“Sen hiç merak etme güzelim,” diye fısıldadı. “Körün istediği bir gözdü, Tanrı ikisini birden nasip etti.”</p>

    <p class="Temel-Paragraf">Ne demek istiyor, diye bakışlarımı yaşlı kadına yönelttim.</p>

    <p class="Temel-Paragraf">Gerçekten de çabuk toparlanmıştı Kalfa. Gözlerindeki sinsi ifade gittikçe koyulaşıyordu. “Planımı şimdi değiştirmek zorunda kalacağım. Bu doğru. Artık sizi hayatta bırakamam, işin gerçeğini isterseniz sizi öldürmek gibi bir niyetim yoktu, ama bu bunağın katlinden sonra başımı ağrıtacağınızı tahmin edebiliyordum. Çünkü seni ilk gününden beri beni sevmemiştin, yalan mı?”</p>

    <p class="Temel-Paragraf">“Çok doğru! Daha tanıştığımız an senin ne şeytan ruhlu biri olduğunu anlamıştım.”</p>

    <p class="Temel-Paragraf">“Ben de senin. Ama polise anlatacağım hikaye hazır. Neyse ki tam zamanında odaya girdiniz, silah sesinden sonra odaya gelseydiniz benim için durum daha zor olurdu. Senin Sadi tarafından evlat edinildiğinin bilen, daha doğrusu öyle zanneden çok insan var Kuzguncuk’ta. Bu haberi pek çok kişiye yaydım. Gerçekte ise nüfusa tescilin yapılmadığını biliyorum. Düşünsene Suna, bu seni çileden çıkaran bir durum olamaz mı? Aldatıldığını anlayınca kızgınlığını cinayete kadar vardıramaz mısın veya Sadi’nin üzerine bu yüzden öldürmek kasdiyle saldıramaz mısın? Hem de karı koca birlikte...”</p>

    <p class="Temel-Paragraf">“Sen tam bir iblissin!” diye homurdandı karım.</p>

    <p class="Temel-Paragraf">“Evet, şeytani ama geçerli bir sebep bulduğum, ikinizi birden vuran bu yaşlı adam da sonra teessüre kapılıp rezaletin hesabını veremeyeceğinden pekala intihar etmeye kalkışabilir, değil mi?”</p>

    <p class="Temel-Paragraf">“Bunun hesabını polise veremezsin, şeytan karı. Polis sana inanmaz.”</p>

    <p class="Temel-Paragraf">“Aptallık etme! Ben bu köşkün emektarıyım, ömrüm bu evde geçti. Çocukluğumdan beri ekmeklerini yediğim bu aileye kim ihanet edebileceğimi düşünür? Ayrıca Hayri de ben de olayın görgü tanığı olacağız.”</p>

    <p class="Temel-Paragraf">Dayanamadım.</p>

    <p class="Temel-Paragraf">“Ama o zaman -Hayri’yi işaret ederek bu salak beklediği mirasa konamaz,” dedim.</p>

    <p class="Temel-Paragraf">“Haklısın kocaoğlan,” dedi Nakşidil. ‘Tamamına konamaz. Ama bu evde tahmin edemeyeceğin kadar kıymetli menkuller var. Nakit az, ama şu gizli kasada kıymetli ve hamiline yazılı hisse senetleri, antika vazolar, nadide ve çok pahalı halılar, el yazması kıymetli Kur’an’lar, paha biçilmez hat örnekleri vesaire mevcut. Onları kaçırabiliriz. Hiç kuşkusuz bunlar mirasın tamamı yanında devede kulak kalır, fakat yine de Hayri’nin durumunu düzeltmeye yeter. Ayrıca...”</p>

    <p class="Temel-Paragraf">Kalfa sinsi sinsi gülümsüyordu.</p>

    <p class="Temel-Paragraf">Suna, “Evet, ayrıca?” diye sordu.</p>

    <p class="Temel-Paragraf">“Planda ufak bir değişiklik daha da yapabiliriz.”</p>

    <p class="Temel-Paragraf">“Nasıl?”</p>

    <p class="Temel-Paragraf">“Vasiyetnameyi Sadi’ye yazdırma şansımız henüz kaybolmadı.”</p>

    <p class="Temel-Paragraf">“Yani?”</p>

    <p class="Temel-Paragraf">“Sadi’nin son arzularını aksettiren vasiyetnameyi gördükten sonra çılgına dönmüş ve onu öldürmeye kalkışmış olamaz mısınız? İşte mükemmel bir cinayet sebebi...”</p>

    <p class="Temel-Paragraf">Yaşlı kadının beyninin bu denli kötüye çalışmasını ve planlar kurmasını dehşetle izliyordum.</p>

    <p class="Temel-Paragraf">Suna sus pus olmuştu.</p>

    <p class="Temel-Paragraf">Nakşidil’in söylediklerine aklının yattığını fark ettim. İlk defa Suna’da bir panikleme hissediyordum.</p>

    <p class="Temel-Paragraf">Tam o sırada büyükbabam ağır ağır yerinden doğruldu.</p>

    <p class="Temel-Paragraf">“Çok üzgünüm çocuklar,” diye mırıldandı. “Kaderin önüne geçmek insanın elinde olan bir şey değil. Kötü bir alın yazısı. Kendim için hiç üzülmüyorum, tek üzüntüm sizsiniz. Çok gençsiniz ve ikiniz de hayat dolusunuz. Ama kabul edin ki, bu savaşı kaybettik.”</p>

    <p class="Temel-Paragraf">Hayretle yüzüne baktım.</p>

    <p class="Temel-Paragraf">Bu tevekküle anlam verememiştim.</p>

    <p class="Temel-Paragraf">Büyükbabam Nakşidil’e döndü. “Senden son bir ricam olacak Kalfa,” dedi.</p>

    <p class="Temel-Paragraf">“Söyle, nedir?”</p>

    <p class="Temel-Paragraf">“Ölmeden önce gerçek torunuma son bir defa doya doya sarılmak istiyorum.”</p>

    <p class="Temel-Paragraf">Yaşlı kadın aşağılayarak Hoca’ya baktı.</p>

    <p class="Temel-Paragraf">“Kabul, ancak vasiyetnamem yazdıktan sonra,” dedi.</p>

    <p class="Temel-Paragraf"><span class="char-style-override-3">7</span></p>

    <p class="Temel-Paragraf"> </p>

    <p class="Temel-Paragraf"><span class="char-style-override-1">“H</span>AYIR!” DEDİ HOCA. “Önce torunumla kucaklaşmak istiyorum.”</p>

    <p class="Temel-Paragraf">Hayri, yaşlı adamı durdurup durdurmayacağını anlamak istercesine Kalfa’ya baktı. Büyükbabam, Nakşidil’in cevabını beklemeden masanın yanından geçip kollarını açarak bana doğru ilerlemeye başlwadı.</p>

    <p class="Temel-Paragraf">Nakşidil itiraz etmemiş, Hayri de öylece durmuştu. Ama silahı hala üzerimize yönelik durumdaydı.</p>

    <p class="Temel-Paragraf">Zor bir andı. Bütün bu yaşadıklarımdan sonra büyükbabamla bu tarz kucaklamam tuhafıma gidiyordu; adeta torunla büyükbabasının buluşup sarmaş dolaş olmasından çok, bir tür hayata veda, ayrılış sarılışı olacaktı bu.</p>

    <p class="Temel-Paragraf">Mutlaka bir yolunu bulup belimdeki silahı çıkarmalıydım.</p>

    <p class="Temel-Paragraf">Yaşlı adam iki kolunu ardına kadar açarak bana yaklaştı ve sanki senelerdir görüşmeyen biriymişim gibi tam önümde durdu.</p>

    <p class="Temel-Paragraf">“Üzgünüm evladım,” diyebildi. “Büyükbaba torun olarak seninle böyle karşılaşmamalı ve böyle veda etmemeliydik.”</p>

    <p class="Temel-Paragraf">Bir gözünü hafifçe kırpmıştı.</p>

    <p class="Temel-Paragraf">O an uyandım. Ama ne kasdettiğini tam olarak anlayamadım. Hoca hasretle bana sarılıp önce bir yanağımdan, sonra diğerinden öptü. Öylesine kararsızdım ki ona sarılırken karşılık veremedim. Fakat ikinci yanağıma uzanan dudaklarından kısık bir sesle:</p>

    <p class="Temel-Paragraf">“Endişelenme, silahım boş,” diye fısıldadı.</p>

    <p class="Temel-Paragraf">Nihayet mesajı almıştım.</p>

    <p class="Temel-Paragraf">Anladığımı belli etmek istercesine sırtını okşadım. Yine de bir süre sarmaş dolaş kaldık. Nakşidil durduğu yerden, “Yeter artık. Kesin bu dramatik vedalaşmayı,” diye seslendi.</p>

    <p class="Temel-Paragraf">Büyükbabam bana sarılan kollarını üstümden çekti ama yerine dönmedi.</p>

    <p class="Temel-Paragraf">Nakşidil Kalfa, “Tamam, geç masanın başına ve şimdi istediklerimi kaleme almaya başla,” diye çıkıştı.</p>

    <p class="Temel-Paragraf">Bütün kozlar bir anda bize geçmişti.</p>

    <p class="Temel-Paragraf">Yaşlı kadına dönerek, “Oyunu kaybettin Nakşidil Kalfa,” diye homurdandım.</p>

    <p class="Temel-Paragraf">Kötü kötü yüzüme baktı.</p>

    <p class="Temel-Paragraf">Bu ani cesaretlenmeme bir anlam verememişti.</p>

    <p class="Temel-Paragraf">“Benim de belimde bir tabanca var,” dedim.</p>

    <p class="Temel-Paragraf">Yüzü bir anda değişti. Bakışları daha sertleşti.</p>

    <p class="Temel-Paragraf">“Blöf yapmak için artık çok geç... Bu yalanı yutmam.”</p>

    <p class="Temel-Paragraf">Nasıl olsa Hayri’nin elindeki silahın patlamayacağını biliyordum.</p>

    <p class="Temel-Paragraf">“İnanmıyorsan göstereyim.”</p>

    <p class="Temel-Paragraf">Yavaş yavaş elimi arkama atıp belimdeki silaha uzandım.</p>

    <p class="Temel-Paragraf">Kadının gözleri irileşti. Blöf yapmadığımı anlamıştı.</p>

    <p class="Temel-Paragraf">“Ateş et!” diye bağırdı Hayri’ye...</p>

    <p class="Temel-Paragraf">Pısırık herif hala hareketsizdi. Tetikteki parmağını hareket ettirememişti.</p>

    <p class="Temel-Paragraf">Hiç acele etmeden Smith-Wesson’u yerinden çıkarıp elime aldım.</p>

    <p class="Temel-Paragraf">Kalfa ikinci kere bağırdı. “Ne duruyorsun sersem, ateş etsene!”</p>

    <p class="Temel-Paragraf">Hayri uykudan uyanıyormuş gibi elimde silah peydah olunca tetiğe asıldı. Her şeye rağmen kısa bir korku anı yaşadım. Odanın sessizliğinde tetik düşmesinin o kof madeni sesi duyuldu, fakat silah ateşlenmemişti.</p>

    <p class="Temel-Paragraf">Sırıttım ve soğukkanlılıkla tabancamı yeniden yerine koydum-</p>

    <p class="Temel-Paragraf">Odanın havası bir anda değişivermişti.</p>

    <p class="Temel-Paragraf">Hayri dehşete kapılarak elindeki ateş almayan silaha bakıyordu. Tabancanın boş olduğunu neden sonra anladı. Korkudan gözleri fıldır fıldır açılarak Nakşidil’e baktı.</p>

    <p class="Temel-Paragraf">Ben de yan gözle yaşlı kadını süzdüm.</p>

    <p class="Temel-Paragraf">Artık Hayri’yi hiç iplemiyordum. Onun bir yumrukluk canı vardı. Aniden aklıma Beyoğlu’nun arka sokaklarında meyhaneden çıkarken onu beklediğim saatler geldi. Önce yakasına yapışmış, fakat onu aptalca haklı ve masum bulduğum için bırakmıştım. Şimdi eski bir hesabı kapatmanın tam vakti gelmişti.</p>

    <p class="Temel-Paragraf">Üzerine doğru yürüdüm.</p>

    <p class="Temel-Paragraf">Hayri, sahte bir kabadayı bile değildi. Nitekim korkudan titremeye başladığını görüyordum. Önce kaçacak delik aradı. Bir kukla gibi endişeli ve soran gözlerle kendine yol gösteren ve emirler veren Kalfa’ya baktı. Oysa Nakşidil, büyük kumarı kaybettiğini çoktan anlamıştı. Bir mumya kadar sessiz ve sakin, kımıldamadan duruyordu. Gözlerini yummuş, belki de intikam hissi ile dolu benliğinde son vicdani muhasebeyi yapıyordu.</p>

    <p class="Temel-Paragraf">ikisi de kaybettiklerini anlamışlardı artık.</p>

    <p class="Temel-Paragraf">Üzerine yürüdüğümü gören Hayri, kapana sıkışmış bir hayvan gibi işe yaramayan elindeki tabancayı başıma doğru fırlattı. Çevik bir hareketle kafamı eğdim, silah vınlayarak başımın üstünden geçti ve yere düştü.</p>

    <p class="Temel-Paragraf">Hayri birkaç adım daha geriye kaçtı, sonra sırtı kitaplarla dolu raflara dayandı.</p>

    <p class="Temel-Paragraf">Belki ona hiç vurmamam gerekirdi, o gerçek bir zavallıydı. Ama bütün gün boyu yıpranan ve gerilen sinirlerimin beynime hükmettiğini söyleyemezdim, iyice yaklaştım ve sağ yumruğumu olanca hızıyla yüzüne indirdim. Kendini savunmak için kollarını dahi kaldıramamıştı. Yumruğumu yiyince kütüphanenin dibine serildi. Hızımı alamadığımı gayet iyi hissediyordum; kötülüğün asıl kaynağının Nakşidil Kalfa olduğunu bilmeme rağmen, yaşlı kadına el kaldıramayacağımdan hırsımı Hayri’den çıkaracaktım. Aynı anda arkadan büyükbabamın sesini işittim.</p>

    <p class="Temel-Paragraf">“Yeter evladım, üstüne daha fazla varma. Artık bize bir şey yapamaz,” diyordu.</p>

    <p class="Temel-Paragraf">Yumruklarımı sıkıp güçlükle kendimi frenledim.</p>

    <p class="Temel-Paragraf">Genç adamın ağzı burnu kan içinde kalmıştı. Çöktüğü yerde şaşkınlıkla bize bakıyordu hala.</p>

    <p class="Temel-Paragraf">Odayı kısa bir sessizlik kapladı. Kimse ağzını açıp bundan sonra ne olacağını bilmeden bekleşti.</p>

    <p class="Temel-Paragraf">Büyükbabam, omuzları çökmüş bir halde yanıma geldi ve beni ikinci kere hasretle kucakladı. “Çok üzgünüm oğlum,” diye mırıldandı. “Aslında bütün bunların tek sorumlusu benim. Sana kendimi affettirmem lazım. Gerçekleri de benim ağzımdan işitmeni istemiştim hep ama olmadı işte. Hiç ummadığım şekilde bu çirkin ve elim olayı yaşadık. Beni bağışlayabilecek misin?”</p>

    <p class="Temel-Paragraf">Önce sesimi çıkaramadım.</p>

    <p class="Temel-Paragraf">“Sadece tüm hakikati bilmek istiyorum,” diye fısıldadım sonra.</p>

    <p class="Temel-Paragraf">“Tabii,” dedi büyükbabam. “Sana her şeyi anlatacağım.”</p>

    <p class="Temel-Paragraf">Gözleri yaşlanmıştı.</p>

    <p class="Temel-Paragraf">Suna’ya baktım. Sevinç içinde yaklaşıp ikimize birden sarılmışta.</p>

    <p class="Temel-Paragraf">Nakşidil Kalfa ise hala yazı masasının kenarında, gözleri yumulu vaziyette öylece duruyordu. Ömrünce tasarladığı intikam planı tam bir hüsranla neticelenmişti.</p>

    <p class="Temel-Paragraf">* * *</p>

    <p class="Temel-Paragraf">Ertesi akşam köşkün bahçesinde yemek yerken büyükbabam kolalı keten peçetesini dudaklarına götürüp hafifçe bastırırken, “Sanırım artık beklediğin açıklamayı sana yapmanın zamanı geldi,” diye mırıldandı.</p>

    <p class="Temel-Paragraf">Nefis bir yaz gecesiydi.</p>

    <p class="Temel-Paragraf">Kuzeyden hafif ve ılık bir rüzgar esiyor, gecenin sıcaklığında şerbet gibi içimizi serinletiyordu. Çok mutluydum. Yanıbaşımda deliler gibi sevdiğim karım, tam karşımda da o zamana kadar varlığını bilmediğim büyükbabam oturuyordu.</p>

    <p class="Temel-Paragraf">Artık hayatımda yeni bir sayfa açılmıştı.</p>

    <p class="Temel-Paragraf">Kuşkusuz, tereddütsüz, yalan ve dolansız bir evliliğim vardı. Her şey gün ışığına çıkmıştı. Hayatın mutluluğunu tüm benliğime sığdırarak yaşıyordum. Önümdeki şarap kadehinden bir yudum alarak, “Evet, sanırım iyi olur büyükbaba,” dedim.</p>

    <p class="Temel-Paragraf">Yaşlı Hoca, kendisine büyükbaba diye hitap etmemden büyük bir haz ve gurur duyarak mütebessim bir eda ile gözlerimin içine baktı.</p>

    <p class="Temel-Paragraf">“Gençliğimde utanmaz, arlanmaz bir yaramaz olduğumu itiraf etmek zorundayım,” diye söze başladı. “Çapkın ve uçarıydım. Eh, ne yaparsın, o zamanın şartları şimdikinden çok farklıydı. Kadın erkek ilişkileri daha dar bir çerçevede kısıtlıydı. Hüsnügül olayı gerçekti. Annem vakayı öğrenince çok sinirlenmiş ve hemen beni Fransa’ya daha tatilimi bitirmeden postalamıştı. Hüsnügül’ün bebeği düşürdüğünü sonradan bana yazdı. Gençlik işte, yaşadığım o olaydan dersimi almamış, uslanmamıştım. Mektebi bitirip Paris’ten döndüğümde, İstanbul Üniversitesi’nde asistan olarak çalışmaya başlamıştım. O tarihlerde Nahide diye bir kızla tanıştım. Aynı fakültede öğrenciydi. Onu sevmiştim. Babası Devlet Demir Yolları’nda çalışan bir memurdu. Durumu anneme açıklayarak evlenmek istediğimi söyledim. Şiddetle karşı çıktı. Babam o sıralar vefat etmişti, annemin itiraz nedeni çok basitti. Zengin ve namlı Kadızade Emrullah Nuri’nin tek torunu, bir demiryolcunun kızıyla evlenemezdi... İki aile arasında uçurum gibi sosyal ve ekonomik ayrılıklar varili. Oysa ben Nahide’ye deli gibi aşıktım. Annemin gönlünü alnı. ık için elimden geleni yaptım, fakat Nuh dedi peygamber demedi. Beni evlatlıktan reddetmekle tehdit etti. O sırada Nahide gebe kalmıştı. Laleli’de ufak bir ev tutmuştum. Babamdan kalın. ı param ve servetim vardı, ama gelenek gereği babamdan kalan mirasın idaresi anneme aitti ve köşkü o çekip çeviriyordu. Nahide’nin ailesi İzmir’de yaşıyordu ve o burada bir öğrenci yurdunda kalıyordu. Hamile olduğunu anlayınca ne yapacağımızı sordu bana. Evleneceğiz, seni mutlaka nikâhıma alacağım, dedim. Bu arada da annemi hala ikna etmeye çalışıyordum.”</p>

    <p class="Temel-Paragraf">Büyükbabam bir ara daldı. Hayalinde geçmişin gölgeli karanlıklarına daldı.</p>

    <p class="Temel-Paragraf">Yeniden konuşmaya başladığında sesi kısık ve hüzün doluydu.</p>

    <p class="Temel-Paragraf">“Annem tahkikata başlamış ve bu arada Nahide’nin izini bulmuştu. Ben bir gün fakültede iken habersizce Laleli’deki eve gitmiş ve Nahide ile görüşmüş. Ona beklediği izdivacın asla gerçekleşmeyeceğini ve aileye gelin gelmesinin mümkün olmadığını anlatmış. Bu ziyareti bana ölünceye kadar anlatmadı. Gerçekleri iki sene sonra ölüm döşeğindeyken ağzından işittim. O gece Laleli’deki eve döndüğümde Nahide evde yoktu. Bana sadece bir veda mektubu bırakmıştı. O mektubu hala saklarım. Beynimden vurulmuşa döndüm. Ailesinin yanma döneceğini ve bir daha görüşmek istemediğini yazıyordu. Onu çok seviyordum ve karnında çocuğumla yalnız bırakamazdım. Fakülteden izin alıp doğru İzmir’e gittim. Ailesi beni şaşkınlıkla karşıladı. Zira onların yanma dönmemişti. Gebe olduğunu dahi bilmiyorlardı. Onlara Nahide’yi çok sevdiğimi ve evlenmek istediğimi söyledim. Cahil ve tutucu bir aileydi, benden hoşlanmamışlardı. Bu garip ziyaretimi hoş karşılamadılar. Kabaca, bir haber alırlarsa bana da ileteceklerini söylediler. Perişan bir halde İstanbul’a döndüm. Fakültedeki tüm arkadaşlarıyla temas kurarak bir şey bilip bilmediklerini araştırdım. Hiçbiri Nahide’nin nereye gittiğini bilmiyordu. Bu araştırmam yıllar sürdü, fakat Nahide’nin izine rastlayamadım. Sonradan meraka kapılan ailesi de İstanbul’a gelmiş, onu araştırmış ama bulamamıştı. En kötüsü sevdiğim kadını bir türlü unutamıyordum. Yıllarca bu vicdan azabından kurtulamadım. Çocuğumu taşıyan kadını kaderi ile baş başa bırakmıştım. Acılarım senelerce sürdü, içimdeki vicdan borcunu hafifletmek için en az on beş çocuğu muhtelif zamanlarda okutup sorumluluklarını yüklendim. Senin tanıdığın Hayri ile Suna da onlardan ikisidir.”</p>

    <p class="Temel-Paragraf">Büyükbabam derin bir iç çekti.</p>

    <p class="Temel-Paragraf">“Bir yaz Marmaris’e tatile gitmiştim. Kaldığım pansiyonda genç bir hizmetkarla tanıştım. Pansiyonun temizlik işlerine bakıyordu. Ufak tefek, çelimsiz, temiz yüzlü, sarışın bir genç kız. O yöredendi. Doğuştan kalp hastası olduğunu öğrendim. Kocası iki yıl evvel vefat edince ufak oğluna bakmak için çalışmak zorunda kaldığını söylemişti. Kıza acıdım, tedavisi ancak ameliyatla mümkün olacaktı, fakat maddi olanaklarının el vermemesi nedeniyle ameliyat olamıyordu. Kızcağıza acıdım ve İstanbul’a gelirse ona yardım edebileceğimi söyledim. Önceleri pek inanmadı ama hatır için bile söylediğimi sansa, çok duygulandı. Bir gün ufak çocuğunu alarak pansiyona geldi. Bu sendin yavrum, ama tabii o esnada senin torunum olduğunu anlamam olanaksızdı. O zamanlar Marmaris, şimdiki gibi gelişmiş ve büyümüş değildi. Kızcağıza acıdım ve arabamla onları evine ben götürdüm. Annen beni içeri bir kahve içmek için buyur etti.</p>

    <p class="Temel-Paragraf">Odalarına girdiğimde duvardaki bir resmi görünce nutkum tutuldu.</p>

    <p class="Temel-Paragraf">Nahide’nin çerçevelenmiş bir fotoğrafıydı bu. İnanamadım önce, yanılıyor muyum diye duvarın kenarına gidip iyice yakından tetkik ettim. Annen fotoğrafla ilgilendiğimi görünce izahat vermeye başladı. Kayınvaldemin resmidir o, dedi. Neredeyse şaşkınlıktan bayılacaktım. Kekeleyerek, adı nedir diye sordum. Nahide, dedi. Az kaldı oraya yığılıverecektim. Nerede şimdi, dedim. On sene önce vefat ettiğini söyledi. Elim ayağım buz kesilmişti. Bu ufak bebek onun torunu mu, diye sordum. Annenin cevabı evet oldu.</p>

    <p class="Temel-Paragraf">Halimdeki gayritabiliği sezinlemiş olmalıydı ki, onu tanıyor musunuz diye şaşırarak yüzüme baktı. Ona bir açıklama yapamazdım. Bunun bir anlamı yoktu. İçimdeki çöküntü daha da arttı. Filiz’in, yani annenin ifadesine göre kocası iki yıl önce ölmüştü. Bu durumda hem sevdiğim kadım hem de oğlumu kaybetmiştim. Nihayet güç bela resimdeki kadını İstanbul’dan bir tanıdığıma benzettiğimi söyledim. Annen inandı tabii; fakat beynimde şekillenen binbir sual vardı. O benzetmeden yararlanarak anneni çaktırmadan sorguya çektim, kocasının babasını sordum. Annen ancak ortaokulu bitirmiş, saf bir Anadolu kızıydı. Aklında hiçbir şüphe uyanmadan sorularıma cevap veriyordu.”</p>

    <p class="Temel-Paragraf">Nefesimi tutarak büyükbabamı dinlemeye devam ettim.</p>

    <p class="Temel-Paragraf">Ailemle ilgili bütün sırlar birer birer çözülüyordu. Bir ara Suna’nın eli masanın altından buz kesmiş avuçlarıma ulaştı. Bana destek vermek istercesine sıktı.</p>

    <p class="Temel-Paragraf">Büyükbabam devam etti. “Anladığım kadarıyla Nahide ailesinin de yanına dönmeden doğruca Marmaris’e gelmiş. Bir süre orada bir arkadaşının yanında kalmış ve İstanbul’daki kocasından kaçtığını söylemiş herkese. Babanı da orada doğurmuş. Yıllarca orada kalmışlar. Baban okumamış, Nahide’nin oradaki çalışmalarıyla küçük bir arazi sahibi olmuşlar. Oğluma Fahri adını vermiş ve bir daha da hiç evlenmemiş. Fahri benim göbek adımdır. Son derece duygulanmıştım. Beynime, torunumu ve gelinimi nasıl buraya getireceğim sorunu takılmıştı. Filiz’e ameliyat konusunda ısrar ettim.”</p>

    <p class="Temel-Paragraf">Dayanamayıp sordum. “Kabul etti mi?”</p>

    <p class="Temel-Paragraf">“Etti,” dedi büyükbabam. “Seni alıp İstanbul’a geldi. Ama ne yazık ki ameliyat masasından kalkamadı. Operasyon riski fazlaydı ama ameliyat olmazsa, doktorlar sadece altı aylık ömrü olduğunu söylemişlerdi.”</p>

    <p class="Temel-Paragraf">Büyükbabam ağlayacak gibiydi.</p>

    <p class="Temel-Paragraf">Neler hissettiğini anlıyordum, ama o an benim de kalbim paramparçaydı. Söz konusu kişiler öz anam babamdı. Dudaklarımı ısırdım. Karşımdaki yaşlı adamı suçlayamıyordum, o şartları değiştirmek için elinden geleni yapmıştı.</p>

    <p class="Temel-Paragraf">“Annen hastanede yattığı sürece seni bu köşkte tuttum. Yani gerçek yuvana ilk gelişin yaklaşık otuz küsur sene önce oldu.”</p>

    <p class="Temel-Paragraf">Beynimde o konuda yer etmiş hiçbir anı yoktu.</p>

    <p class="Temel-Paragraf">Hatırlamam da imkansızdı zaten. Büyükbabamı dinleme ye devam ettim.</p>

    <p class="Temel-Paragraf">“Uç yaşındaki bir bebeği eve getirince Nakşidil Kalfa kuşkulandı; bu kimin nesi diye beni sorguya çekmeye başladı. O zamana kadar bazı gençlerin eğitimini üstlenmiştim ama hiçbiri senin kadar ufak değildi. Önce Nakşidil’e de bir açıklama yapmadım. Fakat sonra benim torunum olduğunu söylemek zorunda kaldım. Niyetim annen sağlığına kavuşursa ikinizin de geleceğini teminat altına almak ve size rahat bir hayat sağlamaktı. Ama olmadı ve annen veat etti. işte, Nakşidil’e de gerçeği o zaman anlattım. Ortada ciddi bir sorun vardı. Senin kimliğini etrafa nasıl açıklayacaktım. Kalfa bu durumun tam bir skandal olduğunu söyleyip duruyordu. Benim mevkiimdeki ve benim yaşımdaki bir profesöre yakışmayacağını ve sosyal yaşamımı da, itibarımı da zedeleyeceğimi ısrarla savundu. Senden asla ayrılmak istemiyordum, ama benim itibarımdan ziyade bakılmaya ve ana şefkatine ihtiyacın vardı. Kararsız kalmıştım. Diyebilirim ki hayatımın ikinci hatasını da o safhada yaptım; Nakşidü’e uydum ve seni kabul edecek bir aile aradım. Niyetim, büyüyünce gerçekleri anlatmak ve seni nüfusuma almaktı.”</p>

    <p class="Temel-Paragraf">Büyükbabam derin bir iç geçirdi.</p>

    <p class="Temel-Paragraf">“O sırada imdadıma Hasan Reis yetişti.”</p>

    <p class="Temel-Paragraf">“O da kim?” diye sordum.</p>

    <p class="Temel-Paragraf">“Bir zamanlar büyücek bir kabayolem vardı; onun kaptanı. Rizeli, mert bir adam. Yeldeğirmeni’nde oturan ve bir türlü çocukları olmayan yakın bir akrabasından bahsetti. Hasan Reis’e güvenirdim. Ağzı sıkı, güvenilir biriydi. Bir akşam beni alıp Yeldeğirmeni’ne götürdü. Orada Raşit Efendi ve karısı Zeliha ile tanıştım. Yani senin yaşamın boyunca annen ve baban diye tanıdığın kimseler.”</p>

    <p class="Temel-Paragraf">İçimde hafif bir burukluk daha hissettim.</p>

    <p class="Temel-Paragraf">Büyükbabamın devam etmesini bekledim.</p>

    <p class="Temel-Paragraf">“Teklifimi seve seve kabul ettiler. Onlara tek bir şart ileri sürdüm. Büyüyünce kendi nüfusuma geçireceğimi söyledim.</p>

    <p class="Temel-Paragraf">Onlar zaviyesinden sorun yoktu, nasıl olsa zengin bir adamdım. Çocukları ileride büyük bir mirasın da sahibi olacaktı. Nitekim senin bütün masraflarını hukuktan mezun oluncaya kadar da ben karşıladım. Tabii yalnız bununla da yetinmedim. Sık sık yanında kaldığın aileye yardımlar yapıyor, her hafta sonu seni görmek için ziyaretlerine gidiyordum. Raşit Efendi o sıralar Kadıköy’de bir nalburun yanında getir götür işlerine bakan, ufak tefek tamiratlara giden bir yardımcıydı. İyi ve çalışkan biriydi. Ne var ki seni daha yakınımda görmek istiyordum. Bir gün Kuzguncuk’ta kendi adına çalıştıracağı bir bakkal dükkânı açmasını teklif ettim. Bütün sermayesini ben koyacaktım, isteğimi minnetle karşıladı.”</p>

    <p class="Temel-Paragraf">Gayri iradi nefesimi tutarak yüzüne baktım.</p>

    <p class="Temel-Paragraf">Bunu hiç bilmiyordum.</p>

    <p class="Temel-Paragraf">Büyükbabam rakısından bir yudum aldı, biraz beyaz peynir ile ufak bir dilim kavun attı ağzına. Peçetesi ile yine dudaklarını sildikten sonra devam etti:</p>

    <p class="Temel-Paragraf">“Artık büyüyor ve gün geçtikçe annen baban sandığın insanlara daha yakından bağlanıyordun, işte o zaman yaptığım hatayı anladım. Küçük kalbinde onlar ana baba olarak yer almıştı. Sana bihakkın bakıyor, sevgi ile besliyorlardı. Acı gerçeği asla sana anlatamayacağımı anladım, iyice gelişip büyüyünceye kadar, hayatındaki dramı kendin kavrayıncaya kadar sessiz kalmayı kararlaştırdım. Raşit Efendi çok küçükken Rize’yi terketmiş biriydi, arada sırada memleketinden gelen gidenler olurdu, ama onlar da hiçbir zaman senin onların çocuğu olmadığını anlayamadılar. Lise yıllarında seninle temasımız daha da arttı. Felsefe derslerinde sana yardımcı olurken duyduğum haz tarif edilemezdi. iyi bir öğrenciydin ve hukuk tahsili yapacağım senden işittiğimde gurur duydum. Torunum mükemmel bir avukat olacaktı. Raşit Efendi’yi kaybettiğinde fakültenin son sınıfındaydın. Baban sandığın Raşit Efendi’den kalan miras aslında benim yıllar boyunca senin adına yatırdığım paralardı. Raşit Efendi hiçbir zaman onlara dokunmamıştı. Onun ölümünden sonra dükkânı tasfiye ederek satman çok doğaldı. Kaldığın daireyi de onlara ben almıştım. Kısacası geleceğin teminat altına alınmıştı, ama beni asıl düşündüren mevzuu bütün sıkıntısı ile hala ortadaydı ve çözülmemişti. Sana gerçeği nasıl anlatacaktım ve o zaman bana karşı tutumun ne olacaktı? Benden birden nefret etmen de ihtimal dahilindeydi.”</p>

    <p class="Temel-Paragraf">Ağzımı açıp bir şeyler gevelemek istedim, ama beceremedim.</p>

    <p class="Temel-Paragraf">Büyükbabam devam etti. “Bu sırada aklıma dahiyane bir fikir geldi. Evlilik konusunda oldukça tutucu ve müşkülpesenttin. Bir türlü bir kıza aşık olup evlenmiyordun. Tıpkı Suna gibi. O da mektebini bitirmiş, işinde sivrilmiş, mükemmel bir iş kadını olmuştu. Çok da güzel bir kızdı, ikinizi tanıştırıp evlendirmek harika bir şey olacaktı.”</p>

    <p class="Temel-Paragraf">Suna’nın masanın altındaki eli yine avuçlarımı sıktı.</p>

    <p class="Temel-Paragraf">“Önce Suna’nın işyerine giderek planımı ona açtım. Önce şaşırdı, hatta biraz mırın kırın etti. Bunun son derece hayati bir karar olduğunu, seni yeterince tanımadan teklifi kabul etmesinin son derece sakıncalı olduğunu söyledi. Biraz haklıydı da, ama ben ikinizi de yeterince tanıyordum. Sonunda onun şartlı okeyini alınca meseleyi değişik bir şekilde sana açtım. Tepkilerini ölçmek için Suna’nın torunum olduğunu söyledim. Olayı biraz yadırgadığını biliyorum, filhakika geçmişimi sana anlatırken az buçuk hakikatlere de sadık kaldım. Nahide’yi saklayıp sana Hüsnügül’den bahsettim. Benim yalan söylemeyeceğimi farz ederek anlattıklarıma inandın. En büyük endişem Suna ile karşılaşınca birbirinize duyacağınız hislerdi. Nihayet Tanrı bir yerden sonra yardımcım oldu, Suna senden hoşlandı ama hala bazı tereddütleri vardı. Sen ise onu görür görmez aşık oldun.”</p>

    <p class="Temel-Paragraf">Bu defa karımın elini ben sıktım.</p>

    <p class="Temel-Paragraf">Suna da tırnaklarını derime geçirerek karşılık verdi.</p>

    <p class="Temel-Paragraf">“Ne var ki, bir hata daha yapmış ve bütün bir ömür boyu bana duyduğu hislerini hiç anlamadığım Nakşidil Kalfa’ya planımı açıklamıştım. Aynı konakta büyüyüp kocamış iki yaşlıydık. Hayatlarımızın bu son demlerinde yaşımıza uygun bir vakar ve müsamaha ile geçirecekken, Nakşidil yıllanmış haset ve hıncını almak için planlar yapmaya başlamıştı. Bunu hiç anlamadım, aklımın köşesinden bile geçirmedim. Çocukluğundan beri kalfanın beni için için seveceğini düşünemezdim de... ilk tehdit telefonunu aldığımda şamar yemiş bir çocuğa döndüm; bu işi yapacak kimseyi düşünemiyordum. Tabii Nakşidil de aklımın köşesinden geçmemişti. Sizi önce evlendirecek, aile yuvamın içine sokarak, seninle yakınlığımı iyice pekiştirdikten sonra ancak gerçekleri anlatabilecektim. Yalnız komşu Sadi Bey diye değil, büyükbaban olarak beni anlayışla karşılayıp sevmeni istiyordum. Olaylar beni ürkütecek şekilde gelişmeye başladı. Seninle ilgili her türlü haberi Suna’dan anında alıyordum. Ne yazık ki önce Suna’nın benim torunum olmadığı hususunda endişelerin belirdi. Sonra kendini garip bir komplonun içinde hissetmeye başladın. Üzüntüden kahroluyordum. Bir ara her şeyi berbat ettiğimi düşünmeye başladım. Üzüntü, sağlığımı gerçekten bozmaya başladı; ne de olsa seksen beş yaşındayım artık.”</p>

    <p class="Temel-Paragraf">Karım bir ara dayanamayıp lafa karıştı. “Sadi Amca, bence planınızın en püf noktası beni evlat edinme numarası esnasındaki ileri sürdüğünüz evlenme şartıydı,” dedi.</p>

    <p class="Temel-Paragraf">Büyükbabam sitemkar bir tarzda kaşlarını çatarak Suna’ya baktı.</p>

    <p class="Temel-Paragraf">“Bak şu hınzır kızın ettiği lafa! Hala bana Sadi Amca diyor. Bugüne bugün sen benim öz torunumun karısıın artık. Büyükbaba diye hitap etmen lazım bana.”</p>

    <p class="Temel-Paragraf">Hep beraber gülüştük.</p>

    <p class="Temel-Paragraf">“Söz,” dedi Suna. “Bir daha aynı hatayı yapmam. Ne yaparsınız bunca yıllık dil alışkanlığı işte.”</p>

    <p class="Temel-Paragraf">“Bundan sonra olanları hepiniz biliyorsunuz, tekrarlamama gerek yok,” diye devam etti büyükbabam.</p>

    <p class="Temel-Paragraf">Fakat benim beynimde hala yerli yerine oturmamış ufak tefek bazı sorular vardı.</p>

    <p class="Temel-Paragraf">“Şu Muhsin Karpat olaya nasıl karıştı?” diye sordum.</p>

    <p class="Temel-Paragraf">“Hüsnügül’ün oğlu mu?”</p>

    <p class="Temel-Paragraf">“Evet,” diye başımı salladım.</p>

    <p class="Temel-Paragraf">Büyükbabamın suratı asıldı yine.</p>

    <p class="Temel-Paragraf">“Nasıl olacak, Nakşidil’in tahriki ile tabii,” diye homurdandı. “Onları tanırdı, senin aklını karıştırmak için Muhsin Karpat ile irtibat kurmuş. Yaş itibariyle üç aşağı beş yukarı aynıydılar. Zaman zaman onunla temas kurduğunu çok sonra öğrendim. Muhsin’le erkek kardeşi de yıllar evvel annelerinin ilk sevgilisini merak ederek beni görmek üzere bir defa köşkün bahçesine gelmişlerdi. Tabii kendilerini tanıtmadan.”</p>

    <p class="Temel-Paragraf">“Biliyorum,” dedim. “Bana anlattı. Hatta Suna ile bir yemek esnasında çekilmiş fotoğraflarını da gösterdi.”</p>

    <p class="Temel-Paragraf">Karımla büyükbabam gülüştüler.</p>

    <p class="Temel-Paragraf">“Doğru,” dedi Suna. “O görüşmeyi biz ayarladık. Muhsin Karpat’a bu işe karışmaması için yapılmış bir görüşmeydi, ama ikna edebildiğimizi söyleyemem. Adam belki mazideki o kötü anı nedeniyle aleyhimize davranmaya devam etti. Kısacası Nakşidil Kalfa baskın çıktı.”</p>

    <p class="Temel-Paragraf">Karıma döndüm.</p>

    <p class="Temel-Paragraf">“Ama o resim bana biraz eskiymiş gibi geldi. Yani sanki bütün bu olaylar vuku bulmadan önce çekilmiş gibi.”</p>

    <p class="Temel-Paragraf">Suna sesini kısarak kulağıma yaklaştı.</p>

    <p class="Temel-Paragraf">“Şimdi de bunu mu kafana takacaksın?” diye sordu.</p>

    <p class="Temel-Paragraf">Susmak zorunda kaldım.</p>

    <p class="Temel-Paragraf">Aklıma takılan son bir soru da Nakşidil Kalfa ile Hayri Mayadağ’ın akıbetleriydi. Büyükbabam her ikisini de polise şikâyet etmemişti. Hayri adam öldürmeye tam teşebbüsten, Kalfa da onu azmettirmekten yıllarca hapiste sürünebilirlerdi.</p>

    <p class="Temel-Paragraf">“Onlar ne olacak?” diye sordum.</p>

    <p class="Temel-Paragraf">“Hayri yaptığına bin pişman. Elimi ayağımı öptü, benden bin kere özür dileyip bağışlamamı rica etti.”</p>

    <p class="Temel-Paragraf">“Siz ne yaptınız?”</p>

    <p class="Temel-Paragraf">“Affettim onu.”</p>

    <p class="Temel-Paragraf">“Şey... Büyükbaba bu yaptığınızın doğru olduğuna inanıyor musunuz?”</p>

    <p class="Temel-Paragraf">“Tabii,” dedi. “Mühendis olduğuna bakma, gerçek bir aptaldır o. Ne de olsa yıllarca ekmeğimi yedi. Suzidil Kalfa’nın da torunudur. Suzidil’in üzerimde büyük emeği vardır, bunu inkar edemem. Ayrıca çekinmeme de gerek yok artık. Aslan gibi bir torunum var. icap ederse bu defa yalnız burnunu değil bütün kemiklerini kırar.”</p>

    <p class="Temel-Paragraf">Dün geceyi anımsayarak utandım, önüme baktım.</p>

    <p class="Temel-Paragraf">“Ya Nakşidil Kalfa? O ne olacak?”</p>

    <p class="Temel-Paragraf">“Umarım yeni yerinde mutlu olur,” dedi büyükbabam. “Elimden daha fazlası gelmezdi. Ne de olsa ruhundaki melanet aşk gibi kutsal bir duygudan kaynaklanıyordu.”</p>

    <p class="Temel-Paragraf">‘ Ama çürümüş, kokuşmuş ve nefrete dönüşmüş bir duygu,” diye mırıldandı Suna kaşlarını çatarak.</p>

    <p class="Temel-Paragraf">“Yine de onu anlıyorum,” dedi büyükbabam. “Özünde unutulmaz bir sevgi yatıyor. Ben de Nahide’yi hala unutmadım. Bu.^ün bile burnumda tütüyor. Ona olan sevgim yüzünden bir daha evlenemedim. Aslında bu gece bu sofrada o da olmalıydı. Yıllar sonra torunuma kavuşmamın sevincini o da benimle paylaşmalıydı. Nakşidil’e şimdi sadece acıyorum. Hislerini vakti zamanında anlasaydım, çoktan bu evden uzaklaştırırdım.”</p>

    <p class="Temel-Paragraf">“Şimdi nerede?” diye sordum.</p>

    <p class="Temel-Paragraf">“Onu yaşlıların bulunduğu bir huzurevine gönderdim. Büyük bir de bağışta bulundum. Artık bu yükün altında fazla yaşayacağını da sanmam.”</p>

    <p class="Temel-Paragraf">Suna ile tekrar bakıştık.</p>

    <p class="Temel-Paragraf">O an Kadızade Emrullah Nuri kanını taşıdığıma bir daha inandım. Bütün kötülüğüne rağmen ruhumun bir yerinde içimi burkan eziklik hasıl olmuştu.</p>

    <p class="Temel-Paragraf">Şarabımdan bir yudum daha içtim...</p>

    <p class="Temel-Paragraf">* * *</p>

    <p class="Temel-Paragraf">“Ne dersin?” dedi Suna. “Köşkte rahat edebilir miyiz?”</p>

    <p class="Temel-Paragraf">“Bilmiyorum,” diye cevap verdim. “Belki.”</p>

    <p class="Temel-Paragraf">“Köşkte yaşamaya mecbur muyduk? Büyükbabanı sık sık ziyarete gelebilirdik, neden orada olmayı istedin?”</p>

    <p class="Temel-Paragraf">Arabayı sürerken gözlerim daldı bir an. Ulus’taki eve dönüyorduk, ama o hafta sonu Kuzguncuk’ta daimi kalmak için nakil yapacaktık.</p>

    <p class="Temel-Paragraf">“Artık orası benim yuvam sayılır sevgilim,” diye mırıldandım. “Otuz beş sene sonra döndüğüm gerçek yerim. Bu saatten sonra büyükbabamı yalnız bırakamam.”</p>

    <p class="Temel-Paragraf">“Belki haklısın, fakat...”</p>

    <p class="Temel-Paragraf">“Fakatı ne? Ne mahzuru var bunun? Orası harika bir yerdir. Herkesin yaşamak için can attığı yerlerden...”</p>

    <p class="Temel-Paragraf">Suna şeytanca gülümseyerek elini kolumun üstüne koydu.</p>

    <p class="Temel-Paragraf">“Ama eski köşk her şey için uygun değil.”</p>

    <p class="Temel-Paragraf">“Neyi kastediyorsun?”</p>

    <p class="Temel-Paragraf">“Orada eşyalar çok gıcırdar.”</p>

    <p class="Temel-Paragraf">“Anlayamadım?”</p>

    <p class="Temel-Paragraf">“Anlasana canım! Her gece büyükbabanı uykusundan mı uyandıracağız? Utanırım doğrusu...”</p>

    <p class="Temel-Paragraf">Bakışlarımı yoldan ayırıp karımın gözlerine çevirdim.</p>

    <p class="Temel-Paragraf">Muzip bir şekilde gülümsüyordu.</p>

    <p class="Temel-Paragraf"></p>

    <p class="Temel-Paragraf"> </p>
  </div>
</body>
</html>