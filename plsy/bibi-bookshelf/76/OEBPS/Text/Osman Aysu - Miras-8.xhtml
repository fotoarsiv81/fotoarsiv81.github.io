<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>Osman Aysu - Miras-8</title>
  <link href="../Styles/style.css" rel="stylesheet" type="text/css"/>
</head>

<body id="Osman-Aysu---Miras" xml:lang="tr-TR">
  <div>
    <p class="Paragraf-Stili-1"><span class="B-l-m char-style-override-2">Beşinci Bölüm</span></p>

    <p> </p>

    <p class="Temel-Paragraf"><span class="char-style-override-1">E</span>RTESİ SABAH ERKEN SAATLERDE, İŞİM olduğunu bahane ederek akşam yemeğini yer yemez köşkten ayrıldık. Sadi Bey yaz gecesi için vaktin henüz çok erken olduğunu söylemesine rağmen, onu dinlemedim. Bunca yıldır gittiğim, nice hoş saatler geçirdiğim köşkte böylesine sıkıldığımı hiç hatırlamıyordum.</p>

    <p class="Temel-Paragraf">Suna da arabanın içinde durgun ve düşünceliydi. Yol boyunca sessiz kaldı. Eve geldiğimizde ışıklan yakarken, “Biraz konuşmalıyız,” dedi.</p>

    <p class="Temel-Paragraf">“Ne hakkında?” diye sordum.</p>

    <p class="Temel-Paragraf">Bir kaşını havaya kaldırarak yüzüme baktı.</p>

    <p class="Temel-Paragraf">“Konuşacak o kadar şeyimiz var ki,” dedi.</p>

    <p class="Temel-Paragraf">“Çok yorgunum, bir başka zaman olmaz mı?”</p>

    <p class="Temel-Paragraf">“Hayır. Şimdi konuşmalıyız.”</p>

    <p class="Temel-Paragraf">Fazla itiraz etmeden salona geçtim. Suna da gelip karşıma oturdu. Bakışlarını gözlerimin içine dikerek, “Bir açıklama yapmanı bekliyorum,” dedi.</p>

    <p class="Temel-Paragraf">“Ne açıklaması?”</p>

    <p class="Temel-Paragraf">“Sadi BeyTe konuştuktan sonra ne karara vardın?”</p>

    <p class="Temel-Paragraf">“Henüz bir karara varamadım. Yalanlarla doğrular beynimde çakışıyor. Kimin yalan, kimin doğru söylediğini henüz tam olarak bilemiyorum.”</p>

    <p class="Temel-Paragraf">“Beni yalnız hakkımdaki düşüncelerin ilgilendiriyor. Yalan söylediğime inanıyor musun?” Sesi o kadar kararlı ve kesin çıkmıştı ki, bir an ürperdim.</p>

    <p class="Temel-Paragraf">Gerçek kanaatimi söylersem acı bir sonla karşılaşacağım içime doğmuş gibiydi.</p>

    <p class="Temel-Paragraf">Olaylar beynimi zorladığı halde şimdi sonuçtan korkar hale gelmiştim.</p>

    <p class="Temel-Paragraf">“Dedim ya, henüz bir karara varamadım. Niye ısrar ediyorsun?”</p>

    <p class="Temel-Paragraf">“Hakkımdaki düşüncelerin benim için çok önemli. Gerekirse derhal senden boşanmak istiyorum. Beni yalancı kabul eden biriyle yaşayamam.”</p>

    <p class="Temel-Paragraf">Dikkatle Suna’yı süzdüm.</p>

    <p class="Temel-Paragraf">Bu tehdidi doğru da olabilirdi, yalan da.</p>

    <p class="Temel-Paragraf">Doğruysa, cidden düşüncelerimden rahatsız olduğu neticesini çıkarabilirdim, ama diğer yandan boşanmakla önünde gerçekleri kavrayan ve mirasa konmasına sed çekebilecek son kişiyi tasfiye etmiş olacaktı.</p>

    <p class="Temel-Paragraf">Bir an dudaklarımı ısırdım. Hazin bir durumdu; onu seviyor fakat güvenemiyordum.</p>

    <p class="Temel-Paragraf">Sustum.</p>

    <p class="Temel-Paragraf">“Cevabını bekliyorum,” dedi.</p>

    <p class="Temel-Paragraf">Zaman kazanmak için, “Önce bir telefon etmek istiyorum,” dedim.</p>

    <p class="Temel-Paragraf">“Kime?”</p>

    <p class="Temel-Paragraf">“Prof. Kemal Tarhan’a.”</p>

    <p class="Temel-Paragraf">“O da kim?”</p>

    <p class="Temel-Paragraf">“Sadi Bey’e kanser teşhisi koyan doktor.”</p>

    <p class="Temel-Paragraf">Yine tuhaf tuhaf yüzüme baktı.</p>

    <p class="Temel-Paragraf">“Şimdi onun bana karşı duyduğu hislerle ne alakası var?”</p>

    <p class="Temel-Paragraf">“Bu çok önemli,” dedim.</p>

    <p class="Temel-Paragraf">Dudak büktü, ama sesini çıkarmadı. Benden kesin bir cevap almaya kararlıydı.</p>

    <p class="Temel-Paragraf">Saate baktım, henüz 10’du. Yaz gecesi için fazla geç sayılmazdı. Telefonun başına oturdum, önce 118’den Prof. Tarhan’ın ev numarasını istedim.</p>

    <p class="Temel-Paragraf">Suna dikkatle beni izliyordu.</p>

    <p class="Temel-Paragraf">Telefon çalıyordu. Nihayet yaşlı bir kadın sesi cevap verdi. Doktoru rica ettim. Evde olmasına tüm kalbimle dua ediyordum. Kadın, “Bir dakika bekleyin lütfen,” dedi.</p>

    <p class="Temel-Paragraf">Derin bir soluk aldım.</p>

    <p class="Temel-Paragraf">Az sonra tok bir erkek sesi, “Buyrun Dr. Tarhan,” dedi.</p>

    <p class="Temel-Paragraf">“Affedersiniz, sizi bu saatte rahatsız ettiğim bağışlayın. Ben arkadaşınız Sadi Koray’ın damadıyım.”</p>

    <p class="Temel-Paragraf">Sanki adam biraz yadırgamış gibi, “Öyle mi efendim, buyrun. Size ne şekilde yardımcı olabilirim?” diye sordu.</p>

    <p class="Temel-Paragraf">Bir an kekeledim.</p>

    <p class="Temel-Paragraf">“Şey...” diye mırıldandım. “Sizden Sadi Bey’in hastalığı hakkında biraz malumat almak istemiştim. Daha aydınlatıcı bazı şeyler...”</p>

    <p class="Temel-Paragraf">“Pardon, anlayamadım. Ne hastalığı?”</p>

    <p class="Temel-Paragraf">“Yakalandığı akciğer kanseri hakkında.”</p>

    <p class="Temel-Paragraf">“Beyefendi, bir yanlışlık var galiba. Filhakika Sadi arkadaşımdır, ama kansere yakalandığı hakkında hiç haberim olmadı. Kendisini yaklaşık bir senedir de görmüyorum. Ayrıca ben üniversitede çocuk hastalıkları kürsüsündendim. Yani o benim hastam olamaz.”</p>

    <p class="Temel-Paragraf">Öğreneceğimi öğrenmiştim ve korktuğum da başıma gelmişti.</p>

    <p class="Temel-Paragraf">“Özür dilerim, galiba bir isim hatası yaptım,” diyerek telefonu kapattım.</p>

    <p class="Temel-Paragraf">Suna hala bana bakıyordu.</p>

    <p class="Temel-Paragraf">“Ne dedi?”</p>

    <p class="Temel-Paragraf">“Sadi Bey kanser olduğunu söylemekle ikimizi de kandırdı.”</p>

    <p class="Temel-Paragraf">Bir süre bakıştık.</p>

    <p class="Temel-Paragraf">İkimiz de bu yalana bir anlam veremiyorduk.</p>

    <p class="Temel-Paragraf">Kendi kendime, “Ama niye?” diye mırıldandım. Aklıma makul hiçbir neden gelmiyordu.</p>

    <p class="Temel-Paragraf">Nihayet Suna, “Evlenmemizi istedi, fakat bunun bir sebebi olmalı. Hem de çok önemli bir sebebi,” diye konuştu.</p>

    <p class="Temel-Paragraf">“Herhalde vardır, ama ben bilmiyorum,” dedim.</p>

    <p class="Temel-Paragraf">“Şimdi çok daha önemli bir durumla karşı karşıyayız. Bu şartlara dayanamıyorum. Yarın büyükbabama gidip her şeyi açıklamasını isteyeceğim. Senin ileri sürdüğün iddiaları, babamın onun oğlu olamayacağı şüphelerini ve seninle bu izdivaca daha fazla dayanma imkanımın olmadığını anlatacağım. Kararı o versin.”</p>

    <p class="Temel-Paragraf">Belki en doğrusu da bu olacaktı.</p>

    <p class="Temel-Paragraf">Ama bir türlü anlayamadığım Sadi Bey’in yalanlarıydı. Bu işin içinde hala zihnimi kurcalayan karanlık noktalar vardı. Nedeni ne olursa olsun Hoca, Suna ile evlenmemi isteyebilirdi, fakat kızı nüfusuna geçirdikten ve istediği evliliği sağladıktan sonra yalan söylemeye neden devam ediyordu? Muhtemelen eve gelen o tehdit telefonu da uydurma idi. Tıpkı kanser yalanı gibi...</p>

    <p class="Temel-Paragraf">Sadi Bey hiç de aptal biri değildi, oğlu olduğunu iddia ettiği Sadullah Bey’i iyice araştırıp sormadan, o güne kadar tanımadığı bir kızı torunum diye kabullenmesi de bana ters geliyordu, ama sonuçta karar ona ait olacaktı tabii.</p>

    <p class="Temel-Paragraf">Düşüncelerimden silkinerek Suna’ya baktım.</p>

    <p class="Temel-Paragraf">Teklifini onaylamamı bekleyen bir hali vardı. “Ne diyorsun?” diye sordu tekrar. “Yarın büyükbabamla konuşmaya gideyim mi?”</p>

    <p class="Temel-Paragraf">Bu muammadan bıkmış ve sıkılmıştım. “Nasıl istersen,” diye söylendim. “Ama unutma, yaşlı adam gerçekleri kavrarsa elde etmeyi düşündüğün mirastan hava alırsın.”</p>

    <p class="Temel-Paragraf">Hışımla yüzüme baktı.</p>

    <p class="Temel-Paragraf">“Yine yanılıyorsun; ben para pul peşinde değilim.”</p>

    <p class="Temel-Paragraf">“Buna inanmayı ne çok isterdim.”</p>

    <p class="Temel-Paragraf">“Lanet olsun!” diye bağırdı. “Kafamı kızdırıyorsun, şimdi bir taksiye atlar ve doğru köşke gidebilirim. Sana kaç kere söyleyeceğim, ben bu işi sadece büyükbabama kavuşmak, baba tarafımdan hayatta kalan tek ferdi kazanmak için istedim.”</p>

    <p class="Temel-Paragraf">“Tabii kalacak büyük mirası da unutmamak lazım.”</p>

    <p class="Temel-Paragraf">Suna dayanamadı, yerinden fırlayarak üstüme yürüdü. Deli gibi, kızgınlıkla yüzüme bir tokat aşketmek istedi. Savurduğu tokadı son anda havada kestim, bileğinden tuttum.</p>

    <p class="Temel-Paragraf">“Böyle teatral şovlara hiç gerek yok. Sana inanmıyorum.”</p>

    <p class="Temel-Paragraf">“İster inan, ister inanma! Aramızdaki ilişki de bitti artık...”</p>

    <p class="Temel-Paragraf">Bileğini kurtarmaya çalışıyordu.</p>

    <p class="Temel-Paragraf">“İlişki mi? Ne ilişkisi? Aramızda zaten hiçbir zaman karı koca münasebeti olmadı ki, çocuk mu kandırıyorsun sen?”</p>

    <p class="Temel-Paragraf">Suna birden direnmeyi kesti ve hüngür hüngür ağlamaya başladı.</p>

    <p class="Temel-Paragraf">Hiç oralı olmadım. Muhtemelen bir mizansendi bu. Durumu kurtarmak, beni oyalamak için yapılmış bir oyun. Asla Sadi Bey’le konuşmaya gitmeyeceğine de emindim.</p>

    <p class="Temel-Paragraf">Sözde karım bir süre koltukta ağladı.</p>

    <p class="Temel-Paragraf">Sonra ağır ağır yerinden kalktı ve çantasını alarak evi terketti. Giderken tek kelime etmemişti. Kuzguncuk’a gideceğini hiç sanmıyordum.</p>

    <p class="Temel-Paragraf">Bu onun için oyunun sonu olurdu.</p>

    <p class="Temel-Paragraf">Yine de gecenin bu saatinde nereye gidebileceğini düşünmeye başladım. Belki bu komployu hazırlayan ortaklarının yanma durumu anlatmaya veya onlardan yardım istemeye gitmiş olabilirdi.</p>

    <p class="Temel-Paragraf">Önünde sonunda dönecekti. Başka şansı yoktu.</p>

    <p class="Temel-Paragraf">Uyuyamadım, hatta dönünceye kadar onu beklemeye karar verdim. Nasıl olsa bütün eşyaları buradaydı. Yaklaşık kırk dakika kadar sonra çalan telefonla irkildim.</p>

    <p class="Temel-Paragraf">Mutlaka arayan oydu. Herhalde ben şuradayım, pişmanım, özür dilerim, lütfen beni gel al, diyecekti.</p>

    <p class="Temel-Paragraf">Telefona koştum ve o sırada da kendisine nasıl bir cevap vermem gerektiğini düşünmeye başladım.</p>

    <p class="Temel-Paragraf">Sert bir sesle, “Evet,” dedim almacı kaldırınca.</p>

    <p class="Temel-Paragraf">Karşımda Sadi Bey vardı.</p>

    <p class="Temel-Paragraf">“Evladım,” diyordu. “Torunum burada. Bana inanılmaz şeyler anlattı. Bir an önce arabana atlayıp buraya gelmeni rica edeceğim. Bu hepimiz için hayırlı olur.”</p>

    <p class="Temel-Paragraf">* * *</p>

    <p class="Temel-Paragraf">İnanamıyordum. Demek Suna tüm aramızdaki konuşmaları Sadi Bey’e anlatmıştı. Bu ne anlama gelirdi? Şayet büyükbabası aleyhine hazırlanan bir komplonun tarafı ise nasıl olur da bu cesareti gösterirdi?</p>

    <p class="Temel-Paragraf">Ben mi yanılmıştım yani?</p>

    <p class="Temel-Paragraf">Bütün yaşadıklarım, o yabancı insanlarla konuşmalarım yalan mıydı?</p>

    <p class="Temel-Paragraf">Kuzguncuk’a dönerken arabayı ne kadar hızlı sürdüğüme kendim de şaşıyordum; Allahtan yol boyu hiç trafik ekibine rastlamadım. Her şeye rağmen kalbimde tatlı bir sevinç vardı. Suna’nın itirafı onun masumiyetinin ve haysiyetli kişiliğinin deliliydi. Suçlu olsa Sadi Bey’in karşısına çıkamazdı.</p>

    <p class="Temel-Paragraf">Köşke vardığımda onları yine arka bahçede buldum.</p>

    <p class="Temel-Paragraf">Karım bitkin vaziyette hasır koltuklardan birine çökmüştü. Nakşidil Kalfa boynunu, kollarını, alnını limon kolonyası ile ovuşturuyor, arada sırada avucuna döktüğü kolonyayı burnuna çekmesi için uğraşıyordu. Suna kendinden geçmiş gibiydi.</p>

    <p class="Temel-Paragraf">Sadi Bey geldiğimi görünce hemen yanıma yaklaştı, dostça ve babacan bir tavırla koluma girip beni yanlarına götürdü. Kaşları, sanki bana gücenmiş gibi hafifçe çatıktı, ama bu gerçek bir kızgınlık değil, sadece davranışımı onaylamayan bir sitemden ibaretti.</p>

    <p class="Temel-Paragraf">“Evlat,” diye mırıldandı. “Beni sükutu hayale uğrattın, senden hiç beklemediğim bir davranış sergiledin. Benim tanıdığım Erdal bunu yapmazdı. Torunumu çok üzmüşsün.”</p>

    <p class="Temel-Paragraf">Suna’nın gözleri kapalıydı.</p>

    <p class="Temel-Paragraf">Ama baygın olmadığını ve gelişimi fark ettiğini anladım. Nakşidil Kalfa da kötü kötü bana bakıyordu.</p>

    <p class="Temel-Paragraf">Neredeyse kendimi suçlu hissedecektim.</p>

    <p class="Temel-Paragraf">“Neler oldu burada? Suna size ne anlattı?” diye sordum.</p>

    <p class="Temel-Paragraf">Hoca durumu yumuşatmak istercesine güldü.</p>

    <p class="Temel-Paragraf">“Merak ediyorsan söyleyeyim. Suna’ya onun büyükbabası olmadığımı ve mirasıma konmak için dolaplar çeviren bir sahtekar olduğunu iddia etmişsin. Doğru mu bu?”</p>

    <p class="Temel-Paragraf">Bir an bocaladım.</p>

    <p class="Temel-Paragraf">Demek işi özetlemişti karım. “Evet,” demek istercesine başımı salladım.</p>

    <p class="Temel-Paragraf">“Sahi mi?” diye sordu Hoca.</p>

    <p class="Temel-Paragraf">“Üzgünüm efendim, ama sizin bilmediğiniz birkaç olay yaşadım. Bazı kişiler karşıma çıkıp beni hayretlere düşüren iddialar ortaya attılar.”</p>

    <p class="Temel-Paragraf">Hoca tuhaf tuhaf yüzüme baktı.</p>

    <p class="Temel-Paragraf">“Niye gelip bana açıklamadın? Bu konuda seni aydınlatabilecek en yetkili kişi ben değil miyim? Alt tarafı bu benim başımdan geçen bir olaydır ve geçmişi bilecek tek kişi de benim.”</p>

    <p class="Temel-Paragraf">Aslında bayağı mantıklı bir açıklamaydı.</p>

    <p class="Temel-Paragraf">Önce ağzımın içinde bir şeyler geveledim, kendimi savunmak için düşündüm. Hani neredeyse suçlu yerine geçecektim. Sonra, “Asıl gayem gerçeği öğrenmeden önce sizi üzmek istemememdi,” diyebildim.</p>

    <p class="Temel-Paragraf">“Şimdi daha fazla üzüldüm. Çünkü torunumun üzülmesine tahammül edemem. Ve senin de böyle bir şey yapacağına hiç ihtimal vermemiştim.”</p>

    <p class="Temel-Paragraf">Sabrım taştı. Bir an gözleri kapalı oturan Suna’ya baktım.</p>

    <p class="Temel-Paragraf">“O sizin gerçek torununuz değil,” dedim.</p>

    <p class="Temel-Paragraf">Aynı anda göz kapakları açılan karım siyah gözlerini husumetle yüzüme dikti.</p>

    <p class="Temel-Paragraf">Hoca gülümsüyordu.</p>

    <p class="Temel-Paragraf">“Neye dayanarak böyle bir iddiada bulunuyorsun?”</p>

    <p class="Temel-Paragraf">Artık konuşma zamanı gelmişti. Şimdi her üçü de merakla bakışlarını bana çevirmiş, ağzımdan çıkacak açıklamayı bekliyorlardı.</p>

    <p class="Temel-Paragraf">“Sizin çocuğunuz hiç olmamış efendim,” dedim. “Daha doğrusu halayık Hüsnügül ölü bir çocuk doğurmuş. Yani Sadullah diye bir oğlunuz hiç var olmamış.”</p>

    <p class="Temel-Paragraf">“Sana öyle mi söylediler?”</p>

    <p class="Temel-Paragraf">“Evet.”</p>

    <p class="Temel-Paragraf">“Kim söyledi bunu?”</p>

    <p class="Temel-Paragraf">“Muhsin Karpat adlı Hüsnügül Hanımın gerçek oğlu.”</p>

    <p class="Temel-Paragraf">“Ve sen de inandın.”</p>

    <p class="Temel-Paragraf">“Evet. Yalan söylemesi adeta olanaksızdı. Çünkü bütün ailenizi bilen biriydi. Bu evdeki yaşayan kalfaları, annesinin nasıl hamile kaldığını, bitişikteki komşunuz Ragıp Paşa köşküne annesinin nasıl küçük yaşta halayık olarak geldiğini, olaydan sonra Suzidil ve Ruhsar kalfaların ona maddi yardımda bulunduklarını ve Rumelikavağı’ndaki bir ailenin yanma verildiğini hep ondan işittim. Sizi de tanıyor, hatta yıllar sonra annesinden gerçeği öğrenince sizi merak ettiğinden buraya gelip size balık bile getirmiş.”</p>

    <p class="Temel-Paragraf">Sadi Bey kaşlarını çatarak, “Külliyen yalan!” dedi.</p>

    <p class="Temel-Paragraf">Gözlerim irileşerek yüzüne bakakaldım.</p>

    <p class="Temel-Paragraf">“Yalan mı?”</p>

    <p class="Temel-Paragraf">“Evet, hepsi yalan. Bunları uydurmuşlar.”</p>

    <p class="Temel-Paragraf">“Ama neden? O kişilerin bu yalanı söylemelerinde bir menfaatleri yok ki?”</p>

    <p class="Temel-Paragraf">“Bunu bilemeyiz.”</p>

    <p class="Temel-Paragraf">Afallamıştım, itiraz ettim. “Yasal olarak mirasınız üzerinde hak sahibi değiller,” dedim.</p>

    <p class="Temel-Paragraf">“Bu bir şey değiştirmez. Ayrıca gençliğimde ilişkiye girdiğim genç kızın adı Hüsnügül de değildi. O kızı hatırlıyorum, gerçekten de bitişik komşumuzda o isimde bir kızcağız vardı, ama halayık değil, yanılmıyorsam Ragıp Paşa’nın arabacısının kızıydı. Çok zaman geçtiği için aradan şimdi hatırlayamıyorum. En önemlisi o zamanlar burnu havada, kendisini beğenmiş, ukala bir gençtim. Yani bir arabacının kızıyla ilişkiye girecek cinsten bir adam değildim. Bunu takdir etmen gerekirdi.”</p>

    <p class="Temel-Paragraf">“Tek sorun bu da değil/’ diye söylendim. “Bir iki gün evvel Cağaloğlu’nda bir adam peşime takıldı...”</p>

    <p class="Temel-Paragraf">“Onu da öğrendim,” diye lafımı kesti Sadi Bey. “Suna anlattı. Adam sana Sadullah’ın oğlu olduğunu söylemiş, değil mi?”</p>

    <p class="Temel-Paragraf">“Evet efendim.”</p>

    <p class="Temel-Paragraf">“Ve Suna’nın bütün itirazlarına karşın gidip adamın işyerini arayıp onları yüzleştirmek istemişsin.”</p>

    <p class="Temel-Paragraf">“Doğru,” dedim.</p>

    <p class="Temel-Paragraf">“Tabii ne öyle bir işyeri ve ne de adamı bulamamışsınız.”</p>

    <p class="Temel-Paragraf">Biraz utanarak önüme baktım.</p>

    <p class="Temel-Paragraf">“O zaman da bunların Suna’yı evlat edinmeme karşı tertiplenmiş bir 03am olduğunu fark etmedin mi? Birilerinin senin aklını çelmeye çalıştıklarını anlamadın mı?”</p>

    <p class="Temel-Paragraf">“Ama niye? Kim bunlara karışabilir ki?”</p>

    <p class="Temel-Paragraf">“Bunun cevabını senin mantığından bekliyorum.”</p>

    <p class="Temel-Paragraf">Sustum önce. Sonra ağır ağır, “Bilemiyorum,” diye mırıldandım. “Sanırım sizin mirasınızda hak iddia eden kimseler var.”</p>

    <p class="Temel-Paragraf">“Çok komik!” dedi Hoca. “Kim, ne hakla benim tasarruflarıma karışabilir?”</p>

    <p class="Temel-Paragraf">“Sorun da bu ya Hocam! Ben de bunu anlamaya çalışıyorum.”</p>

    <p class="Temel-Paragraf">“Ama sorunu yanlış yerlerde ve yanlış şekillerde arıyorsun. Bir kuşkun varsa önce bana gelmeliydin.”</p>

    <p class="Temel-Paragraf">Belki haklıydı. Utanarak, “Haklısınız galiba,” diyebildim. Sonra çekinerek asıl kuşkumu ortaya attım. “Fakat size gelmeye çekindim.”</p>

    <p class="Temel-Paragraf">“O nedenmiş?”</p>

    <p class="Temel-Paragraf">“Çünkü bana gerçekleri anlatmadınız. Sizin de sakladığınız bir şey var.”</p>

    <p class="Temel-Paragraf">Hoca’ya saygımdan yüzüne karşı “Yalan söylüyorsunuz,” diyemezdim.</p>

    <p class="Temel-Paragraf">“Neyi kastediyorsun?”</p>

    <p class="Temel-Paragraf">Artık ok yaydan çıkmıştı. “Kanser olmadığınızı biliyorum, niye bize bunu söylediğinizi anlayamıyorum.”</p>

    <p class="Temel-Paragraf">Yanıma yaklaştı, dostça sırtımı okşadı.</p>

    <p class="Temel-Paragraf">“Bak bu doğru. Kanser filan değilim. Bu hususta size yalan söyledim. Suna, beni yalancılıkla itham ettiğini de anlattı. Bu benim hatam, ama böyle bir yalana da senin yüzünden tevessül ettim.”</p>

    <p class="Temel-Paragraf">Hayretle suratına baktım.</p>

    <p class="Temel-Paragraf">“Benim yüzümden mi?”</p>

    <p class="Temel-Paragraf">“Evet, ne sandın? Evlilikten kaçtığını biliyordum; hatırla, seninle daha evvel de bu konuyu tartışmıştık. Yaşın ilerlediği halde evlilik sorumluluğuna girmek istemiyordun. Seni her zaman sevmiş ve takdir etmiş biriyimdir. Torunumu görür görmez seninle evlendirmeyi kafama koymuştum, ama kaçınacağını da tahmin ettim tabii. O zaman böyle masumane bir yalana başvurdum. Durumu ikinize de açıklamamaya karar verdim. Nitekim yalanım tuttu da, ikiniz de benim hatırım için kabul ettiniz. Dr. Suphi’yi de, Dr. Kemal’i de aradığını biliyorum. Yalanımı ortaya çıkardın. Ama bu, sizlerin menfaatleri için söylenmiş bir yalandı.”</p>

    <p class="Temel-Paragraf">Hoca konuştukça sırtımdan tonlarca yükün kalktığını duyumsar gibi oluyordum. Gözlerim yine bir ara Suna’ya takıldı. Suratı hala asıktı. İlk defa lafa karıştı.</p>

    <p class="Temel-Paragraf">“Ben boşanmak istiyorum büyükbaba,” dedi.</p>

    <p class="Temel-Paragraf">Yaşlı adam ilk defa sesini yükselterek, “Olmaz öyle şey!” diye bağırdı. “Nasıl boşanırmışsınız! Kendinize gelin, ikiniz de birbirinizi seviyorsunuz. Bu yaptığınız maskaralık!”</p>

    <p class="Temel-Paragraf">Suna yaramaz bir çocuk gibi yüzünü buruşturarak fısıldadı.</p>

    <p class="Temel-Paragraf">“O beni sevmiyor!”</p>

    <p class="Temel-Paragraf">“Seviyor, o da seni seviyor... Ben biliyorum.”</p>

    <p class="Temel-Paragraf">“Sevmiyor büyükbaba. Sevse hiç bu kadar kaba davranır mı? Bana bunca hakareti yapar mı?”</p>

    <p class="Temel-Paragraf">Sanki hakkında konuştukları insan ben değilmişim gibi bakışlarımı bir Suna’ya bir hoca’ya çevirerek onları dinliyordum. Nihayet dayanamadım. “Kimse benim fikrimi sormayacak mı?” diye sesimi yükselttim.</p>

    <p class="Temel-Paragraf">İkisi birden bana baktı.</p>

    <p class="Temel-Paragraf">Kendimi yeterince duyurduğumu hissettikten sonra homurdandım.</p>

    <p class="Temel-Paragraf">“Sevgi işini tartışmayı en sona bırakalım. Hala aydınlığa kavuşmamış noktalar var. Mesela oğlunuz Sadullah Bey...”</p>

    <p class="Temel-Paragraf">Yaşlı adam bu sefer asık bir suratla nazarlarını bana çevirdi.</p>

    <p class="Temel-Paragraf">“Ne olmuş ona?”</p>

    <p class="Temel-Paragraf">“Sizi ziyarete gelen adamın oğlunuz olduğundan kesin emin misiniz?”</p>

    <p class="Temel-Paragraf">Sadi Bey’in sesi bu defa sert ve hafif öfkeli gibi çıkmıştı.</p>

    <p class="Temel-Paragraf">“Sanırım bu konuyu bana daha önce de açmış ve ben de sana kanaatimi söylemiş, fikirlerimi açıklamıştım. Tekrar aynı konuyu gündeme getirmen doğru mu?”</p>

    <p class="Temel-Paragraf">Haklıydı. Benimki biraz işgüzarlık oluyordu galiba. Üzerime düşeni yerine getirmiş, endişelerimi açıklayarak görevimi yapmıştım. Sana ne ulan, diye kendi kendime söylendim içimden. Ne üstüne vazife senin! alt tarafı miras onun mirasıydı, dilediğine bırakmakta, istediğine servetini terk etmek onun hakkıydı. Meselenin üzerine bu kadar düşmekle gerçekten işgüzarlık yapıyordum. Kaşlarımı çattım ve “Affedersiniz,” diye söylendim. “Galiba çizmeyi aştım.”</p>

    <p class="Temel-Paragraf">Hoca aynı babacanlığı ile yanıma yaklaştı.</p>

    <p class="Temel-Paragraf">“Alınma,” dedi. “Sen en doğrusunu, benim de senden beklediğimi yapıyorsun. Dürüst ve namuslu bir erkek olduğunu, hak ve hukuktan yana olduğunu çok iyi biliyorum. Ama senden asıl beklediğim, torunumu mutlu etmendir. O benim ilk ve son mürvetim, üzülmesine, acı çekmesine tahammül edemem.”</p>

    <p class="Temel-Paragraf">Yan gözle Suna’ya baktım.</p>

    <p class="Temel-Paragraf">Gerçekten tam bir yaramaz çocuk gibi, büyüğüne sığınmanın rahatlığı içinde, Sadi Bey’in bana çıkışmasını keyifle seyrediyor, kaşları çatık, oh olsun sana, işte beni üzersen zılgıtı yersin, dercesine beni seyrediyordu.</p>

    <p class="Temel-Paragraf">Sabredip sustum.</p>

    <p class="Temel-Paragraf">Oysa söyleyeceğim, şikâyet edeceğim çok şey olabilirdi. Ama netice itibariyle erişkin bir insandım ve karımla sorunlarımızı kendi aramızda çözmeliydik.</p>

    <p class="Temel-Paragraf">Hoca, “Bir kadeh içki içelim mi?” diye sordu.</p>

    <p class="Temel-Paragraf">Teklifini nazikane reddettim. “Bir an önce eve dönsek daha iyi olur,” dedim.</p>

    <p class="Temel-Paragraf">Ağlayan, baygınlık numarası yapan Suna, benim lafım üzerine hemen ayağa fırlamış, gitmeye hazır olduğunu göstermişti. Veda edip ayrılırken sebebiyet verdiğimiz üzüntü için onlardan özür diledim.</p>

    <p class="Temel-Paragraf">* * *</p>

    <p class="Temel-Paragraf">Yol boyunca Suna surat asmaya devam etti.</p>

    <p class="Temel-Paragraf">Ben ise düşüncelerimle yine baş başa kalmıştım. Kanımca beynimdeki problem kesinlikle çözülmemiş, karşıma çıkan o insanların kimliği ve gayeleri hususunda hiçbir neticeye varamamıştım. O insanlar kimdi ve neden Sadi Bey’in mirasına bulaşıyorlardı? Herhalde bunun akla yakın bir izahı mutlaka olmalıydı. Ama yapacağım bir şey kalmamıştı. Yaşlı dostum her şeyi kabul ediyor, ortaya çıkanları görmezden geliyorsa artık bana halt etmek düşerdi.</p>

    <p class="Temel-Paragraf">Omuzlarımı silktim, arabayı sürmeye devam ettim. Yan gözle de Suna’ya bakmayı ihmal etmiyordum. Aklınca özür dilememi, kendisine kaba davrandığım için özel bir şekilde bağışlamasını dileyeceğimi sanmıştı.</p>

    <p class="Temel-Paragraf">Hiç oralı olmadım, benim indimde henüz aklanmamıştı. Haksızlık ediyordum belki, ama ne yapayım, hukukçu kişiliğim somut deliller buluncaya kadar onu suçlamaya devam edecekti.</p>

    <p class="Temel-Paragraf">Sessizliğimi görünce, köşkte umumi olarak ortadan bir özür dilememe rağmen, gerçekte henüz onu affetmediğimi anlayınca birden hiddetlendi.</p>

    <p class="Temel-Paragraf">Dönüp homurdanmaya başladı.</p>

    <p class="Temel-Paragraf">“Ne taş kafalı bir adamsın! Nuh diyor peygamber demiyorsun. Hala benden şüpheleniyorsun, değil mi?”</p>

    <p class="Temel-Paragraf">Hiç ağzımı açıp cevap vermedim.</p>

    <p class="Temel-Paragraf">“Konuşsana!” dedi.</p>

    <p class="Temel-Paragraf">Benden yine çıt çıkmadı.</p>

    <p class="Temel-Paragraf">“Yenilgiyi kabul edemiyorsun, değil mi? En yetkili ağız sana gerçekleri anlatıp bozunca, bir türlü kabullenemedin... Çünkü işin gücün beni suçlamak. Sabit fikirli ukala!” diye homurdandı.</p>

    <p class="Temel-Paragraf">Yine sustum. Karşılık vermememe çıldırıyordu.</p>

    <p class="Temel-Paragraf">“Durdur arabayı, ineceğim!” diye bağırdı.</p>

    <p class="Temel-Paragraf">Aklına esince çılgınlık yapabilirdi. Bu kez yüzüne bakmadan cevap vermek zorunda kaldım. “Gecenin bu vaktinde mi?”</p>

    <p class="Temel-Paragraf">“Evet.”</p>

    <p class="Temel-Paragraf">“Olmaz!” dedim.</p>

    <p class="Temel-Paragraf">“Sen bana karışamazsın!”</p>

    <p class="Temel-Paragraf">“Bal gibi karışırım. Resmi kocan sayılırım.”</p>

    <p class="Temel-Paragraf">“Geç bunları... İnmek istiyorum.”</p>

    <p class="Temel-Paragraf">“Hayır.”</p>

    <p class="Temel-Paragraf">“Avaz avaz bağırırım, rezil olursun.”</p>

    <p class="Temel-Paragraf">“Hiç umrumda değil.”</p>

    <p class="Temel-Paragraf">“Bak, dur diyorum. Yoksa şimdi üstüne saldırırım.”</p>

    <p class="Temel-Paragraf">Eve yaklaşıyorduk ve yaz gecesi olduğu için ilerleyen saate rağmen sokaklar kalabalıktı. Suna bu çılgınlığı da yapar mı yapardı.</p>

    <p class="Temel-Paragraf">“Lütfen biraz anlayışlı ol. Sakin olmaya çalış.”</p>

    <p class="Temel-Paragraf">“Olamam, bana inanmayan bir erkekle o evi paylaşamam artık.”</p>

    <p class="Temel-Paragraf">“Tamam,” dedim. “Masumiyetine inanıyorum artık. Sadi Bey’in söylediklerini aynen kabul ediyorum.”</p>

    <p class="Temel-Paragraf">“Yine yalan söylüyorsun. Beni oyalamak, susturmak ve çıngar çıkmasına engel olmak için.”</p>

    <p class="Temel-Paragraf">“Uzatma,” dedim. “Aynı evi benimle paylaşmak istemiyorsan ben giderim. Ne de olsa bu ev senin sayılır. Senin değil benim gitmem daha doğru olur.”</p>

    <p class="Temel-Paragraf">Sinirli sinirli baktı yüzüme.</p>

    <p class="Temel-Paragraf">“Evet, bu daha doğru. Nereye gideceksin, yine dün geceyi birlikte geçirdiğin o şırfıntının yanma mı?”</p>

    <p class="Temel-Paragraf">Zevkle sırıttım. Şu kadın milleti çok tuhaftı. Bunca mücadele, gürültü patırtıya rağmen hala kıskanıyordu beni. inadıma üstüne gittim.</p>

    <p class="Temel-Paragraf">“O hiç de şırfıntı biri değil,” dedim.</p>

    <p class="Temel-Paragraf">Gözleri ateş gibi yandı.</p>

    <p class="Temel-Paragraf">“Demek bir kadınla olduğunu kabul ediyorsun? Yani bana dün gece için yalan söyledin...”</p>

    <p class="Temel-Paragraf">“Başka ne yapabilirdim ki? Genç, sıhhatli bir erkeğim, haliyle benim de bir seks yaşantım olacak tabii. Nikâhlı karıma yaklaşamazsam ne yapmam beklenir?”</p>

    <p class="Temel-Paragraf">“Adi adam!” diye homurdandı. “Siz erkekler hep böylesiniz işte. Tahammül gücünüz hiç yok.”</p>

    <p class="Temel-Paragraf">Hafif alaycı bir sesle, “Üzgünüm sevgili karıcığım, ama ben papaz değilim,” diye sırıttım. “Birileri ile birlikte olmaya ihtiyacım var. Doğanın emri bu.”</p>

    <p class="Temel-Paragraf">Konuşmayı kesti. “Beni eve bırak, çabuk!” diye sinirden homurdandı. Arabayı bahçeye soktum. Aslında ne yapacağıma karar vermemiştim henüz; geceyi dışarıda geçireceksem, yeniden Kuzguncuk’taki evime dönmem gözümde büyüyordu. Onunla beraber eve girdim.</p>

    <p class="Temel-Paragraf">Suna önce doğru mutfağa gitti, benimle hiç ilgilenmiyormuş gibi davranıyordu. Mutfaktan akseden sesleri duyuyordum. Buzdolabını açmış su içiyor olmalıydı, sürahinin şangırdayan cam sesini duyabiliyordum.</p>

    <p class="Temel-Paragraf">Gariptir ama, onunla marazaya hazırdım artık; ne de olsa eve gelmiştik, onun da bana ilgi duyduğunu hissediyordum. Bağırır çağırır, hatta hırsımızı söndürmek için fiili mücadeleye girişir, sonra da birbirini arzulayan iki beden olarak pekala sevişebilirdik. Evlilikte ihtilaflar böyle noktalanmaz mıydı hep?</p>

    <p class="Temel-Paragraf">Koridorda mutfaktan çıkmasını bekledim.</p>

    <p class="Temel-Paragraf">Kasten oyalanıyordu galiba. Sonunda çıktı. Mutfağın ışığını bile açık bırakmıştı.</p>

    <p class="Temel-Paragraf">Sandaletlerini ayağından atmış, yalınayak yürüyordu. Elbisesinin bütün ön düğmeleri tamamen açıktı. Beyaz külodunu ve sutyenini gördüm.</p>

    <p class="Temel-Paragraf">Beni koridorda kendisini bekler görünce örtünmek lüzumunu hiç duymadı. Oysa beklediğimi bildiğine adım gibi emindim.</p>

    <p class="Temel-Paragraf">Yalancıktan şaşırmış gibi yaparak, “Aaa sen daha gitmemiş miydin?” diye sordu.</p>

    <p class="Temel-Paragraf">“Gideceğim,” diye homurdandım. “Ama önce sana hak ettiğin dersi verdikten sonra.”</p>

    <p class="Temel-Paragraf">Duraladı hemen. Ürkmüş gibi baktı bir an.</p>

    <p class="Temel-Paragraf">“Ders mi?”</p>

    <p class="Temel-Paragraf">“Eve seninle niye girdiğimi sandın? Seni evire çevire döveceğim. istersen git onu da sevgili büyükbabana anlat. Belki sana yardımcı olur.”</p>

    <p class="Temel-Paragraf">Önce olduğu yerde kaldı. Sonra bir iki adım geriledi.</p>

    <p class="Temel-Paragraf">“Sakın,” dedi. “Sakın bana el kaldırmaya kalkma!”</p>

    <p class="Temel-Paragraf">“Yok canım. Kaldırırsam ne olur?”</p>

    <p class="Temel-Paragraf">“Seni pişman ederim.”</p>

    <p class="Temel-Paragraf">“Sahi mi? Boşanmak için mahkemeye mi verirsin?”</p>

    <p class="Temel-Paragraf">“Daha da beterini yaparım.”</p>

    <p class="Temel-Paragraf">“Daha beteri ha? Neymiş bu daha beteri?”</p>

    <p class="Temel-Paragraf">“Boşandığımız zaman büyükbabamın mirasından zırnık koklatmam.”</p>

    <p class="Temel-Paragraf">Aslında o ana kadar bütün yaptıklarım numaraydı. Aramızda fiziki bir yakınlık, sürtüşme sonrası sevişmekti isteğim. Ama son sözü birden sigortalarımın atmasına yetti.</p>

    <p class="Temel-Paragraf">“Seni utanmaz, arlanmaz, hayasız kadın!” diye üzerine yürüdüm.</p>

    <p class="Temel-Paragraf">Ne sanıyordu beni?</p>

    <p class="Temel-Paragraf">Onun mirasında gözü olan bir koca mı?</p>

    <p class="Temel-Paragraf">Herhalde yüzümün ifadesi sinirden korkunçlaşmış olmalıydı ki, durumun vahim olduğunu sezinleyerek derhal mutfağa daldı.</p>

    <p class="Temel-Paragraf">Ben de peşinden gittim.</p>

    <p class="Temel-Paragraf">Elinden sandaletlerini almış, masanın önündeki iskemlelerden birini kavrayarak dört bacağını öne uzatıp yaklaşmama engel olmaya kalkışmıştı. Şimdiye kadar bir kadına fiske bile vurmamıştım. Ama Suna insanı deli edecek bir kadındı ve beni ettiği o lafla kontrolümü kaybettirecek kadar kı2dırrfiıştı.</p>

    <p class="Temel-Paragraf">“Yaklaşma!” diye bağırdı.</p>

    <p class="Temel-Paragraf">“Seni dövüp haddini bildirmedikçe rahatlamayacağım.”</p>

    <p class="Temel-Paragraf">“Bak, son kez ihtar ediyorum. Yaklaşırsa^ iskemleyi başına indiririm.”</p>

    <p class="Temel-Paragraf">“Elinden geleni ardına koyma!”</p>

    <p class="Temel-Paragraf">Suna elinde tuttuğu iskemleye rağmen geriliyordu. Aniden geri kaçarak yuvarlak yemek masasını aramıza aldı. Şimdi birbirine saldırmaya hazırlanan iki vahşi hayvan gibi bir adım sağa, bir adım sola kayıyorduk.</p>

    <p class="Temel-Paragraf">Bu kez elimden kaçamayacaktı. Nasıl olsa bir pundunu bulup onu yakalayacaktım.</p>

    <p class="Temel-Paragraf">Önce canını yakacak tarzda dövmeye kararlıydım, sonrasını bilemezdim, ne de olsa ona aşıktım, belli olmaz bu hiddetin sonu yatakta çılgın gibi bir sevişmeyle de bitebilirdi.</p>

    <p class="Temel-Paragraf">“Kaçma! Dur olduğun yerde!” diye homurdandım.</p>

    <p class="Temel-Paragraf">“Yok canım, aptal mı sandın beni? Durayım da üstüme çullan, değil mi? Asıl sen Hanya’yı Konya’yı başına iskemleyi yediğin zaman anlayacaksın.”</p>

    <p class="Temel-Paragraf">“Dur, diyorum sana!”</p>

    <p class="Temel-Paragraf">Durmadı tabii. Yerinde oynamaya devam etti.</p>

    <p class="Temel-Paragraf">O an hiç beklemediği bir numara yaptım ona. Hep masanın kenarından dolaşacağımı bekliyordu. Oysa birden masanın üzerine elimi dayayarak sıçrayıp masanın üzümden atladım.</p>

    <p class="Temel-Paragraf">Aynı anda da yanına varmıştım. Boş bulundu. Zıplayıp yanma ulaşacağımı hiç düşünmemişti. İskemleyi aramıza fırlatıp kaçmaya çalıştı. Bundan sonrası kolaydı, nasıl olsa artık elimden kurtulamazdı. Mutfağın çıkışında onu yakaladım, fakat paldır küldür yere yuvarlandık. Önce direncini kırmak, karşı koymasını önlemek istiyordum. İki kolunu da bileklerinden yakaladım. Çabaladı, mukavemet etmek istedi ama erkek kuvvetiyle başa çıkması olanaksızdı. Yine de karşı koymasına şaşırmıştım, tahminimden de güçlüydü.</p>

    <p class="Temel-Paragraf">Alt tarafı ikimiz de genç ve ne kadar birbirimize kızgın olursak olalım, düşündüğüm gibi bu fiziksel yaklaşım, cinsel dürtülerimizi ayaklandırmıştı. Yol halısının üzerinde onu etkisiz ve hareketsiz hale getirdim.</p>

    <p class="Temel-Paragraf">Soluk soluğa kalmıştı ve dudakları aralıktı. Yaz sıcağında ikimizde sarfettiğimiz efordan ter içindeydik. Soluğunu ayarlamaya çalıştı.</p>

    <p class="Temel-Paragraf">“Ne sanıyorsun yani?” dedi. “Mücadeleyi aklınca sen mi kazandın?”</p>

    <p class="Temel-Paragraf">“Daha değil,” dedim.</p>

    <p class="Temel-Paragraf">“Ha şunu bileydin!”</p>

    <p class="Temel-Paragraf">“Ama şimdi sana daha beter bir ceza vermeyi düşünüyorum. Dayaktan da kötü... Az sonra keşke beni dövseydi diye pişman olacaksın.”</p>

    <p class="Temel-Paragraf">“Yok canım! Ne yapabilirsin ki başka?”</p>

    <p class="Temel-Paragraf">“Ne mi yaparım? Düşünsene biraz... Seni kıskıvrak yakaladım ve karar verdim.”</p>

    <p class="Temel-Paragraf">“Ne kararı?”</p>

    <p class="Temel-Paragraf">Suna hala soluklarını ayarlayamamıştı. Göğsü körük gibi inip kalkıyordu.</p>

    <p class="Temel-Paragraf">Gözlerinin içine bakarak sırıttım.</p>

    <p class="Temel-Paragraf">“Çok geciken kocalık hakkımı kullanacağım şimdi.”</p>

    <p class="Temel-Paragraf">Gerçek niyetimi anlayınca gözleri büyüdü. “Hayır!” diye bağırdı. “Bunu yapamazsın!”</p>

    <p class="Temel-Paragraf">“Bak, yapar mıyım, yapamaz mıyım şimdi anlarsın.”</p>

    <p class="Temel-Paragraf">“Buna izin vermiyorum.”</p>

    <p class="Temel-Paragraf">“İznini takan kim? Yasal haklarımı kullanacağım.”</p>

    <p class="Temel-Paragraf">“Bu yasal hakkın değil, kadının rızası olmadan yapılan bir ilişki tecavüz olur.”</p>

    <p class="Temel-Paragraf">“Vay, vay, vay! Neler de biliyorsun sen. Yoksa sen de şu feminist kadınlardan mısın?”</p>

    <p class="Temel-Paragraf">“Ne olduğum seni hiç ilgilendirmez. Kalk üzerimden.”</p>

    <p class="Temel-Paragraf">“Sana sahip olmadığım sürece kalkmayacağım. Ben bir Osmanlı erkeğiyim. Benim bildiğim evlilikte karılar kocalarının her isteğini yerine getirmek zorundadırlar.”</p>

    <p class="Temel-Paragraf">“Geri kafah, yobaz!” diye inledi. “O devirler çoktan geçti. Benim de isteğim olmadan ilişkiye giremezsin.”</p>

    <p class="Temel-Paragraf">“Ben anlamam... Sana sahip olacağım.”</p>

    <p class="Temel-Paragraf">“Şu an senden tiksinsem bile mi?”</p>

    <p class="Temel-Paragraf">Avantajımı kullanıp keyfimi çıkarmaya devam ettim.</p>

    <p class="Temel-Paragraf">“Hiç umrumda değil, ister tiksin, ister miden bulansın. Şu an tek isteğim vücudun.”</p>

    <p class="Temel-Paragraf">Yüzlerimizin arasındaki mesafe yirmi santimdi. Bu arayı da kapattım ve aralık duran dudaklarını öpmeye başladım. Önce çırpındı, başını sağa sola kaçırmak istedi. Dudaklarım artık yüzünün neresini bulursa orayı öpüyordum. Güç ve hakimiyet nasıl olsa bendeydi. Sonra uzun boynuna gitti dudaklarım, ihtirasla öpmeye başladım. Yavaş yavaş direnci kırılıyordu. Bir ara hafif hafif inlemeye başladığını duydum. Zevk iniltileri idi bunlar. Usulca kavradığım bileklerinden birini serbest bıraktım.</p>

    <p class="Temel-Paragraf">Karşı koymayı çoktan bırakmıştı.</p>

    <p class="Temel-Paragraf">Mücadele sırasında sutyeninden fırlayan göğsünün açıkta kalan kısımlarını okşamaya başladım, iniltileri artıyordu. Serbest koluyla başımı kavrayıp vücuduna doğru bastırdı.</p>

    <p class="Temel-Paragraf">Her şey umduğum gibi gelişmişti. Birbirine aç ve arzulu iki beden şimdi mutfağın önündeki koridorun halısı üzerinde çılgınlar gibi sevişmeye başlamıştı.</p>

    <p class="Temel-Paragraf">Kulağıma fısıldadığını duydum.</p>

    <p class="Temel-Paragraf">“Şu cezamı niye yumuşacık yatakta uygulamıyorsun da, yerin mermerleri üzerinde veriyorsun sevgilim?” dedi.</p>

    <p class="Temel-Paragraf">Onu kucakladım ve kollarımın arasında onun yatak odasına götürdüm.</p>

    <p class="Temel-Paragraf">Ve o gece, garip evliliğimizin ilk normal gecesine dönüştü. Suna sevişme konusunda deneyimli değildi, ama şimdiye kadar rastladığım en arzulu kadındı. Sevişme sırasında sınır tanımıyordu ve birbirini isteyen iki bedenin arasında hiçbir kısıtlamanın olmayacağının işaretlerini daha ilk geceden bana vermişti.</p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">2</span></p>

    <p class="Temel-Paragraf"><span class="char-style-override-1">E</span>RTESİ SABAH GÖZLERİMİ AÇTIĞIMDA yanı başımda sessizce beni seyrettiğini gördüm.</p>

    <p class="Temel-Paragraf">Kuştüyü yastığın üzerine bir kolunu dayamış, beni uyandırmaktan korkarcasına ince uzun parmaklarıyla göğsümün kıllarını okşuyordu, sevgiyle bana bakıyordu.</p>

    <p class="Temel-Paragraf">“Günaydın kocacığım,” dedi sıcacık bir sesle.</p>

    <p class="Temel-Paragraf">Kocacığım kelimesinin üzerine özellikle basarak söylemişti.</p>

    <p class="Temel-Paragraf">Ben de “Günaydın sevgilim,” dedim.</p>

    <p class="Temel-Paragraf">“Şahane bir geceydi. Ömrümün en güzel gecesi.” Sonra eğilip dudaklarını usulca burnumun üzerine değdirdi. “Seni seyrediyordum. Gerçekten harika bir erkeksin.”</p>

    <p class="Temel-Paragraf">“Uyanalı çok oldu mu?”</p>

    <p class="Temel-Paragraf">“Pek değil, az evvel uyandım. Beni pestile çevirmişsin, öylesine sızmışım ki az evvel gözlerimi açabildim.”</p>

    <p class="Temel-Paragraf">Kollarımı ona sarıp çıplak vücudunu üstüme çektim. Uzun saçlı başını göğsüme yasladı. Hareketsiz kaldı. Mutluydu çok.</p>

    <p class="Temel-Paragraf">Bir süre huzurun, saadetin ve gecikmiş birlikteliğimizin keyfini çıkararak öylece yattık, hiç kımıldamadan. Gerçekten fırtınayı atlatıp azgın dalgalarla boğuştuktan sonra süt liman bir koya erişmiş deniz kazazedeleri gibi huzurlu ve sakindik.</p>

    <p class="Temel-Paragraf">Göğsüme yaslanan başını okşamaya başladım.</p>

    <p class="Temel-Paragraf">O da kedi yumuşaklığı ile biraz daha sokuldu.</p>

    <p class="Temel-Paragraf">“Evvelki gece bir kadınla beraber değildin, değil mi sevgilim?” diye sordu.</p>

    <p class="Temel-Paragraf">Sesi ürkek, endişeli ve biraz da merak dolu çıkmıştı.</p>

    <p class="Temel-Paragraf">“Kıskadın değil mi?”</p>

    <p class="Temel-Paragraf">“Kıskandım tabii. Bir kadınla olmadığını biliyorum. Damarıma basmak için söylediğini de tahmin ediyorum, ama yine de emin olmalıyım.”</p>

    <p class="Temel-Paragraf">“Hayır, değildim. Telefonda kıskandığını hissedince inadıma öyle söyledim.”</p>

    <p class="Temel-Paragraf">“Hain!” diye mırıldandı. “Az kaldı yüreğime inecekti. Bana ihanet etseydin asla affetmezdim.”</p>

    <p class="Temel-Paragraf">“Oh olsun sana!” dedim. “Sen de bana az çektirmedin. Bu oyuna kalkışırken yaptığın numara da beni illet etti.”</p>

    <p class="Temel-Paragraf">“Ne numarası?”</p>

    <p class="Temel-Paragraf">“Hayatımda bir erkek var, onu sevdiğim için normal bir evlilik yaşayamayız yalanı, unuttuğumu mu sanıyorsun?”</p>

    <p class="Temel-Paragraf">“Ne yapayım? O zaman senden şüpheleniyordum.”</p>

    <p class="Temel-Paragraf">“Şüpheleniyor muydun?”</p>

    <p class="Temel-Paragraf">“Tabii ya. Başımıza gelenler normal miydi? Birden bir avukat ortaya çıkıyor, önce hiç tanımadığım bir erkeğin büyükbabam olduğunu ve beni evlat edinmek istediğini söylüyor ve ardından da seninle evlenmekliğim şart kılmıyor. Yerimde kim olsa şüphe ile karşılar ve böyle bir yalana başvururdu. Dua et ki ikimiz de şanslıymışız.”</p>

    <p class="Temel-Paragraf">“Neden?”</p>

    <p class="Temel-Paragraf">“Nedeni var mı? Birbirimize görür görmez aşık olduk. Sakın inkara kalkışma, beni görür görmez tutuldun, hemen anladım.”</p>

    <p class="Temel-Paragraf">“Ya sen?”</p>

    <p class="Temel-Paragraf">“Ben de senden çok hoşlandım. Yakışıklı ve havahydın. Her kadını etkileyecek bir konuşman vardı. O an sana içim kaynadı.”</p>

    <p class="Temel-Paragraf">Sesimi çıkarmadan göğsümdeki başmı okşamaya devam ettim.</p>

    <p class="Temel-Paragraf">“Artık bana inanıyorsun, değil mi?” dedi.</p>

    <p class="Temel-Paragraf">Güldüm, “İnanmasam ne fark eder, görmüyor musun sana deli gibi aşığım.”</p>

    <p class="Temel-Paragraf">“Ama bana inanmanı, güvenmeni istiyorum. Karın olarak bunu istemek de hakkım sanırım.”</p>

    <p class="Temel-Paragraf">“Merak etme, artık inanıyorum. Ben elimden geleni yaptım, bundan sonrası işgüzarlık olacak. Sorun da zaten büyükbabanın, o düşünsün.”</p>

    <p class="Temel-Paragraf">“Neyi?”</p>

    <p class="Temel-Paragraf">Ona biraz daha sıkı sıkı sarıldım.</p>

    <p class="Temel-Paragraf">“Kabul et ki, bu işin içinde bir bit yeniği var,” diye fısıldadım. “Birileri senin Sadi Bey’e evlat olmanı ve evlenmemizi çekemiyor. Meselenin aslını henüz öğrenemedim, ama bekleyeceğiz, nasıl olsa kokusu çıkacak. Bana inanmadığını, senin ağzını aradığımı düşünüyorsun ama Sulhi diye biri çıkıp, senin kardeşin olduğunu söyledi. Hatta bir büyük ağabeyin daha varmış. Belli ki onlar da kavuşacağın miras üzerinde hak iddia edecekler.”</p>

    <p class="Temel-Paragraf">“Gerçekten öyle birisiyle konuştun mu?”</p>

    <p class="Temel-Paragraf">“Sevgilim, sana niye yalan söyleyeyim? Konuştum tabii. Eve gelmediğim gece de birisi beni mektupla Rumelikavağı’na çağırdı ve Sadi Bey’in çocuğunun ölü doğduğunu iddia etti. Sen yerimde olsan ne düşünürsün?”</p>

    <p class="Temel-Paragraf">Suna başını göğsümden kaldırmadan sordu.</p>

    <p class="Temel-Paragraf">“Kim bunlar ve neyin peşindeler? Bizden ne istiyorlar kuzum?”</p>

    <p class="Temel-Paragraf">“Herhalde bir şekilde Hoca’nın mirası üzerinde planları olmalı.”</p>

    <p class="Temel-Paragraf">Suna göğsümden başını kaldırarak burnunu burnuma sürttü.</p>

    <p class="Temel-Paragraf">“Yeter, boş ver artık bunları. Her şey olacağına varır. Büyükbabama neden ikide bir Hoca diyorsun, sen onu söyle.”</p>

    <p class="Temel-Paragraf">Gülümsedim.</p>

    <p class="Temel-Paragraf">Ömrümün en mutlu sabahını yaşadığımı söyleyebilirdim. Suna’nın kara gözlerinin ta derinliklerine baktım. Ellerinden birini kavrayıp tırnaklarının ucunu öptüm.</p>

    <p class="Temel-Paragraf">“Gerçek bir hoca da ondan,” dedim.</p>

    <p class="Temel-Paragraf">“Onu çok seviyorum. Mükemmel bir insan. Bu devirde onun gibi birini bulacağımı hiç sanmazdım. Olgun, babacan, müsamahalı sevgi dolu ve müthiş anlayışlı. Biliyor musun, hayatımın akışı birden değişti. Tanrı karşıma mükemmel iki insanı aynı anda çıkardı. Biri babamın yerine geçti, diğeri de kocam olarak bana aşkı tattırdı. Çok mutluyum.”</p>

    <p class="Temel-Paragraf">Ellerini öpmeye devam ettim.</p>

    <p class="Temel-Paragraf">“Ama korkuyorum,” diye fısıldadı.</p>

    <p class="Temel-Paragraf">“Neden korkuyorsun?”</p>

    <p class="Temel-Paragraf">“Büyükbabamı kaybetmekten.”</p>

    <p class="Temel-Paragraf">“Endişelenecek bir şey yok. Artık kanser olmadığını biliyoruz. Bizi birleştirmek için söylediği basit bir yalan olduğunu anladık.”</p>

    <p class="Temel-Paragraf">Suna eğilip dudaklarını göğsüme kondururken sordu. “Onu ne zamandan beri tanırsın? Çok oldu mu?”</p>

    <p class="Temel-Paragraf">“Seneler öncesinden. Galiba ilk tanıştığımızda lisede öğrenciydim.”</p>

    <p class="Temel-Paragraf">“O kadar eski mi?”</p>

    <p class="Temel-Paragraf">“Belki de daha eski. Şimdi tam hatırlayamıyorum. Babalarımız tanışırdı.”</p>

    <p class="Temel-Paragraf">“Ne şanslısın! Biliyor musun, bazen seni kıskandığım oldu.”</p>

    <p class="Temel-Paragraf">“Neden?”</p>

    <p class="Temel-Paragraf">“Büyükbabama benden daha yakın olmuşsun. Onunla bir yığın anın var. Benim bütün tanışıklığım ise hemen hemen bir aylık.”</p>

    <p class="Temel-Paragraf">“Bu doğru. Onu hem sever, hem sayarım. Derya gibi bir adamdır. Derin olmadığı hiçbir konu yoktur. Üniversitede iken felsefi konulardan tut da, politikaya kadar kafamın takıldığı her mevzuda gelir onunla tartışırdım. Bilgindir, insanı ikna yeteneği müthiştir ve inandığı konuları iyi savunur.”</p>

    <p class="Temel-Paragraf">“Tahmin ediyorum.”</p>

    <p class="Temel-Paragraf">“Ya Nakşidil Kalfa?”</p>

    <p class="Temel-Paragraf">“Ne olmuş ona?” diye sordum.</p>

    <p class="Temel-Paragraf">“Sana bir şey söyleyeyim mi, o kadın nedense benden pek hoşlanmadı galiba.”</p>

    <p class="Temel-Paragraf">“Bunu da nereden çıkardın?”</p>

    <p class="Temel-Paragraf">“Hissediyorum. Hem de ilk günden beri.”</p>

    <p class="Temel-Paragraf">“Boş ver, o eski kafalı bir kadın. Ne de olsa köşkün asırlık adet, anane ve örfüne göre yetişmiş. Cahil ve tutucu. Kendisini yenileme ve zamana ayak uydurma şansı yok. Ama aslında iyi bir insandır. Zamanla anlarsın.”</p>

    <p class="Temel-Paragraf">“Benden hiç hoşlanmadı.”</p>

    <p class="Temel-Paragraf">“Emin misin?”</p>

    <p class="Temel-Paragraf">“Bütün davranışları bana sahte geliyor. Yüzüme gülümsemesi bile suni. Daha doğrusu benim varlığımı kabullenmekte zorlanıyor.”</p>

    <p class="Temel-Paragraf">“Buna hiç şaşmam.”</p>

    <p class="Temel-Paragraf">“Neden?”</p>

    <p class="Temel-Paragraf">“Değişmeyen kadın kaprisi.”</p>

    <p class="Temel-Paragraf">“Anlamadım?”</p>

    <p class="Temel-Paragraf">“Çok basit. Evin içindeki idare otoritesini senin sahiplenmenden çekinmiştir.”</p>

    <p class="Temel-Paragraf">“Ne anlama geliyor bu?”</p>

    <p class="Temel-Paragraf">“Düşünsene, yıllardır köşkü o idare ediyor. Ben bildim bileli... Sadi Bey evin işleriyle hiç meşgul olmaz. Nakşidil Kalfa tam bir vekilharçtır. Evin yiyeceğinden içeceğinden tut da, ödenecek su, elektrik, telefon faturalarına kadar her şeyi o yönetir. Köşkün bütün girdisi çıktısı ondan sorulur, sorumluluğu o üstlenmiştir.”</p>

    <p class="Temel-Paragraf">“Eee, ne olacak yani?”</p>

    <p class="Temel-Paragraf">“Ne olacağı var mı? Eve birden genç ve yeni bir hanım gelince bu yetkilerinin elinden gideceğini düşünmüştür. Aynı şeyi ben de hissettim, bir ara senden hoşlanmadığını düşündüm.”</p>

    <p class="Temel-Paragraf">“Çok saçma!” diye mırıldandı Suna. “Biz o evde yaşamıyoruz ki. Hem öyle olsa ne çıkar? Seksen yaşındaki bir kadının hala bu işlerle uğraşması kolay mı? Ben onun yerinde olsam sorumluluk üzerimden gidiyor diye sevinirdim.”</p>

    <p class="Temel-Paragraf">“Tabii ki sen farklı düşüneceksin, hayatım. Gençsin, okumuşsun ve onun şartları altında yetişmemişsin. Bu kadar fark olacak.”</p>

    <p class="Temel-Paragraf">“Netice itibarıyla ondan hoşlanmıyorum.”</p>

    <p class="Temel-Paragraf">“Aldırma ve bunu da büyükbabana belli etme.”</p>

    <p class="Temel-Paragraf">Suna üstümden kalktı.</p>

    <p class="Temel-Paragraf">“Hadi,” dedi. “Sen de tembellik etme, fırla, işlerimize geç kalacağız.”</p>

    <p class="Temel-Paragraf">Onu kolundan yakalayarak tekrar yatağa çektim.</p>

    <p class="Temel-Paragraf">“Dur bakalım, acele etme. Konuşacaklarımız var.”</p>

    <p class="Temel-Paragraf">“Ne hakkında?”</p>

    <p class="Temel-Paragraf">Mutlu bir şekilde yatağa oturdu yeniden. Kolunu bırakmamıştım. Bakışlarımı kusursuz çıplak vücudundan ayıramıyordum.</p>

    <p class="Temel-Paragraf">“Yeniden mi?” dedi işveli bir şekilde.</p>

    <p class="Temel-Paragraf">“Olabilir, ama asıl söylemek istediğim o değil.”</p>

    <p class="Temel-Paragraf">“Nedir peki?”</p>

    <p class="Temel-Paragraf">“Nihayet normal karı koca gibi yaşamaya başladık. Şimdi bir balayına çıkmaya ne dersin?”</p>

    <p class="Temel-Paragraf">Güldü. “Sanırım harika olur.”</p>

    <p class="Temel-Paragraf">“Bir isteğim daha var.”</p>

    <p class="Temel-Paragraf">“Söyle hayatım.”</p>

    <p class="Temel-Paragraf">“Bugün çalıştığın yere istifanı ver.”</p>

    <p class="Temel-Paragraf">Suna’nın birden yüzünün gölgelenir gibi olduğunu sezinledim.</p>

    <p class="Temel-Paragraf">Biraz kekeler gibi, “Neden?” diye sordu.</p>

    <p class="Temel-Paragraf">“Çok basit. Çalışmanı istemiyorum da ondan.”</p>

    <p class="Temel-Paragraf">“Niye ama? Ben yıllardır çalışırım.”</p>

    <p class="Temel-Paragraf">“Bundan sonra çalışmak yok. Seni evde, evimin kadını olarak görmek istiyorum. Paraya ihtiyacımız yok. Benim gelirim ikimize de yeter. Ayrıca sana bir uyarı daha; bundan böyle Sadi Bey’den de para almayacaksın.”</p>

    <p class="Temel-Paragraf">“Fakat...”</p>

    <p class="Temel-Paragraf">“Bunlar kocanın kesin isteğidir. Münakaşa istemiyorum.”</p>

    <p class="Temel-Paragraf">Suna sesini çıkarmadı ama anlamadığım bir nedenle suratı asılmıştı. Keyfi kaçmış gibi yataktan kalktı. Camın önüne doğru yürüdü. Sırtını bana dönmüş, tülün ardından sessiz, sokağı seyrediyordu.</p>

    <p class="Temel-Paragraf">Bir süre onun heykel gibi düzgün çıplak vücudunu inceledim. Beli ince, kalçaları tam kıvamında, cildi pürüzsüzdü. Uzun ve dağınık saçları omzuna dökülüyordu.</p>

    <p class="Temel-Paragraf">“Ne o?” dedim, “İsteklerimden pek memnun kalmadın galiba.”</p>

    <p class="Temel-Paragraf">Arkasına dönmeden bana cevap verdi.</p>

    <p class="Temel-Paragraf">“Büyükbabamdan para almayabilirim. Gönlünü kırmadan isteğini ona açıklamam mümkün, fakat...”</p>

    <p class="Temel-Paragraf">“Evet?”</p>

    <p class="Temel-Paragraf">“İşimden ayrılmak istemiyorum.”</p>

    <p class="Temel-Paragraf">“Niye? Oradan fazla bir ücret aldığını sanmıyorum, ihtiyacın olan parayı sana ben verebilirim.”</p>

    <p class="Temel-Paragraf">“Sorun yalnız para değil.”</p>

    <p class="Temel-Paragraf">“Nedir peki?”</p>

    <p class="Temel-Paragraf">Gerekçesini açıklamakta zorlanıyor gibi geldi bana.</p>

    <p class="Temel-Paragraf">“Ben çalışmaya alıştım, ayrıca yetersiz de olsa kazandığım para sanki bana ekonomik özgürlüğümü sağlıyor gibi geliyor, izin ver de bu konuyu daha uygun bir zamanda tekrar konuşalım, fakat hemen istifa etmem için ısrarcı olma lütfen.”</p>

    <p class="Temel-Paragraf">“Pekala,” dedim. “Bu konuyu tekrar konuşuruz.”</p>

    <p class="Temel-Paragraf">Sanki rahat bir nefes aldı.</p>

    <p class="Temel-Paragraf">Ben de yataktan fırlayıp banyoya koştum.</p>

    <p class="Temel-Paragraf">Onun çıplaklığını biraz daha seyretsem o sabahki duruşmayı kaçıracağıma kesin emindim.</p>

    <p class="Temel-Paragraf">* * *</p>

    <p class="Temel-Paragraf">Çok sıcak bir gündü. Eskilerin, sümbülî dedikleri, güneşin göğün ince bulutların perdelediği, fakat nem nedeniyle sıcağın dayanılmaz raddelere yükseldiği, sıkıcı ve boğucu bir gün. Duruşmalarımı bitirdikten sonra adliyeden çıkıp otoparka doğru ilerlerken, havanın sıcağı, bunaltıcı ortam, ne de istediğim gibi gitmeyen son duruşma umrumda değildi. Hiçbir şey keyfimi kaçıramazdı bugün. Mutluydum. Dün gece garip bir sürtüşme ile başlayan evliliğimin gerçek anlamdaki ilk gecesi beni saadete garketmişti.</p>

    <p class="Temel-Paragraf">Bir an önce akşamın gelmesini ve eve dönmeyi bekliyordum. Aklım fikrim Suna’da ve bundan böyle geçireceğimiz mutlu günlerdeydi. Biteviye yaşayan, sıradan evli bir çift olamayacağımızı ilk günden anlamıştım. Karım, renkli kişiliği, prensiplerinden ödün vermeyen tutumu ile her dediğimi kabul etmeyeceği, zaman zaman sürtüşeceğimiz, bana fikir ve inançlarını kabul ettirmeye çalışacağı çalkantılı bir hayat süreceğimize inanıyordum. Fakat bu korkutmuyordu beni, hiç olmazsa şimdilik. Bilakis onun kararlı ve inatçı şahsiyetinden hoşlanıyordum.</p>

    <p class="Temel-Paragraf">Tam otoparktaki arabamın yanına geldiğim sırada arkadan birisi bacağıma çarptı. Buna çarpmadan ziyade vurdu demek daha doğru olurdu. Hızla arkama döndüm.</p>

    <p class="Temel-Paragraf">İri kıyım bir adam duruyordu karşımda.</p>

    <p class="Temel-Paragraf">Özür dilemesini bekledim önce. Fakat adam öfke ile yüzüme bakarak:</p>

    <p class="Temel-Paragraf">“Ulan, kör müsün?” dedi.</p>

    <p class="Temel-Paragraf">Hem suçlu, hem de güçlüydü. Arkadan çarpan veya vuran oydu, arkamda gözüm yoktu ki göreyim.</p>

    <p class="Temel-Paragraf">“Bana çarpan sizsiniz,” diye homurdandım. Uyanmamıştım, adamın maraza çıkarmak için yanıma geldiğini hala anlayamamıştım o an.</p>

    <p class="Temel-Paragraf">“İte bak! Bir de homurdanıyor,” dedi.</p>

    <p class="Temel-Paragraf">Herifi ters ters süzdüm.</p>

    <p class="Temel-Paragraf">Benden en az bir karış daha uzun, iri yan, pos bıyıklı karanlık yüzlü bir adamdı.</p>

    <p class="Temel-Paragraf">Tabii ki korkacak değildim, ama terbiyesizliğine bozulmuştum.</p>

    <p class="Temel-Paragraf">“Ağzını topla, efendi gibi konuş,” diye söylendim. Ama daha fazlasını hatırlama şansım olmadı. Izbandut misali herif nereden çıkardığını anlamadığım bir sağ kroşeyi yıldırım hızıyla çeneme geçirdi.</p>

    <p class="Temel-Paragraf">Boş bulunmuştum, daha doğrusu beni yumruklayacağını sanmamıştım. Bir kavga bile çıkacak olsa bir süre ağız dalaşı yapacağımızı düşünmüştüm herhalde. Doğrusu son derece etkili bir yumruktu. Birden gözlerimin karardığını hissettim. Sendeledim. Aynı anda mide boşluğuma doğru çok şiddetli bir yumruk daha aldım.</p>

    <p class="Temel-Paragraf">Nefesim kesildi.</p>

    <p class="Temel-Paragraf">Ne karşı koyabiliyor, ne de kendimi savunabiliyordum. Elimden çantam düşmüş, arabamın üstüne yığılmıştım.</p>

    <p class="Temel-Paragraf">Bir anda kum torbasına döndüm. Adamın seri yumrukları birbiri peşine üzerime geliyordu. Önce karaciğerime sonra da şakağıma doğru iki sert yumruk daha yedim.</p>

    <p class="Temel-Paragraf">Toprağın üzerine dizlerim kırılarak uzanırken, adamın “Ulan pezevenk, sen ne kalın kafalı adammışsın. Hala uyarılarımızı dikkate almayacak mısın?” diye söylendiğini hayal meyal işitebildim.</p>

    <p class="Temel-Paragraf">Kendimden geçmek üzereydim; son hatırladığım böğrüme inen tekme oldu. Acısı berbattı. Kesik kesik inlediğimi anımsıyordum.</p>

    <p class="Temel-Paragraf">Bana saldıran adam, yumruk atmasını bilen tam bir profesyonel olmalıydı. Belki de eski bir boksör. Yumruklarını kullanmadaki stili, en can alıcı noktalara vuruşundaki bilgisi bunu gerektiriyordu.</p>

    <p class="Temel-Paragraf">Herhalde bir süre baygın yattım toprağın üzerinde. Yine de bayıldığımdan kesin emin değildim. Ya da uzun süre kendimden geçmiş olamam. Çünkü otopark günün o saatinde çok hareketli olurdu. Nitekim az sonra bir adamın yanımda bağırıp çağırdığını hayal meyal duyuyordum. Herhalde arabasını almaya gelenlerden biri olmalıydı. Az sonra başım arı kovanı gibi koşup yanıma gelen insanlarla doldu.</p>

    <p class="Temel-Paragraf">Konuşamıyordum, ama o kadar insanın ben dayak yerken nerede olduğunu o perişan halimde bile düşünmeye başladım. O an bir Allah’ın kulu yardımıma gelmemiş, neler oluyor diye koşuşmamıştı. Adamın niyeti herhalde bana ders vermek için sadece tepelemekti; demek daha kötü bir niyet taşısa, adliyenin hemen yakınında öldürmesi işten bile olmayacaktı.</p>

    <p class="Temel-Paragraf">Birileri beni yerden kaldırdı. Her yanım sızlıyordu. Meraklılar artmıştı. Bir kadın yüzüme kolonya sürdü galiba, cildim yandı. Birisi, “Dağ başı mı yahu burası? Adamı öldüresiye dövmüşler kimsenin haberi yok,” diye söyleniyor; bir başkası “Hastaneye gitsin,” diye ahkam kesiyordu. Sonunda beni en yakın eczaneye götürmeye karar verdiler. Yine de onlara şükretmeliydim, sonunda kalabalık yanımdan uzaklaştı, orta yaşlı, hamiyetli bir vatandaş ile sarışın bir delikanlı koluma girerek beni eczaneye kadar götürdüler. Aslında acılarıma rağmen yürüyebiliyordum.</p>

    <p class="Temel-Paragraf">Götürdükleri eczanenin kalfası önce beni kabul etmek istemedi, iç kanama falan olabilir mutlaka bir hastaneye gitmeli, diye söylendi ama sonra oksijenle suratımı temizledi, yüzüme bir merhem filan sürdü. Kendime gelmiştim. Gözüm bir ara aynaya ilişti. Herif beni fena benzetmişti. Aynaya akseden görüntümü tanımakta zorlandım. Daha sonra kendime kızınaya başladım; benim cüssemdeki adam, karşımdaki profesyonel de olsa bu dayağı yememeliydi. Ne kendimi savunabilmiş, ne de adama tek bir yumruk savurabilmiştim. Çenem acıyordu, ama en kötüsü elmacık kemiğim üzerindeki şişlikti. Koca bir yumru oluşmuştu. Beni eczaneye getirenlere teşekkür ettim. Sarışın delikanlı çantamı da taşımıştı.</p>

    <p class="Temel-Paragraf">Yaklaşık bir saat sonra arabama binerek eve dönmeye hazırdım. Araba sürerken zorlanıyordum. Böğrüm, yediğim tekmeden müthiş sızlıyordu. Her kımıldanışta yan tarafımı dayanılmaz bir sızı kaplıyordu. Hatta bir ara kaburgalarımdan birinin kırıldığını dahi düşündüm.</p>

    <p class="Temel-Paragraf">Eve döndüğümde Suna henüz gelmemişti. Güçlükle soyunarak yatağa girdim.</p>

    <p class="Temel-Paragraf">Olayı henüz düşünecek, enine boyuna muhakeme edecek halde değildim. Az sonra sızmışım. Suna’nın geldiğini bile fark etmemişim.</p>

    <p class="Temel-Paragraf">Onun çığlığı ile gözlerimi açtım.</p>

    <p class="Temel-Paragraf">Suna dehşetle üzerime kapanmış, “Ne oldu sana?” diye soruyordu.</p>

    <p class="Temel-Paragraf">Kısaca uğradığım saldırıyı anlattım. Doğrusu biraz da karımdan utanmıştım. Adama tek bir yumruk dahi savuramadığımı ona anlatamadım.</p>

    <p class="Temel-Paragraf">Suna çok şaşırmış, ne yapacağını bilemeden etrafımda dolaşmaya başlamıştı. Önce “Hastaneye gidelim,” diye tutturdu. Onu güçlükle ikna ettim. Hastaneye gidersek polis işe karışabilirdi, buna niyetim yoktu.</p>

    <p class="Temel-Paragraf">Biraz uyumuş ve rahatlamıştım, ama vücudumdaki sızılar birden kesilmemişti tabii. Karım buzla yüzüme kompres uyguladı. Yataktan çıkarmadı beni. Sonra tam bir hasta gibi bana muamele ederek, mutfağa geçip domates çorbası hazırladı.</p>

    <p class="Temel-Paragraf">Çenemi oynatmakta müşkülat çekiyordum, ama kaşar peyniri rendelenmiş domates çorbasını zevkle içtim. Acıkmıştım, sabahtan beri bir şey yemediğimi yeni hatırladım.</p>

    <p class="Temel-Paragraf">Daha sonra Suna’nın ahret sualleri başladı.</p>

    <p class="Temel-Paragraf">Saldırgan kimmiş, kim olabilirmiş, niçin saldırmış, beni neden tehdit etmiş, asıl o adamın arkasında kimler olabilirmiş, beni böylesine dövmek isteyen herhangi bir davalım var mıymış, filan gibi...</p>

    <p class="Temel-Paragraf">Hepsine “Bilmiyorum,” diye cevap verdim.</p>

    <p class="Temel-Paragraf">Ama olayın nedeni çok açıktı ve ben bu işi tezgâhlayanların Sadi Bey’in Suna’yı evlat edindiği için yaptıklarını adım gibi biliyordum. Meslek hayatımda uğradığım ilk saldırıydı bu, başka gerekçe aramaya lüzum yoktu.</p>

    <p class="Temel-Paragraf">İlk işim taşıma ruhsatına sahip olduğum tabancayı yarın yanıma almaktı. Ne yazık ki tabancam Kuzguncuk’taki evimde kalmıştı. Tabancaya sahip olmakla beraber onu taşıma gereğini bugüne kadar hiç hissetmemiştim.</p>

    <p class="Temel-Paragraf">Gençlik işte, gece olup da Suna yatağa girince yine onunla sevişmek istedim, ama Suna kesinlikle iyileşinceye kadar buna izin vermedi...</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">3</span></p>

    <p class="Temel-Paragraf"><span class="char-style-override-1">E</span>RTESİ SABAH BAYAĞI TOPARLANMIŞ OLARAK kalktım. Kaburgam sızlamaya devam ediyordu, yüzümdeki şiş biraz inmiş gibiydi. Ama o vaziyette insanların arasına karışmaya utandım, işe gitmemeye karar verdim, birkaç telefonla gerekli ayarlamaları yaptım.</p>

    <p class="Temel-Paragraf">Suna da o gün ofise gitmemek, yanımda kalmak için direndi, sonunda onu da işe gitmesi için ikna ettim. Evde kalıp dinleneceğimi, yapacağı bir şey olmadığını söyledim. Evde dün geceden yaptığı yemekler vardı ve buz kompresine devam edeceğime de söz verdim.</p>

    <p class="Temel-Paragraf">Kahvaltıyı birlikte yaptık, çay içtim, kızarmış ekmeği de çenem fazla zorlanmadan yemeyi başardım. Suna hazırlanıp çıktı, akşam da erken döneceğini söyledi. Giderken örselenmiş dudaklarıma da bir öpücük kondurmayı unutmadı.</p>

    <p class="Temel-Paragraf">O çıkar çıkmaz giyinmeye başladım. Dünkü olayın fiziksel acısı azaldıkça içimi hırs kaplamaya başlamıştı. Önce yediğim dayağa sinirleniyordum, aptal gibi dövülmüştüm. Sonra da ne pahasına olursa olsun bunu tertipleyenleri bulup ortaya çıkaracaktım. Hesaplaşma ondan sonra başlayacaktı.</p>

    <p class="Temel-Paragraf">İki olasılık vardı, hiç olmazsa benim şimdilik bildiğim bunlardı.</p>

    <p class="Temel-Paragraf">Bu işi ya Sulhi denen adam tezgâhlamıştı ya da Muhsin. Onların dışında kimseyi suçlayacak tarzda tanımıyordum, işin kötüsü ikisine de saf saf inanmıştım. Giyindim ve evden çıkıp arabama bindim.</p>

    <p class="Temel-Paragraf">Daha rahattım şimdi ve düne kıyasla arabayı kullanmakta zorlanmıyordum. Doğru Anadolu yakasına kendi evime gittim.</p>

    <p class="Temel-Paragraf">Her şeye rağmen evimi özlemiştim. Epeydir kimse yaşamadığı için ev havasızdı. Pencereleri açtım, havalandırdım. Tabancamı bulunduğu dolaptan çıkarıp aldım. Toplu, 38’lik bir Smith-Wesson’du. Aslına bakılırsa silahlardan pek anlamazdım, ama şimdi bana bir kurtarıcı gibi geliyor ve onu taşımanın güven vereceğini düşünüyordum. Kılıfından çıkarıp elime aldım. Bakılması, gözden geçirilmesi lazımdı, satın alındığı tarihten beri hemen hemen hiç kullanılmamıştı. Yanımda getirdiğim çantanın içine tıktım.</p>

    <p class="Temel-Paragraf">Evde biraz oyalandım. Kapının altından atılmış, bir yığın faturalar vardı. Aslında kapıcıyı görüp ödenmeleri için para bırakmalıydım, ama boş verdim, adamcağız beni bu halde görünce bir yığın soru soracaktı. Kimseye açıklama yapacak halim yoktu, alt tarafı bir boş vaktimde kendim de ödemeleri yapabilirdim.</p>

    <p class="Temel-Paragraf">Sessizce pencereleri kapatıp evden çıktım. Çıkarken yanıma birkaç parça giyim eşyası da aldım. Daha tam olarak şahsi eşyalarımı Ulus’a taşımamıştım. Mümkün olduğunca Kuzguncuk’ta görünmek istemiyordum; bildim bileli burada yaşadığım için beni çevrede tanıyan çoktu. Arabayı Beylerbeyi’ne doğru sürdüm.</p>

    <p class="Temel-Paragraf">İşte her şey o an oldu.</p>

    <p class="Temel-Paragraf">Beklenmedik bir tesadüf beni allak bullak etti.</p>

    <p class="Temel-Paragraf">Tepedeki köşke çıkan yolun ağzına geldiğim sırada kırmızı bir Passat’ın yokuştan aşağıya indiğini gördüm. Buraya kadar her şey normaldi.</p>

    <p class="Temel-Paragraf">Arabayla aramda yirmi metre kadar bir mesafe vardı.</p>

    <p class="Temel-Paragraf">Sürücü önce yolun soluna bakmış, yeterince emniyetli görünce arabayı ana yola çıkarmıştı. Beni görmediğine emindim. Ama ben kırmızı arabanın sürücüsünü rahatlıkla seçmiştim. Ve tüylerim bir anda diken diken oldu...</p>

    <p class="Temel-Paragraf">Zira kırmızı Passat’ı kullanan kişi, karımdı.</p>

    <p class="Temel-Paragraf">Otomobil ve ehliyeti olmadığını iddia eden karım.</p>

    <p class="Temel-Paragraf">Bir an kararsız kaldım. Acaba yanılmış ve sürücüyü Suna’ya mı benzetmiştim? Buna imkan yoktu, yanılmış olamazdım; sevdiğim kadını tanımayacak değildim ya!</p>

    <p class="Temel-Paragraf">Üstelik ana yola çıkarken arabayı bir an frenlemiş ve onu teşhis edebileceğim ölü bir an doğmuştu. Bir an bütün vücudumu ter kapladı.</p>

    <p class="Temel-Paragraf">Hırsımdan kudurmuşa döndüm. Demek bana yalanlar kıvırıyordu. Hem de Sadi Bey’in köşkünden geldiği açıktı.</p>

    <p class="Temel-Paragraf">Ne yapacağıma karar veremedim. Şuursuzca arkasından yetişip arabayı kenara çekmesini ve tüm bunları anlatmasını istemek geldi içimden. Fakat bunun bir yararı yoktu.</p>

    <p class="Temel-Paragraf">Bazı şeyleri kendi kendime çözmeliydim. Karım hakkında beynimde daha önce hasıl olan tüm değerler yeniden allak bullak olmuştu.</p>

    <p class="Temel-Paragraf">Bana yalan söylemişti ve söylemeye de devam ediyordu. Büyükbabası ona bir araba hediye etmiş olabilirdi, ama bunu benden gizlemesinin ne anlamı vardı? Sonra neden sürücü lisansım yok demişti? Bunlara da tepki gösterecek değildim ya...</p>

    <p class="Temel-Paragraf">Ayrıca beynimi kurcalayan bir nokta daha vardı; işime gidiyorum diye çıkıp da sabahın bu erken saatinde neden köşke uğramıştı?</p>

    <p class="Temel-Paragraf">Bir an arabayı durdurdum ve karar veremeden bekledim. Acaba doğru köşke çıkıp Sadi Beyle mi görüşseydim, yoksa onu mu takip etseydim... İkisinin Sadi Beyle bir dolaplar çevirdiği kesindi. Fakat tatmin edici bir neden bulamıyordum. Neyin peşindeydi bunlar? Sadi Bey’i sıkıştırmanın fazla bir pratik neticesi yoktu galiba; alt tarafı torunuma bir araba hediye ettim, bunun ne sakıncası var derse ne cevap alabilirdim? Bir araba alınacaksa onu ancak karıma ben alabilirim, diyecek halim yoktu ya?</p>

    <p class="Temel-Paragraf">Suna’yı takibe karar verdim.</p>

    <p class="Temel-Paragraf">İçime bir kurt düşmüştü, acaba işine mi gidiyordu, yoksa başka bir yere mi?</p>

    <p class="Temel-Paragraf">Bu kadar kuşku da fazlaydı artık. Galiba ben gerçekten bir septik olmuştum.</p>

    <p class="Temel-Paragraf">Gaza bastım, kırmızı Passat’ı yakalamaya çalıştım. Önümdeki araba epey arayı açmıştı. Bir şey daha dikkatimi çekti; Suna hiç de acemi ya da yeni ehliyet almış biri gibi sürmüyordu arabayı. Sol şeritten oldukça hızlı gitmiş ve Deniz Astsubay Okulu’nun yanından köprüye giden viraja çoktan girmişti. Ben de gazı kökledim ve ancak göz mesafesine girebildim. Fazla yaklaşmak da istemiyordum.</p>

    <p class="Temel-Paragraf">Allahtan frapan renkli araba hemen dikkat çekiyordu. Beni henüz görmediğine emindim, bu nedenle fazla yaklaşmak da istemiyordum. Köprüye yakın son trafik lambalarının önünde durduk. Aramızda yaklaşık dört beş araba vardı. Şerit değiştirerek nispeten beni dikiz aynasından göremeyeceği sağ şeride saptım. Şoför koltuğunda biraz daha eğilerek boyumu kıstım ve gözünün bana takılmaması için dua etmeye başladım.</p>

    <p class="Temel-Paragraf">Suna dalgın görünüyordu.</p>

    <p class="Temel-Paragraf">O anda arkasında kendisini takip edebileceğim herhalde aklının ucuna bile gelmezdi. Yine de dikkatli olmalıydım.</p>

    <p class="Temel-Paragraf">Passat, kırmızı ışık önünde bekleyen arabaların başındaydı. Işıklar yeşile dönüşür dönüşmez Suna gazladı. Acelesi var gibi geldi bana, sanırım bir an önce işine yetişmek istiyor olmalıydı. Turnikelerin önünden hızla geçti.</p>

    <p class="Temel-Paragraf">Köprü ağzında bir trafik hercümerci yaşanıyordu. Aramızdaki mesafe daha da açıldı ama onu rahatlıkla görüyordum. Herhalde Zincirlikuyu üzerinden Levent’e sapacaktı, işe gidiyorsa takip edeceği tek yol oydu.</p>

    <p class="Temel-Paragraf">Bir ara aramızdaki mesafe kapanır gibi oldu, ben de ayağımı gaz pedalından hafifçe çektim. Passat şerit değiştirmek için sinyal vermeye başladı. İrkildim o zaman; sol şerit sürat yapması için daha müsaitti, oysa o en sağ şeride geçmiş, Beşiktaş çıkışma doğru yönelmişti. Demek işe gitmiyordu.</p>

    <p class="Temel-Paragraf">Daha da şaşırdım. Hadi sabah sabah henüz bilmediğim önemli bir nedenle Sadi Bey’e gitmiş olabilirdi, ehliyeti olduğunu, büyükbabasının bir araba aldığını da benden gizlemesi şu veya bu sebeple mümkündü, ama işe gidiyorum diye bana yalan söyleyip başka bir yere gitmesini nasıl açıklayacaktı?</p>

    <p class="Temel-Paragraf">Tabii öfkem yine tepeme sıçramıştı. Ben de Beşiktaş yönüne kıvrıldım. Barbaros Bulvarı’nda trafik iyice tıkandı. Artık adım adım ilerliyorduk. Meydana gelince Suna sağa, Dolmabahçe istikametine saptı.</p>

    <p class="Temel-Paragraf">Neredeyse hırsımdan köpürecektim. Beni nasıl da kandırmış, daha bu sabah, eğer kendini iyi hissetmiyorsan bugün işe gitmeyeyim, diye uyutmuştu. Herhalde vereceğim cevabı önceden tahmin etmiş olmalıydı.</p>

    <p class="Temel-Paragraf">Nereye gidiyordu acaba?</p>

    <p class="Temel-Paragraf">Biriyle randevusu mu vardı?</p>

    <p class="Temel-Paragraf">Bu düşünce kanımı uyuşturdu. Haksızlık ediyordum galiba, bu kadar menfi düşüncelere kapılmak yanlıştı. O benim karımdı ve beni seviyordu. Belki ve muhtemelen işi gereği uğraması icap eden bir randevuydu bu. Olamaz mıydı yani, hemen kötü ve çirkin şeyleri düşünmem şart mıydı?</p>

    <p class="Temel-Paragraf">Ama ona inanamazdım artık. Yalan söylediği, benden bazı şeyleri sakladığı bu sabah kesinlikle ortaya çıkmıştı. Fakat şaşırdığım asıl önemli nokta, yaşlı dostumun da bu yalanlara ortak olduğuydu. Sonra Suna’nın o Passat’ı nerede sakladığı konusuna aklım takıldı. Onunla Ulus’taki eve gelip gitmiyordu; evin bahçesinde arabayı bıraksa mutlaka fark ederdim. Köşkün bahçesinde de hiç görmemiştim. Belki Ulus civarındaki bir otoparka bırakıyordu. Ama neden? Bir arabası olduğunu niçin benden saklamıştı? Hem bunun mantıklı bir açıklaması da yoktu. Yani bir arabası olduğunu öğrensem ne fark ederdi ki?</p>

    <p class="Temel-Paragraf">Ne yazık ki Suna’yı İnönü Stadı’nın arkasındaki yokuşta kaybettim. Trafik lambalarının önünde görev yapan bir polis memuru, akışı tayin etmek için Taksim cihetinden gelen araçlara daha uzun bir geçiş üstünlüğü verince Suna’nın arabası Salıpazarı yönüne kayıp gitti. Passat’ın Gümüşsüyü istikametinde ya da Continental Oteli önünden Taksim’e çıkmadığını görmüştüm; geriye tek bir yol kalıyordu: Salıpazarı ciheti.</p>

    <p class="Temel-Paragraf">Trafik polisi işaret verince hızlandım, ama artık Passat ortalarda yoktu. Yokuştan aşağıya indiğimde ümitsizce Dolmabahçe yönüne de baktım, göremedim. Sağa kırdım arabayı, çılgınca ve kurallara pek aldırmadan araba vapuru iskelesi yönüne kıvrıldım ve acı gerçeği kabullendim. Suna’yı kaybetmiştim.</p>

    <p class="Temel-Paragraf">Küfredip durdum. Biraz yavaşladım, sinirlerime hakim olmaya çalıştım.</p>

    <p class="Temel-Paragraf">Kaçırmıştım. Sağ taraftaki büyük iş hanlarının birinin önündeki tretuara arabayı çekip düşüncelerime bir çekidüzen vermeye çalıştım.</p>

    <p class="Temel-Paragraf">Onu kaybettiğimi kabul etmeliydim.</p>

    <p class="Temel-Paragraf">Bir süre ne yapabileceğimi düşündüm. Sanki sıkıntımla beraber, yüzümdeki şiş ve kaburgalarımdaki ağrı da artmaya başlamıştı. Bir şekilde içimi boşaltmak istiyordum. En iyisi Suna’yı telefonla aramak ve ona hesap sormaktı, başka türlü rahatlayamayacaktım.</p>

    <p class="Temel-Paragraf">Hemen cep telefonuma sarıldım.</p>

    <p class="Temel-Paragraf">Önce işyerini aramalıydım. Her şeye rağmen çok acele karar vermemeliydim. Ne de olsa ben bir hukukçuydum, zanlıya da savunma hakkı vermeliydim. Belki daha dünden kendisine bu sabah halletmesi için bir görev verilmiş olabilirdi.</p>

    <p class="Temel-Paragraf">İşyerinden telefona bir erkek cevap verdi.</p>

    <p class="Temel-Paragraf">“Suna Hanım’la görüşmek istiyorum,” dedim.</p>

    <p class="Temel-Paragraf">“Suna Hanım yoklar efendim,” dedi. “Ben yardımcı olabilir miyim?”</p>

    <p class="Temel-Paragraf">“Hiç sanmam,” dedim. “Bu, Suna Hanım’ın bildiği bir konuydu. Kaçta gelirler acaba?”</p>

    <p class="Temel-Paragraf">“Bugün gelmezler efendim.”</p>

    <p class="Temel-Paragraf">“Öyle mi? İzinli mi yoksa?”</p>

    <p class="Temel-Paragraf">“Hayır beyefendi. Kendileri genellikle haftada iki gün şirkete uğrarlar.”</p>

    <p class="Temel-Paragraf">Birden duraladım. Acaba şirkette başka bir Suna daha mı vardı?</p>

    <p class="Temel-Paragraf">Kekeleyerek, “Ben Suna Aytaç’ı aramıştım,” diyebildim. “Genel Müdür sekreteri.”</p>

    <p class="Temel-Paragraf">Bu kez karşımdaki adamın duraladığını hissettim.</p>

    <p class="Temel-Paragraf">“Yanılıyor olmayasınız efendim, Suna Hanım şirketimizin patronudur. İsterseniz sizi onun sekreterine bağlayayım.”</p>

    <p class="Temel-Paragraf">Neredeyse nefesim kesilecekti.</p>

    <p class="Temel-Paragraf">“Hayır,” diyebildim. “Ben sonra yine ararım.”</p>

    <p class="Temel-Paragraf">“Kim aradı diyeyim?”</p>

    <p class="Temel-Paragraf">Cevap vermeden telefonu kapattım. Her tarafım zangır zangır titriyordu.</p>

    <p class="Temel-Paragraf">Aman Allahım, neler oluyordu etrafımda? Bu ne biçim bir oyundu? Ben bu kadar aptal biri miydim? Çevremde oynanan oyunların hiçbirinin farkına varamıyordum. Demek karım bir patrondu? Levent’teki büyük bir işyerinin sahibi?...</p>

    <p class="Temel-Paragraf">Ama nasıl olurdu? Oraya bizzat gitmiş ve kendisini çalışırken görmüştüm. Bu hakikat olamazdı. Mutlaka bir yanlışlık olmalıydı. Hatta bir kere daha telefon etmeyi ve adamdan daha geniş bilgi istemeyi bile düşündüm. Fakat son anda kendimi frenlemeyi becerdim. Düşündükçe sapıtıyordum. Olaylar tam bir muammaya dönüşüyordu. Sonra bütün hadiselerin kilit adamının Sadi Bey olduğu gerçeğini kavradım nihayet.</p>

    <p class="Temel-Paragraf">Beni Suna’ya o göndermişti.</p>

    <p class="Temel-Paragraf">Nedenini bilmiyordum, ama bütün bu evlat edinme ve evlenmemiz Sadi Bey’in başının altından çıkmıştı. Bir komploydu bu; ama henüz sebebini çıkaramıyordum. Artık hiç şüphem kalmamıştı, Suna’ya yaptığım o ilk ziyaret mutlaka Sadi Bey tarafından karıma bildirilmiş olmalıydı, yani Suna kendisine geleceğimi biliyordu. Şu an anlayamadığım bir sebeple de patron yerine, patron sekreteri rolüne bürünmüştü.</p>

    <p class="Temel-Paragraf">Neden? Neden böyle bir oyuna gerek duyulmuştu?</p>

    <p class="Temel-Paragraf">Bu durumda Suna kendi halinde, vasat gelir düzeyinde olan biri değildi. Gerçi onun maddi durumu beni hiç ilgilendirmiyordu, ama büyükbaba ve torunu neden bana böyle bir komplo kurmaya kalkışıyorlardı ki?</p>

    <p class="Temel-Paragraf">Yalan söyledikleri gerçekti, ama bunun komplo olduğundan hala şüphem vardı.</p>

    <p class="Temel-Paragraf">Böyle komplo düşman başınaydı.</p>

    <p class="Temel-Paragraf">Dayanamadım, bu defa Suna’nın cep telefonunu aradım. Karımın tatlı sesi kulağıma aksetti. “Efendim?”</p>

    <p class="Temel-Paragraf">“Merhaba Suna!”</p>

    <p class="Temel-Paragraf">“Oh, hayatım! Nasılsın? Yatmadın mı? Ben uyuduğunu sanıyordum.”</p>

    <p class="Temel-Paragraf">Beynimde bir ses ‘Yalancı!’ diye uğuldadı. Ama hiç bozuntuya vermedim.</p>

    <p class="Temel-Paragraf">“Uyuyamadım,” dedim. “Canım sıkıldı, sesini duymak istedim. Özledim seni.”</p>

    <p class="Temel-Paragraf">“Ben de.”</p>

    <p class="Temel-Paragraf">“Ne zaman geleceksin?”</p>

    <p class="Temel-Paragraf">“Merak etme erken döneceğim. Öğleyin... Bugün patrondan izin alacağım.”</p>

    <p class="Temel-Paragraf">Yalancı kaltak, diye mırıldandım içimden.</p>

    <p class="Temel-Paragraf">Birden sesinin kuşkuyla çıktığını hissettim.</p>

    <p class="Temel-Paragraf">“Neredesin sen? Yoksa evden çıktın mı?”</p>

    <p class="Temel-Paragraf">“Yoo,” dedim.</p>

    <p class="Temel-Paragraf">“Ama telefondan klakson sesleri geliyor.”</p>

    <p class="Temel-Paragraf">Bunu hiç düşünmemiştim. Bulunduğum yer trafiğin en civcivli olduğu kesimdi.</p>

    <p class="Temel-Paragraf">Hemen bir yalan uydurmalıydım, şüphelenmesini istemiyordum.</p>

    <p class="Temel-Paragraf">“Hava sıcak, camı açtım. Pencerenin önündeyim. Sokaktan gelen sesler olmalı.”</p>

    <p class="Temel-Paragraf">Yalanımı yutmuştu.</p>

    <p class="Temel-Paragraf">“Öptüm seni. Patronla görüşür görüşmez geleceğim.”</p>

    <p class="Temel-Paragraf">“Ben de öpüyorum,” dedim ve telefonu kapattım.</p>

    <p class="Temel-Paragraf">Sinir küpüydüm ve bakalım gelince daha başka ne yalanlar savuracaktı. Motoru çalıştırdım tekrar ve hareket ettim. Bugün çok uzun ve hareketli geçeceğe benziyordu.</p>

    <p class="Temel-Paragraf">* * *</p>

    <p class="Temel-Paragraf">Kapıyı açıp içeriye girdiğimde telefonun zilinin çaldığını duydum. Galiba Suna numaramı yutmamış, evde olup olmadığımı anlamak için bir de ev telefonundan aramayı yeğlemişti. Telefona uzanırken nasıl bir yalan söyleyeceğimi düşünmeye çalıştım. En kötü ihtimalle telefonun çalmadığını iddia edebilirdim. Çekinerek telefonu kaldırdım.</p>

    <p class="Temel-Paragraf">Arayan Suna değildi.</p>

    <p class="Temel-Paragraf">Önce ses çıkmadı. iki kere üst üste, “Alo” dedim. Sonra derinden, kalın ve kaba bir erkek sesi yükseldi.</p>

    <p class="Temel-Paragraf">“Ulan hergele, hastanede değil misin sen?”</p>

    <p class="Temel-Paragraf">Sesin sahibini hemen tanımıştım. Bu beni dün eşek sudan gelinceye kadar döven boksör kılıklı serseriydi. Önce afalladım, sonra sakin bir şekilde homurdandım.</p>

    <p class="Temel-Paragraf">“Göründüğün kadar iyi değilmişsin, sadece yanağımda bir şiş var, hepsi o kadar.”</p>

    <p class="Temel-Paragraf">Herif neşeli bir kahkaha attı.</p>

    <p class="Temel-Paragraf">“O sadece bir uyarıydı. O karıdan hemen boşanmazsan yakında eşek cennetine göndereceğim seni. Bu da son uyarımdır.”</p>

    <p class="Temel-Paragraf">“Yok canım! Demek bu kadar kendinden eminsin?”</p>

    <p class="Temel-Paragraf">“Kes zevzekliği... Şimdi kulaklarını aç da beni dinle.”</p>

    <p class="Temel-Paragraf">“Emredersiniz, buyrun sizi dinliyorum.”</p>

    <p class="Temel-Paragraf">“Yarın adliyeye gidip boşanma davası açacaksın. Tamam mı? Bir celsede boşanmanı istiyorum.”</p>

    <p class="Temel-Paragraf">“Başka? Başka bir emriniz var mı?”</p>

    <p class="Temel-Paragraf">“Alay ediyorsun galiba! Ayağını denk al hırbo! Ayı Cemal’in ağzından laf bir defa çıkar ve daima sözünü tutar.”</p>

    <p class="Temel-Paragraf">“Demek Ayı lakabı ile marufsunuz!”</p>

    <p class="Temel-Paragraf">“Ne?”</p>

    <p class="Temel-Paragraf">“Yani size ayı diyorlar.”</p>

    <p class="Temel-Paragraf">“Doğrudur, gücümden ötürü... insanın kemiklerini kırarım. Hem de zevkle...”</p>

    <p class="Temel-Paragraf">“Ya sizi iplemez ve isteğinizi yerine getirmezsem?”</p>

    <p class="Temel-Paragraf">“O zaman gebereceksin. Yazık olacak sana, daha pek gençsin.”</p>

    <p class="Temel-Paragraf">Dalgamı geçmeye devam ettim.</p>

    <p class="Temel-Paragraf">“Sayın Bay Ayı, acaba size sorabilir miyim, bu emri kimden aldınız?”</p>

    <p class="Temel-Paragraf">“Ulan hergele, itoğlu it... Benimle alay mı ediyorsun?”</p>

    <p class="Temel-Paragraf">“Estağfurullah efendim, ne haddime! Sadece kime yalakalık edip kimin paralı uşaklığını yaptığınızı öğrenmek istemiştim.”</p>

    <p class="Temel-Paragraf">Ayı Cemal nihayet kendisiyle alay ettiğime kesin emin olmuştu. Ağır ve okkalı bir küfür savurdu. Telefonu kapatacağını sandım, ama herifin niyeti yoktu daha. Telefonu hemen kapatması işime gelmiyordu; konuşmasından seviyesizliği ve basitliği yanında, cahil ve geri zekalı olduğunu da anlamıştım. Kaba adale gücüne güvenen her yetersiz kişinin yaptığı gibi nefsine güveni tamdı. Hata edip kabadayılar arasındaki lakabını da söylemekten kaçınmamıştı. Tanıdık birkaç savcı yardımcısı arkadaşım vardı, istesem adli sicilden sabıkasını ve suçlarını hemen tespit edebilirdim. Hata etmişti.</p>

    <p class="Temel-Paragraf">“Beni korkutuyorsunuz Sayın Ayı,” dedim.</p>

    <p class="Temel-Paragraf">“Anlaşılan verdiğim ilk dersten henüz nasibini almamışsın züppe. Seni yalnızca biraz okşadım, ama kendin kaşındın. İkinci dersi bu sefer o bebek yüzlü karın alacak.”</p>

    <p class="Temel-Paragraf">Birden donakaldım.</p>

    <p class="Temel-Paragraf">Gerçi Suna’ya çok bozuktum. Bugün öğrendiklerim ve gördüklerim beni çok rahatsız etmişti. Ama her şeye rağmen onu hala seviyordum, mutlaka bana bir açıklama yapması gerekecekti. Onun hakkındaki hislerimi ancak olaylar iyice aydınlandıktan sonra kesin rayına oturtabilirdim.</p>

    <p class="Temel-Paragraf">Ayı Cemal’in şahsım hakkındaki tehditlerini hiç umursamamıştım, ama şimdi olayın boyutları birden değişiyordu. Kanım beynime sıçradı aniden; itiraf edeyim ki herifin tehdidinden korktum da.</p>

    <p class="Temel-Paragraf">“Bana bak serseri!” diye gürledim. “Karımın karşısına çıkarsan seni öldürürüm. Bunu iyice kafana sok!”</p>

    <p class="Temel-Paragraf">Kahkaha attı.</p>

    <p class="Temel-Paragraf">“Hah!” diye gürledi. “İşte şimdi ödün bokuna karıştı, değil mi?”</p>

    <p class="Temel-Paragraf">“Bu da benim sana ihtarım. İnan, dünyanın öbür ucuna gitsen seni yine de bulup gebertirim.”</p>

    <p class="Temel-Paragraf">“Hele bak, şu süt kuzusuna! Neler de diyor? Ulan pezevenk, hiç Ayı Cemal’le böyle terbiyesizce konuşulur mu? Hem sen üzme o tatlı canını, karına, sana uyguladığım şeyleri yapmam. Ona farklı bir muamele gerekir. İmanıma doğru söylüyorum, çok tatlı bir avrat o. Onu kollarımın arasına alıp titreteceğim. Altımda zevkten inleyecek. Onu çatır çatır düzeceğim.”</p>

    <p class="Temel-Paragraf">Kendime hakim olamayarak ana avrat küfrettim.</p>

    <p class="Temel-Paragraf">Hiç oralı olmadı.</p>

    <p class="Temel-Paragraf">“Hepsi sana bağlı süt kuzusu,” dedi. “Üç gün içinde davayı açmalısın, yoksa o güzel karım yalnız düzmekle bırakmayıp, yüzünü de insan içine çıkamayacak şekilde değiştireceğim.”</p>

    <p class="Temel-Paragraf">Yeniden küfretmeyi düşünüyordum ki, telefonu birden kapattı.</p>

    <p class="Temel-Paragraf">* * *</p>

    <p class="Temel-Paragraf">İşin aslına bakılırsa korkmuştum. Kendime adıma değil, fakat Suna adına. Ayı Cemal gerçekten de palavra sıkan birine benzemiyordu. İstese dün rahatlıkla canıma okuyabilirdi. Dediği gibi, yaptığı sadece bir uyarıydı. Peki, sahiden de Suna’ya bir saldırı teşebbüsünde bulunursa onu nasıl koruyabilirdim?</p>

    <p class="Temel-Paragraf">Önce polise şikâyeti düşündüm, ama sonra hemen vazgeçtim. Pratik bir faydası yoktu, hiçbir sonuç alamazdım. Fakat bir şekilde karımı korumak zorundaydım.</p>

    <p class="Temel-Paragraf">Bunu nasıl yapacağımı düşünmeye başladım. Bir muhafız gibi peşinde dolaşmam olanaksızdı ve polise şikâyetten bir sonuç alamayacağımı düşünüyordum. Belki Suna’yı karşıma çekip mevcut tehlikeyi bütün çıplaklığı ile anlatabilirdim, fakat bundan da kuşkuluydum.</p>

    <p class="Temel-Paragraf">Henüz tam anlamıyla birbirimize güvenmiyorduk bile.</p>

    <p class="Temel-Paragraf">Karım ısrarlarıma rağmen bana yalan söylemeye devam ediyordu. Belki onun da bana itimadı yoktu. Tam bir keşmekeş içindeydim. Kime güveneceğimi bilmediğim gibi, dönen dolaplarda kimin iyi kimin kötü olduğunu dahi çıkaramıyordum.</p>

    <p class="Temel-Paragraf">Bir süre telefonun yanındaki iskemleden kalkamadım.</p>

    <p class="Temel-Paragraf">Ter içindeydim ve yüzümdeki şiş fena halde zonklamaya başlamıştı. Şaşkın ve kararsız, ne yapacağımı kestiremeden öylece oturdum.</p>

    <p class="Temel-Paragraf">Her şeyden önce şu Ayı Cemal denen adamı teşhis etmem lazımdı. Sonunda telefonu kaldırdım ve savcı yardımcısı olan arkadaşlarımdan Orhan Gürel’i aradım.</p>

    <p class="Temel-Paragraf">Orhan’la fakülte yıllarından tanışırdım. Dürüst, namuslu ve işini seven biriydi. Bana yardım ederdi. Mezun olunca avukatlık yerine savcılığı tercih etmiş ve bir süre Anadolu’da çalışmıştı. Geçen yıl da İstanbul’a savcı yardımcısı olarak tayini çıkmıştı. Artık eskisi kadar sık görüşemiyorduk, ama birbirimizi severdik ve bu basit ricamı reddetmezdi.</p>

    <p class="Temel-Paragraf">Sesimi alır almaz, “Ooo Erdal’cığım, kutlarım,” diye lafa girdi. “Bizim Aygün’den evlendiğini işittim, seni Kuzguncuk’taki evinden aradım ama bir türlü temas kuramadım, kusura bakma. Canı yürekten tebrik ederim.”</p>

    <p class="Temel-Paragraf">“Sağol hayatım,” dedim.</p>

    <p class="Temel-Paragraf">“Yenge de meslektaş mı?”</p>

    <p class="Temel-Paragraf">“Hayır,” diye mırıldandım. “Özel bir şirkette çalışıyor.”</p>

    <p class="Temel-Paragraf">“Çok güzel,” dedi. “Ben aynı meslekten olanların evliliğine muarızım zaten. iyi yapmışsın.”</p>

    <p class="Temel-Paragraf">Sonra birden uyanarak sordu. “Böyle birden aradığına göre bir problemin olmalı. Başka türlü arayacağın yok zaten.”</p>

    <p class="Temel-Paragraf">“Haklısın Orhan,” dedim. “Gerçekten buluşmayı, seninle iki kadeh bir şey içmeyi ben de çok arzuluyorum.”</p>

    <p class="Temel-Paragraf">“Artık geç kaldın dostum, daha yeni evlisin, yengeden kurtulamazsın.”</p>

    <p class="Temel-Paragraf">“Amma yaptın ha? Biz kazak erkeğiz. Her zaman içeriz.”</p>

    <p class="Temel-Paragraf">“İnşallah öylesindir,” diye güldü. “Söyle bakalım, neymiş şu problemin?”</p>

    <p class="Temel-Paragraf">“Birinin sabıka kaydını acele çıkarıp bana bildirmeni istiyorum.”</p>

    <p class="Temel-Paragraf">“Bütün istediğin bu mu yahu? Nereden arıyorsun, yazıhanenden mi?”</p>

    <p class="Temel-Paragraf">“Hayır evdeyim. Sokağa çıkacak halim yok.”</p>

    <p class="Temel-Paragraf">“Hayrola?”</p>

    <p class="Temel-Paragraf">“Dün Ayı Cemal diye biri sebepsiz yere beni adliyenin otoparkında evire çevire dövdü.”</p>

    <p class="Temel-Paragraf">“Yok yahu! inanmıyorum.”</p>

    <p class="Temel-Paragraf">“Ne yazık ki az evvel telefon ederek bir de karımı öldürmekle tehdit etti.”</p>

    <p class="Temel-Paragraf">Orhan şaşırmıştı.</p>

    <p class="Temel-Paragraf">“Ne zorun var herifle?”</p>

    <p class="Temel-Paragraf">“Zorun mu? Adamı hiç tanımıyorum bile.”</p>

    <p class="Temel-Paragraf">“Dalga geçme!”</p>

    <p class="Temel-Paragraf">“Vallahi doğru söylüyorum. Herif boşanmamı istiyor, aksi halde ikimizi de öldürmekle tehdit etti.”</p>

    <p class="Temel-Paragraf">Orhan bir süre sustu. Sonra, “Adı ne demiştin?” diye sordu.</p>

    <p class="Temel-Paragraf">“Ayı Cemal! Soyadını bilmiyorum. Lakabıymış bu.”</p>

    <p class="Temel-Paragraf">“Tamam,” dedi. “Şimdi araştırırım. Bana bulunduğun yerin numarasını ver.”</p>

    <p class="Temel-Paragraf">Evin numarasını verdim, teşekkür ettim ve telefonu kapattım.</p>

    <p class="Temel-Paragraf">* * *</p>

    <p class="Temel-Paragraf">Yaklaşık kırk dakika sonra Orhan aradı.</p>

    <p class="Temel-Paragraf">“Erdal, adamın sabıka kaydını çıkardım,” dedi. “Tam adı Hasan Cemal Kuru. 1970 Mardin doğumlu. Arap Cemal veya Ayı Cemal namıyla maruf. Sabıka kaydı yüklü. Üç kere hapse girip çıkmış. Darp, bıçakla adam yaralama, ırza tasaddi vesaire vesaire... Nereden başına musallat oldu bu herif yahu? Adliye deki polisler bile tanıyor, ikametgah olarak Tophane’de bir adres vermiş. Karakoyun Sokak, no. 47, daire istersen resmi şikâyette bulun, herifi içeriye aldırayım.”</p>

    <p class="Temel-Paragraf">“Hayır,” dedim. “Sağol Orhan, ama henüz değil.”</p>

    <p class="Temel-Paragraf">Arkadaşım huylandı.</p>

    <p class="Temel-Paragraf">“Herif pek tekine benzemiyor, ayağını denk al. Ne olduğunu bana anlatmayacak mısın?”</p>

    <p class="Temel-Paragraf">“Tabii anlatırım kardeşim, ama zamanı gelince. Çok çok teşekkür ederim. Bana yardımcı oldun, inan, ilk fırsatta seni arayacağım ve bir iki kadeh bir şeyler içeceğiz.”</p>

    <p class="Temel-Paragraf">“Söz mü?”</p>

    <p class="Temel-Paragraf">“Söz,” dedim.</p>

    <p class="Temel-Paragraf">Telefonu kapattığımda aklım iyice karışmıştı. Kim beni böyle bir adamla tehdit ettirebilirdi? Önce dayak yiyerek uyarılmıştım, şimdi de karım dahil ölümle tehdit ediliyordum, işin şakaya gelir yanı yoktu. Hele Suna’nın tecavüze uğrayacağı ihtimalini düşündükçe tüylerim diken diken oluyordu. Ayı Cemal’in palavra atmadığına inanıyordum artık. Herif bu işi zevkle yapabilecek tıynette ve yapıda biriydi.</p>

    <p class="Temel-Paragraf">Cemal’in kiralanmış bir serseri olduğu açıktı.</p>

    <p class="Temel-Paragraf">Olayımızla doğrudan bir ilişkisi olduğu düşünülemezdi. Mutlaka arkasında Suna’nın evlat edinilmesinden ve evlenmemizden rahatsız olan biri olmalıydı. Ama kim?</p>

    <p class="Temel-Paragraf">Aklıma bazı olasılıklar geliyordu tabii.</p>

    <p class="Temel-Paragraf">Hatta inanılmaz bazı ihtimaller... Utanarak ifade edeyim ki, bir an karımdan bile kuşkulandım. Uygun bir sebep bulamıyor, onu suçlamak istemiyordum, ama olmayacak bir şey de değildi hani. O bir yalancıydı ve bunu kesin biliyordum artık.</p>

    <p class="Temel-Paragraf">Belki hayatında bir başka erkek vardı. Ona aşık olmam bütün planlarını altüst etmiş olabilirdi. Sonra kendimi ayıpladım; insanın sevdiği kadın hakkında bu denli aşağılayıcı şeyler düşünmesi utanılacak bir husustu. Ayrıca son günlerde kendisi bana yaklaşmış ve ilk karşılaştığımız günden beri hoşlandığını söylemişti.</p>

    <p class="Temel-Paragraf">Rahatlayamıyordum bir türlü.</p>

    <p class="Temel-Paragraf">Düşündüklerimden utanmama rağmen bu da bir yalan olamaz mıydı? Sadi Bey evlat edinme muamelesi sırasında evlenmemizi şart koşunca ilk tepkisi, “Hayatımda biri var,” demek olmuştu. İnanmıştım ona, gerçi sonra inkar etmiş ve benim iyi niyetimden şüphe ettiği için öyle bir yalan kıvırdığını ileri sürmüştü ama şimdi söylediği yalanlar her geçen gün biraz daha artıyor ve haklı olarak beynimde bu tür kuşkular doğuyordu. Kısacası ondan ayrılmam için Ayı Cemal’i kiralamış olamaz mıydı?</p>

    <p class="Temel-Paragraf">Yüzüme kan hücum etti.</p>

    <p class="Temel-Paragraf">Galiba oynatmak üzereydim. Şimdi aklıma en olmayacak şeyler hücum ediyordu. Böyle şeyler ancak filmlerde olur ya da romanlara konu teşkil ederdi. Gerçek hayatın kendisi çok daha basitti, açmazlara, gizemlere fazla yer yoktu yaşamda.</p>

    <p class="Temel-Paragraf">Acaba mı, dedim kendi kendime.</p>

    <p class="Temel-Paragraf">Olamaz mı, Suna böyle bir işe kalkışamaz mıydı? Hayatında gerçekten sevdiği başka biri varsa, neticeyi bir an önce elde etmek için dayanamayıp harekete geçemez miydi? Seviştiğimiz gece aklıma geldi. Ter bastı tüm bedenimi. Profesyonel bir aktrist bile o kadar başarılı rol yapamazdı, imkanı yoktu. Kollarımın arasında titreyişini, zevkten kendinden geçişini anımsadım. Bana içtenlikle ve sevgiyle sarılışını hatırladım. Hayır, rol olamazdı yaptıkları. Yanılıyordum, mutlaka yanılıyordum. Daha doğrusu yanılmayı arzu ediyordum; çünkü o an aklıma takılan bir nokta beni yeniden allak bullak etti.</p>

    <p class="Temel-Paragraf">Bu sabah Suna’nın işe gitmediğini biliyordum. Onu arabayla takip etmiş ve Dolmabahçe civarında kaybetmiştim. Çok ilginçti, ama onu kaybettiğim yerle Ayı Cemal’in Tophane’deki ikametgahı arasında çok kısa bir mesafe vardı. Acaba onun evine gitmiş olabilir miydi?</p>

    <p class="Temel-Paragraf">Bu düşünceyi aklımdan silmeye çalıştım, ama beceremedim.</p>

    <p class="Temel-Paragraf">Önce karımı telefonla aramıştım. Hatta telefona akseden araba seslerinden şüphe ederek bana sokakta olup olmadığımı sormuştu. Belki takip edildiğinin bile farkındaydı. Şayet Cemal onun kiraladığı bir adamsa attırdığı dayağın beni fazla etkilemediğini dün gece anlamış olmalıydı. Karımla konuşmamdan az sonra aldığım tehdit telefonu yeterince manidar değil miydi?</p>

    <p class="Temel-Paragraf">Neticeye bir an önce gitmek için o ettirmiş olamaz mıydı?</p>

    <p class="Temel-Paragraf">Yine ihtimal vermek istemedim.</p>

    <p class="Temel-Paragraf">Adam telefonda abuk subuk konuşmuş, cinsel bazı imalarda bulunmuştu. Suna ne kadar kötü biri olursa olsun, o kalitedeki bir adamın yanında öyle konuşmasına, herifle yüz göz olmasına izin vermezdi. Bu kadar basitleşmesine olanak yoktu.</p>

    <p class="Temel-Paragraf">Belki Ayı Cemal o evi terkettikten sonra beni aramış olabilirdi.</p>

    <p class="Temel-Paragraf">Bu mümkündü işte.</p>

    <p class="Temel-Paragraf">Kaşlarım çatıldı, düşüncelere daldım.</p>

    <p class="Temel-Paragraf">Niye acaba hep suçlu olarak Suna’yı düşünüyordum? Bu işleri başkası yapamaz mıydı sanki? Mesela izini bulamadığım Sulhi veya Suna’nın büyük ağabeyi?</p>

    <p class="Temel-Paragraf">Ama çıldıracak gibiydim. Suna başka kardeşi olmadığını iddia ediyordu hep.</p>

    <p class="Temel-Paragraf">Ya da Suna’nın hayatındaki öteki erkek, yani gerçekten sevdiği gizli ve kimliği meçhul adam! Fakat öyle birinin mevcudiyetinden bile emin değildim. Benimki sadece bir faraziyeye dayanıyordu.</p>

    <p class="Temel-Paragraf">Sonunda tahmin yürütmekten vazgeçtim.</p>

    <p class="Temel-Paragraf">Bu kadar yetersiz bilgi ve tespitlerle henüz bir yere varamazdım. Ama kesin emin olduğum husus önümüzdeki günlerin birden hareketleneceği idi...</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">4</span></p>

    <p class="Temel-Paragraf"><span class="char-style-override-1">S</span>AAT İKİ SULARINDA SUNA EVE DÖNDÜ. Onu açık pencerenin önünde, tüllerin arkasına gizlenerek beklemiştim. Karım bir taksiden indi. Kırmızı Passat yoktu tabii.</p>

    <p class="Temel-Paragraf">İçim, elimde olmadan cız etti. Yalanlar ve bana oynadığı oyunlar devam ediyordu anlaşılan. Yukarıdan onun bahçeye girişini seyrettim. Hala perdelerin arkasındaydım.</p>

    <p class="Temel-Paragraf">Suna elleri, kolları dolu geldi. Poşetler içinde bir sürü yiyecek almıştı. Kapıyı kendi anahtarıyla açtı. Beni birden karşısında görünce şaşırmıştı.</p>

    <p class="Temel-Paragraf">“Yatıp istirahat etmiyor musun sevgilim?” diye sordu.</p>

    <p class="Temel-Paragraf">Ne kadar rol yapmaya çalışırsam çalışayım, yüzümün aşıklığına engel olamıyordum galiba. Kaşlarım çatık, yüzüm hiddet ifade ediyor olmalıydı.</p>

    <p class="Temel-Paragraf">Suratıma bakıp, “Kötü müsün?” dedi.</p>

    <p class="Temel-Paragraf">“Hayır, gayet iyiyim,” diye mırıldandım. Ama tıpkı yüzüm gibi sesimin tonunu da ayarlayamamış olmalıydım ki, şaşkınlıkla beni süzmeye başladı.</p>

    <p class="Temel-Paragraf">Bir şeylerden şüphelendiğimi sezinlemiştim.</p>

    <p class="Temel-Paragraf">“Hiç de sağlıklı görünmüyorsun, yatıp istirahat etmeliydin,” diye çıkıştı. “Sargı bezi, alkol, flaster aldım. Yüzündeki yaraya pansuman yapalım.”</p>

    <p class="Temel-Paragraf">Asıl yaram kalbimdeydi.</p>

    <p class="Temel-Paragraf">Karımın karşımda böyle masum tavırlar takınarak beni aldatmaya kalkışması, enayi yerine koyması kalbimi yaralıyordu.</p>

    <p class="Temel-Paragraf">Gerçekten bu kadar ahmak görünümüm mü vardı? isyan edeceğim geliyordu, galiba herkes beni aptal sanıyordu.</p>

    <p class="Temel-Paragraf">Sesimi çıkarmadım. Getirdiği paketleri de elinden almaya teşebbüs etmedim.</p>

    <p class="Temel-Paragraf">Önce elindekileri bir yere bıraktı, yanıma yaklaştı. Meraklı göz bebeklerini gözlerimin ta içine çevirdi. Suratımın aşıklığının sebebini anlamaya çalışıyor gibiydi.</p>

    <p class="Temel-Paragraf">“Seni artık tanıyorum, bir şeyler olmuş, sen bozuksun. Sinirlenmişsin bir şeye, haydi anlat bakayım bana, ne oldu?”</p>

    <p class="Temel-Paragraf">“Hiçbir şey olmadı Suna,” dedim.</p>

    <p class="Temel-Paragraf">“Hayır olmuş. Nafile yere inkar etme. Baksana, yüzünden düşen bin parça.”</p>

    <p class="Temel-Paragraf">“Canım yanıyor,” diye fısıldadım.</p>

    <p class="Temel-Paragraf">Kollarını boynuma doladı, ikimiz de uzun boyluyduk, beni öpmesi için fazla uzanmasına gerek yoktu. Dudaklarını uzatıp beni öptü. Karşılık vermem gerekiyordu, ama yapamadım, onu öpmek içimden gelmiyordu.</p>

    <p class="Temel-Paragraf">Boynuma sarılan kollarını çözmedi.</p>

    <p class="Temel-Paragraf">Gözlerimin içine bakmaya devam etti.</p>

    <p class="Temel-Paragraf">“Acıktın mı?”</p>

    <p class="Temel-Paragraf">“Hiç aç değilim,” dedim.</p>

    <p class="Temel-Paragraf">“Pekala, ne zaman istersen o zaman anlatırsın.”</p>

    <p class="Temel-Paragraf">“Neyi?”</p>

    <p class="Temel-Paragraf">“Seni üzen şeyi.”</p>

    <p class="Temel-Paragraf">“Öyle bir şey yok.”</p>

    <p class="Temel-Paragraf">“Tamam, hadi yatak odamıza gidelim de sana pansuman yapayım.”</p>

    <p class="Temel-Paragraf">“Hiç gereği yok,” diye homurdandım.</p>

    <p class="Temel-Paragraf">Kollarını boynumdan çekti, koluma girdi, beni sürükler gibi yatak odasına doğru sürükledi, “İnatçılık etme, kızdığın zaman yaramaz çocuklar gibi davranıyorsun. Yarana pansuman yapmalıyız.”</p>

    <p class="Temel-Paragraf">İçimden, ‘Vay canına!’ diye söylendim, istediği zaman ne güzel de numara yapıyordu. Fazla itiraz etmedim. Birlikte yatak odasına geçtik. Beni usulca yatağa yatırdı önce. “Şimdi müsaade et de, şu sırtımdakileri çıkarıp rahat bir şey giyeyim önce,” dedi.</p>

    <p class="Temel-Paragraf">Hiç cevap vermedim.</p>

    <p class="Temel-Paragraf">Başımın altına kuştüyü yastığı yerleştirdi.</p>

    <p class="Temel-Paragraf">“Rahat mısın?”</p>

    <p class="Temel-Paragraf">“Hı hıh,” dedim.</p>

    <p class="Temel-Paragraf">Suna soyunmaya başladı. Önce pantolonunu, sonra da sırtındaki bluzu çıkardı.</p>

    <p class="Temel-Paragraf">“Kusura bakma hayatım, seni bekletiyorum,” diye mırıldandı.</p>

    <p class="Temel-Paragraf">“Acelem yok ki.”</p>

    <p class="Temel-Paragraf">Ellerini arkaya götürüp sutyeninin kopçasını çözdü. Çıplak göğüsleri ortaya çıktı. Bir süre elinde sutyeni öylece durdu. Üstünde yalnızca siyah külotu kalmıştı.</p>

    <p class="Temel-Paragraf">Çapkınca bana bakıp gülümsedi.</p>

    <p class="Temel-Paragraf">“Sakın aklından başka şeyler geçirme, şimdi zamanı değil.”</p>

    <p class="Temel-Paragraf">“Biliyorum,” dedim.</p>

    <p class="Temel-Paragraf">Gardrobun kapağım açıp sanki sırtına geçirecek bir şey bulamıyormuş gibi oyalanmaya başladı. Numara mı yapıyor acaba, diye düşünmeye başladım. Galiba beni tahrik etmeye çalışıyordu. Ne gerek vardı buna? Gayesi neydi acaba?</p>

    <p class="Temel-Paragraf">Sanki uzun evlilik yılları geçirmiş bir karı koca gibi rahattı yanımda. O eski utangaç ve çekingen davranışlarını tamamen atmıştı üzerinden. Nedense içimden yükselen bir his bütün bunları bilinçli yaptığını söylüyordu, ilk evlendiğimiz günlerdeki yalnızlığımız sırasında elimi eline bile değdirmekten çekinir gibi davranan tutumlarını hatırladım. Fiziki her temastan tiksinir gibi davranışları vardı. Ne aptaldım; bir haftada mı değişmişti bu kadın?</p>

    <p class="Temel-Paragraf">Tüm yaptıklarının sahte olduğu gayet açık değil miydi?</p>

    <p class="Temel-Paragraf">“Sırtına bir şey geçir çabuk, üşüteceksin!” dedim. Hiç insan bu sıcak havada üşütür müydü? Kendisine aşağılar gibi baktığımı çabuk anladı, bunu da anında o düzgün kaşlarının havaya kalkmasından anladım. Bu hareketi sinirlilik halini hemencecik ele veriyordu.</p>

    <p class="Temel-Paragraf">Gerildiğini anladım. En azından bozulmuştu bana. Hemen elini gardrobun içindeki rastgele bir askıya atarak, alacalı bulacalı, karışık renkli desenli bir sabahlığı kaparak sırtına geçirdi. Gecelik incecik bir kumaştandı, önünü kapattığı halde içindeki vücudunun hatlarını yine rahatlıkla seçebiliyordum.</p>

    <p class="Temel-Paragraf">Konuşmadan ve yüzüme bakmadan sargı bezi, oksijenli suyu ve getirdiği diğer pansuman malzemelerini almak için yatak odasından dışarıya çıktı. O çıkınca sanki odanın havası değişmiş, ruhum kararmış, gözlerim onun varlığını arar olmuştu.</p>

    <p class="Temel-Paragraf">İnanamıyordum. Bendeki bu değişiklik olacak şey değildi. Daha az evveline kadar onu yalancı, sahtekâr, düzenbazın teki olarak değerlendiriyordum. Birtakım gizli oyunlar çeviren, hatta beni evlilikten vazgeçirmek saiki ile dövdürten birini kiralayacak kadar aşağılık buluyordum. Şimdi ise yeniden odaya dönmesini dört gözle bekliyordum.</p>

    <p class="Temel-Paragraf">Hakikaten şaşılacak bir durumdu bu.</p>

    <p class="Temel-Paragraf">Aklı başında, sağduyu sahibi birinin asla yapmayacağı davranışlar sergiliyordum. Müstehaktı bana her şey. Dayağı yemiş, yine de akıllanıp uslanmamıştım. Neydi bu halim? Gerçek bir aşk, sevgi mi? Hadi canım sen de, diye mırıldandım. Belki bir tür cinsel teslimiyetti. Az sonra karşımda soyununca yine onu çılgınca arzulamıştım.</p>

    <p class="Temel-Paragraf">Suna odaya döndü.</p>

    <p class="Temel-Paragraf">Bir tepsi içinde gerekli pansuman malzemelerini getirmişti. Tepsiyi komodinin üzerine koyup yatağın kenarına ilişti.</p>

    <p class="Temel-Paragraf">“Hadi!” dedi. “Bitirelim şu işi.”</p>

    <p class="Temel-Paragraf">Manidar şekilde suratına bakıp sordum. “Hangi işi?”</p>

    <p class="Temel-Paragraf">“Pansumanı tabii.”</p>

    <p class="Temel-Paragraf">“Haa, onu mu?”</p>

    <p class="Temel-Paragraf">Birden ellerimi tuttu. “Kuzum, nen var senin? Geldiğimden beri acayip davranışlar içindesin. Yüzün asık, suratın bir karış... Ne oldu, anlayamıyorum!”</p>

    <p class="Temel-Paragraf">Daha fazla beklememin ne anlamı vardı sanki? Gerçekleri bir tokat gibi yüzüne vurabilirdim, fakat bir hata yapmak istemiyordum. Bu kez onu kıskıvrak yakalamak, oynadığı oyunu yüzüne vurmaktı niyetim. Adımlarımı çok dikkatli atmalıydım.</p>

    <p class="Temel-Paragraf">“Bana yalan söylüyorsun,” diye mırıldandım.</p>

    <p class="Temel-Paragraf">Sesim şaşılacak kadar sakin ve yumuşak çıkmıştı.</p>

    <p class="Temel-Paragraf">“Ne yalanı?” diye sordu. “Sana yalan söylemiyorum.”</p>

    <p class="Temel-Paragraf">“Bu sabah arkandan şirketine telefon ettim, ama oraya gitmemişsin. Neredeydin?”</p>

    <p class="Temel-Paragraf">Birdenbire kıpkırmızı kesildi.</p>

    <p class="Temel-Paragraf">“Çalıştığım yere mi telefon ettin?”</p>

    <p class="Temel-Paragraf">“Evet, sakıncası mı vardı?”</p>

    <p class="Temel-Paragraf">“Yoo!” diye mırıldandı, ama gözlerinde kuşkulu ifadeler oluşmuştu. “Kiminle konuştun?”</p>

    <p class="Temel-Paragraf">“Ne bileyim, karşıma bir adam çıktı, adını soracak değildim ya, seni bağlamasını istedim sadece.”</p>

    <p class="Temel-Paragraf">“Ne dedi peki?”</p>

    <p class="Temel-Paragraf">“Ne diyecek, bugün işe gelmediğini.”</p>

    <p class="Temel-Paragraf">“Doğru, ama bunun yalancılıkla ne ilgisi var? Şirkete geç döndüm. Sabahleyin erkenden Şişli’deki bir işyerine önemli bir mektup götürmeliydim,” dedi. “Herhalde telefona Mahir çıkmıştır. Aptalın tekidir o. Dışarıya çıktığımı bilmez. Niye bozuluyorsun sevgilim, cepten arasaydın ya.”</p>

    <p class="Temel-Paragraf">Hala yalan söylemeye devam ediyordu. Bu arada dikkatle de gözlerime bakıp yeni yalanlarını yutup yutmadığımı anlamaya çalışıyordu.</p>

    <p class="Temel-Paragraf">Omuzlarımı silkip, inanmış gibi mırıldandım.</p>

    <p class="Temel-Paragraf">“Ne bileyim işte, seni iş yerinde bulamayınca huylandım.”</p>

    <p class="Temel-Paragraf">Biraz rahatlamış gibi gülümsedi.</p>

    <p class="Temel-Paragraf">“Yoksa kıskandın mı?”</p>

    <p class="Temel-Paragraf">“Galiba,” dedim.</p>

    <p class="Temel-Paragraf">“Benim kıskanç sevgilim! Ne zaman karma güvenmeyi öğreneceksin?”</p>

    <p class="Temel-Paragraf">“Bilmem,” diye fısıldadım.</p>

    <p class="Temel-Paragraf">“Kıskanman güzel bir şey, hoşuma da gidiyor. Ama bu kadarı fazla. Bu kadar kıskanmak seni yıpratır, mahveder. Hem ortada fol yok, yumurta yok. Alt tarafı ben çalışan bir kadınım, görevim gereği dışarı çıkmam doğal değil mi?”</p>

    <p class="Temel-Paragraf">“Herhalde,” dedim. “Ama genel müdür sekreterleri umumiyetle sokak işleri yapmazlar.”</p>

    <p class="Temel-Paragraf">“Haklısın, ama Nadir Bey önemli bir iş oldu mu hep beni gönderir.”</p>

    <p class="Temel-Paragraf">“Nadir Bey de kim?”</p>

    <p class="Temel-Paragraf">“Şirketin asıl sahibi, büyük patron.”</p>

    <p class="Temel-Paragraf">“Yani, sen onun sekreteri misin?”</p>

    <p class="Temel-Paragraf">“Evet, hayatım.”</p>

    <p class="Temel-Paragraf">Vay canına, ne kadar da rahat yalan söyleyebiliyordu. Gerçekleri bilmemiş olsam ona rahatlıkla inanabilirdim.</p>

    <p class="Temel-Paragraf">Birden, “Benden boşanmayı düşünüyor musun?” diye sordum.</p>

    <p class="Temel-Paragraf">Yeniden kızardı. Suratı allak bullak oldu.</p>

    <p class="Temel-Paragraf">“Bu ne biçim soru sevgilim?” diyebildi. “Yani bir telefon edip beni yerimde bulamayınca aklına boşanmak mı geldi?”</p>

    <p class="Temel-Paragraf">“Ben sadece senin fikrini öğrenmek istedim.”</p>

    <p class="Temel-Paragraf">“Aman Allahım, ne saçma bir soru bu! Tam aramızda normal karı koca ilişkisi başlamışken nasıl aklına gelir böyle bir şey... Zaten eve döndüğümden beri halin bir tuhaf, şayet bu gerçekten kıskançlığın sonucu ise çekeceğimiz var demektir. Şimdi lütfen izin ver de şu pansumanını yapayım.”</p>

    <p class="Temel-Paragraf">Konuşmayı kestim, hareketsiz kaldım.</p>

    <p class="Temel-Paragraf">Suna, önce yüzümdeki flasteri ve dün eczacının sürdüğü merhemi pamukla silerek çıkardı. Gerginliğini üzerinden atamıyordu ve hala tam rahatlamamıştı. Korkarım başka şeylerden şüphelendiğimi sezinlemişti.</p>

    <p class="Temel-Paragraf">Pansuman boyunca hiç konuşmadık.</p>

    <p class="Temel-Paragraf">İşini bitirince sessizce tepsiyi alıp odadan çıktı. Bir süre mutfakta oyalandığını çıkardığı seslerden anlıyordum. Odaya döndüğünde uyuyor taklidi yaptım. Gözlerimi kapamış, muntazam ve rahat nefesler alıyordum.</p>

    <p class="Temel-Paragraf">Sanırım bir süre uzaktan beni seyretti, sonra usulca yatak odasının kapısını çekerek dışarı çıktı. Kapının kapandığını işitince göz kapaklarımı araladım.</p>

    <p class="Temel-Paragraf">Odada yalnızdım ve bir plan yapmak zorundaydım...</p>

    <p class="Temel-Paragraf">Tophane’deki Karakoyun Sokağı berbat bir yerdi. Değil gece, gündüz bile insanın ürkerek gireceği bir sokak. Sokağı aydınlatan lambalar kifayetsiz ve sayıca azdı. Karanlık sokak koyu gölgelerle kaplıydı.</p>

    <p class="Temel-Paragraf">Sokağa ilk irişimde önce 47 numaralı apartmanı bulmuştum. Üç katlı, eski, dış sıvaları yer yer dökülmüş, izbe bir binaydı. Ve binanın bütün ışıkları sönüktü.</p>

    <p class="Temel-Paragraf">Önce sokak boyunca bir iki kere yürüdüm.</p>

    <p class="Temel-Paragraf">Şehrin tam göbeğinde böyle berbat bir iskan sahası bulacağımı doğrusu hiç tahmin etmemiştim. Neyse ki pantolon kemerime sıkıştırdığım tabancam bana aşırı bir güven veriyordu. Silaha güvenmenin ne derece doğru olduğunu bilemiyordum, hayatım boyunca hiç kimseye silah tevcih etmemiştim. Bunu zorda kalırsam becerip beceremeyeceğimi de bilmiyordum. Nadiren sokağa girip çıkanlar oluyorsa da, onlar da bir an önce aydınlık ana caddeye kavuşmak için hızlı adımlarla yürüyüp uzaklaşıyorlardı.</p>

    <p class="Temel-Paragraf">İzbe evin karanlık pencerelerine baktım.</p>

    <p class="Temel-Paragraf">Buraya tam olarak neden geldiğimi dahi bilmiyordum. Karımla Ayı Cemal arasında bir ilişki olduğunu tespite mi? Belki! Ya da adama olan hıncımı bir şekilde çıkarmaya mı? O da olabilirdi, zira boş bulunmuş, kendimi bile savunamadan fena halde dayak yemiş, kum torbasına dönmüştüm. Ayı Cemal eski bir boksör de olsa, ya da dövüş tekniğini bilen biri de olsa, hiç olmazsa ona birkaç yumrukla cevap vermeliydim. Herif ise dün şaşkınlığımdan iyi yararlanmış ve beni fena hırpalamıştı. Sanırım bu durum biraz da gururumu incitmişti. Üstelik bu sefer silahlıydım ve ona dünkü gibi teslim olmaya niyetim hiç yoktu.</p>

    <p class="Temel-Paragraf">Karanlık binaya girdim.</p>

    <p class="Temel-Paragraf">Derin bir sessizlik vardı içeride. Önce gözlerimin karanlığa uyum sağlamasını bekledim. Ne yapacağımı bilmiyordum, ne aradığımı da...</p>

    <p class="Temel-Paragraf">Serserinin evde olmadığı muhakkaktı. Evde olsa mutlaka bir ışık yanardı. Yaz gecesi daha bu saatte kimse uyumazdı. Gerekli göz uyumunu sağlayınca belimden silahı çekip elime aldım. Emniyetini açıp kapıya dayandım.</p>

    <p class="Temel-Paragraf">Derin bir soluk aldım, sonra zile dokundum.</p>

    <p class="Temel-Paragraf">Bütün kalbimle adamın evde olmasını diliyordum, hem de itiraf edeyim ki, korkuma rağmen... Herif gerçekten de adına uygun şekilde, ayı gibi kuvvetliydi. Fakat burnuna 38’liği dayayınca ne yapacağını merak ediyordum.</p>

    <p class="Temel-Paragraf">Zili çalmama rağmen kapı açılmadı. Bir daha denedim.</p>

    <p class="Temel-Paragraf">Evde olmadığına inandım artık. Sol elimle kapıyı ittim. Açılmadı tabii, kilitliydi. Cebimde bir yığın kredi kartı vardı. Televizyon dizilerinde, insanın cebinden çıkardığı her kredi kartının kilidi kolayca, suç izi bırakmadan, şıp diye açıverdiklerini görmüştüm. Oysa o plastik dikdörtgenlerin genellikle yarıkta takılıp kilidi attırmadan çatlaması gerekirdi. Bunlar hep film numaralarıydı, gerçeğe pek uygun değil gibi geliyordu bana. En azından ben beceremezdim o işi. Mümkün bile olsa, cebimdeki kartlar herhalde bu köhne kilitlere pek uygun değildi. Onun için o fikri unuttum.</p>

    <p class="Temel-Paragraf">İçeri giremeyecektim herhalde. Ya da Ayı Cemal’in dönüşünü beklemek zorunda kalacaktım. Biraz bozularak geri döneceğim sırada, giriş katının koyu gölgeleri arasında sol tarafımda hafif bir ışık sezinler gibi oldum.</p>

    <p class="Temel-Paragraf">Dikkatimi ışığın geldiği yöne yoğunlaştırdım. Karanlıkta önce onun ne olduğunu anlayamadım. Sızan ışığa doğru bir iki adım attım. Dikkat kesilmiştim. Yanıma ufak bir el lambası almayı akıl edemediğim için söyleniyordum. Ama neyle karşılaşacağımı bilmediğim gibi, doğru dürüst ne aradığımı ve ne yapacağımı da bilmiyordum.</p>

    <p class="Temel-Paragraf">Neden sonra bunun eski püskü, tahta bir kapı olduğunu anladım. Bodrum kapısı olamazdı, çünkü yakınma gelince sızan ışığın sokak lambalarından geldiğini anladım. Aralıklardan içeri sıcak yaz gecesinin ısısı da doluyordu. O kapıyı açmam çok kolay oldu. Sadece kapı açılırken müthiş bir gıcırtı çıkardı. Evin arka tarafındaki ufacık bir bahçeye çıkılıyordu buradan. Kısa bir tereddütten sonra bahçeye adımımı attım.</p>

    <p class="Temel-Paragraf">Bahçe ufak ve bir tarafı yüksek taş duvarla örülüydü.</p>

    <p class="Temel-Paragraf">Etrafı inceledim ve birden yüreğim sevinçle hop etti. İlk katın iki penceresi bahçeye bakıyordu. Buradan içeriye rahatlıkla girebilirdim. Pencerelerde parmaklık yoktu. Hiç tereddüt etmeden elimdeki tabancanın kabzasını cama indirdim. Bir şangırtı koptu. Durup bekledim ve sese etraftan bir tepki gelip gelmeyeceğini anlamaya çalıştım.</p>

    <p class="Temel-Paragraf">Tık yoktu...</p>

    <p class="Temel-Paragraf">Sokağın karşı tarafındaki bir apartmanın en üst katında bir lamba yandı, ama tamamen bir tesadüf, oradan kırılan cam sesinin işitilmesi olanaksızdı.</p>

    <p class="Temel-Paragraf">Yine de Ayı’nın inine girmeden önce kısa bir süre bekledim.</p>

    <p class="Temel-Paragraf">Zayıf bir ihtimal dahi olsa adamın uykuda olabileceğini düşünmek zorundaydım. Pencere belimin hizasmdaydı. Tabancanın kabzasıyla cam kırıklarının yerinde kalan sivri uçlarını da bir yerime batmasın diye usul usul kırmaya devam ettim. Şimdi adımımı atıp içeriye girebilirdim.</p>

    <p class="Temel-Paragraf">Girdiğim yer mutfaktı. Doğrudan tezgâhın üzerine çıkmıştım. Ayağım kirli bir tavaya çarptı, içerisi leş gibi kokuyordu. Duvarlara sinmiş yanık soğan kokusunu hemen tanıdım. Tezgâhın üzerinden usulca yere atladım. Sokağın solgun ışığı bulunduğum yeri hafifçe aydınlatıyordu.</p>

    <p class="Temel-Paragraf">Yer eski marleylerle kaplıydı. Bir köşede eski bir buzdolabı gürültüyle çalışıyordu.</p>

    <p class="Temel-Paragraf">Hemen hemen bir dakika hareketsiz durup dikkatle etrafı dinledim.</p>

    <p class="Temel-Paragraf">Evde buzdolabının çıkardığı gürültülü sesten başka bir şey duyulmuyordu.</p>

    <p class="Temel-Paragraf">Ter içinde kalmış, saçlarım alnıma yapışmıştı. Ensemden kuyruk sokumuma kadar bir ter damlasının indiğini duyumsadım.</p>

    <p class="Temel-Paragraf">Yaptığımın kanunsuz bir iş olduğunu biliyordum, ama dayak yemem, ölümle tehdit edilmemden sonra her şey vız geliyordu.</p>

    <p class="Temel-Paragraf">Keşke lastik bir spor ayakkabı giyseydim, diye düşündüm. Çünkü normal köseleli ayakkabılarım her adım atışımda gıcırtılı sesler çıkarmaya başlamıştı.</p>

    <p class="Temel-Paragraf">Mutfaktan çıktım.</p>

    <p class="Temel-Paragraf">Elimde sıkı sıkı kavradığım tabancamı bel hizasında tutarak karanlık boşluğa çevirmiştim. Korktuğumu itiraf etmeliydim, böyle bir macerayı ilk defa yaşıyordum. Hiç kimsenin evine şimdiye kadar gizlice girmemiştim.</p>

    <p class="Temel-Paragraf">En kötüsü ne yapacağımı, ne arayacağımı bilmiyordum.</p>

    <p class="Temel-Paragraf">Asıl amacım, herifi ansızın yakalamak ve silah tehdidi ile konuşturmaktı. Daha doğrusu niyetim bu olmalıydı, başka ne yapabilirdim ki?</p>

    <p class="Temel-Paragraf">Ayrıca bu niyetimin hiç de kolay olmadığının farkındaydım. Adam benden hiç korkmayabilirdi de; ne de olsa dün beni eşek sudan gelinceye kadar dövmüş ve en ufak bir direnç görmemişti. Korkar mıydı hiç? Yerinde olsam ben de korkmazdım. Tek tesellim elimdeki Smith-Wesson’du. Silah daima ürkütücü bir araçtı, hiç olmazsa benim gibi sıradan insanlar için, fakat Ayı Cemal’e ne etkisi olurdu, bilmiyordum.</p>

    <p class="Temel-Paragraf">Zemin katı ufaktı.</p>

    <p class="Temel-Paragraf">Dar bir koridor ve o koridora açılan iki oda.</p>

    <p class="Temel-Paragraf">Gözüm karanlığa biraz daha uyum sağlamıştı. Önce odalardan birinin kapısını ittim. Burası herhalde oturma odası olmalıydı. İçerisi zifiri karanlıktı ve iyi göremiyordum. Işık yakmadan incelemem imkansızdı.</p>

    <p class="Temel-Paragraf">Öbür odaya baktım. Burası da yatak odasıydı.</p>

    <p class="Temel-Paragraf">Burası nispeten biraz daha aydınlıktı, çünkü sokağa bakan pencereden hafif bir ziya içeriye süzülüyordu. Ortada dağınık bir yatak vardı. Ayı Cemal herhalde yatağını toplamak gibi bir alışkanlığa sahip olmamalıydı.</p>

    <p class="Temel-Paragraf">Tıpkı mutfaktaki gibi burada da ağır bir koku vardı, ama soğan kokusundan çok küf ve ekşi ter kokusu gibi bir şey. Neredeyse burnumun direği kırılacaktı. Biraz da geldiğime pişman olmuştum. Ne bulacaktım sanki? Karımla anlaşmalarının somut bir delilini mi? Çok saçmaydı, herhalde böyle anlaşmalar yazıya dökülmezdi.</p>

    <p class="Temel-Paragraf">Odadan çıkmayı, hatta evi terketmeyi düşündüm.</p>

    <p class="Temel-Paragraf">Yaptığım çok anlamsızdı. Sadece hiddetin, ezikliğin somut şekillenmesiydi içimdeki araştırma duygusu.</p>

    <p class="Temel-Paragraf">Fakat çıkamadım bu pis evden.</p>

    <p class="Temel-Paragraf">İçimden bir his araştırmamı, hiç olmazsa Cemal’i beklememi söylüyordu. Ve ben de içimdeki şeytana uydum. Herifi bekleyecektim. Önünde sonunda dönecekti bu pislik çukuruna...</p>

    <p class="Temel-Paragraf">Sabretmeliydim. Ona kolay yutulur bir lokma olmadığımı ve kendisinden hiç de korkmadığımı ispatlamalıydım.</p>

    <p class="Temel-Paragraf">Beklemeye başladım.</p>

    <p class="Temel-Paragraf">Avantaj bendeydi. Nasıl olsa evine gizlice girdiğimi düşünemeden, rahat ve tedbirsiz bir şekilde dönecekti. Uygun bir yere gizlenecek ve içeriye dalınca da 38’liği beynine dayayacaktım. O zaman görürdü gününü.</p>

    <p class="Temel-Paragraf">Şimdi kendime uygun bir yer seçip beklemeliydim. Yatak odasındaki ağır kokuya tahammül edemezdim, o karanlık oturma odasına geçtim yeniden. Işıkları yakmak işime gelmiyordu, ne de olsa eve ve sokağa yabancıydım. Işıklar bir yerden dışarıya sızabilir ve Ayı Cemal’in dikkatini çekebilirdi.</p>

    <p class="Temel-Paragraf">Odaların kapısını bulduğum gibi kapattım, yalnız bulunduğum odanın kapısını iki parmak araladım. Kapının yanına odadaki ufak koltuklardan birini çektim, oturdum ve beklemeye başladım. Uzun bir bekleyiş olabilirdi bu. Kolumdaki fosforlu saate bir öz attım, henüz on biri on geçiyordu.</p>

    <p class="Temel-Paragraf">Suna evde ne yapıyordu acaba?</p>

    <p class="Temel-Paragraf">Bütün öğleden sonrasını birbirimize bozuk geçirmiştik. Suratı asıktı, sanki suçlu benmişim gibi konuşmaktan kaçınmıştı. Üstüne varmamaklığım onu büsbütün çileden çıkarmıştı. Akşam yemeğinde de sadece bir iki kelime etmiştik. Belki gece yatakta yanma yaklaşıp kendisinden özür dileyeceğimi sanmıştı, ama dokuz buçuğa doğru giyinip “Ben biraz sokağa çıkıyorum,” deyince gözlerinde oluşan hiddeti unutamayacaktım. Sert bir sesle, “Nereye gidiyorsun?” deyince “Sadece biraz hava almaya,” diye karşılık vermiştim.</p>

    <p class="Temel-Paragraf">Sesini çıkarmamıştı ama meraktan çılgına döndüğüne emindim. Belki arkamdan Sadi Bey’e yeniden beni şikâyet etmiş de olabilirdi. Hiç umrumda değildi artık. Zaten eski dostuma da bozuluyordum. Büyük bir hata etmiş, bu yalancı kıza saf saf inanarak kendine evlat edinmişti. Önünde sonunda yaptığı hatayı anlayacaktı ve umarım anlamakta gecikmezdi.</p>

    <p class="Temel-Paragraf">Aradan bir saat geçti.</p>

    <p class="Temel-Paragraf">Hala gelen giden yoktu. Eni konu sıkılmıştım. Havasız evin bunaltıcı kokusu, yaz sıcağı ve pencerelerin kapalı oluşu evin havasını iyice ağırlaştırmıştı.</p>

    <p class="Temel-Paragraf">Birden irkildim. Kulağıma bir ses gelmişti.</p>

    <p class="Temel-Paragraf">Bir ayak sesi...</p>

    <p class="Temel-Paragraf">Belki yanılıyordum, ama uzun süre sessiz bir ortamda kalınca insan duyduğu her tıkırtıdan huylanıyordu.</p>

    <p class="Temel-Paragraf">Yalnız ayak sesi değildi bu, konuşmalar, fısıldaşmalar da duyuyordum.</p>

    <p class="Temel-Paragraf">Dikkat kesildim.</p>

    <p class="Temel-Paragraf">Yanılıyor muydum acaba? Kapıya birileri mi gelmişti, yoksa sesler başka yerden mi aksediyordu?</p>

    <p class="Temel-Paragraf">Sessizce oturduğum koltuktan kalktım. İki parmak açık bıraktığım kapı aralığına gözümü diktim. Koridor hala zifiri karanlıktı. Fakat yanılmıyordum, ana girişteki kapının kilidi çevriliyordu. Ayı Cemal’in sesini hemen tanıdım. Yanında biri vardı.</p>

    <p class="Temel-Paragraf">İşte bu hesapta olmayan bir durumdu.</p>

    <p class="Temel-Paragraf">Onun eve yalnız döneceğini düşünmüştüm hep. Elimdeki silaha rağmen şimdi iki kişi ile uğraşmak zorunda olacaktım. Hiç hoşuma gitmedi bu durum. Avcı durumundayken, birden kendimi kapana kıstırılmış bir av gibi hissetmeye başladım.</p>

    <p class="Temel-Paragraf">Ensem buz kesti aniden. Soğuk terler döktüm.</p>

    <p class="Temel-Paragraf">Ayrıca bu serseriler silahlı da olabilirlerdi.</p>

    <p class="Temel-Paragraf">Bir ışık huzmesi kapı aralığından görünen koridoru aydınlattı. Cemal elektriği açmıştı. Gözümü aralığa yaslayıp hiç kımıldamadan, soluk soluğa gelenlere baktım.</p>

    <p class="Temel-Paragraf">Hayretim daha da arttı. Cemal’in yanındaki bir erkek değil, kadındı. Bunu niye akıl edemedim, diye kendi kendime kızdım.</p>

    <p class="Temel-Paragraf">Sarhoştu Ayı Cemal; peltek konuşmasından, ikide bir attığı kahkahalardan belli oluyordu. “Haydi yürü, geç içeri!” diye söyleniyordu kadına.</p>

    <p class="Temel-Paragraf">Sonra ışık altındaki kadını gördüm.</p>

    <p class="Temel-Paragraf">Aşırı makyajlı, adi görünümlü, pespaye biri. Tipik bir sokak fahişesi, tam Cemal’e göre biri. Saçları cart sarıya boyanmış, fakat diplerinden gerçek saç rengi, boya zamanı geldiğinden ortaya çıkmıştı. Kadın ince dudaklarını kaim göstermek için iğrenç bir şekilde abartarak kıpkırmızıya boyamıştı. Yaşının ilerlemiş olmasına rağmen üstünde göbeğini açıkta bırakan bir büstiyer vardı ve karnı, belki yediklerinden belki de tabii kilosundan pantolonunun üstünden taşıyordu, iğrenerek kadına baktım. Başıma dert olabilirdi.</p>

    <p class="Temel-Paragraf">Cemal yatak odasının ışığını da yaktı.</p>

    <p class="Temel-Paragraf">Evin içi iyice aydınlanmıştı şimdi. Smith-Wesson’u tutan avucum ter içindeydi.</p>

    <p class="Temel-Paragraf">Yatak odasına geçtiler ve görüntümden çıktılar. Fakat kapı açık olduğundan bütün konuşmalarını duyabiliyordum.</p>

    <p class="Temel-Paragraf">“Evde içkin var mı, Cemal?” diye soruyordu kadın.</p>

    <p class="Temel-Paragraf">“Yetmedi mi ulan! Bütün gece küp gibi içtin, yatakta sızıp kalacaksın şimdi?”</p>

    <p class="Temel-Paragraf">“Ağır ol aslanım! Ne sandın beni? Bir şişe rakıyla mayışıp kalacağımı mı?”</p>

    <p class="Temel-Paragraf">“Boş ver artık içkiyi. Hadi iş tutalım.”</p>

    <p class="Temel-Paragraf">Kadının verdiği cevabı duyamadım. Gülüşmeler ve kıkırdamalar aksediyordu şimdi kulağıma. Bir ara kadının, “Dur, ağır ol biraz,” dediğini duydum. “Yavaş yavaş, acele etme,” diyordu. “Keyfine varalım.”</p>

    <p class="Temel-Paragraf">Sevişmelerine kulak misafiri olmak çok iğrenç gelmişti bana. İmkanım olsa evi terkederdim; ama bu riski göze alamayacağım çok açıktı. Yatak odasının kapısı açık olduğundan görülme ihtimalim yüksekti.</p>

    <p class="Temel-Paragraf">Sonra bu durumun benim için avantaj olduğunu düşündüm. Cemal’i yatakta kıskıvrak yakalamış sayılırdım. Şayet bu adamı sıkıştırıp konuşturacaksam tam zamanıydı.</p>

    <p class="Temel-Paragraf">Yatak odasından yükselen iniltiler daha da artmıştı. Kadın tam bir profesyonel gibi haz duyduğunu gösteren yapmacık çığlıklar atıyordu.</p>

    <p class="Temel-Paragraf">Kapıyı açıp usulca koridora süzüldüm. Sonra silahımın namlusunu yatağa yöneltip odaya daldım. Gördüğüm manzara gerçekten iğrençti. Kadın her tarafı sarkan şişman vücuduyla Ayı Cemal’in üstüne oturmuş, inip kalkıyor, başını geriye atmış, kendinden geçmiş gibi orgazm taklidi yapıyordu.</p>

    <p class="Temel-Paragraf">“Kımıldarsanız ikinizi de delik deşik ederim!” diye bağırdım.</p>

    <p class="Temel-Paragraf">Kadın boş bulunup gerçek bir çığlık attı ve korkuyla yana devrildi. Cemal’in iri iri açılmış gözleri dehşetle bana çevrilmişti. Herhalde o anda evde görmeyi umacağı en son kişi ben olmalıydım. Önce kim olduğumu çıkaramamış tarzda hayretle yüzüme baktı.</p>

    <p class="Temel-Paragraf">Neden sonra yüzünün hatları gevşedi, hatta gülmeyi bile başardı.</p>

    <p class="Temel-Paragraf">“O yakışıklı sen miydin?” diye sordu.</p>

    <p class="Temel-Paragraf">“Benim ya! Karşında beni bulacağını hiç ummuyordun, değil mi?”</p>

    <p class="Temel-Paragraf">İkisi de çıplaklıklarından hiç utanmamışlar, örtünmeyi bile düşünmemişlerdi. Kadın korku içindeydi, ama Cemal hayretine rağmen soğukkanlılığını doğrusu çabuk toparlamıştı.</p>

    <p class="Temel-Paragraf">Doğrulmaya çalıştı.</p>

    <p class="Temel-Paragraf">“Sakın yerinden kımıldama, tetiğe asılırım!” dedim.</p>

    <p class="Temel-Paragraf">Her şeye rağmen durakladı. Sanırım elimdeki silahı ateşleyip ateşlemeyeceğim konusunda kararsızdı.</p>

    <p class="Temel-Paragraf">“Aferin be! Cesurmuşsun. Kimse böyle Ayı Cemal’in evine girmeye cesaret edemezdi. Gözüme girdin. Seni galiba hafife almışım. Lakin hata ettin, bunu yapmayacaktın. Ayrıca zevkimin içine ettin. Bunu pahalıya ödeyeceksin.”</p>

    <p class="Temel-Paragraf">“Kes sesini!” diye bağırdım.</p>

    <p class="Temel-Paragraf">Sesimin bu kadar gür ve kararlı çıkmasına kendim de hayret etmiştim.</p>

    <p class="Temel-Paragraf">Anlaşılan bayağı etkili ve kararlı gözükmüştüm ki Cemal sustu.</p>

    <p class="Temel-Paragraf">Ama korkudan titremeye başlayan fahişe, “Kim bu adam Cemal? Neler oluyor?” diye soruyordu.</p>

    <p class="Temel-Paragraf">Bir adım daha yaklaştım yatağa.</p>

    <p class="Temel-Paragraf">Aslında panik içindeydim. Çünkü ne yapacağımı bilmiyordum. Sorularıma cevap vermezse gerçekten silahımı ateşleyebilir miydim? Hiç sanmıyordum, bu düpedüz bir cinayet olurdu ve ben ne cinayet işlemek niyeti taşıyordum, ne de böyle bir eylemi yapacak iradi gücüm vardı.</p>

    <p class="Temel-Paragraf">İçimde taşıdığım tek şey ezikliğin verdiği hiddet ve bu serseriyi karımın kiralayıp kiralamadığım öğrenmek arzusuydu.</p>

    <p class="Temel-Paragraf">“Seni kim tuttu?” diye sordum.</p>

    <p class="Temel-Paragraf">Son bir gayretle sesimi kısık ve kararlı çıkarmaya çalışmıştım.</p>

    <p class="Temel-Paragraf">Becerebilip beceremediğimi bilmiyordum, ama şaşkın aşkın bana bakan kadının ağlamaya başladığını görünce, yüzümün ifadesinin yeterince korkutucu ve etkili olduğunu anlamakta gecikmedim.</p>

    <p class="Temel-Paragraf">Ayı Cemal susmakla yetindi.</p>

    <p class="Temel-Paragraf">Konuşmamıştı.</p>

    <p class="Temel-Paragraf">Fakat hiddetten yüzünün ifadesinin gittikçe korkunçlaştığını görebiliyordum.</p>

    <p class="Temel-Paragraf">“Hadi, konuşmaya başla artık, sabırsızlanıyorum,” diye gürledim yeniden.</p>

    <p class="Temel-Paragraf">Belki de bu son şansımdı. Numaramı yerse ne alaydı.</p>

    <p class="Temel-Paragraf">“Ulan, tüyü bozuk hergele! Sen, Ayı Cemal’in evini basıp onu konuşturacak kadar güçlü mü sandın kendini? Şimdi o silahı elinden alıp münasip bir yerine sokayım da gör!” diye bağıran adam çevik bir hareketle yataktan fırlamaya çalıştı.</p>

    <p class="Temel-Paragraf">Belki can havliyle tetiğe dokunabilirdim, emin değildim buna. Ve o an adam üstüme atlarsa, sarhoş olmasına rağmen beni alt edeceğini tahmin ediyordum.</p>

    <p class="Temel-Paragraf">Benimki muhtemelen bir refleksti, ama etkili ve isabetli bir refleks. Silahı tutan elim boksörlerin alttan yukarıya savurdukları yumruklar gibi hızla havaya kalktı. Tam isabet tayin etmiştim. Kabzanın çeliği Ayı Cemal’in çenesinin altına oturdu.</p>

    <p class="Temel-Paragraf">Müthiş bir kemik çatırtısı duyuldu.</p>

    <p class="Temel-Paragraf">Üstüme saldırırken bir yandan da konuşmaya çalışan Cemal’in ağzı açık olduğundan güçlü darbenin etkisiyle alt ve üst çeneleri birbirine girdi. Çatırtıyı müteakip acı bir inleme odayı kapladı. Serseri daha ayağa kalkamadan yataktan yere yuvarlandı.</p>

    <p class="Temel-Paragraf">Şimdi tospağa gibi yerde büzülmüş, ıstırap içinde kıvranıyordu. Çırılçıplak iri vücuduyla halisiz, kirli tahtalar üzerinde iki büklümdü. Elleriyle çenesini kavramış, yere secde etmiş haldeydi. Tam zamanı, diye düşünerek yerdeki hareketsiz vücuduna olanca şiddetimle bir tekme savurdum. Benim kaburgalarıma dün attığı tekme gibi.</p>

    <p class="Temel-Paragraf">Tekrar inledi.</p>

    <p class="Temel-Paragraf">Tepesine dikilip, “Başla konuşmaya!” diye haykırdım.</p>

    <p class="Temel-Paragraf">Ağır ağır başını kaldırıp, tahtalara tükürdü. O zaman ağzı ve burnunun kan içinde olduğunu gördüm. Kanlı bir balgamla beraber yere iki ufak kemik parçası düştü. Onların ağzından düşen kırık diş parçaları olduğunu biraz geç anladım.</p>

    <p class="Temel-Paragraf">Kendime biraz daha güven gelmişti.</p>

    <p class="Temel-Paragraf">Herif bayılmadığına göre şimdi kızgınlıktan daha nefretle saldıracağını düşünerek vakit geçirmeden başına bir tekme daha savurdum. Kaçamamıştı. Boylu boyunca yere uzandı. Kımıldamadan öylece kaldı.</p>

    <p class="Temel-Paragraf">O sırada kadını unutmuştum.</p>

    <p class="Temel-Paragraf">Gözümün ucuyla yatakta oturan kadına baktım. Dehşetle bizi izliyordu. Herhalde ünlü Ayı Cemal’i iki darbede yere seren bu adama çok şaşırmış olmalıydı. Bağırmayı ve çığlık atmayı kesmişti.</p>

    <p class="Temel-Paragraf">“Sen otur, oturduğun yerde!” diye hırladım kadına. “Seninle bir zorum yok.”</p>

    <p class="Temel-Paragraf">Ancak anladım dercesine başını sallayabildi.</p>

    <p class="Temel-Paragraf">Yere eğildim, Smith-Wesson’un namlusunu Cemal’in ensesine bastırırken, sol elimle kavradığım saçlarını bütün hızımla geriye çektim. Kaim ensesine soğuk metal namlunun tazyiki, saçlarının çekilmesinden fazla canını yakmış olmalıydı ki, boğuk boğuk inledi.</p>

    <p class="Temel-Paragraf">“Konuş... Çok az vaktin kaldı,” dedim.</p>

    <p class="Temel-Paragraf">“Orospu çocuğu!” diye mırıldandı. “Seni bir elime geçirirsem...”</p>

    <p class="Temel-Paragraf">Demek hala yeterince yılmamıştı.</p>

    <p class="Temel-Paragraf">Silahın horozunu geri çektim. Metal tıkırtısı kulaklarında gümbürdemiş olmalıydı, işte o zaman gerçekten ateş edeceğimi sanarak birden homurdanmayı ve küfürü kesti.</p>

    <p class="Temel-Paragraf">“Dur biraz!” diye bağırdı.</p>

    <p class="Temel-Paragraf">Kırılan ön dişlerinden sesi alıştığım normal tonundan farklı çıkıyor, pepeler gibi tıslıyordu. Kanaması durmamış, yerde ufak bir kan gölü oluşmuştu.</p>

    <p class="Temel-Paragraf">“Bekleyecek fazla vaktim yok,” dedim.</p>

    <p class="Temel-Paragraf">“Saçlarımı bırak!” dedi.</p>

    <p class="Temel-Paragraf">Geriye kanırttığım saçlarını bırakınca başı aniden yere çarptı.</p>

    <p class="Temel-Paragraf">“Ananın...” diye galiz bir küfür savurdu hiddetle.</p>

    <p class="Temel-Paragraf">Tekrar saçlarını yakalayıp aynı şiddetle geri çekerken namluyu da ensesine ittim. Bu arada sol dizimi de tam belinin ortasına bastırıyordum. Ayı Cemal fena tuzağıma düşmüştü ve hiç şansı yoktu. Bu kadar başarılı olacağımı ben de sanmamıştım. Yeniden ağzından iniltiler yükseldi.</p>

    <p class="Temel-Paragraf">“Tamam beğim, tamam...” diye zorlukla konuştu. “Sen kazandın.”</p>

    <p class="Temel-Paragraf">“Daha değil,” dedim. “Konuşmazsan, tam otuz saniye sonra tetiği çekeceğim. Beyninin bütün parçaları odanın zeminine leş gibi yapışacak, sonra da arkadaki karıya bir kurşun sıkacağım. İşim o zaman bitecek.”</p>

    <p class="Temel-Paragraf">“Konuşacağım, bildiğim her şeyi anlatacağım. Yeter ki şu namluyu ensemin kökünden çek.”</p>

    <p class="Temel-Paragraf">“Olmaz,” dedim. “Hemen ötmeye başla. Seni kim tuttu?”</p>

    <p class="Temel-Paragraf">“O herif,” dedi.</p>

    <p class="Temel-Paragraf">irkildim biraz. Kaşlarım çatıldı.</p>

    <p class="Temel-Paragraf">“Hangi herif? Adını ver!”</p>

    <p class="Temel-Paragraf">“Bilmiyorum, yemin ederim adını bilmiyorum. Söylemedi.”</p>

    <p class="Temel-Paragraf">“Beni öldürmeni mi istedi?”</p>

    <p class="Temel-Paragraf">“Hayır beyim... Öyle olsa işini dün otoparkta iki bıçak darbesiyle bitirirdim. Onun isteği sana gözdağı vermemdi.”</p>

    <p class="Temel-Paragraf">Ayı Cemal’in doğru söylediğine inanıyordum. Çünkü herif öldüreceğimi sanarak her şeyi itirafı tercih etmişti.</p>

    <p class="Temel-Paragraf">“Tarif et şu herifi!” diye gürledim.</p>

    <p class="Temel-Paragraf">“Orta boylu, sıradan, esmer, özelliği olmayan biriydi.”</p>

    <p class="Temel-Paragraf">Bu tanımlama hiçbir şey ifade etmemişti bana.</p>

    <p class="Temel-Paragraf">“Sana kaç para verdi?”</p>

    <p class="Temel-Paragraf">Ayı Cemal sıkılarak, “Elli milyon,” diye fısıldadı tıslayan sesiyle.</p>

    <p class="Temel-Paragraf">Kısa bir an düşündüm.</p>

    <p class="Temel-Paragraf">“Yüz elli milyon kazanmak ister misin?” diye sordum.</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"><span class="char-style-override-3">5</span></p>

    <p class="Temel-Paragraf"><span class="char-style-override-1">U</span>LUS’TAKİ EVE DÖNDÜĞÜMDE saat gecenin üçü olmuştu. Anahtarımla kapıyı usulca açtım, ayaklarımın ucuna basa basa koridorda ilerledim. Gecenin bu saatinde Suna çoktan derin uykuda olmalıydı, yanma gidip onu uyandırmak istemiyordum. Malum, mevsim itibariyle gecelerin en kısa olduğu zamandaydık, yaklaşık bir-bir buçuk saat sonra sabah olacaktı. Ses çıkarmamak için ayakkabılarımı çıkarıp elime aldım. Bana tahsis ettiği eski odaya gidip orada biraz uyumaya çalışacaktım, tabii uyuyabilirsem... Şimdi aklım fikrim Ayı Cemal’le yaptığım yeni anlaşmadaydı.</p>

    <p class="Temel-Paragraf">Odamın kapısına kadar geldim. Tam o sırada salonun karanlığından karımın sesi yükseldi. “Ooo maşallah, beyefendi nihayet teşrif edebildiler,” diyordu.</p>

    <p class="Temel-Paragraf">Karanlıkta onu görememiştim.</p>

    <p class="Temel-Paragraf">İrkildim birden. “Sen uyumamış mıydın?” diye aptalca sordum. Aklıma başka bir şey gelmemişti o anda.</p>

    <p class="Temel-Paragraf">“Saatten haberin var mı?” diye sordu.</p>

    <p class="Temel-Paragraf">“Üç olmalı,” diye mırıldandım.</p>

    <p class="Temel-Paragraf">“Neredeydin bu saate kadar?”</p>

    <p class="Temel-Paragraf">“Dolaşıyordum,” diyebildim.</p>

    <p class="Temel-Paragraf">“Yaa, demek dolaşıyordun? Cep telefonu diye bir aletin mevcudiyetinden haberin var mı senin?”</p>

    <p class="Temel-Paragraf">“Affedersin. Yanıma almayı unutmuşum.”</p>

    <p class="Temel-Paragraf">“Umumi bir yerden de arayabilirdin.”</p>

    <p class="Temel-Paragraf">“Haklısın, benim hatam.”</p>

    <p class="Temel-Paragraf">“Aman Allahım! Ne sorumsuzluk! Evde karının seni beklediğini nasıl unutursun? Üstelik işe gidemeyecek kadar hasta olduğunu söylüyorsun ve sonra eve sabaha karşı dönüyorsun. Olacak şey değil. Evde seni çok merak ettiğimi düşünemedin mi?”</p>

    <p class="Temel-Paragraf">Suçlu bir çocuk gibi önüme baktım.</p>

    <p class="Temel-Paragraf">Aslında ona verecek çok cevap vardı; hala yalancılığını yüzüne vurabilirdim, ama ne çare ki ona aşıktım ve bu gece Ayı Cemal’i kiralayanın o olmadığını öğrenmiştim. Bu bile yetmişti bana. Öbür yalanlarını anlatmasını bekleyebilirdim, hem kimbilir, belki kendini haklı çıkaracak gerekçeler ileri sürebilirdi de.</p>

    <p class="Temel-Paragraf">Gecenin bu saatinde maraza çıkarmaya hiç niyetim yoktu.</p>

    <p class="Temel-Paragraf">Yavaş yavaş karanlık salonda oturduğu koltuğa doğru yürüdüm ve koltuğun önünde diz çöktüm. “Tekrar özür dilerim,” dedim. “Düşüncesizlik ettim.”</p>

    <p class="Temel-Paragraf">Sesini çıkarmadı, fakat sinirliliği kaybolmamıştı.</p>

    <p class="Temel-Paragraf">“Neredeydin?” dedi.</p>

    <p class="Temel-Paragraf">“Söyledim ya, sokaklarda dolanıyordum.”</p>

    <p class="Temel-Paragraf">Asabi bir kahkaha attı.</p>

    <p class="Temel-Paragraf">“Bu saate kadar sokaklarda dolaşıyordun ha? Bari öyle bir yalan söyle ki inanılır olsun. Bu açıklamaya çocuklar bile kanmaz.”</p>

    <p class="Temel-Paragraf">“Yoksa kıskandın mı yine? Hala yaşantımda bir kadın olduğunu mu düşünüyorsun?”</p>

    <p class="Temel-Paragraf">“Kıskanmak mı? Ne münasebet! Sadece yalan söylemene bozuluyorum.”</p>

    <p class="Temel-Paragraf">Uzanıp masa lambasını yaktım. Uzun süredir karanlıkta oturduğundan gözlerini kırpıştırdı, başını lambanın aksi yönüne çevirdi.</p>

    <p class="Temel-Paragraf">Her şeye rağmen keyfim yerine gelmişti. Işıkta kıyafetini görünce nefesim kesilir gibi oldu bu defa. Üzerinde yalnız siyah bir kombinezon vardı. Işık etrafı aydınlatınca iç çamaşırı giymediğini gördüm.</p>

    <p class="Temel-Paragraf">“Söndür lambayı,” dedi.</p>

    <p class="Temel-Paragraf">“Niye?”</p>

    <p class="Temel-Paragraf">“Görmüyor musun, anadan doğma sayılırım. Her tarafım meydanda.”</p>

    <p class="Temel-Paragraf">“Daha iyi ya, böyle olman hoşuma gidiyor.”</p>

    <p class="Temel-Paragraf">“Söndür!”</p>

    <p class="Temel-Paragraf">“Hayır.”</p>

    <p class="Temel-Paragraf">“Utanıyorum.”</p>

    <p class="Temel-Paragraf">“Kimden? Kocandan mı?”</p>

    <p class="Temel-Paragraf">Sinirli bir şekilde elini lambanın düğmesine götürdü. Yarı yolda elini kavradım.</p>

    <p class="Temel-Paragraf">“Dokunma bana,” dedi. “İstemiyorum.”</p>

    <p class="Temel-Paragraf">Sesi hırçın ve öfkeliydi.</p>

    <p class="Temel-Paragraf">“Bense istiyorum. Seni müthiş arzuluyorum şu an.”</p>

    <p class="Temel-Paragraf">“Hayır! Bana elini sürmeyeceksin.”</p>

    <p class="Temel-Paragraf">Bana davet gibi geldi bu reddi. Elimi yavaş yavaş çıplak bacaklarının üzerine koydum, usul usul okşamaya başladım.</p>

    <p class="Temel-Paragraf">Gerildi önce. Ama ne kaçtı, ne de elimi itti. Parmaklarım önce kalçalarına daha sonra da mahrem yerlerine doğru kaydı. Suna birden ilerleyen elimi bileğimden kavradı.</p>

    <p class="Temel-Paragraf">Hırçın bir şekilde yüzünü yüzüme yaklaştırarak, “Seni istemediğimi söyledim,” dedi.</p>

    <p class="Temel-Paragraf">Yakın mesafeden nefis bir parfüm kokusu burnuma sindi. Yüzündeki sinirli ifadeye rağmen yakın ve aralık dudaklarından çıkan sıcak hava yüzüme çarptı. Uzanıp etli dudaklarını arzu ile öptüm.</p>

    <p class="Temel-Paragraf">Karşılık vermedi öpüşüme ama kaçmıyordu da. Önce üst, sonra da alt dudağını dudaklarımın arasına alarak usul usul öpmeye devam ettim. Bileğimi tutan eli gevşedi. Bu, elimin yasaklanan bölgelerde serbestçe dolaşması anlamına geliyor olmalıydı. Az sonra da zevkten inlemeye başladı.</p>

    <p class="Temel-Paragraf">Bir ara onu kucaklayıp yatak odasına götürmek istedim.</p>

    <p class="Temel-Paragraf">Kulağıma, “Alçak!” diye fısıldadı. “Beni bu kadar üzmeye hakkın yoktu.”</p>

    <p class="Temel-Paragraf">Sonra iki yeni aşık olarak bulunduğumuz yerde sevişmenin daha romantik ve daha heyecan verici olduğunu düşündüm. Hemen onu kollarımın arasına aldım ve ikimiz birlikte halının üzerine yuvarlandık. Çılgınca öpüşmeye devam ederken üstündeki kombinezonu başından çekip çıkardım, o da aynı hırs ve arzu ile beni soymaya başlamıştı. Daha sonraki dakikalarda, ne Ayı Cemal’i, ne Suna’nın kullandığı kırmızı Passat’ı, ne de bu sabah karımın Kuzguncuk’taki köşkte ne aradığını düşünecek halde değildim. Söylediği tüm yalanlar aklımdan çıkıp gitmişti, sadece çıldırtıcı bir şehvet fırtınasının içinde boğuluyordum sanki.</p>

    <p class="Temel-Paragraf">* * *</p>

    <p class="Temel-Paragraf">Gözümü yerdeki halının üzerinde açtım. Sabah güneşinin ışığı yüzümde oynaşıyordu. Ağzım kurumuş, bütün vücudum kaskatı kesilmiş bir şekilde uyandım. Suna yanımda yoktu. Gözlerimi kırpıştırarak onu aradım.</p>

    <p class="Temel-Paragraf">Ev derin bir sessizliğe gömülmüş haldeydi.</p>

    <p class="Temel-Paragraf">Başımı sağa sola çevirip bakındım. Sabaha karşı sevişmeye başlarken üstümden çıkıp etrafa saçılan giysilerim hala yerlerdeydi. Suna’nın siyah kombinezonu da...</p>

    <p class="Temel-Paragraf">Saat kaçtı acaba?</p>

    <p class="Temel-Paragraf">Bileğime baktım, saatim kolumda değildi. Herhalde dün gece deliler gibi soyunurken kolumdan çıkarıp bir yere fırlatmıştım. Dirseklerimin üzerinde doğruldum. İlerideki koltuğun püskülleri arasında duruyordu. Uzanıp alarak baktım, ona çeyrek vardı.</p>

    <p class="Temel-Paragraf">“Vay canına!” diye söylendim. Amma uyuyakalmıştım.</p>

    <p class="Temel-Paragraf">Suna neredeydi acaba? O da uyuyor muydu, yoksa işe mi gitmişti? ihtimal vermedim. Herhalde sabaha karşı uyanıp yatağına çekilmiş ve kasten beni yerde bırakmış olmalıydı.</p>

    <p class="Temel-Paragraf">Ayağa kalkarken gülümsedim.</p>

    <p class="Temel-Paragraf">Çırılçıplak, koridordan geçip kapısına dayandım. Araladım kapıyı, yoktu içeride.</p>

    <p class="Temel-Paragraf">Banyoya, mutfağa baktım. Evde yoktu.</p>

    <p class="Temel-Paragraf">O zaman biraz içerledim; hiç olmazsa giderken uyandırabilir, beni halmm üzerinde öyle her tarafım uyuşmuş vaziyette bırakmayabilirdi. Eşyalarımı yerden toplamak için tekrar salona döndüm. O sırada lambanın durduğu sehpanın üzerinde bıraktığı notu gördüm.</p>

    <p class="Temel-Paragraf">Sevgilim,</p>

    <p class="Temel-Paragraf">Dün gece beni çok üzdün, sabaha kadar bekletmen de cabası. Sana hala kırgınım. Eve dönünceye kadar gözüme uyku girmedi.</p>

    <p class="Temel-Paragraf">Kızgınlığımdan sabah evden çıkarken seni yerde öyle iki büklüm bırakmayı yeğledim, belki hırsımı böylece biraz hafifletmiş olurum.</p>

    <p class="Temel-Paragraf">Yine de itiraf etmeden gidemeyeceğim. Sabaha karşı gösterdiğin performans fevkaladeydi...</p>

    <p class="Temel-Paragraf">Güldüm. Çılgın sevgilim, diye mırıldandım içimden.</p>

    <p class="Temel-Paragraf">* * *</p>

    <p class="Temel-Paragraf">Akşam üstü dört sularında Ayı Cemal yazıhaneme telefon etti. Artık bana elinden geldiğince saygılı davranıyordu. “Avukat bey, bu akşam görüşebilir miyiz?” diye sordu. “Nerede?” diye sordum. “Nerede isterseniz,” dedi. Galiba yazıhanem en uygun yer olacaktı. “Buraya gel,” dedim.</p>

    <p class="Temel-Paragraf">“Tamam. Fakat bir ufak nokta daha var,” diye çekinerek mırıldandı. “Bu sabah dişçiye gittim. Ağzımı çarşamba pazarına çevirmişsin. O masraflar da sana ait...”</p>

    <p class="Temel-Paragraf">Gülümsedim ve “Oldu,” diye cevap verdim.</p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>

    <p class="Temel-Paragraf"> </p>
  </div>
</body>
</html>