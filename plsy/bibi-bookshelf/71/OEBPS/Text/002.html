<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p1"><span class="t1">&nbsp;</span></p>

  <h1><a id="ncx2"></a><span class="th11">B</span><span class="th11">İ</span><span class="th11">R</span><span class="th11">İ</span><span class="th11">NC</span><span class="th11">İ</span> <span class="th11">BÖLÜM</span></h1>

  <h2><a id="ncx3"></a><span class="th21">1</span></h2>

  <p>Uzun boylu adam gecenin derin ve ürkütücü karanlığında, ıslak otların üzerinde ilerledi. Yağmurun kesilişi çok zaman önceydi; ama soğuk ve rutubetli hava bahçedeki bakımsız, ıslak çimleri kurutmadığından, her adım atışında kalın botlarının çimleri ezmesinden ayaklarının her iki yanına sıçrayan sular gecenin sessizliğinde garip bir hışırtı yaratıyordu. Koyu karanlıkta adam olduğundan da iri ve devasa cüsseli görünüyordu. Sert poyrazın uğultular çıkararak estiği bahçede tek ışık, ta gerilerdeki ufak kulübenin perdesi yarı örtülmüş camından sızıyordu dışarıya. Adam ürkek, temkinli ve meraklı adımlarla kulübeye doğru yürümeye devam etti.</p>

  <p>Gecenin dondurucu ayazına rağmen, üzerinde düğmeleri açık, iri bedenine oldukça ufak gelen kısa bir ceket vardı sadece. Işığın yansıdığı pencereye yaklaştıkça soğuğa rağmen terlemeye başlamıştı. Üstlendiği görevleri her zaman yerine getirmişti, rahat olması gerekirdi ama o kadın her zaman onu korkutuyordu. Yüzüne bakarken bile titrerdi. Kapının önüne geldiğinde kalbi duracak gibi atmaya başlamıştı. Nihayet eski püskü harap kapıya kalın parmaklı elleriyle iki defa vurdu.</p>

  <p>İçeriden kadının otoriter sesi yükselmişti:</p>

  <p>"Gel!"</p>

  <p>İri yarı adam ürkek tavırlarla kapıyı itip içeri süzüldü. Bakışlarını kadına çevirmeden âdeta fısıldadı:</p>

  <p>"Beni emretmişsiniz."</p>

  <p>"Otur şuraya" diye söylendi kadın, karşısındaki kırık dökük iskemleyi işaret ederek. Uzun boylu, kızıla çalar saçlı, buğday tenli, koyu siyah gözlü kadın ancak otuz ile otuz beş yaşları arasında gösteriyordu. Sesi sert ve mütehakkimdi. Sırtında yarım astragan bir kürk vardı. Uzun topuklu, parlak rugan çizmeleriyle adama biraz daha yaklaştı. İri yarı adamın hâlâ kararsız karşısında dikildiğini görünce hırlar gibi homurdandı:</p>

  <p>"Sana otur dedim."</p>

  <p>Adam şaşkın ve ürkek haliyle aldığı emri yerine getirmek üzere hemen iskemleye ilişti. Ne yapacağını bilemeyen ufak bir çocuk gibi oturunca iri pençelerini dizlerinin üzerine koymuştu ama kadına bakamıyordu bir türlü.</p>

  <p>"Geciktin. Yirmi dakika önce burada olmalıydın."</p>

  <p>Adam titreyerek fısıldadı:</p>

  <p>"Çok özür dilerim, hanımefendi. Elimde olmayan sebeplerle... "</p>

  <p>"Tamam, tamam uzatma. Ama bir daha tekrarlanmasını istemem. Bekletilmeye asla gelemem."</p>

  <p>"Evet, efendim. Merak etmeyin. Bir daha olmaz."</p>

  <p>Genç kadın bir iki adım daha atıp tam karşısındaki adamın oturduğu iskemlenin önüne geldi. Uzun bacaklarını iki yana açınca dar mini etekliğinin yeterince örtemediği mevzun bacakları bütün ihtişamıyla ortaya çıkmıştı.</p>

  <p>"Yüzüme bak" dedi.</p>

  <p>İri yarı adam ürpertiyle bakışlarını genç kadına çevirdi. İçindeki dayanılmaz heyecan daha da şiddetlenmişti. Göz <a href="http://www.eskikitaplarim.com/"></a>göze geldiler. Adam nazarlarını kaçırmak istedi ama beceremedi. Büyülenmiş gibi kadına bakmaya devam etti. Zaten istese de yapamazdı; kadın yüzüne bakmasını emretmişti, onun sözünden dışarı çıkması mümkün olamazdı. Kadının ise koyu kırmızı ruj sürdüğü dudakları alaycı bir ifadeyle kıvrılmıştı. Kendinden emin bir edayla mırıldandı:</p>

  <p>"Her emrimi yerine getirmeye hazırsın, değil mi?"</p>

  <p>Adam bu kez konuşmadan başını aşağı yukarı sallamakla yetinmişti.</p>

  <p>"Kafanı sallayıp durma... Söyle, konuş..."</p>

  <p>"Evet, efendim."</p>

  <p>"Evet ne?"</p>

  <p>"Her emrinizi yerine getirmeye hazırım, efendim."</p>

  <p>"Ne istersem mi?"</p>

  <p>"Evet, efendim. Ne isterseniz?"</p>

  <p>"Emin misin?"</p>

  <p>"Kesinlikle."</p>

  <p>"Benim için cinayet de işleyebilir misin?"</p>

  <p>Adam hiç tereddüt etmemişti.</p>

  <p>"Evet."</p>

  <p>"Aferin! Bak bu cevabın hoşuma gitti. Senden köpek gibi itaat istiyorum. Bunu biliyorsun, değil mi?"</p>

  <p>"Biliyorum efendim."</p>

  <p>"Bana nasıl itaat edecekmişsin, söyle bakalım."</p>

  <p>"Tam bir köpek gibi, efendim."</p>

  <p>"Güzel... Yavaş yavaş istediğim gibi olacaksın. Şimdi ayağa kalk ve dizlerinin üzerine çök. Tam önüme."</p>

  <p>İri yarı adam ayağa fırladı sonra tam bir teslimiyetle dizlerinin üzerine çöküp kadının önünde öylece durdu. Heyecanı doruğa tırmanmıştı. Genç kadın ise yüksek topuklu rugan çizmeli ayağını usul usul kaldırarak adamın düğmeleri aralık gömleğinin üstüne dayadı. Bunu yaparken yüzünde alaycı bir tebessüm oluşmuştu.</p>

  <p>"Köpeğimin sadakatini görmek istiyorum. Hadi, çizmelerimi yala bakalım" dedi.</p>

  <p>Adamın bunu büyük bir keyif ve zevkle yapacağını biliyordu.</p>

  <p>Dilini dışarıya çıkaran dev adam huşu ile eğilerek kadının çizmelerini yalayıp öpmeye başlamıştı. Bu arada yerde iki büklüm hâle gelen adamın ağzından orgazma erişmek üzere olan birinin garip inlemeleri çıkıyordu. Kadın birden ayağını geri çektiğinde biçare adam son bir sızlanma ile toparlanmaya çalıştı.</p>

  <p>"Tamam. Bu kadarı yeterli sana şimdilik."</p>

  <p>Adamcağız sesini çıkaramamıştı.</p>

  <p>"Şimdi kulaklarını dört aç ve beni dinle. Duydun mu beni, Halil?"</p>

  <p>İri yarı adam henüz tam kendine gelememişti. Göğsü körük gibi inip kalkıyor, dudaklarından sızan tükürükleri yutmaya çalışıyordu. Ellerini güçlükle rugan çizmelerden çekerken hırlar gibi bir ses çıktı ağzından.</p>

  <p>"Duydum, efendim."</p>

  <p>"O küçük şırfıntıyı öldürmeni istiyorum. Hem de derhâl, Halil."</p>

  <p>"Anladım, efendim. Ama nasıl? Nerede bulacağım küçük hanımı?</p>

  <p>Genç kadın gözlerinden ateş fışkırır gibi söylendi. Sesinin tonundaki nefret dolu ifade Halil'i bile ürkütmeye yetmişti.</p>

  <p>"Saçmalama, sersem! Nerede olduğunu bilmiyor musun?"</p>

  <p>Aldığı korkunç tekliften ziyade, duyduğu hazdan tam kurtulamayan Halil ağır ağır dizlerinin üzerinde doğrulmaya çalışırken kısık sesle mırıldandı:</p>

  <p>"Biliyorum, hanımefendi... Küçük hanım hafta sonlarını yazlıktaki evde geçiriyor, değil mi?"</p>

  <p>Genç kadın sadece adamın kekelediği cümleleri onaylar gibi yüzüne bakmakla yetindi. Başka tek kelime etmedi. Halil'in gözleri hâlâ kadının rugan çizmelerindeydi. Bakışlarını sahibesinin yüzüne çeviremiyordu. Patileriyle sessiz ve yumuşak adımlar atan gerçek bir köpek gibi ağır ağır dönüp kulübeden ayrılmaya hazırlandı. İri vücuduna hiç de uygun düşmeyen sessizlik ve mutlak itaat ile tahta kapıya yaklaşırken zaten zihni dengesi çocukluğundan beri tam yerinde olmadığından arkadan gelen kadının gür sesiyle bir daha irkilerek durdu.</p>

  <p>"Emrimi bu gece yerine getirmeni istiyorum Halil, anladın mı?</p>

  <p>Adamın donuk ve durgun hâlini gören kadın bir daha parladı.</p>

  <p>"Ne öyle aptal aptal bakıp duruyorsun, işitmedin mi beni?"</p>

  <p>"İşittim, efendim."</p>

  <p>"Hadi öyleyse, yaylan. Durma karşımda."</p>

  <p>Halil kös kös önüne bakarak yorgun ve bitkin bir şekilde kulübeden dışarı çıktı. Dışarının kuru ayazı adamı biraz kendine getirir gibi olmuştu. Islak otları eze eze ana yola doğru yürürken hâlâ bilinci yerinde değildi. Aldığı emrin sonuçlarını bile düşünemiyordu. O anki tek isteği yarım kalmış ve tüm ruhunu kaplamış tatmin arzusunu tamamlamaktı. Dilinde sahibinin rugan çizmelerini yalarken duyduğu lezzet hâlâ kaybolmamıştı. Yeterince çalışmayan beyni zonkluyordu âdeta. Ana yola yaklaşınca durdu. Etraf hem zifiri karanlık hem de sessizdi. Zaten gecenin bu saatinde burada in cin top oynardı. Fermuarını indirip sertliği kaybolmayan cinsel organını çıkarırken hemen oracıkta mastürbasyon yapmaya karar verdi. Kendi kendine sırıtarak, "Evet, ben bir köpeğim" diye söylendi. Sanki bu itiraftan hoşnut olmuş bir hâli vardı.</p>

  <p class="p1"><span class="t4">* * *</span></p>

  <p>Halil'in kulübeyi terkinin ardından Aylin Altınmızrak bir süre kımıldamadan içinde çok az eşyanın bulunduğu pis ve ağır kokulu ortamda düşünceli bir edayla bekledi. Uzun zamandır evlerinde bahçıvan olarak çalışan geri zekâlı Halil'i dilediği şekilde yönlendirip ona hükmedebiliyordu. Sinsi emeline kavuşmak için ondan daha iyi bir silah olamazdı. Halil'in gerçekten bir köpek kadar kendisine sadık olduğundan hiç şüphesi yoktu. Onun bazı seks saplantıları olduğunu geçen sene fark etmiş, önce kovmayı düşünmüş fakat sonra aklını kullanarak adamı avucunun içine almıştı. Bahçıvan, Aylin tarafından horlanmak, aşağılanmak, tahkir edilmek, hatta fiziki şiddet kullanılmasından son derece mutlu oluyor ve bir tür orgazma erişiyordu. Aylin bu gerçeği anladığı zaman <a href="http://www.eskikitaplarim.com/"></a>korkunç planının ilk esaslarını beyninde hazırlamaya başlamıştı.</p>

  <p>Az sonra o da kırık dökük masanın üzerine bıraktığı çantasını alarak, yarım astragan kürkünün önünü kavuşturup kulübeden çıktı. Bej rengi Jaguar'ını, Halil'in gittiği yolun tam aksi yöndeki hafif meyilli toprak yolun başına park etmişti. Arabayı park ettiği yerle, metruk kulübe arasındaki mesafe oldukça kısaydı; ama genç kadın arabasına varıncaya kadar ıssız ve karanlık araziyi başkaları tarafından görülmek endişesiyle hızlı adımlarla geçti. Ancak arabaya bindikten sonra derin bir nefes aldı. Kontak anahtarına uzanan eli kısa bir an boşlukta kaldı. Artık dönüşü olmayan bir yola girdiğinin farkındaydı. İlk bakışta geri zekâlı bir adamı cinayete azmettirmek sakıncalı gibi görünebilirdi; ama Halil işkenceye bile maruz kalsa, asla konuşmayacak biriydi. O bir köpekti ve asla sahibine ihanet etmezdi. Genç kadın kontak anahtarını çevirdi.</p>

  <p class="p1"><span class="t4">* * *</span></p>

  <p>Ragıp Altınmızrak altmış beş yaşında, kalp ve şeker hastalığı nedeniyle biraz da vaktinden evvel çökmüş bir adamdı. Gecenin geç saatinde yatağa girmiş fakat elindeki okumaya çalıştığı kitaba bir türlü kendini verememişti. İki de bir başucundaki komodinin üzerinde yanan lambanın sarı ışığında fanuslu, rakkaslı saate göz atıyor, karısının hâlâ eve dönmemiş olmasından endişeleniyordu. Karısı geç kalmayacağını söylemişti; ama henüz gelmemişti.</p>

  <p>Aylin, Ragıp Altınmızrak'ın ikinci eşiydi. İlk karısı on yıl kadar evvel müessif bir trafik kazasında ölmüş, şoförünün kullandığı araba bir tırla çarpışmış, bütün gayretlere rağmen ne karısı ne de şoförü kurtulamamışlardı. Ragıp Altınmızrak'ın ilk izdivacından bir de kızı vardı. Kazanın olduğu zaman Aslı on iki yaşında ufak bir çocuktu. Şimdi yirmi üç yaşına gelmiş, başarılı bir eğitim devresinden sonra babasının işletmelerinin başına geçmişti. Ragıp Bey kızıyla her zaman iftihar ederdi. Çalışkan, zeki ve becerikliydi. Nitekim çok kısa bir sürede işleri çekip çevirmeyi öğrenmiş, babasının yükünü büyük ölçüde üstlenmişti. Yaşlı adamın tek üzüntüsü, Aslı'nın ikinci eşi Aylin'le bir türlü anlaşamamasıydı. Öz annesini daha çocuk yaşta kaybeden Aslı, babasının bir yıl sonra evlendiği Aylin'e bir türlü ısınamamış ve devamlı huzursuzluk yaratmıştı evin içinde. Ragıp'ın tek emeli onu biran önce evlendirmekti; ama kızı evlilik konusunda da kılı kırk yaran bir tipti ve çıkan taliplerini devamlı geri çeviriyordu.</p>

  <p>Yaşlı adam saate tekrar bir göz attı. Genç karısının bazı akşamlar şoförü yanına almayarak dışarıya çıkmasına bozuluyor, ama ona sözünü geçiremiyordu. Aylin genç ve güzel bir kadındı, üstelik çok dikkat çekiciydi. Ne zaman bir topluluğa girseler, bütün nazarlar karısına çevrilir, özellikle aralarındaki yaş farkı nedeniyle arzu ve haset dolu erkek bakışları hep Aylin'in üzerinde toplanırdı. Karısına daha ilk gördüğü anda tutulmuştu ve evlilikleri süresince de onu hep kıskanmıştı; ama daha işin başında evlenmeye karar verdiklerinde Aylin bazı şartlar ileri sürmüştü. Bunlardan biri de aile şerefine halel getirmediği sürece kocasının yaşam serbestisine karışmayacağı şartıydı.</p>

  <p>Ragıp motor homurtusunu duyunca kulak kabarttı. Bu homurtu karısının Jaguar'ının sesiydi, kulağına çarpan sesi tanımakta zorlanmadı ve sonra rahat bir nefes aldı. Aylin nihayet dönmüştü eve. Yatağın içinde toparlanıp yüzünde yer eden merak ve endişe ifadesini silmeye çalıştı. Bunu karısına belli etmemeliydi. Evin hizmetçisi Sıdıka, karısı kaçta dönerse dönsün, o gelmeden yatmazdı. Şimdi Sıdıka muhtemelen karımı kapıda karşılıyor, herhangi bir isteği olup olmadığını soruyordur, diye düşündü.</p>

  <p class="p1"><span class="t4">* * *</span></p>

  <p>Aylin az sonra yatak odasının kapısını usulca açarak içeriye süzülmüştü. Kocasını uyanık ve kitap okurken görünce mırıldandı:</p>

  <p>"Sen daha uyumadın mı canım?"</p>

  <p>Aylin de sualinin anlamsızlığını bilirdi; zira yaşlı adamın o dönmeden uyuyamadığını tecrübesiyle öğrenmişti. Ragıp yatağın içinde mutlu bir eda takınarak karşılık verdi:</p>

  <p>"Uyuyamadım. İlginç bir kitap okuyordum, konuya dalmışım. Saat kaç?"</p>

  <p>Aylin ilgisizce mırıldandı.</p>

  <p>"Sanırım on ikiye geliyordur."</p>

  <p>"Hımm! Epey olmuş... Suzan Hanım'a mı gitmiştin sen? Hani kocası tekneyle dünya turu yapmaya kalkışan adamın karısına... "</p>

  <p>Aylin yaşlı adamın damarına basmak istercesine, "Hayır, ona değil" dedi; ama kime gittiğini de bilinçli olarak söylemedi. Nefret ettiği kocasının için için kıskançlıktan çatlamasını tercih ederdi. Nitekim Ragıp susmuş, nerede olduğunu soramamıştı.</p>

  <p>Zengin fakat kalp ve şeker hastalığı ile boğuşan Ragıp, son yıllardaki cinsel iktidarsızlığının tedavisi için tıbbın her imkânına başvurmuş ama netice alamamıştı. Yeterli sertleşmeye sahip olamaması karısı tarafından aşağılanmasına neden oluyordu. Aylin ise onun güçsüzlüğünden istifadeye kalkışır, zaman zaman kasten karşında soyunup dökünür, adamı alaycı bir şekilde büsbütün kahrederdi. Ragıp o gece de karısının aynı yola başvuracağını sezinleyince ışığı söndürüp ilgisiz kalmayı düşündü; fakat bunun pek faydası olmayacağını biliyordu. Zira Aylin'in keyfi yerindeyse ışığı tekrar yakıp onu tahrik edecek mizansenler yaratacağından emindi. Gözünden okuma gözlüğünü çıkarıp elindeki kitapla beraber başucundaki komodinin üzerine koydu. Güçsüzlüğüne rağmen içi erişe de karısının şahane vücudunu seyretmekten zevk alırdı. Bastıramadığı bir heyecanla karısını yan gözle izlemeye başladı; ama bir şey dikkatini çekti. Aylin soyunuyordu; fakat belirli bir telaş içindeydi ve kendisiyle hiç ilgilenmiyordu. Oysa soyunurken kocasını kahreden bir rahatlıkla çıplaklığını teşhir eder, ağırdan alır, sinsi sinsi gülümserdi hep. Bu gece hızla geceliğini giymiş, yüz makyajını bile üstün körü temizlemişti. Karısı yatağa girip yorganı çekerek sırtını dönerken Ragıp dayanamayıp sordu: "Rahatsız mısın sen?"</p>

  <p>Aylin başını çevirmeden homurdandı:</p>

  <p>"Yoo... "</p>

  <p>'Yoksa gittiğin yerde alkolü fazla mı kaçırdın?"</p>

  <p>"Saçmalama, Ragıp! İçki içmiş hâlim var mı?"</p>

  <p>"Bilmem" diye mırıldandı yaşlı koca. İçinden de, belki bir şeye sinirlenmiştir, diye geçirdi. O da baş ucundaki lambayı söndürdü; fakat beynine üşüşen düşüncelerle bir türlü uykuya dalamadı. Uzun süredir karısının kendisini genç erkeklerle aldattığı kuşkusu içindeydi. Aylin'in ne kadar ateşli biri olduğunu iyi bilirdi. Onun tatminsiz yaşayamayacağını kabullenmek zorundaydı. Işıklar sönüp oda karanlığa bürününce bir süre kımıldamadan yatan yaşlı adam, sanki içindeki merakı gidermek ister gibi dönüp arkadan karısını kucaklamak istedi. Bir şey yapamasa da vücudunun çıldırtıcı sıcaklığını duymak istiyordu. Fakat hemen Aylin'in itirazı ile karşılaşmıştı.</p>

  <p>"Rahat bırak beni, Ragıp. Seninle uğraşacak hâlim yok bu gece. Uyumak istiyorum."</p>

  <p>Yaşlı adamın genç karısının diri vücudunu saran kolları gevşerken içinde buruk bir hüzün oluşmuş, ruhunu yakan kıskançlık ateşi daha da yoğunlaşmıştı.</p>

  <h2><a id="ncx86"></a>2</h2>

  <p>Gecenin derin sessizliğini sağanak hâlinde yağan yağmurun gürültüsü alınca Aslı Altınmızrak yattığı karanlık odada gözlerini açtı. Bir süre ürküntü ile onu uykusundan uyandıran yağmurun sesini dinledi. Genellikle hafta sonlarını babasının yazlığında geçirmeyi âdet edinmişti. İşe gitmediği günlerde üvey annesi Aylin'e katlanmak hatta onun yüzünü bile görmek istemiyordu.</p>

  <p>İki katlı yazlık evde kalmaktan kesinlikle korkmazdı, zaten ev de oldukça muhkem sayılırdı. Gözlerini açan ve bir süre karanlığa alışmaya çalışan Aslı, neden sonra kendisini uykudan uyandıran sebebin aslında gürültüyle yağan yağmur olmadığını sezinler gibi oldu bir an. Gerçi poyraza bakan yatak odasının camlarına trampet çalar gibi çarpan sert damlacıklar garip sesler yaratıyorsa da, onu asıl uyandıran neden başka bir ses olmalıydı. Kışları hafta sonlarında kaldığı bu villada nice yağmurlu geceler geçirmiş ama yağmur onu hiç uykudan uyandırmamıştı.</p>

  <p>Isınma sistemini devamlı açık tuttuğundan evin içi sıcacıktı. Bir süre hiç kımıldamadan yatağın içinde kalarak uykusunu bölen sesin ne olduğunu anlamaya çalıştı. Dışarıdaki fırtınanın çıkardığı uğultudan ve camlara çarpan yağmur taneciklerinden gayri hiçbir farklı ses gelmemişti kulağına. Fakat içinde garip bir tedirginlik hissetmişti. Kesinlikle korkak bir kız değildi Aslı, zaten öyle olsa, şehir dışındaki bu evde tek başına kalamazdı.</p>

  <p>Birden aklına flörtü Emre geldi. Bugün uzun süre onunla birlikte olmuş, hoşça vakit geçirmişlerdi; ama akşam saatlerinde havanın bulutlandığını gören genç sevgilisi sanki fırtınanın kopacağını önceden tahmin etmiş gibi; yolum uzak, ben erken kaçayım, diyerek saat sekiz sularında arabasına atlayıp akşam yemeğine bile kalmadan ayrılmıştı yazlık villadan. Acaba hava şartlan bozulunca geri dönmüş olabilir miydi? Fakat Emre gideli çok olmuştu...</p>

  <p>Aslı başucundaki lambayı yakarak komodinin üzerine bıraktığı kol saatine baktı. Gecenin iki buçuğuydu. Emre'nin dönmesi söz konusu olamazdı.</p>

  <p>Onu uyandıran sebebin ne olduğunu merak etmeye başladı, bu kesinlikle fırtınanın uğultusu olamazdı. Hiç tereddüt etmedi, üstündeki yorganı atıp ayaklarını karyoladan aşağıya sarkıttı. Topuksuz terliklerini ayağına geçirip sabahlığını giydi.</p>

  <p>Evi kontrol etmek istiyordu. Önce pencerenin önüne gidip perdeleri aralayarak camda oluşan buğuyu sildi ve gecenin karanlığına doğru baktı. Olağandışı hiçbir şey göremedi. Islak çiçek tarhları, çimlerin üzerinde toplanmış su birikintileri ve boş komşu villasının yan duvarına bıraktığı ufak Nissan arabasının gölgesinden başka bir şey göremedi. Herhalde uykumu bölen şey yağmurun şiddeti olmalı diye telkinde bulundu kendine.</p>

  <p>Ama nedense bunca zamandır burada bulunmasına rağmen ilk kez ruhunun derinliklerinde anlam veremediği bir ürperti şekilleniyordu. Bu tedirgin ruh haliyle uyuyamazdı. Odasından çıkıp alt kata bir göz atmaya karar verdi. Kaldığı sitenin girişinde bir bekçi vardı; her ne kadar yaşlı bir adamsa da görevinde hiç kusur etmemişti. Babası burayı yıllar önce, daha annesinin sağlığında satın aldığı tarihten bu yana da en ufak bir vaka olmamıştı sitede, hiçbir hırsızlık teşebbüsü de hatırlamıyordu Aslı.</p>

  <p>Cesaretle kapıyı açıp dışarı çıktı genç kız.</p>

  <p>Aşağıya inen merdivenlerin başı karanlıktı.</p>

  <p>Aslı hemen koridor duvarındaki elektrik düğmesine bastı. Duvardaki iki apliğin kehribar rengi ışığı bulunduğu yeri aydınlattı. Dikkatle ve sessizce merdivenin tırabzanına tutunup alt kata eğilerek baktı. Bulduğu tek şey derin sessizlikti. Her şey olağan gözüküyordu.</p>

  <p>Fakat neden içindeki o ürperti geçmemişti daha? Bu ancak sezinlenen bir duyguydu. Aslı evin inanılmaz sessizliği içinde olağandışı bir şeylerin varlığını algılamaya devam ediyordu hâlâ. Kulak verip dinledi. Dışarıda patlak veren fırtınanın uğultusu evin her yanından duyuluyordu ama hepsi o kadardı, rüzgâr sesinden başka uykusunu bölecek bir fevkaladelik yoktu.</p>

  <p>Genç kız tabiat olaylarından etkilenmezdi, hele böyle rüzgârlı, yağışlı bir havadan hiç müteessir olmazdı. Lakin içindeki anlam veremediği korkuyu hâlâ başaramamıştı.</p>

  <p>Ağır ve temkinli adımlarla basamakları indi. Alt katın salonunda verandaya açılan geniş camlı bölmeye doğru yürüdü. Perdeler sıkı sıkıya kapanmıştı. Duvardaki apliklerin aydınlattığı yarı loş ortamda boş nazarlarla etrafına bakındı. Görünürde hiçbir şey yoktu; her şey yukarıya çıktığındaki gibi sakin ve normaldi. Ne var ki, sebepsiz ürküntüsü onu şaşırtmaya ve rahatsız etmeye devam ediyor, kalbinden çok beyninden kaynaklanan bir tür içgüdünün etkisiyle garip bir beklenti içinde hareket ettiğini hissediyordu.</p>

  <p>Bekledi...</p>

  <p>Olağandışı bir sesin kulağına geleceğini umdu.</p>

  <p>Birden koridorun sonundaki mutfak kısmında belli belirsiz, hafif de olsa bir gürültü duyar gibi oldu. Emin değildi, dışarıda esen rüzgârın kulaklarında yarattığı bir yanılsama da olabilirdi. Hızla oraya, sesin geldiğini yana baktı. Mutfak kapısı bıraktığı gibi açık ve haliyle ışığı sönüktü. Aniden mutfakta biri olabileceği kuşkusuna kapıldı. Yüreği hızlı hızlı atmaya başlamıştı. Korkak biri olmasa da evde yabancı birinin varlığını düşünmek onu ziyadesiyle tedirgin etmişti.</p>

  <p>"Kim var orada?" diye seslendi.</p>

  <p>Sesi boş evde çaresiz bir korkunun ifadesi olarak yankılandı. Cevap alamayacağını biliyordu tabii. Yine de ağır ağır karanlık mutfağa doğru yürüdü. Değişik, alışık olmadığı bir ses duyduğuna emindi. Tam mutfak kapısının eşiğinde durdu. Gerçi mutfak karanlıktı; ama alt kata inen merdivenlerin duvarlarındaki apliklerin solgun ışığı, mutfaktaki sabit eşyaları insanın içine ürperti verecek şekilde büyüterek aksettiriyordu sanki.</p>

  <p>Aslı daha dört beş saat evvel o mutfakta rahat, neşe ve güvenle dolaşıp dururken şimdi korkunun pençesine düşmüş gibi yerine mıhlanıp kalmıştı, içeriye adımını atamıyordu. Kendi evinde bu kadar korkuya kapılacağını hiç düşünmemişti. Belki duyduğu o sesi de hayali yaratmıştı, emin olamıyordu bir türlü.</p>

  <p>Fırtına daha da şiddetlenmiş gibiydi. Hava elektriklenmiş birbiri ardına şimşekler çakmaya başlamıştı. Yıldırımlar yakın yerlere düşüyor olmalıydı; zira gürültüleri kulakları sağır edercesine gümbürtüler yaratıyordu.</p>

  <p>Güçlükle derin bir nefes aldı. Bu kadar gürültülü bir havada o tuhaf sesin evdeki bir yabancıdan kaynaklandığını düşünmek sadece safsataydı, hırsız bile soygun için böyle bir havayı seçmezdi. Sonra tüm cesaretini toplayarak kolunu uzatıp mutfağın elektrik düğmesine bastı. Yarı loş mekân birden aydınlanıvermişti. Aslı merakla mutfağa bir göz attı. Hiçbir şey yoktu içerde. Emre ile yedikleri yemeğin kirli tabaklarını kaldırdığı bulaşık makinesi çalışıp bitmiş, ışık yanan göz hâlâ kapatılmasını bekliyordu. Daha sonra kendisine pişirdiği kahvenin fincanı ve cezvesi de ocağın üzerinde duruyordu. Her şey derli topluydu, işittiği o garip ses mutfaktan gelmiş olamazdı.</p>

  <p>Yeniden cesaretlendi.</p>

  <p>Herhalde fırtınanın yarattığı uğultu uykusunu bozmuş olmalıydı. Biran kendine kızar gibi oldu, çocukça bir duyguya kapılmıştı. Sesin geldiğini sandığı mutfak bomboştu işte. Ama sonra aklına başka bir şey takıldı; aslında içinde ürperti yaratan, ne olduğunu kestiremediği tuhaf korku hissi daha yatağında uyandığı andan itibaren başlamıştı. Sebep ne dışarıdaki fırtına, ne de duyduğunu sandığı o garip ses olabilirdi. Bilinçsiz ürpertiyi bu kez daha şiddetli hissetti benliğinde. Böyle bir ruh hâlini ilk defa yaşadığını idrak edebiliyordu; sebepsiz ve anlamsız bir korku. Ne var ki yüreğini titreten korkuyu engelleyemiyordu bir türlü. Bu aşırı duygusallık, hatta aptalca bir histi. Ona göre insan ancak belirgin ve somut bir tehlike karşısında korkabilirdi, bilinmeyen bir kavrama karşı korku duymak sadece komiklikti.</p>

  <p>Durduğu yerde silkindi. Saçmalıyorsun Aslı, diye homurdandı içinden. Belki de Emre'nin ummadığı biranda kendisini bırakıp gitmesine biraz bozulmuş, hafta sonu hayalini gerçekleştiremediği için sinirleri gerilmişti. Mutfağın ışığını söndürüp yatak odasına dönmek için geri döndü ve tam o sırada o garip sesi yeniden duydu.</p>

  <p>Bu kez o sesi duyduğundan emindi.</p>

  <p>Ses salonun verandaya açılan geniş sürme cam kapısından geliyordu. Bir tür cam tıkırtısı...</p>

  <p>Sanki biri cama vuruyordu. Hem de şiddetle... Öyle ki, ses fırtınanın uğultusundan bile baskındı. Aslı biran düşündü. Gecenin bu saatinde acaba kim camı vurabilirdi? Emre mi? O çok zayıf bir ihtimaldi, sevgilisi şimdiye kadar çoktan şehir merkezindeki evine varmış olmalıydı.</p>

  <p>Bir an sitenin bekçisi mi geldi acaba, diye aklından geçirdi. Kâmil Efendi senelerdir bu görevi sürdürüyordu. Site hemen hemen tamamen boştu bu mevsimde. Yaşlı adamcağız onun yalnız olduğunu bildiğinden belki korkup korkmadığını anlamak için uğramış olabilirdi. Ne de olsa emektar ve anlayışlı bir gece bekçisiydi. Genç kız Kâmil Efendi'nin kendisini çocukluğundan beri tanıdığını hatırladı. Kaldı ki kötü niyetli biri eve girmek istese herhalde varlığını belli etmek için cama böyle vurmazdı.</p>

  <p>Aslı hızla cama yaklaşıp kalın perdeleri tam sesin geldiği noktadan açıp dışarıya baktı. Yağmur damlacıklarının oluk oluk izler bırakarak aktığı camın diğer yanında alnını cama dayamış birinin siluetini görünce irkildi önce. Daha sonra dışarıdakinin kim olduğunu anlayınca rahatladı birden. Ve kapıyı içerden itip beklenmeyen ziyaretçisini içeriye aldı.</p>

  <p>Ama ne yazık ki Aslı için bu sonun başlangıcı olacaktı...</p>

  <h2><a id="ncx118"></a>3</h2>

  <p>Genç komiser Barış Şahin yanındaki meslektaşı Selim'e yaklaşarak fısıldadı:</p>

  <p>"Ağabey, kime aitmiş bu ceset?"</p>

  <p>"Adı Aslı Altınmızrak. Yirmi üç yaşında... Babası tanınmış bir tüccarmış. Şimdilik ben de fazla bir şey bilmiyorum" diye karşılık verdi Komiser Selim.</p>

  <p>Barış Şahin, dizlerinin üzerine eğilmiş dikkatle cesedi inceleyen Baş komiser Hidayet'i işaret ederek sordu tekrar:</p>

  <p>"Bizim şef çok sinirli görünüyor. Nedeni hakkında bir bilgin var mı?"</p>

  <p>Selim dudaklarını büzdü. "Bilmiyorum. Belki kızın ailesini tanıyordur."</p>

  <p>"Belki. Ama ben o aileyi tanımıyorum."</p>

  <p>Komiser Selim omuzlarını silkti. "Ben de" dedi.</p>

  <p>Barış uzaktan yerde yatan genç kızın cesedine baktı.</p>

  <p>"Bıçaklanmış, değil mi?"</p>

  <p>"Evet. Tam kalbinden."</p>

  <p>"Tecavüze de uğramış mı?"</p>

  <p>"Henüz o bulguları saptayamadık ama kesin neticeyi otopsiden sonra öğreniriz."</p>

  <p>"Ailesi nerede?"</p>

  <p>"Üst kattalar. Yaşlı bir babası var. Adam kızını bu hâlde görünce baygınlık geçirdi. Aile doktoru da yanında... Adama açılması için iğne filan yapıyorlar."</p>

  <p>'Ya annesi?"</p>

  <p>Selim belli belirsiz bir şekilde sırıttı ama bunu yaparken salondaki görevlilerin görmemesi için eliyle ağzını kapatmıştı.</p>

  <p>"Kızın annesi yıllar önce trafik kazasında ölmüş."</p>

  <p>Barış yadırgayarak komiser arkadaşına bakmıştı.</p>

  <p>"Peki, niye gülüyorsun? Bunun komik nesi var?"</p>

  <p>"Yukarı çıkınca anlarsın?"</p>

  <p>"Neyi anlarım?"</p>

  <p>"Kızın bir de ciciannesi var. Adamın büyük kızı mı yoksa ikinci karısı mı, ben önce pek anlayamadım da. Bir de sen gör. Aklın durur ha! Müthiş bir kadın..."</p>

  <p>Barış sesini çıkarmadı. Ağır ağır Baş komiser Hidayet'in yanına yaklaşıp çömeldi. "İlginç bir şey buldunuz mu, amirim?" diye sordu. Baş komiser yardımcısının sorusunu hiç duymamış gibi sesini çıkarmadı. Barış bu hâli ancak çok sinirlendiği zaman takındığını çok iyi bilirdi. Bu durumda yapılacak en uygun davranışın da sessiz kalmak, amiri soru sormadıkça fikir beyan etmemek olduğunu bunca zaman yanında çalışarak öğrenmişti.</p>

  <p>Baş komiser doğrulunca Barış da onunla birlikte dizlerinin üzerinde doğruldu. Hidayet Baş komiser, sert bir şekilde, "Benimle gel" diye söylendi. İkisi birlikte üst kata çıkan merdiveni tırmandılar. Barış bir basamak arkasından amirini takip ediyordu. Üst katta cinayet masasından sivil bir memur yatak odalarından birinin önünde bekliyordu. Baş komiseri görünce başıyla selam verip hafifçe yana çekildi. Hidayet kapıyı vurmadan içeri girdi. Barış hızla odaya bir göz attı Baş komiserin omzu üzerinden. İçeride üç kişi vardı. Yaşlı, ak saçlı bir adam yatakta yarı baygın yatıyordu. O şahsın öldürülen kızın babası olduğunu hemen anladı Barış.</p>

  <p>Yatağın başında ayakta duran ve endişeli tavırlarla yaşlı adama bakan kişi de aile doktoru olmalıydı. Genç komiserin bakışları bu defa kenardaki koltuğa ilişmiş kadına takıldı. Komiser Selim'in sözünü ettiği üvey anne o olmalıydı. Barış bir an arkadaşı Selim'e hak vermekten kendini alamadı. Sabahın bu saatinde yorgun ve makyajsız olmasına rağmen kadının gerçekten müthiş bir albenisi vardı, insan gözlerini ondan almakta zorlanıyordu.</p>

  <p>Baş komiser ayakta duran doktora bakarak mırıldandı:</p>

  <p>"Ben cinayet masasından Baş komiser Hidayet. Acaba maktulenin babası ifade verecek hâlde mi doktor?"</p>

  <p>Doktor olumsuzca başını salladı.</p>

  <p>"Üzgünüm ama hayır Baş komiserim. Ragıp Bey şu an konuşamaz. Verdiğim ilaçlar ve yaptığım iğnelerle şu an dinleniyor. Kendisi kalp ve şeker hastasıdır, tansiyonu da çok yüksek. Şayet toparlanabilirse ancak akşama doğru ifadesine başvurabilirsiniz. O da on beş dakikayı geçmemek şartıyla. Anlayış göstereceğinize inanıyorum."</p>

  <p>Baş komiserin suratı asılmıştı. Bir iki dakika ağzını açmadan yatakta perişan hâlde uzanan yaşlı adama baktı. Ragıp Altınmızrak zaten gözleri kapalı, uyku hâlinde ve kendinden geçmiş vaziyetteydi. Fakat Baş komiserin odaya girmesiyle ayağa kalkan eşi Aylin üzüntülü bir eda ile iri siyah gözlerini Hidayet'e çevirdi.</p>

  <p>"İstediklerinizi bana da sorabilirsiniz memur bey" dedi. "Zaten eşim de benden fazla bir şey bilmiyor. Site bekçisi telefon ettiği zaman kışlık evimizde uyuyorduk. Perişan bir hâlde haberi alınca buraya geldik. Sonrası malum."</p>

  <p>"Pekâlâ, hanımefendi" diye mırıldandı Baş komiser. Sonra Barış'a dönerek, "Sen de şu site kapıcısını bul ve ifadesini al" dedi.</p>

  <p>Barış aceleyle odadan çıkıp tekrar alt kata indi. Cinayetin işlendiği yerde bir sürü görevli bulunuyordu. Genç komiser doğru Selim'in yanına gitti.</p>

  <p>"Abi, şu site bekçisi nerede?" diye sordu.</p>

  <p>Selim bezgin bir ifadeyle mırıldandı:</p>

  <p>"Ne yapacaksın? İfadesini mi alacaksın?"</p>

  <p>"Hı hıh! Baş komiserim emretti."</p>

  <p>"Siz gelmeden ben o işi yaptım. Tutanağı da imzalattım."</p>

  <p>"Ver bir göz atayım."</p>

  <p>Selim resmî giysili memurlardan birine seslendi:</p>

  <p>"Mehmet, şu tutanağı getirsene.</p>

  <p>Polis memuru elindeki dosyayla yaklaşırken Barış, Selim'e döndü.</p>

  <p>"Nerede bu site bekçisi?"</p>

  <p>"Aha, şu koridorun sonundaki iskemlede oturan yaşlı adam... "</p>

  <p>Barış memurun getirdiği sorgu zabtını alarak yaşlı adama doğru yaklaştı. Site bekçisi elindeki dosya ile kendisine yaklaşan genç komiseri görünce yarı saygı yarı da korkuyla oturduğu iskemleden kalktı. Barış daha adamın suratına bakar bakmaz onun iyi niyetli ve dürüst biri olduğuna meslekteki sezileri ile karar vermişti bile. Elindeki dosyaya göz atmadan sordu:</p>

  <p>"Adın ne senin amca?"</p>

  <p>"Kâmil, memur bey... Kâmil Suveren."</p>

  <p>"Kızın cesedini sen buldun, değil mi?"</p>

  <p>"Evet, efendim."</p>

  <p>Barış içini çekerek mırıldandı:</p>

  <p>"Anlat bakalım, nasıl oldu olay?"</p>

  <p>Site bekçisi ayağa kalkmış, âdeta hazır ola geçmiş gibi dimdik ve biraz da ürkek bir şekilde bildiklerini yeniden sıralamaya başlamıştı.</p>

  <p>"Dün gece berbat bir hava vardı. Gece ona doğru başlayan rahmet ilerleyen saatlerde hızını daha da arttırdı. Şimşekler çakmaya başladı. Bol yağmur düştü. Mevsim kış olduğundan site tamamen boş sayılır. Bir G blokta Samim Beyler var, bir de burada Aslı Hanım."</p>

  <p>"Evet, sonra?"</p>

  <p>"Fazla yağmur yağdığından bekçi kulübesinden pek dışarı çıkmamıştım. Ama bir ara burada ışıkların yandığını gördüm."</p>

  <p>"Nasıl yani? Daha önce ışıklar sönük müydü?"</p>

  <p>"Evet. Aslı Hanım'ın arkadaşı gittikten bir süre sonra sanırım o da yatmıştı."</p>

  <p>"Dur bir dakika. Arkadaşı mı dedin?"</p>

  <p>"Evet. Emre Bey yani..."</p>

  <p>"Dün gece burada öldürülen kızın arkadaşı mı vardı?"</p>

  <p>"Evet, efendim."</p>

  <p>"Öyle mi? Kaçta gelmişti bu Emre Bey dediğin kişi?"</p>

  <p>"Öğle sularında... Bir buçuk, iki civarında."</p>

  <p>"Tanır mıydın onu?"</p>

  <p>"Tanırım. Çoğu hafta sonlarında o da buraya gelir."</p>

  <p>"Gece de kalır mıydı?"</p>

  <p>Gece bekçisi biraz utanarak başını salladı.</p>

  <p>"Çoğu zaman kalırdı. Sanırım Aslı Hanım'ın sözlüsüydü."</p>

  <p>"Sözlüsü ha?"</p>

  <p>Site bekçisi ezilip büzüldü. Sesini biraz daha kısarak mırıldandı:</p>

  <p>"Vallahi ne bileyim memur bey, öyle derlerdi işte."</p>

  <p>"Kim derdi?"</p>

  <p>Bekçi içini çekti.</p>

  <p>"Rahmetlinin kendisi derdi, beyim. Ben onun yalancısıyım" diye fısıldadı. "Allah gani gani rahmet eylesin ama çok iyi bir kızdı. Ragıp Beyefendi bu villayı satın aldığında daha küçücük bir kızdı. Yani sizin anlayacağınız onu ta küçüklüğünden beri tanırım; temiz kalpli, hatırşinas bir insandı. Benimle her zaman konuşur, hâl hatır sorardı. Asla kibirli değildi."</p>

  <p>Başını sallayan Barış, "Devam et" dedi.</p>

  <p>Kâmil Efendi heyecanlı bir ses tonuyla daha evvel verdiği ifadeyi bir kez daha tekrarlamaya başladı. "Dün gece yağmur bir ara öyle şiddetlendi ki, âdeta seller akmaya başladı. Ben de çaresiz, sarı lastik çizmelerimi ayağıma geçirip binaların alt katlarına suların girip girmediğine bakmaya çıktım. Aslı Hanım'ın evinde ışık yandığını da o zaman gördüm işte. Onun da uyuyamadığını anladım."</p>

  <p>"Şu Emre dediğin kişi dün gece bu evde kalmadı mı?"</p>

  <p>Site bekçisi hiç tereddüt etmeden cevap verdi. "Gitmişti, memur bey."</p>

  <p>"Emin misin?"</p>

  <p>"Kesinlikle efendim. Çünkü çıkıştaki bariyeri ona ben açtım. Hatta biraz konuştuk da."</p>

  <p>"Ne konuştunuz?"</p>

  <p>"Emre Bey konuşkan biridir. Ona gidiyor musunuz diye sordum, oda başını sallayıp, hava bozuyor, yağmur gelecek, fazla geç kalmayayım şeklinde laflar etmişti. İyi hatırlıyorum."</p>

  <p>"Sonradan geri dönmüş olamaz mı?"</p>

  <p>Yaşlı gece bekçisinin yüzü birden sararıverdi.</p>

  <p>'Yani... Siz bu işi Emre Bey'in yaptığını mı düşünüyorsunuz?" diye sordu.</p>

  <p>Kaşlarını çatan Barış homurdandı:</p>

  <p>"Burada soruları ben sorarım. Sen sadece suallerime cevap ver. O genç geri gelmiş olamaz mı?"</p>

  <p>"Ama bu imkânsız!"</p>

  <p>"Neden?"</p>

  <p>"Dönmüş olsa arabasını görürdüm. Dün gece siteye kimse giriş yapmadı."</p>

  <p>"Bundan emin misin?"</p>

  <p>"Tabii... Benim görevim bu. Sabaha kadar gözümü kırpmadım. Hele dün geceki gibi bir havada..."</p>

  <p>Barış seçtiği kelimelerin üzerine basa basa konuştu.</p>

  <p>"Ama dün gece birisi gelmiş ve o cinayeti işlemiş işte... Ve sen o kişiyi görmemişsin."</p>

  <p>Sorumluluğunu hatırlayan gece bekçisi bunalmış gibi homurdandı:</p>

  <p>"Yoo... Dün gece kimsenin gelmediğine yemin edebilirim."</p>

  <p>"Bir ara uyuyakalmış olamaz mısın?"</p>

  <p>"Asla... Dedim ya, dün gece gözümü bile kırpmadım."</p>

  <p>"Şu Aslı Hanım'ın sözlüsü siteden çıkarken saat kaçtı?"</p>

  <p>Kâmil Efendi birkaç saniye düşündü.</p>

  <p>"Tam hatırlayamayacağım şimdi ama ortalık henüz kararmamıştı. Beş filan olabilir."</p>

  <p>"Beş mi?"</p>

  <p>"Yani yaklaşık olarak."</p>

  <p>"Ama sen, Emre'nin gündüz bir buçuk iki sularında siteye geldiğini söylüyorsun."</p>

  <p>"Doğru. O saatlerde geldi."</p>

  <p>Barış alaycı bir şekilde güldü.</p>

  <p>"Sen gece bekçisi değil misin? Kaç saat görev yapıyorsun?"</p>

  <p>Komiserin neyi kastettiğini anlayan Kâmil Efendi hemen açıkladı.</p>

  <p>"Haklısınız, efendim. Ama dün Adnan yoktu."</p>

  <p>"Adnan da kim?"</p>

  <p>'Yani gündüzleri nöbet tutan arkadaş... Çocuğunu hastaneye götürmüştü. Saat öğleyin on ikide görevi ondan teslim aldım."</p>

  <p>'Yaa... "</p>

  <p>"Evet. Bazen böyle birbirimize yardım ederiz."</p>

  <p>Barış birden hatırlamış gibi sordu:</p>

  <p>'Ya sitede kalan şu diğer aile, adları neydi onların.</p>

  <p>"Samim Beyler mi?"</p>

  <p>"Evet."</p>

  <p>"Aman yapmayın, komiserim! Onlardan nasıl şüphelenebilirsiniz? Samim Bey yedi senedir kötürümdür. Tekerlekli sandalyeyle dolaşır. Eski bir mali müşavirdir. Karısı Şaziye Hanım ise altmış yaşını aşmış dünya tatlısı bir kadındır. Böyle bir işi neden yapsınlar ki?"</p>

  <p>"Orası hiç belli olmaz."</p>

  <p>Yaşlı bekçi böyle bir olasılığı kabul edemezmiş gibi dudak bükmüş ama sesini de çıkarmamıştı.</p>

  <p>Barış birkaç saniye düşündü.</p>

  <p>"Dün gece bu evde ışıklar yandığında saat kaçtı, hatırlıyor musun?" diye sordu.</p>

  <p>Bekçi hafızasını zorlayarak anımsamaya çalıştı.</p>

  <p>"Sanırım iki, iki buçuktu."</p>

  <p>"Şimdi söyle bakalım" diye mırıldandı Barış. "Bütün bir gece Aslı Hanım'ın ışıklarının yanık olduğunu gördüğün hâlde neden merak edip evin çevresinde hiç dolaşmadın veya uğrayıp bir sorunu olup olmadığını sormadın?"</p>

  <p>Kâmil bu beklemediği sual karşısında kısa biran afalladı.</p>

  <p>"Niye dolaşayım ki komiserim? Kimsenin ışıklarını yakmasına karışamam ki."</p>

  <p>"Öyle fırtınalı bir havada yalnız kalan bir genç kızın korkacağı hiç aklına gelmedi mi?"</p>

  <p>"Vallahi pek gelmedi. Ayrıca Aslı kızımız hemen her hafta sonu buraya gelir ve tek başına kalırdı. Alışıktı yani... Düşünemedim. Bilsem, sabaha kadar kapısının önünde beklerdim. Ayrıca sitenin bütün evleri ile nöbetçi kulübesi arasında dâhili telefon vardır. O da yardım ihtiyacı duysa beni arardı; ama hiç aramadı."</p>

  <p>"Tamam, tamam. Pekâlâ, cesedi ne zaman gördün?"</p>

  <p>"Sabahın erken saatlerinde... Gün ağarmış, yağmur da hafiflemişti. Gece boyunca uyuşan bacaklarımı açmak için çıkar, sitenin içinde bir tur atarım. Sonra Adnan gelip gündüz nöbetini devir alıncaya kadar kulübemde beklerim. Bu sabah da kulübemden çıkmış normal turumu atarken Ragıp Beyin villasındaki ışıkların hâlâ yanmakta olduğunu gördüm. Önce bir irkildim; acaba Aslı Hanım ışıkları söndürmeyi unuttu mu diye yaklaştım. İşte o zaman verandaya açılan salonun sürgülü cam kapısının açık olduğunu görünce şüphelendim. O cam kapı hiç açık bırakılmazdı. Rüzgârın etkisiyle aralıktan perdeler dışarıya süzülmüş dalgalanıyordu. Bir gariplik olduğunu sezinlemiştim."</p>

  <p>"Sonra?"</p>

  <p>"Verandaya çıktım ve içeriye bir göz attım. Bir de ne göreyim, Aslı Hanım yerdeki halının üzerinde kanlar içinde yatıyordu. Hemen kulübeye dönüp polise telefon ettim."</p>

  <p>"İçeriye girip hâlâ yaşayıp yaşamadığına bakmadın mı?"</p>

  <p>"Korktum, komiserim... Böyle bir hadise ilk defa başıma geliyordu. En iyisi polisi aramak diye düşündüm. Ayrıca..."</p>

  <p>"Ayrıca ne?"</p>

  <p>"Aslı Hanım'ın öldüğü o kadar belli oluyordu ki. Kan revan içindeydi zavallı."</p>

  <p>Barış şimdilik sorgulamayı yeterli bulmuştu. "Tamam, Kâmil Efendi" diye mırıldandı. Şimdilik gidebilirsin ama seni yeniden sorgulayabiliriz."</p>

  <p>Yaşlı bekçi soluklandı.</p>

  <p>"Tabii, komiserim" dedi. "Ne zaman isterseniz."</p>

  <p>Baş komiser Hidayet bir süre Aylin Altınmızrak'ı süzdü. Sonra yumuşak bir sesle sordu:</p>

  <p>"Olayı nasıl öğrendiniz hanımefendi?"</p>

  <p>"Sabahın erken saatlerinde kaldığımız apartmana sitenin gece bekçisi telefon etti. Biz olayı öyle öğrendik."</p>

  <p>"Telefonu Ragıp Bey mi açtı?"</p>

  <p>"Hayır. Eve gelen telefonları önce hizmetkârımız Sıdıka açar. Bekçi ona haber vermiş, tabii Sıdıka da derhâl bizi uyandırdı."</p>

  <p>"O sırada saatin kaç olduğunu hatırlıyor musunuz?"</p>

  <p>Aylin birkaç saniye düşündü.</p>

  <p>"Sanırım, beş buçuk altı olmalıydı."</p>

  <p>"Hizmetçiniz haberi önce size mi verdi, yoksa eşinize mi?"</p>

  <p>"Gerçi yatak odasının kapısını ben açmıştım ama Ragıp da kapı hızlı hızlı vurulunca uyanmıştı. Hizmetçi berbat bir hâldeydi ve devamlı ağlıyordu. Takdir edersiniz, kimse böyle acı bir haberi pat diye söylemek istemez. Yazlıkta birtakım olaylar olmuş, küçük hanım galiba yaralanmış diye olayın şokunu atlatmamız için vakayı hafifletmek istedi; ama onun hâlinden neticeyi sezinledim. Eşim deli gibi yataktan fırladı, arabaya atlayıp doğru buraya geldik. Sonrası malum."</p>

  <p>"Evet" diye mırıldandı Baş komiser. "Cidden hazin bir durum. Peki, Aslı Hanım'ın hayatına kastedecek düşmanları var mıydı?"</p>

  <p>Aylin titizlendi.</p>

  <p>"Düşmanları mı dediniz? Şaka mı yapıyorsunuz? O daha yirmi üç yaşında bir kızdı, o yaştaki bir kızın kim düşmanı olabilir ki? Saf, temiz ve evlenmek üzere olan biriydi."</p>

  <p>"Evlenecek miydi?"</p>

  <p>"Bildiğim kadarıyla evet, ciddi olarak hayatını birleştirmeyi düşündüğü bir genç vardı."</p>

  <p>"Siz tanıyorsunuz bu genci, değil mi?"</p>

  <p>"Evet... Dört beş defa gördüm."</p>

  <p>"Adı nedir?"</p>

  <p>"Emre Paksoy."</p>

  <p>"Aynı iş yerinde mi çalışıyorlardı?"</p>

  <p>Aylin yine kısa bir an düşündü.</p>

  <p>'Yanılmıyorsam mimardı... Ama mühendis de olabilir. Sanırım inşaat işiyle uğraşan bir meslektendi. Hayır, aynı iş yerinde çalışmazlardı."</p>

  <p>Hidayet genç kadını kısa bir an süzdükten sonra mırıldandı:</p>

  <p>"Siz Aslı Hanım'ın üvey annesisiniz, değil mi?"</p>

  <p>"Evet. Aslı eşimin ilk izdivacından olma çocuğudur."</p>

  <p>"Kardeşi var mı?"</p>

  <p>"Hayır, yok."</p>

  <p>"Anlıyorum, efendim. Üvey kızınızla ilişkileriniz iyi miydi?"</p>

  <p>Aylin'in kaşları çatılmıştı birden.</p>

  <p>"Ne biçim bir sual bu komiser bey? Ne demek istiyorsunuz?"</p>

  <p>"Bağışlayın hanımefendi ama bilmek istedim. Üvey kızınızla fikir ayrılıklarınız olur muydu?"</p>

  <p>Genç kadının sinirli hâli Hidayet'in gözünden kaçmamıştı. Ama Baş komiser yılların getirdiği tecrübeyle istifini bozmadan sorusuna cevap bekledi.</p>

  <p>"Olurdu haliyle. Ne de olsa ben üvey anne sayılırım. Aslı, babasının benimle yaptığı evliliğe hep soğuk baktı."</p>

  <p>"Neden?"</p>

  <p>Aylin zoraki de olsa hafifçe tebessüm etmişti.</p>

  <p>"Babasının benim gibi genç bir kadınla evlenmesinin onaylamadı kuşkusuz. Ama bu soruları neden sorduğunuzu anlamıyorum. İşlenen cinayetle ne alakası var."</p>

  <p>"Sadece maktulenin ruh hâlini anlamaya çalışıyorum, efendim. Hepsi o kadar."</p>

  <p>Aylin âdeta homurdandı:</p>

  <p>"Kanımca Aslı'nın ruh hâlinden ziyade, dün gece cinayeti kimin işlediğini öğrenmeye çalışsanız daha iyi olur."</p>

  <p>Hidayet kadına cevap vermeden yatağa yaklaşıp kendinden geçmiş hâlde yatan Ragıp Altınmızrak'a bir göz attı. Sonra doktora dönüp sordu:</p>

  <p>"Doktor bey, hastanızın uğradığı derin üzüntüden başka ciddi bir sıhhat sorunu var mı? Anladığım kadarıyla siz aile hekimiymişsiniz."</p>

  <p>Doktor başını salladı üzüntüyle.</p>

  <p>"Evet, doğru. Bu ailenin yirmi yıllık doktoru ve aile dostuyum. Ragıp Bey ciddi bir kalp hastasıdır. İki kalp damarı tıkalıdır; ayrıca şeker hastalığından muzdariptir. Şu anda bile durumu kritik. Ben acilen bir hastaneye naklinden yanayım."</p>

  <p class="p1"><span class="t4">* * *</span></p>

  <p>Site bekçisinin yanından ayrılan Komiser Barış salona döndüğünde olay yeri inceleme ekibinde görevli komiser muavini Hakan'ı görünce gözleri ışıldadı. İyi arkadaştılar ve mesleğe aynı yıllarda girmişlerdi. Hakan eski arkadaşına sarılarak sırtını okşadı.</p>

  <p>"Ne haber, koçum? Özledim be..."</p>

  <p>"Ben de öyle vallahi! Aybaşı geliyor, maaşı alıp borçlara dağıtmadan önce bir Nevizade yapalım mı? Ne dersin?"</p>

  <p>"Tamam, bana uygundur. Haldun'a da bir telefon ederiz. İyi olur."</p>

  <p>"Ne zaman geldin yahu? Seni görmedim burada?" "Eee, biz her zaman sizden önce geliriz, koçum." Barış suratını asarak söylendi:</p>

  <p>"Boktan bir işe benziyor. Siz bir şeyler bulabildiniz mi?" "Pek fazla bir şey bulduğumuz söylenemez. Arkadaşlar içeride hâlâ parmak izi araştırıyorlar. Ama verandada bazı ayak izlerine rastladık."</p>

  <p>Barış önemsemezmiş gibi mırıldandı:</p>

  <p>"Muhtemelen site kapıcısına aittir. Cesedi verandadan ilk gören o olmuş." Haldun sırıttı.</p>

  <p>"Ama ben farklı üç ayak izi tespit ettim."</p>

  <p>Barış irkilerek arkadaşını süzdü. "Üç ayak izi mi?"</p>

  <p>"Hı hıh... "</p>

  <p>"Yok yahu? Aynı yerde, verandada mı yani?"</p>

  <p>"Evet..."</p>

  <p>"Yani kızı öldürmek için eve girenler birden fazla mı demek istiyorsun?" Haldun kaşlarını çatıp söylendi:</p>

  <p>"Onu bilemem artık. O hususu araştırıp bulmak sizin işiniz, koçum. Biz sadece bulguları tespit ederiz."</p>

  <p>Barış üsteledi.</p>

  <p>"Emin misin? Ekiple gelen memurların ayak izleri filan olmasın...</p>

  <p>'Yapma, Barış! Öyle hata yapar mıyız sanıyorsun." Komiser homurdandı: "Göstersene bana şu ayak izlerini."</p>

  <p>"Gel" dedi Haldun.</p>

  <p>Salondaki sürgülü cam kapıyı açıp verandaya çıkmadan hemen kapının eşiğindeki izleri incelemeye başladılar. Gerçekten de karoların üzerinde muhtelif ayak izleri görünüyordu. Verandanın üstündeki sundurmadan burası yağış almamış ama bahçenin çamurlu zemininden gelenler bariz izler bırakmışlardı. Soğuk, ayakkabı tabanlarındaki çamurları katılaştırıp dondurmuş, geriye kalıp gibi izler bırakmıştı. Barış bir süre izleri inceledikten sonra Haldun'a döndü.</p>

  <p>"Sence ne ifade ediyor bunlar?"</p>

  <p>Haldun kendinden emin bir şekilde mırıldandı:</p>

  <p>"Kanımca biri 45 numara, diğer ikisi ise 43 veya 42 numara ayakkabı giyen üç ayrı kişinin ayakkabılarının bıraktığı izler. 45 numara giyen kişinin iri cüsseli, uzun boylu, yere sert basan biri olduğuna eminim. Ayağındakiler kalın bir bot olabilir, dikkat edersen en bariz çamur kalıntıları onda. 42 numara giyen ise ufak tefek, minyon biri olmalı. Ayakkabısının altı lastik olabilir. İzler oldukça silik. Tahminim, o izler cesedi bulan gece bekçine ait. Ama 43 numara ayakkabı giyen şüpheli için hiçbir fikrim yok. Kösele tabanlı bir ayakkabı kullandığı ortada... Onun bıraktığı izlerde çamur büklümleri yok. Muhtemelen ayağında bir mokasen varmış."</p>

  <p>"Emin misin?"</p>

  <p>"Eee koçum, bu da bizim ihtisas sahamız. Ne var ki, ufak bir ayrıntının mevcut olduğunu da söylemek zorundayım."</p>

  <p>Barış hemen sordu:</p>

  <p>"Neymiş o ayrıntı?"</p>

  <p>Haldun yeniden sırıttı.</p>

  <p>"Oğlum, dedektif olan sensin. İzleri bir daha incele ve ayrıntıyı bul bakalım, bu da senin işin."</p>

  <p>"Hadi, Haldun... Sabah sabah uğraştırma beni. Söyle, neymiş şu ayrıntı."</p>

  <p>"45 ve 43 numaralı ayakkabı izlerine bir daha bak. Önemli bir nokta dikkatini çekmiyor mu?"</p>

  <p>Barış bir daha eğilip izleri pürdikkat inceledi.</p>

  <p>"Galiba, anladım. Bot ve mokasen izleri dediklerin biraz daha eski ve kurumuş gözüküyorlar. İzlerin oluşmaları arasında saat farkları var, değil mi?"</p>

  <p>"Doğru. Kanımca kızı öldürenler iki kişiymiş. En azından bu varsayım üzerinde durabilirsiniz. Tabii ayak izleri kesin delil niteliğinde değil; ama hiç olmazsa başlangıç sayılabilir."</p>

  <p>Barış'ın suratı asılmıştı.</p>

  <p>"İki kişi, ha!" diye mırıldandı kendi kendine.</p>

  <p>"Neden? Olamaz mı?"</p>

  <p>"Olmasına olur da, benim de beynimi kurcalayan başka bir nokta var."</p>

  <p>"Nedir o?"</p>

  <p>"Dün geceki berbat yağmurlu havada verandada bu kadar iz bırakan insanların çamurlu ayak izlerine salonda neden rastlayamadığımız. Garip değil mi? Salon tertemiz... Sizin ekip ayaklarına plastik galoş geçirerek çalışıyor. Kızı öldürenlerin salonda ayak izlerini bırakmaları gerekmez miydi?"</p>

  <p>Haldun içini çekti.</p>

  <p>Herhangi bir yorum yapmadı...</p>

  <p>Baş komiser Hidayet, Asayiş Şubesindeki aydınlık odasında karşısına dikilen iki muavinine ters ters baktı.</p>

  <p>"Eee, bütün söyleyeceğiniz bu kadar mı?" diye homurdandı sonra.</p>

  <p>Barış sessiz kalmayı yeğlerken, kıdemli muavin Selim hafifçe gırtlağını temizleyip mırıldandı:</p>

  <p>"Adli Tabibin raporuna göre kız cinsel tecavüze uğramamış efendim. Bu nedenle olaya cinsel saldırı sonunda işlenmiş bir cinayet diye bakamayız sanırım."</p>

  <p>Baş komiser bu kez bakışlarını Barış'a çevirdi.</p>

  <p>"Sen de mi öyle düşünüyorsun?" diye sordu.</p>

  <p>Barış yutkundu.</p>

  <p>"Ben, Selim'le aynı kanıda değilim amirim. Gerçi cesette zorlama veya şiddet kullanma gibi belirgin emarelere rastlayamadık ama maktule cinayet öncesi kendi rızası ile cinsel ilişkiye girmiş olabilir veya hayati bir tehdit karşısında katilin teklifini kabul zorunda kalabilir. Bu ahvalde cesette şiddet arazları bulunmaması olağandır. Bu husus otopsi sonucu netleşecektir."</p>

  <p>Hidayet tok ve kalın sesiyle sordu:</p>

  <p>"Peki, cinayet sebebi olarak ne düşünüyorsunuz?"</p>

  <p>İlk cevap yine Komiser Selim'den geldi.</p>

  <p>"Sebep soygun veya hırsızlık değil. Bu nokta kesin. Zira evden kıymetli hiçbir eşya çalınmamış. Maktulenin çantasındaki yüklü nakit paraya bile dokunulmamış. Bu da haliyle zikrettiğim ilk iki nedeni ortadan kaldırıyor. Elimizdeki ipuçları henüz yeterli değil; akla yakın bir cinayet sebebi görünmüyor. Yine de iki olasılığı düşünmeliyiz."</p>

  <p>Hidayet homurdandı:</p>

  <p>"Sence nedir o olasılıklar?"</p>

  <p>"Birincisi; o gece eve gelen kızın sözlüsü Emre... İki sevgili henüz bilemediğimiz bir nedenle tartışmış olabilirler. Aldığımız bilgilere göre oğlan genellikle hafta sonları o yazlıkta kalırmış ama nedense o gece kalmamış. Bu da aralarında muhtemel bir tartışmanın olduğuna işaret sayılır. Kanımca Emre'ye potansiyel suçlu nazarıyla bakabiliriz."</p>

  <p>"Sence ikinci olasılık nedir?"</p>

  <p>"Birinin eve soygun nedeniyle girmesi fakat kızı birden salonda görünce korkuya kapılıp kızı öldürmek zorunda kalması... Ve haliyle, uğradığı panik sonucu emelinden vazgeçip telaşla kaçması... "</p>

  <p>Hidayet sordu:</p>

  <p>"Öyleyse katil yakalanacağını anlayınca niye kaçmaya değil de öldürmeye teşebbüs etti?"</p>

  <p>"Korkuya, paniğe, anlık bir buhrana kapılmış olabilir, amirim. Böyle vakalara çok rastlıyoruz."</p>

  <p>Baş komiser, Selim'e bir sual daha sordu:</p>

  <p>"Yaşlı gece bekçisi hakkında ne düşünüyorsun?"</p>

  <p>"Ben onu tamamen saf dışı bırakıyorum."</p>

  <p>"Neden?"</p>

  <p>"Önsezi diyelim, efendim. O adam bana cinayet işleyecek biri gibi gelmedi."</p>

  <p>Hidayet bu defa Barış'a döndü.</p>

  <p>"Sen de böyle mi düşünüyorsun?"</p>

  <p>Barış dudaklarını büzerek kararsız bir şekilde mırıldandı:</p>

  <p>"Ben de henüz kesin bir şey söyleyemem efendim ama ufak tefek bazı bulgularım var. Olay yeri ekibi evi iyice araştırmış. Ne ana kapıda ne de mutfak kapısında en ufak bir zorlama bulamamışlar. Her iki kapıda içeriden kilidiymiş. Bu durumda salonun sürmeli cam kapısı bizzat maktule tarafından açılmış olmalı. Bu da katilin öldürülen kız tarafından bilinip güvenildiğinin kanıtıdır. Aksi hâlde gecenin o saatinde kız bir yabancıya kapıyı neden açsın."</p>

  <p>Baş komiser söylendi:</p>

  <p>'Yani gelenin Emre Paksoy olduğunu mu düşünüyorsun?"</p>

  <p>"Bu mümkün olabilir."</p>

  <p>Muavin Selim hemen müdahale etti.</p>

  <p>"Fakat site bekçisinin yazılı ifadesini defalarca okudum. O genç bir daha villaya dönmemiş. Dönse mutlaka görürdüm diyor bekçi. Adam bütün gece uyumamış."</p>

  <p>Barış iddiasını savundu.</p>

  <p>"Bunu biliyorum. Adamı ben de sorguya çektim. Emre arabasıyla siteye girse, kuşkusuz dikkatini çeker ve bekçi hatırlardı. Ama arabasını siteye uzak bir yere bırakıp bekçi kulübesinden görünmeyen bir noktadan sitenin bahçesine atlaması pekâlâ da mümkün. O yağmurlu gecede yaşlı bekçinin de devamlı bahçede dolaştığına ihtimal veremeyiz, hele şimdiye kadar hiçbir ciddi vakanın yaşanmadığı bir yerde. Ayrıca benim dikkatimi çeken önemli bir nokta daha var."</p>

  <p>Baş komiser sordu:</p>

  <p>"Nedir o?"</p>

  <p>"Verandadaki ayak izleri."</p>

  <p>"Anlat. Ne buldun?"</p>

  <p>"Olay yeri inceleme ekibinden Komiser Muavini Haldun'la konuştum. Henüz rapor bize intikal etmedi ama verandada üç farklı ayak izleri tespit etmişler. Bunlardan birinin site bekçisine ait olduğu kesin, onda şüphe yok. Fakat diğer iki ayak izi cinayeti işleyenlerin sayısı hakkında düşündürücü amirim."</p>

  <p>Hidayet dikkatle muavinini süzdü.</p>

  <p>'Yani cinayeti iki kişinin mi işlediğini söylemek istiyorsun?"</p>

  <p>"Tam onu demek istemiyorum, şef. Ama bu durumda farklı saiklerle de olsa eve iki ayrı kişinin geldiği anlatmak istiyorum. Bunlardan biri katil olabileceği gibi ikisi de olabilir."</p>

  <p>Hidayet ve Selim bu yeni bulgu karşısında bir an sustular. Odada kısa bir sessizlik oldu. Bundan yararlanan Barış devam etti:</p>

  <p>"Muavin Haldun'un tahminlerine göre ayak izlerinden biri iri yarı, cüsseli bir adama ait olması gerekirmiş. Kalın bir botun izi diyor. Adam en azından 45 numara ayakkabı giyiyormuş. Diğeri ise daha ufak tefek ince tabanlı bir mokasene aitmiş. Kuşkusuz kriminal laboratuvar analizi bize daha sağlam bilgiler verecektir."</p>

  <p>İkisinden de yine ses çıkmamıştı. Barış cümlesini tamamladı.</p>

  <p>"Ayak izlerini ben de inceledim. Oldukça net ve açıktı. Fakat kafamı karıştıran bir hususu da açıklamalıyım. Cinayet mahallinde yani asıl salonda hiç ayak izine rastlanmadı."</p>

  <p>Selim isteksizce tekrar lafa karıştı.</p>

  <p>"Verandada gördüğünüz izlerin katil veya katillere ait olduğuna nasıl hükmettiniz? Hepimiz biliriz, cinayet mahallinde daima karmaşa yaşanır; belki de o izler ekibin çalışması sırasında bırakılmış olabilir."</p>

  <p>Barış olumsuzca başını salladı.</p>

  <p>"Haldun'u iyi tanırım. Çok titiz çalışan, işinin ehli bir memurdur. Olay yerine ilk onlar giderler. Bütün ekibi plastik galoş giyer. Ayrıca site tamamen boş olduğu için vaka mahalline gelen giden olmamış. Haldun mahalli ayrıca kordonla ayırmış ve giriş çıkışı men etmiş. Biz geldiğimizde bile basın henüz olaydan haberdar olmamıştı. Bu onların ihtisası, Haldun'un yanıldığına hiç ihtimal vermiyorum."</p>

  <p>Hidayet birkaç saniye düşündükten sonra homurdandı:</p>

  <p>"Ya cinayet yağmurun başlamasından önce işlendiyse? O zaman içeride iz bulamamanız mantıklı değil mi?"</p>

  <p>"O zaman verandadaki izleri neyle açıklayacağız? Aynı şeyi Haldun da düşünmüş amirim. Gece bekçisine yağmurun kaçta başladığını sormuş. Bekçi yağmurun saat tam onda başladığını, on buçuğa doğru da sular seller gittiğini söylemiş. Ben de Adli Tabibin verdiği raporu okudum. Doktorun tahminine göre ölüm, cesedi muayeneden yaklaşık sekiz dokuz saat önce gerçekleşmiş. Bu da yaklaşık gece yarısından sonrayı gösterir. Yani her hâl ve kârda cinayet işlendiği sırada şiddetli yağmur yağıyormuş."</p>

  <p>Selim aynı suali bir daha sordu:</p>

  <p>"O zaman salonda çamurlu ayak izlerinin bulunmamasını neyle açıklayacaksın?"</p>

  <p>Barış hiç düşünmeden başını olumsuzca salladı.</p>

  <p>"Bilmiyorum. Henüz hiçbir fikrim yok."</p>

  <p>Baş komiser sinirli bir şekilde cebinden sigara paketini çıkardı, kısa bir an ağzına götürdüğü sigarayı yakıp yakmamakta tereddüt etti, sonra aldırmayarak çakmağıyla yaktı ve derin bir nefesi ciğerlerine kadar çekti.</p>

  <p>"Lanet olsun, bu vaka hiç hoşuma gitmiyor ve başımızı oldukça ağrıtacağa benziyor" diye homurdandı.</p>

  <p>Genellikle Baş komiserden bu tür yakınmalara pek alışık olmayan iki muavini merakla onu süzdüler. Başka tatsız bir haberle karşılaşacakları sanki içlerine doğmuştu; fakat ikisi de susup amirlerinin bir açıklama yapmasını beklediler. Hidayet şikâyete hazırmış gibi homurdandı:</p>

  <p>"Aylin Altınmızrak denen kadın da hiç hoşuma gitmedi. Evde bir cinayet işlenmiş ama kadının neredeyse eline zil alıp oynamadığı eksikti. Sanki üvey kızının ölümünden memnun olmuş gibiydi yahu! Ne biçim bir kadın o. Onu da biraz araştırın bakalım; umarım altından bir çapanoğlu çıkmaz."</p>

  <p>İki muavin de sanki bu görevden hoşnut olmuş gibi aynı anda sordular:</p>

  <p>"Hangimiz; amirim?"</p>

  <p>Hidayet ters ters yardımcılarına baktı ama isim vermedi.</p>

  <p class="p1"><span class="t4">* * *</span></p>

  <p>Sivil plakalı polis aracının direksiyonunda oturan memur İsmail Erikli arabayı yavaşlatmış, ağır ağır seyrettiği sokağın sağında kalan apartmanların kapı numaralarını kontrol etmeye başlamıştı. Arabayı durdururken yanında oturan Komiser Barış'a dönüp, "Amirim aradığınız bina bu olmalı, numara tutuyor" diye mırıldandı. Barış kapıyı açıp çıkarken, "Sen arabada bekle" dedi memuruna.</p>

  <p>Genç komiser binaya girmeden önce başını kaldırıp dikkatle yukarıya baktı. Mimar Emre Paksoy'un dairesi üçüncü kattaydı ve sokağa bakan dairenin pencerelerinde ışık vardı. Barış kapı kenarındaki bina sakinlerinin adlarının yazılı olduğu levhaya baktı ve mimarın zilinin düğmesine bastı. Az sonra kapı otomatiği vızıldayarak açılmıştı. Ana demir kapıyı iten komiser içeriye daldı. Eski binada asansör olmadığından merdiveni tırmanmaya başladı. Bina Teşvikiye'deki ana caddeye çok yakındı; ama en azından kırk yıl hatta belki de daha önce inşa edildiği belli oluyordu. Üçüncü kata vardığında daire kapısı da aynı anda açılmıştı. Merdiven otomatiği hâlâ yanıyordu. Barış kapıda beliren kısaca boylu, ablak yüzlü, seyrek kısa saçlı gence dikkatle baktı. İnsanı etkileyen iri mavi gözlerinden zekâ fışkırıyordu. En fazla otuz yaşlarında gösteriyordu. Barış'ın kapı önünde dikildiğini görünce sordu:</p>

  <p>"Kimi aramıştınız?"</p>

  <p>"Emre Beyi... Emre Paksoy'u."</p>

  <p>"Buyurun, benim. Emniyettensiniz, değil mi?"</p>

  <p>"Evet. Asayiş Şubesinden Komiser Barış Şahin."</p>

  <p>Genç komiser kimliğini göstermek için elini cebine attığında mimar kısık sesle mırıldandı:</p>

  <p>"Hiç zahmet etmeyin. Geleceğinizi tahmin etmiştim zaten. Lütfen, içeri girin."</p>

  <p>Barış, aydınlık salona girerken ev sahibini kısa biran inceleme fırsatını buldu. Mimarın dikkat çekici mavi gözlerinde derin bir üzüntünün işaretini yakalar gibi oldu. Emre Paksoy'un salonu oldukça dağınıktı. Sıra sıra rafların yükseldiği kütüphanesi silme kitaplarla doluydu; ama tozlu ve rastgele yerleştirilmişti kitaplar. Ortadaki masanın üzerinde doğranmış elma dilimleriyle yarıya kadar içilmiş bir şarap şişesi duruyordu. Komiser kısa bir süre ayakta bekledi.</p>

  <p>"Lütfen oturun" dedi ev sahibi. Sesi de tıpkı yüzündeki ifade gibi hüzünlü ve boğuktu. Barış, masanın kenarındaki iskemlelerden birini çekerek ilişti. Mimar ayakta durmayı yeğlemişti.</p>

  <p>"Size birkaç sual sormak zorundayım."</p>

  <p>"Gayet tabii. Anlıyorum. Ne de olsa zavallı Aslı'yı en son gören kişilerden biri de benim. İnanılır gibi değil, olayı bir türlü kabullenemiyorum. O iyilik meleği kıza bu hunharca ve şeni fiili kim işlemiş olabilir. Ne isterseniz sorabilirsiniz, komiser. Her sorunuzu elimden geldiğince cevaplamaya hazırım."</p>

  <p>"Teşekkür ederim" diye fısıldadı Barış. Sonra dikkatle nazarlarını genç adamın gözlerinin içine dikerek sordu. "Aslı Altınmızrak sözlünüzmüş, doğru mu?"</p>

  <p>Mimar kısa bir duraklamadan sonra dalgın bir şekilde mırıldandı:</p>

  <p>"Sözlüydük diyemem. Bir ara evlenmeyi ciddi olarak düşündük ama sonra arkadaş olarak kalmayı tercih ettik."</p>

  <p>"Öyle mi?"</p>

  <p>Emre başını salladı.</p>

  <p>"Evet."</p>

  <p>"Sorabilir miyim, sizi böyle bir karar almaya sevk eden sebep neydi?"</p>

  <p>"İkimizin de henüz evliliğe kendimizi hazır hissetmemesi."</p>

  <p>"Aileleriniz bu durumu nasıl karşıladı?"</p>

  <p>"Ailelerimiz mi? Benim aile çevremde pek yakınım yoktur. Annem ve babam uzun zaman önce vefat ettiler. Sadece Ankara'da yaşayan bir dayım var. Bu konu da onu hiç ilgilendirmez. Aslı'nın ailesine ne dediğini doğrusu bilmiyorum. Sormak da istemedim."</p>

  <p>Bu habere biraz şaşıran Barış anlayışlı bir şekilde sordu:</p>

  <p>"Ama arkadaşlığınız devam etti, değil mi?"</p>

  <p>"Kesinlikle."</p>

  <p>"Galiba her hafta sonu buluşuyormuşsunuz."</p>

  <p>"Her hafta sonu olmamakla beraber, genellikle buluşurduk. Bazen hafta arası akşamları yemeğe çıktığımız veya bir tiyatro ya da konsere gittiğimiz de olurdu."</p>

  <p>"Hafta sonlarını cinayetin işlendiği yazlık evde mi geçirirdiniz?</p>

  <p>"Evet, çoğu zaman öyle olurdu. Aslı orayı çok severdi. Yalnız kalması ve başını dinlemesi için ideal bir yerdi. Bütün bir haftanın yorgunluğunu orada atardı."</p>

  <p>"Tabii oraya gittiğinizde geceleri de orada kalırdınız."</p>

  <p>"Evet. Kalırdım."</p>

  <p>"Ama dün gece kalmadınız. Neden?"</p>

  <p>Genç mimar hiç duraklamadan cevap verdi:</p>

  <p>"Çünkü bu sabah bir iş randevum vardı. Hem de erken saatte. Benim için çok önemliydi. Kalırsam randevuma yetişemeyeceğimi düşündüm."</p>

  <p>"Pazar sabahı bir iş randevusu, ha?"</p>

  <p>"Evet... Sakıncası mı var? Bazı mesleklerin mahiyeti gereğidir bu. Bakın, siz de bir pazar akşamı beni sorgulamaya geldiniz."</p>

  <p>Barış biraz bozularak, "Hayır, bir sakıncası yok" diye mırıldandı. "Bu sabahki randevunuzun kiminle olduğunu sorabilir miyim? "Tabii... Sanlar inşaat Şirketinin ortaklarından Mevlut Sarı ile. Pendik dolaylarında sekiz blokluk bir inşaatın mimari sorumluluğunu görüşmek üzere buluşacaktık."</p>

  <p>"Görüştünüz mü?"</p>

  <p>"Evet, bu sabah görüştüm."</p>

  <p>"Aslı Hanım'ın ölüm haberini ne zaman öğrendiniz?"</p>

  <p>"Yine bu sabah, Pendik'teki görüşmem sırasında."</p>

  <p>'Yaa... Nasıl haberdar oldunuz?"</p>

  <p>"Telefonla aradılar."</p>

  <p>"Kim aradı?"</p>

  <p>"Ragıp Bey'in hizmetçisi Sıdıka. Aslı'yla aramın çok iyi olduğunu bilirdi."</p>

  <p>"Aradığında saat kaçtı?"</p>

  <p>Emre birkaç saniye düşündü.</p>

  <p>"Sanırım dokuz buçuk, on civarıydı" dedi sonra. "Kırkyıl kalsam aklıma gelmeyecek bir şeydi bu. Aslı dünyanın en tatlı ve iyi insanlardan biridir. Kim ne amaçla ona böyle bir kötülük etmiş olabilir, anlamıyorum."</p>

  <p>Barış dudaklarını büzdü, yüzüne böyle işler belli olmaz anlamına gelen bir ifade takındı.</p>

  <p>"Henüz bir şey söyleyemem ama kesinlikle cinayeti aydınlattığımızda o kötülüğü yapanın da kim olduğu ortaya çıkacaktır" dedi.</p>

  <p>"Umarım biran evvel bu menfur cinayeti işleyen kişiyi bulursunuz."</p>

  <p>"Biz de bunun için çalışıyoruz, Emre Bey. Bu arada size birkaç sualim daha olacak."</p>

  <p>"Gayet tabii. Ne isterseniz sorabilirsiniz."</p>

  <p>"Cinayetin işlendiği villaya dün kaçta gitmiştiniz?"</p>

  <p>"Öğle sularında."</p>

  <p>"Tam bir saat verebilir misiniz?"</p>

  <p>Mimar birkaç saniye düşündü.</p>

  <p>"Bir buçuk veya iki olmalı."</p>

  <p>"Peki, orayı kaçta terk ettiniz?"</p>

  <p>"Akşamüzeri. Hava kararmaya başlamıştı yavaş yavaş."</p>

  <p>"Yani erken sayılabilecek bir saatte?"</p>

  <p>"Evet, öyle sayılabilir."</p>

  <p>"Neden?"</p>

  <p>"Anlayamadım? Ne neden?"</p>

  <p>'Yani şehir merkezinden onca yolu geldikten sonra, neden bu kadar erken ayrıldınız evden? Hesaba göre arkadaşınızın yanında çok az kalmış sayılmaz mısınız?"</p>

  <p>Mimar yine birkaç saniye düşündü.</p>

  <p>"Doğru, fazla kalmadım. Ama dediğim gibi bu sabah erken saatlerde randevum vardı; ayrıca ben villaya geldikten sonra hava bozdu. Yağmur yağacaktı. Akşamları E5 yolu çok kalabalık oluyor, erken dönmeyi tercih ettim. Neden soruyorsunuz bu sualleri?"</p>

  <p>Barış hiç oralı olmadı.</p>

  <p>"Aslı Hanım'ın villasından ayrılırken yağmur başlamış mıydı?" dedi.</p>

  <p>"Hayır, hatırladığım kadarıyla başlamamıştı. Anlamıyorum, yağmurun cinayetle ne ilgisi var?"</p>

  <p>Komiser soruyu duymamış gibi devam etti:</p>

  <p>"Siteden ayrılışınızı gören oldu mu?"</p>

  <p>"Kim görebilir ki? Bu mevsim site tamamen boştur."</p>

  <p>"Sizi kimsenin görmediğine emin misiniz?"</p>

  <p>"Evet, eminim?"</p>

  <p>"Hiç kimse mi?"</p>

  <p>Barış'ın ısrarlı soruları karşısında siteden ayrıldığı anı tekrar hatırlamak ister gibi düşünmeye başlayan Emre birden mırıldandı:</p>

  <p>"Haa, çıkışta bariyerin önünde site bekçisiyle kısa bir süre lafladık galiba. O gördü beni."</p>

  <p>"Ne konuştunuz?"</p>

  <p>İlgisizce omuzlarını silken genç mimar, "Önemli bir şey değil. Sıradan şeyler işte. Nasılsın, iyi misin filan gibi. Galiba yağmur geliyor diye de konuştuk. Niye bunları soruyorsunuz? Yoksa ben de şüpheliler arasında mıyım?" diye sertçe homurdandı.</p>

  <p>Komiser gülümsedi.</p>

  <p>"Bunu da nereden çıkardınız? Tahkikatın selametle yürümesi için sormak zorunda olduğum rutin sualler bunlar. Ne de olsa maktule ile son görüşenlerden birisiniz."</p>

  <p>Barış bu arada çaktırmadan mimarın ayağındaki ayakkabılara bakmıştı. Yumuşak derili, boyalı, gıcır gıcır mokasendi bunlar. Ayakları da oldukça ufak sayılırdı. Bir an aklından acaba verandada rastladığım ayak izlerinden biri de ona mı ait diye geçirdi. Şimdilik bu sualin cevabı muammaydı. Sonra kibar bir ses tonuyla mırıldandı:</p>

  <p>"Size son bir sual daha sormak isterim" dedi.</p>

  <p>"Sorun bakalım."</p>

  <p>"Hadiseden sonra Aslı Hanım'ın babası ve annesiyle temas kurdunuz mu?"</p>

  <p>"Henüz, hayır..."</p>

  <p>"Hayır mı? İlginç... Neden? Başsağlığında bulunmanız gerekmez mi? Üstelik cinayet haberini onların hizmetçisinden almışsınız. Belli ki o evde itibarınız var ve ailenin kızına olan yakınlığınız biliniyor."</p>

  <p>"Cenazede karşılaşmayı daha uygun buldum. O sırada taziyelerimi de kendilerine iletirim."</p>

  <p>"Biraz yadırgadığımı itiraf etmek isterim. Aslı Hanımla bir ara evlenmeyi düşünmüşsünüz, sebebi ne olursa olsun evlenmekten vazgeçseniz dahi arkadaşlığınız devam etmiş ve en önemlisi ölümünden önce onu en son görenlerdensiniz. Bu kadar yakın olduğunuz bir insanın ailesine neden başsağlığı için bir telefon etmiyorsunuz?"</p>

  <p>Mimarın kaşları çatılmıştı. Buruk bir sesle mırıldandı:</p>

  <p>"Çünkü ne annesi ne de babası benden pek hoşlanmazlar."</p>

  <p>"Neden?"</p>

  <p>"Bunun gerçek sebebini hiç öğrenemedim. Ama bana daima soğuk ve mesafeli davranmışlardır. Sanırım Ragıp Bey, kızını daha varlıklı biriyle evlendirmeyi hayal etmiştir hep. Malum, para parayı çeker derler. Ben zengin bir adam sayılmam."</p>

  <p>"Yani kızın ailesiyle aranız açık mı?"</p>

  <p>"Tam öyle değil. Ne zaman karşılaşsak oturur konuşuruz, yani belirli nezaket ölçüleri içinde ama ne ben onlara, ne de onlar bana pek ısınamadılar. Başka soracağınız bir şey var mı, komiser bey?"</p>

  <p>Barış gülümsedi.</p>

  <p>"Şimdilik yok, Emre Bey. Ama belki ilerde olabilir. Sizi rahatsız ettiğim için özür dilerim."</p>

  <p>"Rica ederim. Görevinizi yapıyorsunuz."</p>

  <p>Komiser Barış kapıya doğru yürüdü. Mimar da onu geçirdi. Apartmandan çıktığında derin bir nefes aldı. Az ilerde bekleyen polis otosuna doğru yürürken mimarın ifadesinin, site bekçisi Kâmil'in beyanlarına uyduğunu düşünüyordu. Yine de dikkat çekici iki şey öğrenmişti. Mimar'la kızın evlenme niyetleri yoktu; arkadaş olarak kalmaya karar vermişler ama nedense bunu çevrelerine açıklamamışlardı. Bu durum Barış'a biraz ilginç gelmişti, ikinci önemli nokta ise Emre'nin maktulenin ailesiyle aralarındaki soğukluktu. Ayrıca bir husus daha aklına takılmıştı genç komiserin. Ragıp Beyin yanında çalışan hizmetçi acaba neden ölüm haberini telefonla mimara iletmişti? Bu haberi vermek hizmetçiye mi düşerdi? Yek nazarda olayın pek tuhaf bir yanı yok gibiydi; ama Barış bunun yine de anne baba tarafından yapılmış olmasının daha mantıklı olacağını düşündü. Sonra biran bocalar gibi oldu; şayet iki taraf arasında bir soğukluk varsa belki Aylin Hanım haberi ulaştırması için hizmetçiye emir vermiş olabilirdi. Önce bu noktanın pekde önemli olmadığını düşündü; fakat daha sonra kafasının takıldığını hissetti. Bu noktayı araştıracaktı.</p>

  <h2><a id="ncx513"></a>4</h2>

  <p>Baş komiser Hidayet gecenin ilerleyen saatinde hâlâ merkezdeki çalışma odasındaydı. Masasının karşısındaki koltuğa ilişen muavinine bakıp mırıldandı:</p>

  <p>"Eee, ne öğrendin mimardan?"</p>

  <p>"Pekönemli birşey değil, amirim. Adamın anlattıkları site bekçisinin ifadesine aynen uyuyor" dedi Barış.</p>

  <p>"Ne yani? Adamı zanlılar listesinden çıkaracak mıyız?"</p>

  <p>"Henüz bilemiyorum, efendim."</p>

  <p>"Açık konuş Barış. Ağzında geveleyip durma."</p>

  <p>"Bir iki şey öğrendim ama bunlar adamı suçlamaya yetmez. Adamın ayak numarası belli ki küçük, yani verandada bulduğumuz izlere uyabilecek cinsten; lakin bu yeterli değil. Bize daha somut deliller gerekli. Maktule ile uzun zaman önce evlenmekten vazgeçmişler. Henüz evlenmeye hazır hissetmiyorlarmış kendilerini. Bana öyle söyledi. Ama arkadaşlıklarını devam ettirmişler. Ayrıca kızın ailesiyle de arasında soğukluk varmış. Kızın babası galiba mimarın maddi durumunun yetersizliği nedeniyle bu izdivaca pek sıcak bakmıyormuş."</p>

  <p>Baş komiser alt dudağını sarkıttı, suratını astı. Sonra sıkıntılı bir şekilde homurdandı:</p>

  <p>"Bu iş gittikçe canımı sıkmaya başlıyor. Akla gelen ihtimaller birer birer fos çıkmaya başladı. Ortada tatminkâr bir cinayet sebebi yok. Evde soygun yapılmamış, kızı öldüren kişi veya kişilerin hırsızlık amacı taşımadıkları kesin. Otopsi raporu henüz gelmedi ama Asu'nın tecavüze uğramadığını sanıyorum. Villanın kapıları zorlanmamış, bu da failin camlı kapıdan girdiğini gösterir yani maktuleyi tanıyordu ki ona kapıyı içerden açmış. Lanet olsun, o gece neler oldu orada acaba? Kanımca elimizde şüpheli tek bir kişi var gibi görünüyordu, şimdi de onu elimizden kaçırıyoruz galiba." Barış neden sonra sordu:</p>

  <p>"Ragıp Bey'in ifadesi alındı mı, amirim?"</p>

  <p>"Henüz alınmadı. Adamı tedbir olarak hastaneye kaldırdılar. Aile doktorunun özel bir hastanesi varmış, orada devamlı müşahede altında tutuyorlar. Selim'i de oraya gönderdim. Sorgulamaya izin çıkar çıkmaz ben bizzat sorgulamaya iştirak edeceğim. Otopsi raporunu da merakla bekliyorum. Belki rapordan yeni bir ışık doğar."</p>

  <p>Komiser cesaretini toplayarak mırıldandı:</p>

  <p>"Amirim izin verirseniz ben şu mimarın evinde bir araştırma yapmak istiyorum. Bir de Altınmızrak'ların evindeki hizmetçiyle konuşmayı düşünüyorum."</p>

  <p>Hidayet kuşkuyla muavinine baktı.</p>

  <p>"Mimarın evi için elimizde mahkeme kararı yok, bu durumda almamız da biraz şüpheli. Ne umuyorsun orada?"</p>

  <p>Barış içini çekti.</p>

  <p>"Belli olmaz efendim. Belki çamurlu bir çift mokasen bulabiliriz. Çamur izlerinin de laboratuvarda tahlil ettirirsek elimizde önemli bir delil olur. Biliyorum usulsüz ama işin gidişatını değiştirebilir."</p>

  <p>Hidayet'in asık suratı daha da gerildi. Barış'ın asıl isteğine cevap vermeden homurdandı.</p>

  <p>"Altınmızrak'ların hizmetçisini niye sorguya çekmek istiyorsun ki, olayla ne ilgisi olabilir?"</p>

  <p>"Doğrudan bir ilgisi olmadığı muhakkak efendim."</p>

  <p>"O hâlde?"</p>

  <p>"Benimki sadece bir sezi, bir yadırgama. Belki de altından hiçbir şey çıkmayacak."</p>

  <p>'Yine ne geveliyorsun ağzında Barış, söyle bakalım."</p>

  <p>"Şey, amirim... Ölüm haberini mimar Emre'ye hizmetçi vermiş. Sabahleyin mimarı cep telefonundan aramış."</p>

  <p>"Eee, ne var bunda?"</p>

  <p>"O kargaşa arasında hizmetçinin ailenin pek tutmadığı adamı aramasını yadırgadım biraz."</p>

  <p>Hidayet omuz silkti.</p>

  <p>"Olamaz mı yani? Ne de olsa Aslı'nın yakın arkadaşıymış. Bir anlamda insanlık borcu. Nerede bunun yadırganacak tarafı?"</p>

  <p>Barış ısrar etti.</p>

  <p>"Fakat amirim adam hafta sonlarını yazlık evde geçirmeyi âdet edinmiş ve bu husus aile bireyleri tarafından da biliniyor, bu durumda hizmetçi cinayet gecesi Emre'nin orada bulunmadığını ve cinayetten haberdar olmadığını nasıl bilebilir?"</p>

  <p>Baş komiserin kaşları çatıldı ama bir yorum yapmadı. Barış devam etti:</p>

  <p>"Ayrıca hizmetçinin mimarın cep telefonunun numarasını da bilmesi ilginç değil mi?"</p>

  <p>Hidayet ters ters söylendi:</p>

  <p>"Sen ne anlatmaya çalışıyorsun?"</p>

  <p>"Şimdilik hiçbir şey, amirim. Sadece durumun ilgimi çektiğini belirtmek istedim."</p>

  <p>Baş komiser birkaç saniye sessiz kaldı. Sonra birden patlar gibi konuştu.</p>

  <p>"Şayet hizmetçiyi sorguya çekeceksen bu işi bir an önce yap, yani Altınmızrak'lar evlerine dönmeden evvel."</p>

  <p>Genç Komiser keyiflenerek sordu:</p>

  <p>"Neden amirim?"</p>

  <p>"Ben de bilmiyorum ama Aylin denen o kadını gözüm hiç de tutmadı. Sinsi ve riyakâr biri gibi geliyor bana. Kızın ölümüne de hiç yürekten üzülmüşe benzemiyordu. Ne demek istediğimi anlıyor musun? Kocasının durumu zaten belli, kalp damarları tıkalı ve şeker hastası, yani bir ayağı çukurda. Kızın beklenmedik ölümü ile adamın bırakacağı mirasın akıbetini düşünebiliyor musun?"</p>

  <p>"Evet, efendim."</p>

  <p>Hidayet kararlı bir şekilde homurdandı:</p>

  <p>"Hadi, durma git. Saat hâlâ erken sayılır. Ayrıca polisin ifade almasının saati yoktur. Şu Sıdıka denen kadını bul ve konuş bakalım. Belki yeni bir şeyler öğreniriz."</p>

  <p>"Emredersiniz, amirim."</p>

  <p>Barış hızla odadan çıktı. Mesleğin en zor yanı buydu, saat kavramı yoktu polislikte. Bu gece kendini yorgun hissediyordu ama şu Sıdıka denen kadınla da konuşmalıydı. Müdüriyetten çıkıp müsait bir görev arabası bulmak için aşağıya indi.</p>

  <p class="p1"><span class="t4">* * *</span></p>

  <p>Ragıp Altınmızrak'ın evi Etiler'de pek de yeni sayılmayacak bir apartmanın dördüncü katıydı. Semt olarak muteber bir yerdi; ama doğrusu o zenginlikteki bir ailenin daha şaşaalı bir binada oturduklarını sanmıştı genç komiser.</p>

  <p>Kapı çalınır çalınmaz açılmıştı. Saat on buçuğu beş geçiyordu, hatta asansörde dördüncü kata çıkarken Barış, hizmetçinin uyumuş olabileceğini dahi düşünmüştü, nasıl olsa evin beyi ve hanımı şu anda hastanedeydiler. Kapıyı yaklaşık elli beş yaşlarında bir kadın açmıştı. Karşısında genç ve yabancı birini görünce endişeyle yüzüne baktı. Sonra soğuk bir sesle mırıldandı:</p>

  <p>"Kimi aramıştınız?"</p>

  <p>"Ben Asayiş Şubesinden Komiser Barış" dedi.</p>

  <p>Arkasından da kimliğini hizmetçiye gösterdi. Bir süre kimliğe bakan kadın sonra yavaş yavaş konuştu.</p>

  <p>"Ne istiyorsunuz? Beyefendiyle görüşmek istiyorsanız, kendisi hastanede, haberiniz yok mu?"</p>

  <p>"Biliyorum. Ben onun için gelmedim.</p>

  <p>"Hanımefendi de yanında."</p>

  <p>"Onu da biliyorum. Ben sizinle görüşmeye geldim Sıdıka Hanım."</p>

  <p>Kadının afalladığı gözünden kaçmamıştı Barış'ın.</p>

  <p>"Benimle mi?"</p>

  <p>"Evet, sizinle."</p>

  <p>"Benimle ne konuşacaksınız ki? Ben burada çalışan sıradan bir hizmetkârım."</p>

  <p>"Bunu biliyorum. Yine de size bazı sorularım olacak."</p>

  <p>Kısa bir tereddüt geçiren Sıdıka isteksizce, "İçeri geçin lütfen" dedi.</p>

  <p>Kadın, komiseri salona aldıktan sonra bütün ışıkları birer birer yakmaya başlamıştı. Oda gereğinden fazla ışığa boğuldu. Sessizce hizmetçiyi inceleyen Barış kadının anlam veremediği bir telaşa kapıldığını hissetti. Böyle bir hadisede maktulenin yakınları kadar evin personelinin de sorguya çekilmesi son derece olağandı; o hâlde kadının gereksiz tedirginliği neden kaynaklanıyordu acaba? Barış, kadının ürkekliğini üzerinden atması için gülümseyen bir edayla:</p>

  <p>"Altınmızrak'ların evi çok sıkmış" dedi.</p>

  <p>Hizmetçi Sıdıka kekeledi ama Barış'ın o ana kadar bilmediği bir gerçeği de söyledi.</p>

  <p>"Ailenin kaldığı asıl yer Yeniköy'deki yalıdır."</p>

  <p>"Öyle mi?"</p>

  <p>"Evet."</p>

  <p>"Bunu bilmiyordum. Neden orada daimi kalmıyorlar?"</p>

  <p>Kadın kekeler gibi mırıldandı:</p>

  <p>"Yalı rutubetli oluyor. Rutubet de beyefendinin sıhhatine iyi gelmiyor. Bazen burada, bazen orada kalırlar."</p>

  <p>'Yaa!"</p>

  <p>Kadının ürkekliği hâlâ üzerinden geçmemişti. Barış istifini bozmadı.</p>

  <p>"Herhalde orası da çok güzeldir."</p>

  <p>"Evet, öyledir. Önde büyük bir bahçesi vardır. Arkada da kırk metrelik bir deniz cephesi bulunur."</p>

  <p>"Zenginlik güzel şey" diye mırıldandı komiser. "Siz hep burada mı kalırsınız?"</p>

  <p>"Hayır, hanımefendi beni yanından hiç ayırmaz. Nerede olurlarsa ben de oraya giderim. Tabii aşçımız da."</p>

  <p>"Ya yalı? Orada kimse kalmaz mı?"</p>

  <p>"Bir bahçıvanımız var. Yalıya o göz kulak olur."</p>

  <p>"Demek öyle."</p>

  <p>Barış hâlâ ısrarla kadının gözlerinin içine bakıyordu. İlk telaşı biraz kaybolmuş gibiydi. Komiserin karşısındaki koltuklardan birine ilişerek sanki artık sadede gelin dermiş gibi fısıldadı.</p>

  <p>"Evet, şimdi söyleyin bakalım, bana ne sormak istiyorsunuz?"</p>

  <p>"Aslı Hanım'ın öldürüldüğünü ne zaman öğrendiniz?"</p>

  <p>Sıdıka kısa bir duraklamadan sonra cevap verdi:</p>

  <p>"Cinayet gecesinin sabahında Aslı Hanım'ın kaldığı sitedeki villanın gece bekçisinin burayı aramasıyla öğrendim."</p>

  <p>"Bekçi, yalıda değil de burada kaldığınızı nereden biliyordu?" Sıdıka dudaklarını büzdü.</p>

  <p>"Bilmiyorum, belki burada olduğumuzu rahmin etmiştir."</p>

  <p>"Ragıp Beyin yalının rutubetinden etkilendiğini o da bilir mi?"</p>

  <p>"Emin değilim, belki bilir."</p>

  <p>"Daha önce yalıyı aramış olabilir mi?"</p>

  <p>Kadın yine bir an durakladı.</p>

  <p>"Bilemiyorum ama sanmam."</p>

  <p>"Neden?"</p>

  <p>"Yalının bahçıvanı tam aklı başında biri değildir."</p>

  <p>"Nasıl yani?"</p>

  <p>"Biraz geri zekâlıdır. Sitenin bekçisi de onu tanır. Bir ölüm haberini ona vereceğini sanmam."</p>

  <p>"Öyleyse önce burayı aradı diyorsunuz, değil mi?"</p>

  <p>"Sanırım, öyle yapmıştır."</p>

  <p>"Site bekçisi buraya telefon ettiğinde saat kaçtı, hatırlıyor musunuz?"</p>

  <p>"Tam dakikasını söyleyemem ama sabahın beş buçuğu ile altı arasında olmalı."</p>

  <p>"Emin misiniz?"</p>

  <p>"Evet, komiser bey?"</p>

  <p>"Telefonu siz açtınız, değil mi?"</p>

  <p>"Evet, ben açtım."</p>

  <p>Barış birkaç saniye düşündü.</p>

  <p>"Ve sonra bu acı haberi vermek üzere ev sahiplerinin yatak odasına gittiniz."</p>

  <p>"Doğru."</p>

  <p>"Herhalde çok üzgün olmalıydınız o haberi aldığınızda."</p>

  <p>"Gayet tabii değil mi? Küçük hanımı çok severdim."</p>

  <p>"Ragıp Bey'in ilk eşini, yani Aslı Hanım'ın öz annesini de tanır mıydınız?"</p>

  <p>Hizmetçi bir an sararır gibi oldu. Ama çabucak toparlanarak cevap verdi:</p>

  <p>"Hayır, onu tanımam. Ben onun vefatından sonra burada işe başladım."</p>

  <p>"Ya öyle mi? Ben sizi burada daha eski sanmıştım."</p>

  <p>"Yine de epey zaman geçirdim bu ailenin yanında."</p>

  <p>"Herhalde öyledir. Peki, sizi işe kim aldı?"</p>

  <p>Sıdıka belli belirsiz gerilir gibi olmuştu.</p>

  <p>"Aylin Hanım aldı. Niye sordunuz?"</p>

  <p>Barış ilgisizce omuz silkti.</p>

  <p>"Hiç, merak ettim sadece."</p>

  <p>Komiser dikkatle kadının yüzüne baktı. Yüzünde ilk gördüğü andaki ürkek ifade yeniden şekillenmişti. Ama hizmetçiye asıl sormak istediği soruya henüz sıra gelmemişti.</p>

  <p>"Bu elim haberi önce kime verdiniz? Ragıp Bey'e mi yoksa Aylin Hanım'a mı?"</p>

  <p>Sıdıka bu kez hiç duraklamadan cevap vermişti:</p>

  <p>"Ben her sabah beş buçukta kalkarım. O sabah da öyle kalkmıştım, telefon çalınca huylandım. Genel olarak o saatte kimse bizi aramazdı; kötü bir haber alacağım içime doğmuş gibi telefonu kaldırdım. Yanılmamıştım da, az kaldı oracıkta bayılıverecektim. Gözyaşları içinde yatak odalarına koştum, kapıyı vurdum. Aylin Hanım açmıştı kapıyı, o zaman kötü haberi de hanımefendiye vermek zorunda kaldım."</p>

  <p>"Anlıyorum" diye mırıldandı Barış. "Sonra ne oldu?"</p>

  <p>"Hemen giyinip yazlıktaki o villaya gittiler."</p>

  <p>"Ragıp Bey ne durumdaydı?"</p>

  <p>"Beyefendi bitik hâldeydi. Tabii hanımefendi de."</p>

  <p>"Arabayı şoför mü kullandı?"</p>

  <p>"Gerçi bir şoför vardır ama geceleri burada kalmaz. O durumda şoförü çağırıp bekleyecek hâlleri yoktu, arabayı hanımefendi kullandı."</p>

  <p>Barış anlıyorum dercesine yine başını sallamıştı. Şimdi yavaş yavaş beynindeki en can alıcı noktaya gelmişti genç komiser.</p>

  <p>"Yazık, cidden çok yazık" diye söylendi Barış. "O yaştaki, hayat dolu bir genç kızın öldürülmesini bir türlü anlayamıyorum. Hiçbir düşmanı yokmuş, herkesle iyi geçinen ve çevresinde çok sevilen bir insanmış."</p>

  <p>Sıdıka üzgün bir sesle mırıldandı:</p>

  <p>"Gerçekten öyleydi. Umarım o vicdansızı biran önce yakalayıp adalete teslim edersiniz."</p>

  <p>"Bundan hiç kuşkunuz olmasın."</p>

  <p>"Bir de sözlüsü varmış. Emre Paksoy adında bir mimar."</p>

  <p>"Evet, öyle."</p>

  <p>"Onu tanıyorsunuzdur, tabii."</p>

  <p>Kadın yine bir an duraklamıştı.</p>

  <p>"Pek tanıdığımı söyleyemem. Bir kere görmüştüm sadece."</p>

  <p>"Ne zaman?"</p>

  <p>"Sanırım geçen yaz cinayetin işlendiği sitede. Oraya Aslı'yı ziyarete gelmişti."</p>

  <p>"Hepsi o kadar mı? Bir daha karşılaşmadınız mı?"</p>

  <p>"Hayır. Neden?"</p>

  <p>"Polisin ilgisini çekti. Çünkü cinayetin işlendiği gün Aslı'nın yanındaymış."</p>

  <p>'Yani cinayetin işlendiği sırada mı demek istiyorsunuz?"</p>

  <p>"Hayır. Site bekçisi Kâmil Efendi'nin ifadesine göre cinayet saatinden çok evvel villadan ayrılmış. Onunla da bir görüşme yapmak istiyorum. Siz de herhalde telefonu vardır. Buradan arayabilir miyim kendisini?"</p>

  <p>Kadın biran durakladı.</p>

  <p>"Bizde telefonu olduğunu hiç sanmıyorum" diye kekeledi.</p>

  <p>"Emin misiniz? Ragıp Beyin evinde mutlaka kızının sözlüsünün telefonu olması gerekmez mi?"</p>

  <p>Sıdıka isteksizce yerinden kalktı.</p>

  <p>"Bir dakika" diye mırıldandı. "Evde eşin dostun telefonlarının kayıtlı olduğu bir defter var. Ona bir bakayım."</p>

  <p>Az sonra büyücek bir defterle geri dönmüştü.</p>

  <p>"İşte burada, isterseniz kendiniz bakın."</p>

  <p>Barış o an kadının yalan söylediğini anlamıştı ama anlayamadığı husus neden yalan söylediğiydi. Siyah deri kaplı telefon rehberine bakmak istemedi.</p>

  <p>"Siz yok diyorsanız yoktur herhalde. Sizden iyi bilecek değilim ya!"</p>

  <p>Genç komiser hızla düşünmeye başladı. Mimar Emre, ölüm haberini Sıdıka'nın kendisini arayarak verdiği haberden öğrendiğini söylemişti. Bu durumda ikisinden biri yalan söylüyordu; ama acaba hangisi? Evin hizmetçisinin yalan söylemesi için makul bir neden göremiyordu, kadının bunu saklamasında ne menfaati olabilirdi?</p>

  <p>Kadın elinde defterle kalakaldı, hatta bir an ne yapacağını şaşırdı. Diğer yandan ürkek ve biraz şaşkın hâli, hâlâ komiserin dikkatini çekmeye devam ediyordu.</p>

  <p>"Neyse" diyerek ayağa kalktı. "Biz nasıl olsa adresini bulur gidip konuşuruz."</p>

  <p>Sıdıka'dan ses çıkmamıştı.</p>

  <p>&nbsp;</p>
</body>
</html>
