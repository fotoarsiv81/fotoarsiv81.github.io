<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h1><a id="ncx1465"></a>ÜÇÜNCÜ BÖLÜM</h1>

  <h2><a id="ncx1466"></a>1</h2>

  <p>Baş komiser Hidayet gözleri irileşerek söylendi:</p>

  <p>"Ne? Mimar, yalıdaki hizmetçinin oğlu muymuş? Emin misin?"</p>

  <p>Barış utangaç bir edayla mırıldandı:</p>

  <p>"Evet, amirim. Dediğim gibi ana-oğul arasındaki telefon konuşmasına şahit oldum."</p>

  <p>"Vay canına! Doğrusu böyle bir şey aklıma gelmezdi. İyi de bunu neden gizlemişler şimdiye kadar acaba?"</p>

  <p>Barış yutkundu.</p>

  <p>"Kanımca Emre ile Aslı arasında ciddi bir ilişki kurulunca öyle sosyetik bir ailenin kızlarına bir hizmetçinin oğluyla evlenmesine izin vermeyeceği düşüncesiyle gizlemiş olabilirler" dedi.</p>

  <p>"Belki... Akla yakın, ama aralarında bir ilişki kurulmadan aile hizmetçilerinin mimar bir oğlu olduğunu nasıl bilmezler? Sıdıka&rsquo;nın bunu söylemiş olması gerekmez mi? Bir hizmetçinin mimar oğlu varsa, bundan gurur duymaz mı? Neden saklasın?"</p>

  <p>Konuşmaları dinleyen Selim de lafa karıştı.</p>

  <p>"Baş komiserim" dedi. "Bence dün Barış'ın öğrendiği en ilginç husus mimarın da katil olmadığı konusu değil mi? Adam ısrarla annesine benim olayla bir ilgim yok demiş. Oysa elimizdeki en güçlü zanlı Emre Paksoy'du."</p>

  <p>Hidayet ters bir bakış fırlattı muavinine.</p>

  <p>"Ne yani, adam annesine ben katil değilim demekle zanlı olmaktan kurtulacak mı şimdi? Aksine öğrendiğimiz bu bilgi bence şüphelerin daha da mimarın üzerine çekilmesini gerektirir."</p>

  <p>"Bence de, efendim" diye fısıldadı Barış. "Mesela nedense dün yalıya gidip yaptığımız araştırmayla çok ilgilendi ve annesine sualler sordu."</p>

  <p>"Bu da ilginç" diye homurdandı Hidayet. Sonra Selim'e dönerek sordu. "Aylin Altınmızrak'ı sen mi takip ediyorsun?"</p>

  <p>"Evet, efendim. Dün bütün bir gece yalının kapısından ayrılmadım. Şimdi de nöbette Şakir ile Cem var. Fakat kadın yalıdan dışarıya hiç çıkmıyor."</p>

  <p>'Yani o cephede bir gelişme yok, öyle mi?"</p>

  <p>"Şimdilik, amirim."</p>

  <p>Baş komiser düşünceli bir şekilde konuştu:</p>

  <p>"Göreyim sizi çocuklar, biraz daha gayret edin. Bu cinayetin biran önce çözülmesini istiyorum. Bir yandan üst makamlar, bir yandan da basın devamlı bizi sıkıştırıyorlar. Emniyet Müdürüne her gün rapor veriyorum. Üzerimdeki baskı her geçen gün biraz daha artıyor."</p>

  <p>Selim mahmur gözlerle mırıldandı:</p>

  <p>"İnanın amirim, elimizden geleni yapıyoruz" dedi.</p>

  <p>"Ondan şüphem yok."</p>

  <p class="p1"><span class="t4">* * *</span></p>

  <p>Baş komiserin odasından çıktıklarında Selim, Barış'a dönüp sordu:</p>

  <p>"Mimarla kaçta buluşacaksın?"</p>

  <p>"Üçte, ağabey."</p>

  <p>"Ne karara vardın? Herifle yüzleşecek misin yoksa başka bir planın mı var?"</p>

  <p>"Ben de hep bunu düşünüyorum ağabey. Sıdıka&rsquo;nın oğlu olduğunu öğrendiğimizi söylemek neyi değiştirecek ki? Aralarındaki kan bağlantısının cinayetle doğrudan bir ilişkisi yok görünüyor, bu sadece aralarındaki bir sır. Ama bu arada aklımı kurcalayan bir mesele daha var tabii; o da, anne Sıdıka&rsquo;nın bile oğlunun katil olabileceğini düşünmesi. Zira telefonda Emre iki de bir Aslı'yı ben öldürmedim anne diye onu ikna etmeye çalışıyordu. Kanımca bundan şu netice çıkar, hizmetçi oğlunun katil olabileceğini sanıyor."</p>

  <p>Selim bu sabah tıraş olamadığı için uzamış sakalını kaşıdı.</p>

  <p>"O da doğru" diye homurdandı.</p>

  <p>"Hepsi o kadar da değil. Mimar polisin araştırmasından ve sorguya çekilmekten korkuyor. Dün gece kendisini aradığımda yalan söyledi, şu an Ankara'dayım, yarın gelince görüşürüz, dedi. Neden böyle bir yalan söylemek gereğini duyabilir ki? Malum, yarası olan gocunur derler, belli ki herif bir şeylerden sıkılıp korkuyor."</p>

  <p>Selim de kararsızdı. "Bence o herifi biraz daha sıkıştırmakta yarar var. İstersen şubeye çekip çapraz sorgulamaya alalım. Mutlaka sakladığı bir bok varsa kaçırır ağzından."</p>

  <p>"Onu da düşündüm, Selim ağabey. Ama biraz daha sabredelim. O sorgulamayı nasıl olsa her zaman yapabiliriz. Şu sıra adamın özel hayatını biraz daha incelemekte yarar var gibi geliyor bana."</p>

  <p>"Ne umuyorsun?"</p>

  <p>"Henüz bilmiyorum. Belirli bir şey değil. Ama işleri bozuk olabilir, yaşamında başka bir kadın vardır belki, kesin bir şey söyleyemem ama araştırmakta fayda var."</p>

  <p>"Tamam" diye mırıldandı Selim. "Nasıl istiyorsan öyle, davran. Ama sakın unutma..."</p>

  <p>"Neyi?"</p>

  <p>"Bu gece yalının sokağındaki nöbet senin, ben de eve gidip rahat bir uyku çekmek istiyorum. Dün bütün bir geceyi arabanın içinde geçirdim. Sakın atlatmaya kalkma."</p>

  <p>"Söz ağabey. Yedide nöbeti senden alırım."</p>

  <p>Barış saat üçe beş kala Taksim Gezi Parkının bitişiğindeki otele bakan ufak çay bahçesine gelmişti. Öğle saatlerinde Emre Paksoy'a telefon etmiş ve buluşacakları yeri tayin etmişlerdi. Mimar kararlaştırdıkları yere tam üçü beş geçe gelmişti. Hızlı adımlarla yaklaşarak komiserin karşısındaki iskemlelerden birine oturdu. Yaz günleri hınca hınç dolu olan çayhane kış ve soğuk nedeniyle bomboş sayılırdı. Sadece Mete Caddesine bakan tarafta el ele oturan genç bir çiften başka kimse yoktu.</p>

  <p>"Kusura bakmayın komiser bey, beş dakika geciktim" dedi Emre.</p>

  <p>"Vaktinde geldiniz sayılır. İş yeriniz buraya uzak mı?"</p>

  <p>"Bilakis, çok yakın sayılır."</p>

  <p>"Keşke büronuzda buluşsaydık ama burayı siz tercih ettiniz."</p>

  <p>"Doğru" diye fısıldayan mimar samimi bir şekilde gülümsedi. "İsterseniz açık konuşalım. Beni Aslı'nın katlinden sonra şüpheliler arasında gördüğünüzü tahmin edebiliyorum; böyle düşünmekte de haklı olabilirsiniz. Zira ortada vazgeçilmiş bir evlilik planı var ve cinayet günü ben de o villada bulunuyordum. Bu iki gerekçe bile beni katil zanlısı yapmaya yeterli. Ama Aslı'yı kesinlikle ben öldürmedim. Bana inanmanızı isterim. Yine de iş yerimde, yanımda çalışanların yanında bu konunun tartışılması beni rahatsız edecektir. Anlayacağınızı umarım."</p>

  <p>"Evet, bu endişenizi anlayışla karşılayabilirim. Ama polise neden yalan söylediğinizi anlamış değilim henüz."</p>

  <p>Emre'nin beti benzi atmıştı.</p>

  <p>"Ne yalanı?" diye kekeledi.</p>

  <p>"Dün Ankara'da değilmişsiniz. Bu sabah Ankara'dan gelen bütün uçakların yolcu listesini araştırdık. Aralarında adınız yoktu. Neden bana yalan söylemek gereğini duydunuz?"</p>

  <p>Emre kısa bir tereddüt geçirdi. İstese arabamla döndüm de diyebilirdi ama dürüst cevaplar vermeyi tercih eden birinin rahatlığıyla karşılık verdi.</p>

  <p>"Bana telefon ettiğinizde gece yarısıydı ve ben çok sarhoştum. Sarıyer'de bir balık lokantasındaydım. O saatten sonra sizinle görüşmeyi uygun görmedim. Ne de olsa zan altında tutulduğum bir sorgulamaya ayık kafayla katılmayı istedim. Sanırım bu da hakkımdı."</p>

  <p>Barış bir iki saniye düşündü. Adam pek de haksız sayılmazdı. Ayrıca söylediğinin doğru olduğunu annesiyle yaptığı telefon konuşmasından da biliyordu. Sıdıka'ya da aynı şeyleri söylemişti. Fakat mimarın mavi gözlerindeki korku belirtileri komiserin canını sıkıyordu; bilinçaltında hâlâ bu adamın yalan söylediğine dair bir inanç vardı ve bu, sadece Sıdıka ile olan kanı bağı değilmiş gibi geliyordu ona. Adamın biraz daha üstüne varmaya karar verdi o an.</p>

  <p>"Hepsi bu kadar da değil" diye mırıldandı.</p>

  <p>Emre kekeledi:</p>

  <p>"Anlayamadım?"</p>

  <p>Barış, biran sizin Altınmızrak'ların hizmetçisinin oğlu olduğunuzu da biliyoruz diyecekti ki son anda kendini tuttu. Gerekirse bu kozu daha sonra kullanmaya karar verdi.</p>

  <p>"Aslı ile evlenmekten neden vazgeçtiğinizi bizi ikna edecek şekilde açıklamadınız. İleri sürdüğünüz gerekçe bana pek mantıklı gelmedi. Evliliğe henüz hazır olmadığınızı söylediniz ama kızla ilişkiye devam ettiniz. Nasıl oluyor bu?"</p>

  <p>Mimar başını önüne eğdi. Omuzları çökmüş gibi gevşedi birden. Kısa bir süre düşüncelere daldı. Sonra hafifçe içini çekti. Konuşmaya başladığında sesinde derin bir üzüntü vardı.</p>

  <p>"Demek polis indinde benden şüphelenmenizin ana nedeni evlilik planımızın bozulması, öyle mi?"</p>

  <p>Komiser sesini çıkarmadan onu incelemeye devam etti. Bir açıklama yapmasını bekliyordu. Oysa mimar kararsız bir şekilde bocalamaya devam ediyordu. Ağzının ucuna kadar gelen kelimeleri ortaya dökmekten çekinir bir hâli vardı.</p>

  <p>Nihayet, "Size bir itirafta bulunursam, ikimiz arasında kalacağına dair bana teminat verir misiniz?" diye mırıldandı.</p>

  <p>"Bu itirafınızın mahiyetine bağlı, kesin söz veremem."</p>

  <p>Anlıyorum dercesine başını sallamıştı Emre. Ama bu başlangıçtan sonra geri dönemezdi artık, içindekileri bir şekilde açığa vurmak gerekçesiyle konuştu.</p>

  <p>"Evlilik planlarımızı bozan ben değildim. Aslı istemedi."</p>

  <p>"Neden?"</p>

  <p>"Sebep babası... Ragıp Bey... Beni küçümsedi. Benden hiçbir zaman hoşlanmadı. Kızına uygun bir damat olarak benimsemedi beni. Mesleğimde iyiyimdir ama zengin biri değilim kuşkusuz. O kızının varlıklı biri ile izdivaç yapmasını istiyordu. Bu nedenle de kızma çok baskı yaptı. Sonunda da başardı bunu. Aslı iki ay kadar önce evlenmemizin mümkün olamayacağını söyledi bana. Çok yıkıldım ama elimden bir şey gelmezdi."</p>

  <p>Komiser birden bu konuda Ragıp Bey'in söylediklerini hatırladı. Kızının tercihine olumsuz baktığını ifade etmişti ama nihai kararın yine kızına ait olduğunu da söylemişti.</p>

  <p>Barış, "Şu hâlde Aslı Hanım sizi yeterince sevmiyormuş, aksi hâlde babasını dinlemezdi" dedi.</p>

  <p>"Hayır, Aslı beni çok seviyordu ama babasının sözünden de dışarıya çıkmak cesaretini gösteremedi. Evlenmekten vazgeçtik ama birbirimizi sevdiğimizden kopamadık da. Yine her hafta sonu buluşuyorduk. O lanet cumartesi de villadaydım; bu olayın olacağını bilseydim, ertesi günkü randevumu iptal edip her ne olursa ayrılmazdım oradan. Ama nereden bilebilirdim ki, birinin gelip sevgilimi öldürmeye kalkışacağını..."</p>

  <p>Barış kısa bir duraklamadan sonra sordu:</p>

  <p>"Sizce Aslı'yı kim öldürmüş olabilir?"</p>

  <p>Mimarın gözleri biran nefretle ışıldadı.</p>

  <p>"Tövbe, tövbe... İnanın ilk aklıma gelen Ragıp Bey oldu. Pis moruğun günahını almak istemem ama o her şeyi yapabilir."</p>

  <p>"Yani Ragıp Bey'in, tek kızını öldürteceğini mi düşünüyorsunuz? Derin bir soluk alan Emre söylendi:</p>

  <p>"Biliyorum, biraz saçma görünüyor ama siz o adamı tanımazsınız. Gerektiğinde aklını gelen her şeyi yapabilecek karakterde biridir. Kimsenin gözünün yaşına bakmaz."</p>

  <p>"Bu iddianız çok komik."</p>

  <p>"Belki de ama siz sordunuz, ben de fikrimi söyledim."</p>

  <p>"Size tek muhalif olan Ragıp Bey miydi, ya karısı?"</p>

  <p>"Aylin Hanım mı? O da Aslı'yı sevmezdi. Sanırım o da karşı çıkmıştır. Ama o konuda Aslı'dan herhangi bir yorum gelmemişti."</p>

  <p>Barış hafif müstehzi bir edayla sordu:</p>

  <p>"Gerçekten Ragıp Bey'in kızını öldürtebileceğini düşünüyor musunuz?"</p>

  <p>"Düşünmüyorum tabii. Benimki bir anlık buhran, hırs ve kızgınlığımın bir şekilde dışarıya vurumuydu. Saçma bir düşünce."</p>

  <p>"O hâlde Aslı'nın katilinin kim olabileceği hakkındaki tahmininiz açıkta kaldı. Bu kişi kim olabilir sizce?"</p>

  <p>"Hiçbir fikrim yok" diye söylendi Emre. "Aklıma da kimse gelmiyor. Bence en galip ihtimal o gece villaya bir serserinin girmiş olması. Bir ırz düşmanı ya da bir hırsız. Boş sandığı evde birden Aslı ile karşılaşınca onu öldürmek zorunda kalmış olabilir."</p>

  <p>"Biz bütün bu olasılıkları inceledik. Katil bir yabancı olamaz. Mutlaka Aslı'yı tanıyan biriydi."</p>

  <p>"Bundan nasıl emin olabiliyorsunuz?"</p>

  <p>"Çok basit. Eve giriş için hiçbir zor kullanılmamış. Ne ana giriş, ne de mutfak kapısında zorlama izi yok. Anladığımız kadarıyla katil verandadaki sürmeli camın önüne gelmiş ve Aslı da gelen kişiyi tanıdığı için onu içeri almakta bir sakınca görmemiş olmalı."</p>

  <p>Mimar irkilmişti.</p>

  <p>"Yani katil Aslı'nın tanıdığı mıydı sizce?"</p>

  <p>"Kesinlikle öyle."</p>

  <p>Emre durgunlaşıp bilinçsizce alt dudağını dişlemeye başladı. Neden sonra, "Çok garip" diye mırıldandı âdeta kendi kendine konuşur gibi. "Gazetelerden öğrendiğime göre cinayet gece yarısından sonra işlenmiş, o saatte kim o yazlığa gelebilir. Şehir merkezinden bir hayli uzak, ayrıca vasıtasız oraya gidilemez. Gece bekçisi de geleni mutlaka tanırdı. Bekçi ne diyor?"</p>

  <p>"Siteye kimsenin gelmediğini söylüyor."</p>

  <p>"Yani ne tanıdık ne de yabancı, öyle mi?"</p>

  <p>"Evet."</p>

  <p>"Tam bir muamma."</p>

  <p>"Pek öyle sayılmaz. Adamlarımız site alanını araştırdılar. Aslına bakılırsa sitenin geniş alanı içinde bekçi kulübesinin bulunduğu ana girişe görünmeden içeriye sızılabilecek birkaç yer var. Tabii araçsız olarak, katil siteye girmiş olabilir."</p>

  <p>"Yaa" diye mırıldandı Emre.</p>

  <p>Sonra da sustu. Komiser hâlâ dikkatle yüzündeki şaşkınlığı çözmek ister gibi bakıyordu. Oluşan sessizliği Barış bozdu.</p>

  <p>"Bu durumda katilin, genç kızın yakinen tanıyıp güvendiği birisi olduğunu kabul etmek zorundayız" dedi.</p>

  <p>Komiserin yüzüne bakmadan, "Evet, galiba" diye mırıldanmıştı Emre. "Söylediğiniz akla yakın."</p>

  <p>"Size son bir sorum daha olacak, Emre Bey."</p>

  <p>"Buyurun, sorun."</p>

  <p>"Acaba evlilik planınızın bozulmasında Ragıp Beyin daha zengin bir damat adayı bulmak istemesinden başka bir neden de olabilir mi?"</p>

  <p>Birden kıpkırmızı kesilen mimar ürkerek komisere baktı. Sanki dili dolanmış gibi kekeleyerek, "Ne demek istiyorsunuz?" diye sordu.</p>

  <p>"Sorum gayet açık, değil mi?"</p>

  <p>Mimarın bu sual karşısındaki tedirginliği çok belliydi.</p>

  <p>"Benim bildiğim başka bir neden yok" diye fısıldadı ama sesi hiç de inandırıcı değildi...</p>

  <h2><a id="ncx1574"></a>2</h2>

  <p>Barış, kendisini Yeniköy'e getiren özel plakalı polis arabasından inerken, gece nöbetini devralacak diğer iki görevliye, "Siz burada bekleyin" diye emretti. İkisi de çakı gibi, şubeye yeni girmiş ama biraz deneyimsiz elemanlardı. "Emredersiniz, komiserim" diye mırıldandılar. Barış'ın niyeti, henüz göreve yalının bulunduğu sokakta devam eden Selim'le görüşüp hem günün raporunu almak, hem de mimarla yaptığı konuşma hakkında arkadaşına bilgi vermekti.</p>

  <p>Tam sokağa saptığı anda karşı taraftan yaklaşan hantal vücuduyla dikkat çeken ve karanlıkta daha da iri gözüken Halil'i fark etti. Aralarında yirmi metreden fazla bir mesafe vardı; şayet Barış yürümeye devam ederse, tenha sokakta birbirlerini görmeden geçmeleri âdeta olanaksızdı. Komiser karşılaşmayı kesinlikle istemedi. O daha ilk bakışta bahçıvanı tanımıştı ama bu mesafeden adamın kendisini seçememe ihtimali yüksekti. Hiç duraksamadan geri döndü. Yan yana geçerlerken bahçıvanın kendisini hatırlayacağından emin değildi ama bu riski göze alamazdı; şayet tanırsa adam huylanırdı. Barış hızlandı ve sokağın başındaki caddeye çıktı, sonra da hızla kalabalığa karıştı. Bir yandan da caddeye açılan tenha sokağın başında Halil'in görünmesini bekliyordu. Az sonra Halil belirdi. Soğuğa rağmen sırtında ince bir mintan ve bedenine oldukça kısa gelen dar ve eski bir ceket vardı. Komiser şimdi arkasından onu gayet rahat izliyordu.</p>

  <p>Aslında Barış, bahçıvanın peşine neden takıldığını kestiremedi. Cinayetin işlendiği villanın verandasında bulduğu 45 numara ayak izinden başka bahçıvanın olayla bir ilişkisi olamazdı. Onun la cinayet arasında bir bağ kuramıyordu ama o üç izden birinin katile ait olduğu hususundaki faraziyesi hâlâ geçerliydi. Yalıya ilk geldikleri gün, demir parmaklı bahçe duvarının önünde ayağındaki kaim botları gördüğü andan itibaren bu düşünce beynine yerleşmişti. Çözemediği tek nokta adamın Aslı'yı ne sebeple öldürmüş olabileceğiydi. Aklına ciddi hiçbir sebep gelmiyordu. Geri zekâlı bir bahçıvan bunca yıldır yaşadığı evin küçük hanımını neden bıçaklamış olabilir... Sekreter Sabiha Boz'un söylediklerini anımsadı. Aslı ne hikmetse ondan korkmuş, hatta babasından bahçıvanın işine son vermesini istemişti. Yine sekreterin ifadesine göre bu isteğine Aylin Hanım karşı çıkmıştı.</p>

  <p>Komiser ağır adımlarla Yeniköy çarşısı içinde Halil'i takip ederken aklı bu soruya takılmıştı. Neden evin diğer fertleri değil de, Aslı huzursuzdu bahçıvandan? Acaba Halil kıza bir saygısızlık mı yapmıştı? Herkesle iyi geçinen, etrafındakilere her zaman yardım eden, gözetip kollayan bir kızın kendi evindeki bahçıvanı kovmaya kalkışması için esaslı bir neden olmalıydı. Üstelik zihnen malul bir adamı işten çıkarmaya kalkışmak Aslı'nın kişiliğine hiç de uygun düşen bir davranış olamazdı. Barış düşündükçe aklı karışıyordu; acaba evin küçük hanımının bu isteğini öğrenen Halil ona düşman kesilip kin ve nefret duymaya başlamış olabilir miydi? Ya da bu nefreti onu öldürmeye kalkışması için bir neden olabilir miydi? Ne de olsa bahçıvan, diğer normal insanlar gibi muhakeme gücü olmayan biriydi.</p>

  <p>Komiser onu takibe devam etti. Gece nöbetini Selim'den almakta biraz gecikiyordu ama pek oralı olmadı. Aklı şimdi bu yarı meczup görünüşlü devasa yaratığa takılmıştı. Ayakkabı numarasını bilmiyordu ama ayakları, verandada gördüğü izlere uyacak kadar büyüktü, ayrıca öldürülen kızla da aralarının açık olması gerekiyordu. Daha da önemlisi, güvendiği içgüdüleri şimdi sinyaller vermeye başlamıştı. Halil de potansiyel katil adayı olabilirdi pekâlâ.</p>

  <p>Bahçıvan bir eczaneye girmişti. Komiser onu dışarıdan gayet iyi görebiliyordu. Eczanedeki kalfanın adamla gülerek konuşması onu tanıdığının işareti olmalıydı. Kalfanın şakalaşır gibi bir hâli vardı ama Halil ona karşılık vermiyor, soğuk ve ilgisiz bakıyordu. İstediği ilacı alıp çıkmıştı dışarıya. Komiserin ilk düşündüğü akşamın bu saatinde Ragıp Bey'in kullandığı ilaçlardan birinin alınması için bahçıvanı eczaneye gönderdikleri oldu. Cadde üzerindeki bir ağacın arkasına saklanıp Halil'in geri dönüşünü bekledi. Nitekim dev adam başka bir yere uğramadan yalının yolunu tutmuştu. Barış ani bir kararla eczaneye girmeyi düşündü. O an içeride başka bir müşteri de yoktu. Kapıyı açıp içeri daldı.</p>

  <p>Kalfa, güler bir yüzle, "Buyurun, efendim" demişti. Adamın yüzünde hâlâ az önce bahçıvanla şakalaşmasının neşeli tebessümü vardı. Komiser, "Aspirin rica ediyorum" dedi. Kalfa tam arkasını dönüp vitrinden aspirin kutusunu çıkarırken, Barış da alaycı bir şekilde konuştu:</p>

  <p>"Yahu, ne devasa adamdı az önce çıkan o müşteriniz. Basketbolcu filan mı?"</p>

  <p>Kalfa yine gevrek gevrek güldü:</p>

  <p>"Yok beyim, ne basketbolcusu! Garibanın tekidir o. Az ilerdeki yalıların birinde bahçıvanlık yapar. Zihnen biraz geridir."</p>

  <p>"Öyle mi? Ama korkunç bir tip! Vallahi içeri girmeden önce onun çıkmasını bekledim."</p>

  <p>"Yok, beyim yok... Boşuna korkmuşsunuz. Çok uysaldır. Fazla konuşmaz, sadece dinler. İlk gördüğümde ben de sinmiştim ama tanıyınca alıştık. Hatta şakalaşmaya başladık. Zihnen geridir ama tam geri zekâlı da değil."</p>

  <p>"Olsun!" diye mırıldandı Barış. "Nereden bulmuşlar bu herifi yahu? Ben olsam bahçeme bile sokmam. Kimin bahçıvanı bu?"</p>

  <p>Eczacı kalfasının yüzü birden ciddileşti.</p>

  <p>"Ragıp Altınmızrak'ın. Gazetelerde okumuşsunuzdur herhalde, uzun uzun yazdılar. Hani geçen hafta Silivri civarındaki bir yazlık sitede genç bir kız öldürülmüştü, Aslı Altınmızrak diye, hatırladınız mı?"</p>

  <p>Komiser duymuş gibi başını salladı.</p>

  <p>"Galiba. Öyle bir şey hatırlıyor gibiyim."</p>

  <p>"İşte, o ailenin bahçıvanı."</p>

  <p>"Vallahi o kızı bu azman öldürdüyse hiç şaşmam."</p>

  <p>"Halil mi? Yok beyim, bizim Halil kimseyi incitmez. Siz onun görünüşüne bakmayın. Kendi dünyasına kapalı, garibanın tekidir."</p>

  <p>Barış homurdandı:</p>

  <p>"Böylelerine pek güven olmaz. Ne de olsa kafadan kontak, hem bunların çoğu cinsel suç işlemeye meyyaldir. Bak, sen de söylüyorsun, evin kızı öldürülmüş, günahını almayayım ama o yapmış olabilir."</p>

  <p>Kalfa karşısındaki bu ödlek müşteriyi ikna etmenin zorluğunu anlamıştı; bunca zamandır tanıdığı Halil'i suçlamasının anlamı yoktu. Konuyu daha fazla uzatmadı. Ayrıca karşısındaki müşteriyi ilk defa görüyordu, oysa bunca zamandır semtte tanınan Halil hakkında böyle konuşması ona bir semt sakinine yapılan haksız bir saldırı gibi geldi ve konuyu birden kapattı. Barış daha fazla bilgi alamayacağını anlayınca aspirin kutusunu cebine atarak eczaneden çıktı.</p>

  <p class="p1"><span class="t4">* * *</span></p>

  <p>Selim, "Nerede kaldın yahu?" diye söylendi arkadaşına.</p>

  <p>"Ancak be ağabey, koşuşturup durdum."</p>

  <p>"Konuşmanızdan ne çıktı mimarla? Herifi sıkıştırdın mı köşeye?"</p>

  <p>Barış olumsuzca başını iki yana salladı.</p>

  <p>"Yok be ağabey... Bir bok öğrenemedim."</p>

  <p>Komiser Selim yorgun bakışlarını meslektaşına çevirdi.</p>

  <p>"Neden? Herifi sıkıştıramadın mı?"</p>

  <p>"Belki benle dalga geçeceksin ama mimar bana masum gibi gelmeye başladı. Galiba cinayeti işleyen o değil. Gerçi ifadesinde hâlâ muğlak ve sakladığı bir şeyler var ama sanırım aradığımız kişi o değil."</p>

  <p>"Hizmetçinin oğlu olduğunu yüzüne vurduğunda nasıl bir tavır takındı?"</p>

  <p>"O hususa hiç değinmedim."</p>

  <p>Selim öfkelenmiş gibi isyan etti.</p>

  <p>"Neden yahu? Senin söylediğine bakılırsa, annesi bile öz oğlundan şüphelenirken, sen şimdi niçin aksini düşünmeye başladın?"</p>

  <p>"Bilmiyorum. İnan, bilmiyorum. Ama galiba yanlış kişinin peşindeyiz."</p>

  <p>"Peki, annesinden niye bahsetmedin?"</p>

  <p>"Yanılıyorsam, mimarı sıkıştırmak için elimde son koz olsun diye."</p>

  <p>"Saçmalamışsın. Sanki elimizde bol koz var. Bir haftadır santim ileri gidemedik. Baş komiser yine küplere binecektir mutlaka."</p>

  <p>Barış konuyu değiştirmek istercesine homurdandı.</p>

  <p>"Sizden ne haber? Aylin Hanım dışarıya çıktı mı hiç?"</p>

  <p>"Bahçeye bile adımını atmadı. Zaten gün boyu bir sürü ziyaretçileri oldu; anlarsın ya başsağlığına gelenler, işte."</p>

  <p>Barış anlıyorum dercesine kafasını salladı.</p>

  <p>"Hadi " dedi Selim. "Biz gidiyoruz artık. Biz çekilince siz arabanızı buraya çekin."</p>

  <p>"Hizmetçi Sıdıka evden dışarı çıktı mı ağabey?"</p>

  <p>"Hayır. Sadece o dev bahçıvan var ya, biri sabah biri de az önce olmak üzere iki defa yakında bir yere alışverişe gitti. Başka hiçbir hareket yoktu evde."</p>

  <p>Barış, Halil'i az önce gördüm diye açıklama yapmaya dahi üşendi.</p>

  <p>"Tamam" diye fısıldadı. "Ben şimdi çocukları alır gelirim buraya."</p>

  <p>Gece sakin geçiyordu. İki memur arabanın ön koltuklarında oturuyorlardı, Barış da arka koltukta hafif kaykılmış vaziyette dinleniyordu. Dün gecenin uykusuzluğu iyiden iyiye bastırmıştı. Bir ara uykuya dalmamak için arabadan dışarı çıkıp derin nefesler aldı, adalelerini gevşetmeye çalıştı. Hatta bir de pek alışık olmadığı hâlde sigara yaktı. Tam biraz rahatlayarak arabaya girdiği anda, memur Çan'ın, "Komiserim yalının kapısında bir ışık yandı" ikazıyla irkildi. Hemen dönüp yalının bahçesine doğru bakışlarını çevirdi. Gerçekten de içteki giriş kapısının üstündeki lamba yanmıştı. Saatine bir göz attı, on ikiye çeyrek vardı. Lamba yanmıştı ama kapıda bir hareket yoktu. Önce pek umursamadı fakat az sonra bahçıvanın kapıya doğru yürüdüğünü görünce dikkat kesildi. Galiba biri dışarıya çıkıyordu. Nitekim az sonra evin kapısı açıldı ve eşikte Aylin göründü.</p>

  <p>Komiser durumu daha iyi izlemek için öteki memur Necati'den dürbünü istedi. Dürbünü ayarlayıp baktı. Kadın gran tuvalet şıklaşmış, makyaj yapmış dışarı çıkıyordu. Gecenin bu saatinde bu kadar şıklaşıp nereye gidebilir diye düşündü; hızlı gece yaşamı için bile vakit geç sayılırdı. Çok garipti. Ayrıca bu denli makyaj yaptığına göre üvey kızı için tuttuğu matemi de bırakmıştı artık. Demek hepsi bir haftalık göstermelikti, diye söylendi içinden. Bahçenin karanlığında dev Halil'in de belirdiğini gördü aniden. Yoksa birlikte mi gideceklerdi? Bahçıvan hantal adımlarla demir parmaklıklı büyük bahçe kapısını açmaya doğru yürüyordu. Komiser, direksiyondaki Can'a "Hazır olun, takibe çıkacağız" diye mırıldandı.</p>

  <p>Gerçekten bej renkli Jaguar az sonra yalının bahçesinden ağır ağır ayrılmış ve daryolu geçerek caddeye doğru yönelmişti.</p>

  <p>"Hadi, Can" dedi Barış. "Arabanın peşine takıl."</p>

  <p>Az sonra ekip jaguarın peşinde ilerlemeye başlamıştı. Necati cesaretini toplayarak kısık sesle sordu:</p>

  <p>"Komiserim gecenin bu saatinde kadının nereye gittiği hakkında bir bilginiz var mı?"</p>

  <p>Barış'ın cevabı çok kısa olmuştu:</p>

  <p>'Yok."</p>

  <p>Necati de başka bir şey sormadı.</p>

  <p>Jaguar, Tarabya'ya gelince meydanda yumuşak bir dönüş yaparak Hacı Osman bayırına doğru kıvrıldı. Barış arkadaşlarına belli etmemeye çalışsa da büyük bir merak içindeydi. Acaba Aylin Hanım bu saatte nereye gidiyor olabilirdi? Baş komiser Hidayet'in teşhis ettiği gibi bu kadın pek tekin sayılmazdı; geç vakitte evden ayrılmasının nedeni kuvvetle muhtemel gizli bir aşk randevusu olabilirdi, Barış'ın da aklına gelen en güçlü olasılık buydu. Bir an bozulur gibi oldu, kadının evlilik dışı ilişkileri, işlenen cinayetle alâkalı olmadığı sürece onu hiç mi hiç ilgilendirmiyordu; hatta kadının peşine takıldığına pişman olmuş gibiydi.</p>

  <p>Kadının peşlerinde olduğunu anlamaması için mümkün olduğunca Jaguar'la aralarına mesafe koymuşlardı ama gözden kaçırmamak için de azami dikkat sarf ediyorlardı. Can, altlarındaki yerli arabanın direksiyonuna sıkı sıkıya yapışmıştı. Gecenin o saatinde Maslak yolu oldukça tenhalaşmıştı, Jaguarın birden hızlandığını gördüler. Takip gittikçe zorlaşıyordu.</p>

  <p class="p1"><span class="t4">* * *</span></p>

  <p>Jaguar, Levent'teki iki katlı, eski ve oldukça bakımsız kalmış bir evin önünde durmuştu. Evin bütün ışıkları sönüktü. Levent girişinde Jaguar'ı bir ara gözden kaçırır gibi olmuşlar, saptığı sokağı görememişlerdi. Neyse ki tam sokağın önünden geçerken Can güç bela duran arabayı fark etmiş ve "İşte burada" diye bağırmıştı. Önce arabayı o sokağa sokmadılar.</p>

  <p>Barış hızla dışarıya fırlamış ve güç bela siper edindiği ağacın arkasından arabadan inen Aylin'in geniş çantasından bir anahtar çıkararak kilidi açtığını görmüştü. Nefes nefese durduğu yerden kadını izledi. Az sonra Necati ile Can'da yanına gelmişlerdi. Tek kelime etmeden komiserden alacakları emri bekliyorlardı. Evin zifiri karanlık olması ve kadının kilidi açarak eve girmesi, metruk görünümlü evde başka kimsenin olmadığını gösteriyordu.</p>

  <p>Barış saatine baktı. 12:30'du.</p>

  <p>Bir aşk kaçamağı için bile geç sayılırdı. Kuşkuyla yerinde kıpırdandı genç komiser. Acaba yanılıyor muydu? Aylin Altınmızrak gecenin bu saatinde başka hangi nedenle buraya gelmiş olabilir ki? Çevrede yeni açılmış iş yerleri ekseriyetteydi.</p>

  <p>Üç polis baş başa sessizce beklemeye başladılar. Etrafta daha ziyade iş yeri olduğundan çoğu binanın tanıtım panolarındaki ışıklar hariç sokak karanlıktı. Kararsız bir şekilde bekleştiler ama bu bekleyiş üç beş dakikayı aşmadı. Zira tam o esnada bu kez yolun alt tarafından nispeten modeli eski bir Opel'in farları sokağı aydınlatmıştı. Barış, gelen her kim olursa olsun yanındaki memurların gelen kişi tarafından tanınmayacağına emindi; ama kendisi bu vakada görevli biri olarak tanınabilirdi. Farın huzmelerinden kurtulmak için hemen önünde duran ağacın arkasına kaydı ve kendini gizledi. Diğer iki memur da kendi aralarında konuşuyormuş gibi yapıp gelen arabayla ilgilenmiyor görünmeye çalışıyorlardı.</p>

  <p>Opel, tam Jaguar'ın önünde durmuştu.</p>

  <p>Barış gecenin sessizliğinde arabadan inen kişinin araba kapısını çarptığını görünce arkadaşlarına sordu:</p>

  <p>"Kim geldi?"</p>

  <p>Can karşılık vermişti.</p>

  <p>"Kısaca boylu, genç bir adam" dedi.</p>

  <p>"Bize bakıyor mu?"</p>

  <p>"Hayır, komiserim. Doğru eve yöneldi."</p>

  <p>Komiser başını ağacından arkasından çıkararak Opel'den inen adama bir göz attı. Az kaldı hayretten dilini yutacaktı. Çünkü adamı bakar bakmaz tanımıştı.</p>

  <p>Bu, Mimar Emre Paksoy'dan başka biri değildi.</p>

  <h2><a id="ncx1650"></a>3</h2>

  <p>Aylin içeri girer girmez hemen kombiyi yakmış, evi ısıtmaya çalışmıştı. Bir haftadan beri sistem çalışmadığı için evin içi soğuktu. Sonra mutfağa gitmiş, kalite bir şampanya çıkararak iki uzun kristal kadehle beraber banyoya koşmuştu. Geçen ay kimsenin haberi olmadan yenilediği banyodaki jakuzinin yanına şişeyi ve kadehleri bırakırken burada Emre ile yaşadığı son hoyrat sevişmelerini anımsayarak içi ürpermişti. Aynı sevişmeyi bir daha yaşamayı, ruhunun derinliklerine işleyen unutulmaz haz anlarının tekrarını istiyordu. Burası onun gizli aşk yuvasıydı. Daha evvel başka erkekler de getirmişti buraya ama Emre'yi bulduktan sonra, gerçek bir hazine ele geçirdiğini neden sonra anlamıştı. Sevgilisi gelmeden önce evin içinde koşturup duruyordu. Biran önce sevişmeye geçmek için şartları ve evdeki ortamı ayarlamalıydı. Aslı'nın ölümü haliyle buluşmalarını engellemişti; fakat daha fazla tahammülü kalmamıştı Aylin'in, hatta bu buluşmalarının sakıncalı olduğunu, polisin şüpheliler listesine kattığı sevgilisinin muhtemel izlenme riskine rağmen, daha fazla sabredemeyeceğini anlamış ve bu geç saatteki randevu için zor ikna etmişti sevgilisini.</p>

  <p>Az sonra Emre de burada olurdu. Ona aşk yuvalarının bir anahtarını vermişti. Evin içi hâlâ soğuktu ama on dakikaya kalmaz hamam gibi sıcacık olurdu. Aylin bu yaptığının tedbirsiz bir davranış olduğunu, sakıncalarını da biliyordu ama hayatın ona öğrettiği gerçeklerden biri de ancak cesurların kazanacağı vakıasıydı. Bütün ömrü aldığı ve uyguladığı cesur kararlarla bu hâle gelmişti. Yaşamın bizzat kendisi bir tehlikeydi; insanoğlunun kısacık süren hayatında mutluluğa giden yollarda cesur ve pervasız adımlar atmak ona daima kaçınılmaz görünmüştü. Emre, onun yaşamına tesadüfen giren biriydi ama sakıncaları ne olursa olsun, fiziki açlığını mükemmelen gideriyordu.</p>

  <p>Sokak kapısının kapandığını duyduğunda yatak odasında, geçirecekleri gecenin geri kalan saatlerinin heyecanıyla aşağıya inen merdivenlere doğru koştu. Basamaklarda kucaklaştılar ve ihtiraslı bir şekilde öpüşmeye başladılar. Genç kadın iri ve etli dudaklarını erkeğin ağzından kurtardığı bir anda, "Hadi önce banyo yapalım, jakuzi hazır" diye fısıldadı güçlükle. Emre hiç sesini çıkarmadan onu kucaklamış, basamakları inerek alt kattaki banyoya götürmüştü. Ayağının ucuyla aralık duran kapıyı ittikten sonra Aylin'i usulca kucağından indirmişti. Mimar, jakuzinin kenarında duran şampanya şişesini ve uzun ayaklı iki kadehi görünce gülümsedi. Onun beyninde de, son buluşmalarında giderayak kendilerini alamayarak yorgun geçen bir günün sonunda banyoda yeniden birbirlerinin oluşlarının tatlı anıları canlanmıştı. Sekse ikisi de doymak bilmezlerdi; yaradılışlarının özelliğiydi bu.</p>

  <p>"Aynı şampanya mı?" diye fısıldadı Emre.</p>

  <p>Aylin baygın bakışlarla başını salladı. "Aynısı." Emre ince parmaklarıyla genç kadının siyah kazağını omuzlarından çekip çıkardı. Aylin'in parfüm kokusunu içine çekti, dantelli sutyeninin örtemediği memelerini zevkle seyretti, şampanyanın uyarıcı etkisine hiç gerek yoktu, şehvetin büyüsüne çoktan kapılmıştı; hazır ve istekliydi. Kadının beline sarılmış, omuzlarını öpmeye başlamıştı. Dudakları boynuna doğru kayarken ellerini kadının sırtına götürmüş, sutyenin kopçalarını açmıştı. İncecik sutyeni çıkarıp yere attı. Aylin daha şimdiden zevkten kıvranıyordu. Emre göğüslerini okşarken partnerini tahrik edecek sözler fısıldıyordu kulağına. Biryandan da mimarın pantolonunun fermuarını açıp kalçalarından aşağıya çekiyordu.</p>

  <p>Emre tam bir şehvet kasırgası içinde homurdandı:</p>

  <p>"Daha fazla dayanamayacağım, jakuziye girmeyi boş ver şimdi. Seni istiyorum."</p>

  <p>Genç kadının da istediği buydu zaten. Partnerini yeterince tanıyordu; o coşku anına biraz geç varıyordu ama vardıktan sonra da durulması saatler alırdı. Enerjisi âdeta sınırsızdı, tükenmek bilmezdi. Adamın parmakları aşağıya uzanırken mırıldandı:</p>

  <p>"Hadi, beni kucakla ve yukarıya yatak odasına götür."</p>

  <p>"Boş ver yatağı... Seni hemen burada, şuracıkta istiyorum. Eğil!"</p>

  <p>Emre'nin sesi haşin ve emredici çıkmıştı. Kollarıyla onu çevirdi ve arkasına geçti. Aylin, sevgilisinin istediği pozisyonu anlamıştı. Eğilerek jakuzinin kenarlarını kavradı. Bir haftadır bu anı yaşamanın hasretiyle yanıp tutuşuyordu. Banyonun içini iniltiler kaplamıştı. Her ikisi de doruğa yaklaşan bir arzuyla soluyordu. Ama Aylin, sevgilisinin bu hızlı ve şiddetli tempoya dayanamayıp erken tükeneceğini hissetmişti; oysa onun için henüz çok erkendi.</p>

  <p>"Yavaş ol biraz... Lütfen... Tut kendini" diye inledi.</p>

  <p>Lakin fırtına birden kesildi.</p>

  <p>Emre doruğa ulaştığında ne inlemiş, ne iç çekmiş, ne de coşkuyla ufak çığlıklar atmıştı. Durmuştu sadece.</p>

  <p>Aylin içinden, lanet olsun, diye homurdandı. Bütün arzuları yarım kalmıştı; ama daha da ilginci Emre ile sevişirken ilk defa böyle bir hâl başına geliyordu.</p>

  <p>Emre, kollarından tutup onun pozisyonunu düzeltirken sadece, "Kusura bakma, biraz erken oldu" demekle yetinmişti soluk soluğa. Aylin büyük bir hayal kırıklığı yaşıyordu...</p>

  <p class="p1"><span class="t4">* * *</span></p>

  <p>Komiser Barış tam bir şaşkınlık içindeydi. Üzerinde çalıştığı cinayet olayıyla ilgili bir yığın ihtimal hesapları yapmış, katilin tespiti için eline geçen ipuçları ve beyanları değerlendirmiş, bazı hadiselerle kişiler arasında bağ kurmaya çalışmıştı. Lakin Aylin Hanımla mimarın gece yarısı yaptıkları bu buluşma bir anda olaya yepyeni bir boyut katıyordu. Aslı'yı en fazla seven adamla, en fazla nefret eden kadın arasında bir ilişki ortaya çıkmıştı şimdi. İçinden küfür edip kendine kızdı. Böyle bir ilişkinin olabileceğini aklının köşesinden bile geçirmemişti. Bu gece şahit olduğu buluşma, cinayeti açıklayıcı bir sebep olabilirdi. Bundan böyle elinde esaslı bir gerekçe olacaktı ama biraz daha beynini zorlayınca katil ve katilin cinayeti ne şekilde işlediği hususunun hâlâ karanlıkta olduğunun farkına vardı. Mimar bir anda en güçlü katil zanlısı hâline gelmişti ama adamın polise verdiği ifadenin canlı tanığı vardı. Gece bekçisi Kâmil Efendi... Mimarın o gün siteye geliş ve gidişini yeminli ifadesiyle teyit ediyordu. Biran aklına, gece bekçisine yakayı sıyırmak için büyük para teklif edilmiş olabileceği ihtimali geldi. Bu danışıklı bir oyun da olabilirdi; gerçi öyle bir parayı verecek maddi gücün mimarda olmadığını sanıyordu ama Aylin Altınmızrak bu parayı gayet rahat ödeyebilirdi. Hem de bir taşla iki kuş vurarak. Kadının mevcut serveti yanında gece bekçisine teklif edilen para miktarı devede kulak kalırdı. Kadın böylece hem ilerde konacağı servete tek başına sahip olacak, hem de âşığı olan üvey kızının sözlüsü ona kalacaktı. Düşündükçe tüyleri ürpermeye başladı. Şimdi başka ihtimalleri de değerlendirmeye başlamıştı. Mesela mimarın evine gizlice girdiği sırada kulak misafiri olduğu telefon konuşmasında da hizmetçi Sıdıka ısrarla oğluna cinayeti işleyip işlemediğini soruyordu. Demek ki anası bile ondan şüpheleniyordu. Şimdi düşüncesi biraz daha berraklaşmaya başlamıştı. Bu durumda bütün pislik Aylin Altınmızrak'tan kaynaklanıyordu. Cinayet planını kuran ve azmettiren o olmalıydı.</p>

  <p>Gecenin ayazında kalıp gibi kalmış düşünmeye devam ediyordu Barış. Onun şaşkınlığını hisseden ekip elemanları sessiz kalıp amirlerinden emir bekliyorlardı; fakat komiserin konuşacak hâli kalmamıştı. Nihayet Can sordu:</p>

  <p>"Şimdi ne yapacağız amirim?"</p>

  <p>Barış'ın cevabı pek kısa olmuştu:</p>

  <p>"Bekleyeceğiz" dedi zor duyulan bir sesle...</p>

  <p class="p1"><span class="t4">* * *</span></p>

  <p>O sırada aşk yuvasının banyosunda Emre ayak bileklerine düşen pantolonunu yukarı çekmekle meşguldü.</p>

  <p>Tatminsizlikten deliye dönen Aylin sertçe homurdandı:</p>

  <p>"Ne yani? Hepsi bu kadar mı?"</p>

  <p>Mimar ilgisiz bir şekilde mırıldanmıştı:</p>

  <p>"Kusura bakma, sevgilim. Şu sıralar çok gerginim. Bağışla... Bir başka buluşmamızda telafi ederiz."</p>

  <p>Aylin huzursuzca homurdandı:</p>

  <p>"Demek gerginsin? Şu ölen salak sevgilin yüzünden mi?"</p>

  <p>"Lütfen, Aylin. Yine başlamayalım."</p>

  <p>"Ne o? Ona salak dediğim için mi bozuluyorsun?"</p>

  <p>Mimar buz gibi bir çehreyle kadına baktı.</p>

  <p>"Çok gaddar ve acımasızsın. Az da olsa onunla bir geçmişim vardı; haliyle bu vakitsiz ölümüne üzüldüm tabii. Ondan hiç hoşlanmadığını bilirim ama bu kadar da vicdansız olma."</p>

  <p>"Yaşadıklarımızı çok çabuk unuttun galiba. Aranızın iyi olduğu zamanlar beni baştan çıkarmak için etrafımda yaltaklanıp duruyordun ama."</p>

  <p>Emre sert bir şekilde karşılık verdi:</p>

  <p>"Asıl beni baştan çıkaran sendin. Büroma ilk geldiğin günü unutuyor musun? Yediğimi mi sanıyorsun o numaranı? Aslında bana teklif edeceğin mimari bir çizim filan yoktu; tek bir niyetin vardı ve o da beni tavlamaktı."</p>

  <p>"Sen de dünden teşneydin benimle fingirdeşmeye."</p>

  <p>"Evet, bunu inkâr etmiyorum."</p>

  <p>"Eee, bu hâlin ne öyleyse? Gerginim demek de ne oluyor?"</p>

  <p>"Anlaşana biraz. Polis yakamı bırakmıyor. Yüzüme karşı söylemiyorlar ama onların nazarında en güçlü katil zanlısı benim. Gergin olmam için yeterli sebep değil mi bu?"</p>

  <p>Aylin gülümsedi.</p>

  <p>"Senden mi şüpheleniyorlar?"</p>

  <p>"Yüzüme karşı söylemediler ama evet, benden şüpheleniyorlar."</p>

  <p>"Saçma" diye mırıldandı genç kadın. "Ellerinde seni itham edecek bir delil var mı?"</p>

  <p>"Ne olabilir ki? Fakat ben maktul enin sözlüsüydüm ve cinayet günü o evdeydim. Bu iki gerekçe yetmez mi?"</p>

  <p>"Kusura bakma ama sen bir aptalsın. Beynin, aletin kadar iyi çalışmıyor."</p>

  <p>"Ne demek oluyor bu?"</p>

  <p>"Sana o kızla görüşmemeni söylemiştim. Beni dinlemedin. Niye gidiyordun hâlâ o yazlığa?"</p>

  <p>"Biraz anlayışlı olmaya çalışsana. Aslı ile evlenmekten vazgeçtim; ama o iyi bir insandı, onu tamamıyla kaybetmek istemiyordum, arada sırada görüşmenin ne sakıncası olabilirdi ki?"</p>

  <p>"Sana bunu yasaklamıştım."</p>

  <p>"Kıskanıyordun, değil mi?"</p>

  <p>Aylin hiç tereddüt etmeden homurdandı:</p>

  <p>"Evet. Ben erkeklerimi bir başka kadınla paylaşmam; bunu anlamış olmalıydın."</p>

  <p>Genç mimar bir an irkilerek sevgilisine baktı. O an ruhunu şiddetli bir kuşku kapladı. Elinde olmadan kekeledi.</p>

  <p>"Yoksa?!.."</p>

  <p>"Yoksa ne?"</p>

  <p>"Onu sen mi öldürttün?"</p>

  <p>Aylin bir kahkaha attı.</p>

  <p>"Bunu da nereden çıkarıyorsun? O salağı neden öldüreyim ki?"</p>

  <p>Mimarın beti benzi atmıştı.</p>

  <p>"Düşünülürse bir yığın sebep var. Ragıp Bey'den kalacak mirasın çoğu Aslı'nın olacaktı, oysa şimdi hepsi sana kalacak. Bu, bile yeterli bir cinayet sebebi olabilir. Ayrıca üvey kızının sevgilisini elinden almakla şeytani bir şekilde ondan intikam aldın, kendini tatmin ettin."</p>

  <p>Aylin bir kahkaha daha attı.</p>

  <p>"Sen hayal görüyorsun."</p>

  <p>"Hiç de değil. Aslı'nın öldürüldüğünü işittiğim andan itibaren hep onu kimin öldürebileceğini düşünmeye başladım. Ama aklıma tek bir isim bile gelmedi. Prensipleri doğrultusunda herkesle iyi geçinen biriydi o. Kimseye bir kötülüğü veya zararı dokunmamıştı ki hasmı olsun. Kim onu öldürmek isteyebilirdi ki?"</p>

  <p>Aylin homurdandı yeniden:</p>

  <p>"Artık o kadarını bilemem" dedi.</p>

  <p>Emre korkuyla kadına bakakaldı.</p>

  <p>"O işi sen yaptırdın, değil mi? Hadi, itiraf et."</p>

  <p>Aylin çırılçıplak mimara yaklaştı.</p>

  <p>"Sen gerçekten çok gerginsin. Kafayı üşütmüşe benziyorsun. Bu geceki yetersizliğinde bundan olmalı, kafayı o cinayete takmışsın ve saçmalıyorsun. Kocamın ölümü hâlinde bana kalacak miras yedi ceddime yeter. Niye böyle saçma sapan bir işe kalkışayım ki? Çok aptalca konuşuyorsun. Hadi, gel bebeğini kucakla ve yukarıya götür. Kaldığımız yerden devam edelim. Seks insanın sinirlerini yatıştıran en iyi devadır. Sana yatak odamızda birkaç numara çekerim. Hiç dert etme, yeniden zımba gibi olursun."</p>

  <p>Yaklaşıp genç adamın boynuna sarıldı ve iri memelerini göğsüne yasladı...</p>

  <h2><a id="ncx1723"></a>4</h2>

  <p>"Vay kaltak vay!" diye söylendi Hidayet Baş komiser. "Ben size bu karının sağlam ayakkabı olmadığını söylememiş miydim? İşte sorun aydınlandı sayılır. Zanlıları tespit ettik. Hiç kuşkum kalmadı artık; o karı mimarı baştan çıkardı ve kızı öldürmesi için baskı yaptı. Menfaati büyük tabii, hem kocasının mirasına tek başına sahip olacak, hem de üvey kızının sözlüsüyle gününü gün edecek, oh ne âlâ memleket!"</p>

  <p>Baş komiserin odasında durumu Hidayet ile Selim'e açıklayan Barış, amirinin sevincine iştirak edememenin gerginliğiyle mırıldandı:</p>

  <p>"Baş komiserim, dün gece çok önemli bir aşama kaydettiğimizi biliyorum. Elimize esaslı bir cinayet nedeni geçmiş sayılır, fakat cinayeti kadının azmettirmesiyle mimarın işlediğine dair henüz elimizde en ufak bir kanıt yok."</p>

  <p>Hidayet rahatlamış bir edayla, "Allanın izniyle onu da buluruz" dedi.</p>

  <p>Barış hiç de öyle düşünmüyordu. İçini çekerek söylendi:</p>

  <p>"Gece bekçisinin verdiği ifadeyi unutmayın. Mimar cinayet saatinden çok önce olay yerini terk etmiş. Kâmil Efendi görgü tanığı. Dava açılırsa, iyi bir ceza avukatı bu ifadeye müsteniden adamı kurtarır."</p>

  <p>Hidayet söylendi:</p>

  <p>"Gece bekçisi yalan söylüyor olamaz mı? Belki herifin eline okkalı bir para sıkıştırarak satın almışlardır."</p>

  <p>"Bunu ben de düşündüm" dedi Barış. "Ama ihtimal vermiyorum."</p>

  <p>"Neden?"</p>

  <p>"Adam iyi ve dürüst birine benziyor. Öyle bir işe kalkışmaz."</p>

  <p>"İnsanların içyüzü hiç belli olmaz. Kimseden kesin emin olamayız."</p>

  <p>Barış üsteledi:</p>

  <p>"Amirim bir de şu verandada bulduğumuz ayak izleri var. O izlerin izahı biraz zor. Bence katil 45 numara ayakkabı giyen cüsseli biri, bu da Emre Paksoy'un vasıflarına uymuyor. Bu durumu nasıl açıklayacağız?"</p>

  <p>"Barış bazen çok boş konuşuyorsun. Anlaşana, Aylin Altınmızrak ile mimar bir cinayet organize etmişler sinsice. Muhtemelen, cinayet eylemini kendileri değil, kiraladıkları başka biri üstlenmiş olabilir, yani kiralık bir katil. Gece bekçisinin de bu işe karışması mümkün. En azından katilin elini kolunu sallayarak siteye girmesine göz yummuş olabilir."</p>

  <p>Barış hiç duraklamadan karşılık verdi:</p>

  <p>"Amirim, bütün bu olasılıkları ben de düşündüm. Yine de ortada izahı zor bir durum var. Şayet devrede iri yarı kiralık bir katil varsa, öldürülen kız gecenin ilerleyen bir saatinde hiç tanımadığı bir yabancıya salonun sürmeli kapısını niye açsın? Onu niye içeri alsın? Bu size akıllı bir davranış gibi geliyor mu? O saatte camın arkasında bir yabancıyla yüz yüze gelince korkması ve kesinlikle kapıyı açmaması gerekmez mi?"</p>

  <p>Baş komiser biran durakladı.</p>

  <p>"Katil belki yanına gece bekçisini de almıştır, kızda güven yaratmak için. Olamaz mı?"</p>

  <p>"Sanmıyorum. Ben, Kâmil Efendi'nin hâlâ bu işe bulaşmadığı kanaatindeyim. Aslı, mutlaka kapıdaki kişiyi tanımış ve sakınca görmemiş olmalı ki onu içeri almış."</p>

  <p>Hidayet'in yüzü asılmıştı.</p>

  <p>"Ne yani?" diye söylendi. "Bu iki soysuzun cinayette aktif rolü olmadığını mı düşünüyorsun?"</p>

  <p>"Bağışlayın amirim ama işler iyice karıştı şimdi. Ben tahminlerimi elimizdeki bulgular ve mantık çerçevesinde yürütmek isterim. Daha önümüzde cevaplayamadığımız bir yığın soru var. Ortaya çıkan yeni durumu takdir etmiyor değilim; kanımca ikisi de suçlu olabilirler ama elimizde kesin deliller olmadıkça daha ileri gidemeyiz gibi geliyor bana."</p>

  <p>Hidayet yasağı delerek paketinden bir sigara çıkarıp yaktı. Biraz sertçe söylendi:</p>

  <p>"Tamam, anlaşıldı. Daha fazla açıklama yapmana gerek yok. O zaman sizlerden delil istiyorum şimdi. Ne yapıp edip en azından bunlardan birinin cinayetle ilgili delil teşkil eden bir açığını bulup çıkarmanızı istiyorum."</p>

  <p>O zamana kadar sessizce konuşmaları dinleyen Selim ilk defa lafa karıştı.</p>

  <p>"Şu Emre'nin annesi olan hizmetçi kadın; acaba onun cinayetle bir ilgisi olabilir mi? Polise yalan söylediğini artık biliyoruz. Şubeye alıp sorguya çekebilir miyiz? Oğluyla olan kan bağını acaba neden bizlere söylemekten kaçındı?"</p>

  <p>Baş komiserin yine gözleri parıldamıştı. Sualin cevabını almak ister gibi muavini Barış'a baktı. Kendisinden yorum beklenildiğini anlayan genç komiser yine olumsuzca başını sallamıştı.</p>

  <p>"Sıdıka&rsquo;nın katili bilmediği kesin. Aksi hâlde bunu telefonda oğluna sormazdı. Ama işin manidar olan tarafı kadının bile oğlundan şüphelenmesi" dedi.</p>

  <p>Odayı geçici bir sessizlik kaplamıştı. Uç polis de olayın seyrinde çok önemli bir aşamaya geldiklerini biliyorlardı ama hâlâ ortada kendilerini katile götürecek kesin delilleri bulamamışlardı.</p>

  <p>O sabah Aylin zor uyandı. Vücudunu kaskatı hissetti. Başı da ağrıyordu. Yatağın içinde doğrulup kocasının yattığı tarafa dönünce, Ragıp'ın kalkmış olduğunu gördü. Yatak boştu. Telaşlanarak yataktan fırladı. Aslı'nın ölümünden bu yana kocasının ilk defa kendisinden önce yataktan kalktığına şahit oluyordu. Sırtına sabahlığını ve ayağına terliklerini geçirip hemen odadan dışarıya fırladı. Merdivenden aşağıya inerken alt kat koridorunun başında Sıdıka'yı görmüştü. Hemen seslendi:</p>

  <p>"Ragıp Bey nerede?"</p>

  <p>Hizmetçi yüzünde mutlu bir ifadeyle karşılık vermişti:</p>

  <p>"Beyefendi salondalar, efendim. Bu sabah erken uyanmış. Meraklanmayın, kendisi iyi. Hatta benden her zamanki gibi sade kahvesini istedi. Şimdi yapıp getireceğim."</p>

  <p>Aylin mırıldandı:</p>

  <p>"Bana da sade bir kahve yap, Sıdıka. Başım kazan gibi" dedi. Sonra hızla basamakları inerek salona yürüdü. Yaşlı adam her zaman oturduğu koltuğuna yerleşmişti; fakat Aylin onun yüzüne bakar bakmaz yüzündeki ifadeden, kızının ölümünden buyana geçirdiği ağır travmanın izlerinden kurtulduğunu anlar gibi olmuştu.</p>

  <p>Sahte bir tebessümle mırıldandı:</p>

  <p>"Günaydın Ragıp. Bugün daha iyisin galiba."</p>

  <p>"Evet, biraz toparlandığımı hissediyorum. Doktorun verdiği ilaçları da almayacağım artık."</p>

  <p>"Olur mu hiç hayatım? O ilaçların sayesinde ayağa kalktın."</p>

  <p>"Evet, ama serseme döndüm. Beynim uyuştu, acımı bile doğru dürüst yaşayamadım."</p>

  <p>"Yapma Ragıp, üzüntünü anlıyorum ama hem yaşlı, hem de hastalıklısın. Ya senin de başına bir hâl gelirse, önce kendini düşün. Ölenle ölünmüyor, biliyorsun. Çektiğin ıstırabı takdir ediyorum fakat hayat devam ediyor. Geride kalanların metin olması icap ediyor."</p>

  <p>Aylin bu gibi ahvalde alışılagelmiş birtakım beylik lafları sıralıyordu; lakin kocasının bir hafta içinde toparlanmaya başlamasına şaşırmıştı. Yanına yaklaştı; sanki onun bir an önce eski sağlığına kavuşmasını istiyormuş gibi pijamasının yakasını düzeltti, sahte bir tebessümle ellerini avuçlarının içine alıp devam etti:</p>

  <p>"Bana sorarsan en iyi çare senin bir süre bu ortamdan uzaklaşman. İşe de kesinlikle gitmemelisin. Önce sağlığına kavuşmalısın, hayatım. Belki sana ters ve anlamsız gelebilir ama en iyisi bir süre seyahate çıkalım. Neresi olursa olsun."</p>

  <p>"Sen ne diyorsun, Aylin? Bu durumda nasıl seyahate çıkabilirim?"</p>

  <p>Genç kadın, acaba fazla mı ileri gittim, diye düşündü. Kocasının karşısındaki koltuğa otururken bacak bacak üstüne attı ve sabahlığının eteklerini bilinçli olarak kapatmadı. Mevzun bacakları açıkta kalmıştı. İktidarsız Ragıp'ın çıplaklığını seyirden büyük zevk aldığını bilirdi. Avrupa'ya yapılacak bir seyahat kocasını ümit ve heyecana boğabilirdi; ama dikkat etti, Ragıp açıkta kalan bacaklarına bir an olsun göz atmamıştı. Aylin şansını bir daha zorladı.</p>

  <p>"Senin için en iyi çare, bu vasattan uzaklaşman. Evde de kalsan, işe de gitsen her yerde kızını düşüneceksin; oysa seyahat insana yeni yerler, yeni çehreler görmesini sağlar. Oyalanır, acının biraz küflenmesini sağlarsın. Biliyorum, bu acı kolay kolay dinmeyecektir ama bence en iyi çare bu."</p>

  <p>"Olmaz" diye kesin bir ses tonuyla homurdanmıştı kocası. "Kızımın katili bulununcaya kadar ben rahatlamayacağım. Tek umudum o namussuzun biran önce yakalanması."</p>

  <p>Yüreğinde hafif bir yanma hissetti genç kadın. Acaba Ragıp şu anda sevgili kızının katili ile konuştuğunu bilse ne yapar, diye geçirdi içinden. Bahçıvan Halil işini iyi yapmıştı doğrusu. Sadik köpeği üslendiği vazifeyi hakkıyla yerine getirmiş ve sanki çok olağan bir görev ifa etmiş gibi sessiz ve durağan işine devam etmişti. Ona çok şey borçluydu. Fakat erkekleri her zaman dayanılmaz cazibesinin esiri birer köle gibi görmüştü Aylin. Hepsi öyleydi. Ne var ki, kimini hayatının geleceğini sağlayan para babaları, kimini içindeki heyecan ve arzuları tatmin eden önemsiz kişiler, kimilerini de sadece emirlerini uygulayan sıradan insanlar olarak görmüştü. Hepsinin müşterek yanı kendisine duydukları şehvet tutkusuydu.</p>

  <p>Kocasına cevap vermedi. Dün geceyi anımsadı. Emre'ye fena hâlde bozulmuştu. O da salağın teki, diye geçirdi aklından. Her şey yolunda giderken yataktaki performansı oldukça iyiydi, hatta iyiden de öte. Ama Aslı'nın ölümünden sonra bir tuhaf olmuştu. Hayvani bir saldırı yapmış, kendisini umutlandırmış ama bir defada kalarak büyük bir hayal kırıklığı yaratmıştı. Zaten tahminlerin hilafına her zaman yetenekli erkek bulmak hiç de sanıldığı kadar kolay olmuyordu.</p>

  <p>Dün geceki tatminsizlik başına vurmuş, hayallerini karartmıştı. Hele üstüne üstlük mimarın ileriye giderek Aslı'nın ölümüyle ilgili olarak kendisini itham etmesi onu daha da sinirlendirmişti. Onu baştan çıkarması sadece Aslı'ya duyduğu nefrettendi. Bu dünyayı genç kıza zindan etmeyi en başından beri kafasına koymuştu zaten. Aslı'nın mutluluğunu kabul edemezdi. Mimarı da çabucak elde etmiş, kendisine bağlamıştı. Emre şimdi bir çöküntü içindeydi, yaşanan olayların etkisinden henüz bütünüyle sıyrılamamıştı; ama bu badireyi atlatınca yine köle gibi gelip ayaklarına kapanacaktı.</p>

  <p>Ona daha fazla yüz vermemeye kararlıydı Aylin. Artık Aslı olmadığına göre mimarın da hayatındaki varlık sebebi ortadan kalkabilirdi. Gerçi dün gece banyodaki sevişmeleri fena değildi ama mimar daha fazlasını veremediği için şansını yitirmiş sayılırdı.</p>

  <p>Baygın siyah gözleri karşısındaki yaşlı kocasına takıldı yeniden. Aklına yeni bir melanetin ilk tohumları saçılmaya başlamıştı bile. Üzgün gibi eşini süzerken kocamdan da kurtulmanın tam zamanı sayılır, diye düşündü. Yeni bir kalp krizi geçirirse, bu krize dayanamayacağı kesindi. Bu krizi açıklamanın da çok geçerli bir nedeni vardı; kızını kaybetmesinin dayanılmaz acısı. Hafifçe gülümsedi içinden. Bazı şeyleri sıcağı sıcağına halletmenin yararı vardı. Doktorlar hele bu sıralarda kesinlikle aşırı heyecana tahammül edemeyeceğini özellikle belirtmişlerdi. Hastalıkları nedeniyle cinsel gücünü takviye edici ilaçları doktorlar yasaklamışlardı, bütün isteğine rağmen Ragıp da o tür ilaçları kullanamıyordu; ama yatak odasındaki komodinin gözünde o tür ilaçların hepsi mevcuttu. Bütün sorun hissettirmeden Ragıp'a onlardan birini yutturmaktı.</p>

  <p>Yeniden konuşmaya başladı.</p>

  <p>"Belki de haklısın, hayatım" dedi. "Ben seyahati senin rahatlaman için düşünmüştüm ama sen nasıl istersen öyle olsun."</p>

  <p>Cümlesini bitirdikten sonra da son derece tabii havalarda bacak bacak üstüne atış pozisyonunu değiştirdi. Bunu yaparken de sabahlığı neredeyse kalçalarına kadar açılmıştı. Sözde farkında değilmiş gibi davranıyordu ama çaktırmadan da göz ucuyla kocasına bakıyordu.</p>

  <p>Ragıp'ın solmuş ve çökmüş yüzünde bir kıpırdama olmuştu. Geçirdiği derin üzüntü her hâlinden belliydi, avurtları çökmüş, suratı âdeta uzamıştı. Ona rağmen karısının kayan sabahlığının eteklerinden düzgün ve bembeyaz tenli bacaklarını görünce, Aylin'in çok iyi bildiği ihtiras kıvılcımları feri kaçmış gözlerinde belirmişti. Genç kadın içinden, ne olacak, hepiniz salaksınız işte, diye geçirdi. Seks kokusunu alınca hepsi çılgına dönüyorlardı. Bu iş tamam, diye düşündü. Geçirecekleri ateşli bir geceye Ragıp'ın yorgun kalbi kesinlikle dayanmazdı.</p>

  <p>Tam o sırada Sıdıka pişirdiği kahvelerle salona girince Aylin çaktırmadan sabahlığının eteklerini örterek bacaklarının çıplaklığını gizledi. Hizmetçi kahvelerini vererek salondan çıktı. Tekrar baş başa kalmışlardı. Aylin bu kez eteklerini açmadı. Gayet masum bir edayla sordu:</p>

  <p>"Yoksa yeniden işe başlamayı da düşünüyor musun sevgilim?"</p>

  <p>Yaşlı adam biraz düşündükten sonra cevap verdi; "Evet, hayatım. Ama hemen değil. Belki birkaç gün daha dinlenirim. Şimdilik kendimi çok güçsüz hissediyorum. Belki önümüzdeki hafta başı."</p>

  <p>Hiç önemli değildi. Rahatlıkla birkaç gün daha sabredebilirdi Aylin. Hem öylesi daha da iyi olurdu; bir erkeğin işine dönmesi sağlığına kavuştuğunun işareti sayılırdı. İşi dönecek kadar kendini iyi hisseden erkek haliyle karısıyla sevişmeye de kalkışabilirdi.</p>

  <p class="p1"><span class="t4">* * *</span></p>

  <p>O akşamüstü aile doktoru yeniden Ragıp Bey'i ziyarete gelmişti. Kendisini rutin bir muayeneden geçiren hekim, iyiye gittiğini, durumun sevindirici olduğunu fakat yine de heyecandan uzak durmasını ve kendisini kesinlikle yormamasını tembih etmişti. Doktor ayrılırken, Aylin onu geçirmek için salondan çıkarak kapıya kadar birlikte gelmişti. Yaptığı planın kılıfını hazırlamak için en uygun zamandı. Doktor tam kapıdan çıkmaya hazırlanırken, kısık sesle fısıldadı:</p>

  <p>"Cengiz Bey, sizinle özel bir konuyu görüşmek isterim" dedi.</p>

  <p>Zayıf ve uzun boylu, kibar bir zat olan doktor hemen durarak bekledi.</p>

  <p>"Tabii, Aylin Hanım. Ne isterseniz sorabilirsiniz. Her sorunuza açığım efendim."</p>

  <p>"Şey... Dediğim gibi mevzu biraz özel ve mahrem."</p>

  <p>"Hiç fark etmez, hanımefendi. Ben bir hekimim."</p>

  <p>Aylin sahte bir hava içinde yutkundu.</p>

  <p>"Şey... Eşimin iktidar problemini biliyorsunuz."</p>

  <p>"Evet, biliyorum. Profesör Özkök'e de ben götürmüştüm zaten. Yeni bir sorun mu var? Benim açımdan yapmaması gerekenleri uzun uzun anlatmıştım ona. Hatta arkadaşım Özkök'le müşterek tavsiyelerde bulunmuştuk."</p>

  <p>Aylin aynı mahcup edayla bildiğini onaylar şekilde başını salladı.</p>

  <p>"Fakat hiç laf dinlemiyor, doktor bey. Anlatmaya hicap ediyorum ama hastaneden döndüğümüzden beri her gece birlikte olmak istiyor. Elimden geldiğince ikaz ediyor ve engellemeye çalışıyorum ama söz geçirmek mümkün değil. Başucunda birtakım güçlendirici ilaçlar var, onları kullanmaya kalkışıyor."</p>

  <p>"Aman sakın ha!" dedi doktor. "Bu son derece tehlikeli, hele geçirdiği son kalp krizinden sonra... Asla böyle bir teşebbüste bulunmasın. Aman, dikkat edin, hanımefendi."</p>

  <p>Doktorun hayreti yüzünden okunuyordu. Böyle ağır bir üzüntüden sonra o yaştaki bir adamın evine döner dönmez karısıyla ilişkiye kalkışmasını yadırgamıştı.</p>

  <p>"Ben elimden geldiğince engellemeye çalışıyorum ama takdir edersiniz bana çok kızıp öfkeleniyor. Ne yapacağımı şaşırdım."</p>

  <p>"Şu sıralar son derece sakin olması ve en ufak heyecandan bile uzak durması gerekir. Hele sözünü ettiğiniz ilaçları alması tek kelimeyle intihardır. Lütfen bunu kendisine anlatmaya çalışın. İleriki aylarda yeniden bir kontrolden geçirir, bir tavsiyede bulunuruz kendisine."</p>

  <p>"Teşekkür ederim doktor" diye mırıldandı Aylin.</p>

  <p>Doktor veda edip gidince, salona geri dönen genç kadınının dudaklarında sinsi bir tebessüm belirmişti. Ölüm ruhsatını almış sayılırdı. Bundan sonrası oldukça kolaydı. Artık kocasının ölüm nedenini rahatlıkla onaylayacak bir hekim var sayılırdı elinde. Ragıp'ın ilaçlarını çoğu zaman eliyle kendisi verirdi ve yaşlı adam karısına güvendiğinden yuttuğu ilaçlara bakmazdı bile.</p>

  <p>Tam salondan içeriye girmek üzereydi ki, kapının zilinin çalınmasıyla durakladı. Hatta biran doktorun geri geldiğini sandı. Doktor endişeye kapılıp kocasıyla bizzat konuşmaya karar verdiyse bu hiç de hoş olmazdı. Sıdıka&rsquo;nın kapıyı açmasına fırsat vermeden hızla sokak kapısına döndü. Bir yandan da Sıdıka&rsquo;nın etrafta olup olmadığına bakmıyordu.</p>

  <p>Kapıyı araladı ama kapının önündeki kişi doktor değil, bahçıvan Halil'di. Aylin derin bir nefes aldı. Fakat sonra da irkilerek sadık köpeğine baktı. Şaşırmıştı, çünkü mecbur kalmadıkça Halil yalının kapısına dayanmazdı. Aylin söylendi:</p>

  <p>"Ne var, Halil?"</p>

  <p>Koca dev güçlü sesiyle mırıldanmıştı:</p>

  <p>"Sizinle konuşmam lazım, hanımefendi."</p>

  <p>Mutlaka olağandışı bir şey olmalıydı. Bunca yıldır, yalının korunması dâhil, bahçıvanın ön kapıya kendi isteğiyle geldiğini hatırlamıyordu. Yeme içme veya yalı personeliyle teması gerektiğinde Halil daima denize bakan servis kapısını kullanırdı. Birden huylandı. Neyse ki Sıdıka yine ortalarda görünmüyordu o an. Bahçıvanın gelişinin önemli bir nedeni olduğunu sezinleyen Aylin hemen dışarıya çıkıp kısık sesle sordu:</p>

  <p>"Söyle bakalım Halil, ne derdin var?"</p>

  <p>Dev adam gözlerini kadından kaçırarak mırıldandı:</p>

  <p>"Benim bir derdim yok efendim. Ama sokakta bir araba var. İçindekiler hep bizim yalıya bakıyorlar."</p>

  <p>Genç kadının birden beti benzi atıvermişti.</p>

  <p>"Yani yalıyı mı gözetliyorlar?"</p>

  <p>Halil başıyla tasdik etti.</p>

  <p>"Polis mi?"</p>

  <p>"Sırtlarında üniforma yok."</p>

  <p>"Sivil polisler mi?"</p>

  <p>"Galiba."</p>

  <p>"Ne zaman fark ettin?"</p>

  <p>"Bu sabah, içinde iki üç kişi var."</p>

  <p>"Belki yanılıyorsundur, Halil. Komşulardan birine ait bir araba olabilir."</p>

  <p>"Ben yanılmam, hanımım."</p>

  <p>Aylin düşünmeye başladı. Bu haber hiç hoşuna gitmemişti. Hatta bir an paniğe kapılır gibi oldu. Sadık köpeği muhtemel polis ekibini yeni fark etmiş sayılırdı; ama polisler dün gece de yalıyı gözetleme işini yapmışlarsa o zaman Emre ile buluştuğunu da görmüş olabilirlerdi. İçinden lanetler okudu, biraz da kendine kızdı. Bir haftalık ayrılığa dayanamamış, dün gece Levent'teki özel aşk yuvasına mimarı çağırmıştı. Polis bu görüşmeyi tespit etmişse başı ağrıyabilirdi. Ama çabuk toparlandı. Bu buluşma için gerekirse uygun bir sebep yaratmalıydı polise açıklayabileceği.</p>

  <p>"Sağ ol Halil" dedi. "Ben icabına bakarım. Sen, korkma."</p>

  <p>Bahçıvan safça homurdandı:</p>

  <p>"İsterseniz, gidip onları tepeleyebilirim."</p>

  <p>"Hayır, Halil... Sakın ha! Öyle bir şey yapma. Onları hiç fark etmemiş gibi davran."</p>

  <p>"Siz nasıl isterseniz."</p>

  <p>"Aferin, Halil. Hep böyle dikkatli ol." Sonra bir köpeği okşar gibi devin adaleli kolunu yakalayıp sıktı. Ten temasının adamın başını döndüreceğini biliyordu. Nitekim bahçıvan önüne iri bir kemik atılmış gibi memnuniyetinden titredi ve hızla kapının önünden uzaklaştı.</p>

  <p>Aylin, salona kocasının yanına döndüğünde düşünceliydi. Bu haber hiç hoşuna gitmemişti. Neyse ki Ragıp ondaki değişikliği, durgun hâli anlayamayacak kadar dalgındı. Salona girişini bile fark etmemişti.</p>

  <h2><a id="ncx1831"></a>5</h2>

  <p>Çizim masasının üzerine bıraktığı cep telefonu çalmaya başladığında saat akşam yediydi. Bürodaki diğer iki yardımcısı çoktan çıkmışlardı. Emre kadranda beliren numaraya bakınca hiç şaşırmadı. Aylin'in özel hattıydı bu. Arayacağından emindi, hatta geç bile kalmıştı. Dün geceki başarısız sayılacak birleşmelerinden sonra biraz da ağız dalaşı yapmışlar ve kırgın olarak ayrılmışlardı.</p>

  <p>Mimarın eli telefona uzandı ama hemen açmadı. Bütün gün boyunca aralarındaki ilişkinin bundan sonra ulaşacağı mecrayı düşünüp durmuştu Emre. inkâr edemezdi, bu kadına tutkundu. Zaten hiçbir erkeğin ona karşı koyamayacağını biliyordu. Ama aralarındaki ilişki sadece cinsellikti. Emre örümcek ağına takılıp kalmış bir sinek gibi hissediyordu kendini. Aylin'i de o ağın kurucusu örümcek... Kadın zevkle ve ağır ağır onun kanını emiyordu sanki. Kadının ağına düşmüş ve kaçma şansını yitirmişti. Kimse kurtulamazdı onun elinden. Aylin istediği her şeyi elde etmeye muktedir bir kadındı. Genç mimar doğacak sonuçları bilerek, görerek düşmüştü bu duruma; kuşkusuz biraz da isteyerek. Onun için fazla hayıflanmaması gerekirdi. Bu ilişki uğruna Aslı'ya olan sevgisini de tüketmişti. Telefonun zili çalmaya devam ediyordu.</p>

  <p>Telefon avucunun içindeydi ama açma düğmesine bir türlü basamıyordu. İçinden bir küfür savurdu. Açmayıp da ne yapacaktı? Başka şansı var mıydı sanki? Dün gece çok gergin olduğundan işi kısa kesmiş, bu yüzden de tartışmışlardı. Aylin doyuma ulaşmadığı zaman tam bir cadı oluyordu. Seçtiği erkeği tükeninceye kadar kullanmayı da çok iyi beceriyordu.</p>

  <p>Herhalde dün gece yarım kalan zevkini bu akşam tamamlamak niyetindeydi. Aramasının sebebi Levent'teki aşk yuvasına yeniden çağırmaktı. Niye karşı koyuyorum ki, diye söylendi içinden. Dün Barış denen o komiserle yaptığı görüşme sinirlerini çok germişti ama o dünkü olaydı; oysa şimdi hiç de öyle gergin değildi.</p>

  <p>Telefonun zili kesildi. Ama hemen ardından yeniden çalmaya başladı. Yine o arıyordu. Emre bu defa fazla düşünmeden telefonu açtı.</p>

  <p>"Efendim?"</p>

  <p>Aylin'in tiz ve sert sesi kulaklarında çınladı:</p>

  <p>"Niye açmıyorsun telefonu?"</p>

  <p>"Büromda öbür odadaydım. Duyamadım."</p>

  <p>'Yalnız mısın?"</p>

  <p>"Evet, sevgilim."</p>

  <p>"Konuşmamız lazım."</p>

  <p>Kadının ne söyleyeceğini tahmin eden Emre, hemen yelkenleri suya indirerek yenilmişliğini kabul eden yumuşacık bir sesle karşılık verdi:</p>

  <p>"Tamam sevgilim. Hatamı kabul ediyorum. Dün gece hem gergin hem de yorgundum. Seni hayal kırıklığına uğrattım. Ayrıca çok dengesiz ve saçma sapan şeyler söyledim. Özür dilerim."</p>

  <p>"Özrünü kabul ediyorum ama arayış sebebim o değil."</p>

  <p>Emre durakladı biran. Sonra merakla sordu:</p>

  <p>"Nedir peki?"</p>

  <p>"Şu polisler... "</p>

  <p>"Ne var ki?"</p>

  <p>"Yalıyı gözetliyorlar."</p>

  <p>"Neden?"</p>

  <p>Aylin homurdandı:</p>

  <p>"Ben de bilmiyorum. Lanet olasıdalar, bizden de mi şüpheleniyorlar nedir, anlamadım gitti. Gece gündüz sokakta bir araba bekliyor."</p>

  <p>Emre birden endişelenir gibi olmuştu.</p>

  <p>"Ne zamandan beri?" diye sordu telaşla.</p>

  <p>"Bizim geri zekâlı bahçıvan var ya, o fark etmiş. Söylediğine göre araba iki günden beri oradaymış."</p>

  <p>Mimar büsbütün telaşlanmıştı.</p>

  <p>"Acaba dün gece seni takip etmiş olabilirler mi?" dedi.</p>

  <p>"Bilmiyorum. Ben de seni bunun için aradım."</p>

  <p>"Dur, dur biraz... Eğer senin peşine takılmışlarsa dün gece buluştuğumuzu da tespit etmişlerdir. Bu hiç de hoş değil. Aramızdaki ilişkiyi anlamışlarsa her şey berbat olabilir. Bu çok tatsız bir haber. Yalıdan ayrıldığında peşine bir araba takıldığını fark etmedin mi?"</p>

  <p>Aylin soğuk bir ifadeyle cevapladı:</p>

  <p>"Ne zaman arabayla çıksam, birileri hep peşime takılır. O nedenle peşimdekilerle pek ilgilenmem. Şimdi beni dinle. Biliyorum, aramızdaki ilişkiyi öğrenirlerse bu ikimizi de zor duruma sokacaktır. Senden şüpheleniyorlar zaten, o Baş komiserin de benden hiç hoşlanmadığını biliyorum. İkimizin bir olup Aslı'yı ortadan kaldırdığımızı haklı olarak varsayacaklardır."</p>

  <p>Emre âdeta bağırdı:</p>

  <p>"Ama bu doğru değil."</p>

  <p>"Biliyorum, sevgilim. Ama böyle düşünmelerini engelleyemeyiz."</p>

  <p>"Ne yapacağız şimdi?"</p>

  <p>"Benim bir planım var" dedi. "Kulaklarını dört aç ve dinle."</p>

  <p>Genç mimar titreyerek kadının söylediklerini dinlemeye başlamıştı...</p>

  <p class="p1"><span class="t4">* * *</span></p>

  <p>O gece yalının sokağındaki nöbette Komiser Selim vardı. Gecenin uzun ve sıkıcı geçeceğinden emindi. Ayrıca Aylin Altınmızrak'ın bu gece de sevgilisi mimarla yeniden buluşacağına pek ihtimal vermiyordu. Hava da oldukça soğuktu ve hafif hafif yağmur çiselemeye başlamıştı. Saat yirmi bir sıralarında sokağın başında bir araba belirdi. Normal bir hızla gelip yalının bahçe duvarının önünde durdu. Selim dikkatle incelemeye başlamıştı gelen arabayı. Arabanın içinden orta boylu genç bir adam çıkmıştı. Hemen demir parmaklı büyük bahçe kapısına yönelmedi, sanki hiç acelesi yokmuş gibi elindeki deri çantayı bagajı açarak içine koydu. Selim dikkat kesilerek bakınca Aslı'nın cenazesinde gördüğü mimarı tanımakta zorlanmadı. Fakat içine bir kurt düşmüş; bu ziyarete pek bir anlam verememişti. Gecikmiş bir başsağlığı ziyareti olabilirdi tabii. Yoksa dün gece yarısı buluşan çiftler bu gece de mi birlikte olacaklardı? Komik bu, diye homurdandı içinden. Bu kadarına cesaret edemezlerdi artık. Fakat yine de aklı karışır gibi olmuştu. Aylin Hanım kocasının evinde böyle bir şeye kalkışamazdı; ama adamın ayakta bile duracak hâli yoktu, belki şu anda bile çoktan yatmış olabilirdi. Ayrıca bu evin hizmetkârı Sıdıka mimarın annesiydi. Emre her ne kadar bunu açığa vurmaktan kaçmıyorsa da acaba Sıdıka da bu gizli âşıkların sırdaşı olabilir miydi?</p>

  <p>Selim dayanamadı ve cep telefonundan, Barış'ı aradı. Barış o saatte evindeydi. Telefonu açıp, "Evet, ağabey?" diye mırıldandı.</p>

  <p>"Sana sürpriz bir haberim var. Az evvel yalıya bir misafir geldi. Bil bakalım, kim."</p>

  <p>"Emre mi?"</p>

  <p>"Ta kendisi" dedi.</p>

  <p class="p1"><span class="t4">* * *</span></p>

  <p>O akşam ilk defa Ragıp Bey yemek odasında karısıyla baş başa yemekteydi. Aşağı inip yemek yemeği yaşlı adam istemişti. Olay adamcağızı öyle sarsmıştı ki, hâlsizlikten doğru dürüst yürüyemiyor ve baston kullanıyordu.</p>

  <p>Bir ara yemek esnasında Aylin kocasına dönerek şikâyetçi bir edayla söylendi.</p>

  <p>"Hayatım, belki zamanı değil ama önemli bir konuyu senle müzakere etmek istiyorum."</p>

  <p>Ragıp titreyen elleriyle çorba kaşığını ağzından indirirken, "Nedir mesele?" diye fısıldadı.</p>

  <p>"Rahmetli kızımızla Emre'nin evlenmekten vazgeçmiş olmaları. Bu konu neden bize açılmadı, neden biz bir şey bilmiyoruz? Ayrılıklarını polisten öğrenmek doğrusu beni çok şaşırttı ve biraz da kızdırdı. Yoksa bu konuda sen bir şey biliyor muydun?"</p>

  <p>"Hayır. Kimse bana bir şey söylemedi."</p>

  <p>"Benden bir şey gizlemiyorsun, değil mi?"</p>

  <p>"Ne münasebet, Aylin... Neden gizleyeyim?"</p>

  <p>"O zaman sana şaşıracağın bir şey söyleyeceğim."</p>

  <p>Yaşlı adam merakla karısının iri siyah gözlerinin içine baktı.</p>

  <p>"Ne söyleyeceksin?"</p>

  <p>"Belki şimdi bunun hiç sırası değil ama söylemek zorundayım."</p>

  <p>"İnsanı merakta bırakma Aylin. Ne diyeceksen söyle hemen."</p>

  <p>"Bilirsin, Aslı ile aram pek iyi değildi. Ama kıza haksızlık ettiğimi şimdi daha iyi anlıyorum."</p>

  <p>Ragıp Bey önemli bir şey işiteceğini sezinlemiş gibi arkasına yaslandı ve karısının devam etmesini bekledi. Aylin ise usta bir aktris gibi hafifçe içini çekti.</p>

  <p>"Onu yeterince iyi tanıyamamışım meğerse."</p>

  <p>"Ne demek istiyorsun Aylin?"</p>

  <p>"Vefatından on gün kadar önce bir gece benimle sohbet etmek istedi."</p>

  <p>"Nerede?"</p>

  <p>"Burada tabii."</p>

  <p>Ragıp hayretle sordu: "Ben neredeydim?"</p>

  <p>"Yatmak için odamıza çekilmiştin. Aslı senin yatmanı beklemişti. Bana açacağı konuyu senin duymanı istememişti."</p>

  <p>Yaşlı adam hayreti daha artarak huzursuzca söylendi: "Benim duymamı istememiş miydi?"</p>

  <p>"Evet, hayatım."</p>

  <p>"Beni meraklandırıyorsun, Aylin. Aslı, benden habersiz seninle ne konuşmuş olabilir ki?"</p>

  <p>"Buna bir genç kızın, daha deneyimli bir kadınla sohbeti, akıl danışması, fikrini alması da diyebiliriz. Bir tür ihtiyaç... Benden hoşlanmasa da sanırım bu gereği duydu."</p>

  <p>"O mimarla mı ilgili?"</p>

  <p>"Evet."</p>

  <p>"Ne demişti sana?" Aylin ustaca içini çekti.</p>

  <p>"Bu konuyu sana açmamak için ona söz vermiştim. Ama Aslı artık yok ve bazı şeylere müdahale etmek bana düştü."</p>

  <p>Ragıp sinirlenerek söylendi: "Açık konuşsana Aylin, neler oldu?"</p>

  <p>Genç kadın bir kere daha içini çekti.</p>

  <p>"Emre'nin etrafa çok borcu varmış ve Aslı'dan parasal destek istemiş. İşlerim düzelince sana öderim demiş. Daha o tarihte evlilik planlan da devam ediyor olmalıydı, aksi hâlde bana açıklardı Aslı. Bunca yıldır ilk defa onunla ana kız gibi yakınlaşarak konuşmuştuk. Emre'yi çok sevdiğini anlamıştım, ona güveniyorsa yardım etmesinin çok doğal olduğunu söyledim. Mimarın istediği rakam epey fazlaydı."</p>

  <p>"Eee? Vermiş mi istediği parayı?"</p>

  <p>"İşte, bana danışmak istediği nokta da burada başlıyor zaten. Aslı nakit para yerine öz annesinden kalan mücevherleri vermeyi planladığını söyleyip fikrimi sordu."</p>

  <p>"Olamaz. Bu çok saçma" diye zayıf sesiyle bağırdı yaşlı adam. "O mücevherler ona annesinden kalma yadigârlardı, bunu nasıl düşünebilir? Parası mı yoktu? Neden şahsi parasından ödeme yapmamış ki?"</p>

  <p>"Orasını bilemem. Belki senden çekinmiştir. Ayrıca o mücevherler de onun malıydı."</p>

  <p>"Sen de bu fikri onayladın mı?"</p>

  <p>"En azından karşı çıkmadım. Ne de olsa bu Aslı ile ilk yakınlaşmamızdı."</p>

  <p>"Sonuç nedir Aylin? Eski eşimin mücevherleri o herife teslim edildi mi?"</p>

  <p>"Evet, hayatım. Ertesi gün Aslı mücevherleri Emre'ye teslim etmiş."</p>

  <p>Ragıp öfkeyle önündeki çorba tabağını itti.</p>

  <p>"Dur bir dakika. Nasıl olur? O mücevherler bizim yatak odamızdaki kasada saklıdır. Annesinin ölümünden sonra onları bir kutuya koyup kasaya yerleştirmiştik; kızım da o tarihten bu yana o kasayı hiç açmadı. Ayrıca senle evlendikten sonra bir kere bile bizim yatak odamıza girmemiştir. O kasanın anahtarı da onda yoktur. Mücevherleri nasıl almış olabilir?"</p>

  <p>Aylin'in yüzü kızardı.</p>

  <p>"Kutuyu Aslı'ya ben teslim ettim."</p>

  <p>"Sen mi? İnanamıyorum.</p>

  <p>"Bu konuyu sana neden açtığımı sanıyorsun ki? Bu işte benim de hatam olduğunu kabul ediyorum. Zaten bu yüzden de durumu sana açıklamak zorunda hissettim kendimi. Ama merak etme, hatamı telafi ettim."</p>

  <p>Yaşlı adam dik dik karısına baktı.</p>

  <p>"Nasıl?"</p>

  <p>Aylin bir kere daha içini çekmeyi ihmal etmemişti.</p>

  <p>"Biliyorsun, olaylar birbiri ardına patlak verdi. Aslı'nın öldürülmesi aklımızı başımızdan aldı. Ardından üzüntüden sen bir kalp krizi geçirdin. Polisten Aslı'nın Emre ile evlenmekten vazgeçtiğini öğrendik; işte ben de o zaman uyandım zaten. Eski karının mücevherleri Emre'de kalmıştı ve bu olayı bir tek ben biliyordum. Senin sıhhi durumun kritik olduğu için seni bırakıp sokağa çıkamıyordum, taziye için de gelip gidenler çok oluyordu. Biryandan da geçirdiğin kalp krizi nedeniyle olayı duymanı istemiyordum. Sonunda Emre'ye telefon etmeye ve mücevherleri geri getirmesini söylemeye karar verdim."</p>

  <p>Ragıp bitkin bir sesle sordu:</p>

  <p>"Mücevherleri satmış mı?"</p>

  <p>"Şanslı sayılırız, satmamış. O birkaç gün içinde Aslı ile tartışmışlar ve evlenmekten vazgeçmişler zaten. Yalıya çağıramazdım, senin hadiseyi öğrenmeni istemiyordum; mecbur kaldım onu Levent'teki eve çağırdım."</p>

  <p>"Ne zaman?"</p>

  <p>"Dün gece. Senin iyice uykuya dalmanı bekledim ve buluşmayı duymaman için geç saate randevu verdim. Gece yarısı on ikiye doğru Levent'teki eve gittim."</p>

  <p>"Getirdi mi mücevherleri?"</p>

  <p>"Bu akşam buraya getirip teslim edecek."</p>

  <p>"Getirir mi dersin? O oğlanı ilk günden beri gözüm tutmamıştı pek."</p>

  <p>"Getirecektir. Mecbur. Aksi hâlde olayı polise ve basına bildireceğimi, onu rezil edeceğimi söyledim."</p>

  <p>Ragıp ilk defa kaşlarını çatarak düşünmeye başladı.</p>

  <p>"Bu olay çok midemi bulandırdı, Aylin... Sakın, kızımın katili bu herif olmasın."</p>

  <p>"Hiç sanmam, hayatım. Düzenbaz, fırsatçı, üçkâğıtçı olabilir ama cinayet işleyecek bir tip değil. Göreceksin, mücevherleri getirecektir."</p>

  <p>Yaşlı adam hırsından dudaklarını ısırdı.</p>

  <p>"Umarım, haklı çıkarsın."</p>

  <p>"Ama senden bir isteğim olacak. Şu an sıhhatin her şeyden daha önemli. Onunla karşılaşmanı istemiyorum. Yemeğini bitirir bitirmez yatak odasına çık lütfen. Ben aşağıda onunla konuşurum. Öfke, sinir, heyecan sana yaramıyor; bu akşamüstü doktorunla konuştum. Tam toparlanmaya başlamışken, Allah korusun yeni bir kriz istemem."</p>

  <p>"Pekâlâ, ben yukarıya çıkarım" diye söylendi Ragıp Bey.</p>

  <p>Aylin derin bir nefes aldı. Her zamanki gibi, zeki geçinen kocasını yine yalanlarıyla adatmıştı. Şayet dün geceki aşk kaçamağı için Levent'teki eve gittiğini polis tespit etmişse, artık umurumda olmayacaktı. Bütün sorun o saatte genç mimarla niçin buluştuklarını açıklamak meselesiydi ve şu anda kocasının dahi onaylayacağı bir gerekçe yaratmıştı. Aylin'in en büyük zaaflarından biri de yalnız güzelliğiyle övünmek değil, zekâsına da hayran olmasıydı. Sofrada için için gülmeye başladı. Bu oyunu da tutacaktı. Olsa olsa kocasına yapacağı son hamleyi biraz daha ertelemek zorundaydı şimdi. Şu ana kadar her şey tasarladığı gibi gerçekleşmişti. Planı tıkır tıkır işliyordu. Kocası salonda otururken yatak odasına çıkmış, rahatlıkla odadaki kasanın şifresini açarak Ragıp'ın ilk karısından kalma mücevher kutusunu alarak aşağıya indirmiş ve giriş kapısının önündeki antrede duran dolaba yerleştirmişti. Bütün sorun Emre'nin geldiği anda kapıyı kendisinin açmasıydı. Sıdıka'ya güvenirdi, kendisine sadıktı ama onun bile o anı görmemesinde yarar vardı. Bu gece biraz heyecanlı geçeceğe benziyordu...</p>

  <p class="p1"><span class="t4">* * *</span></p>

  <p>Cep telefonu çaldığında Sıdıka yalının mutfağında yalnızdı ve akşam yemeğini hazırlamakla meşguldü. Arayanın oğlu olduğunu görünce irkilerek etrafına bakındı. Aşçı Hüseyin işini bitirmiş kıyafetini değiştiriyordu mutfağın bitişiğindeki odada. Ragıp Bey'le, Aylin Hanım da salondaydılar. Sıdıka telaşlandı, genellikle oğlu bu saatlerde pek aramazdı.</p>

  <p>Telefonu açıp sesini kısarak, "Efendim?" diye mırıldandı.</p>

  <p>"Anne saat dokuzda yalıya geleceğim. Sen ortalarda görünme."</p>

  <p>Sıdıka hışımla homurdandı:</p>

  <p>"Ne işin var burada? Ne işler çeviriyorsun sen? Olanlar hiç hoşuma gitmiyor, bana açıklama yapmanı istiyorum."</p>

  <p>Hattın öbür ucundan Emre inler gibi konuştu:</p>

  <p>"Meraklanma anne. Korkacak bir şey yok. İnan, her şey düzelecek. Hem sana söz veriyorum, artık seni orada da çalıştırmayacağım, benim yanıma geleceksin. Bazı hatalar yaptım, ama bunu tekrar etmeyeceğim. Artık kazanıyorum ve senin orada hizmetçilik etmeni de istemiyorum. Bu senden son ricam, yalıya geldiğimde ortalarda görünme."</p>

  <p>"Çıldırdın mı sen, nasıl görünmem? Benden misafire servis yapmam istenecektir."</p>

  <p>"Hayır, öyle bir şey olmayacak."</p>

  <p>"Nasıl olmaz? En azından bir kahve pişirmem istenecek."</p>

  <p>"İstenmeyecek, anne..."</p>

  <p>Sıdıka duraklamıştı bir an.</p>

  <p>"Nerden biliyorsun?" diye homurdandı.</p>

  <p>"Yakında sana her şeyi anlatacağım ama lütfen biraz sabırlı ol."</p>

  <p>"Sana son defa soruyorum; olanlarla bir ilgin var mı?"</p>

  <p>"Senin neyi öğrenmek istediğini biliyorum; kaç defa söyleyeceğim onu ben öldürmedim. Öyle bir şey aklımın köşesinden bile geçmezdi. Ama bir hata yaptım, affedilmez bir hata... Çok utanıyorum."</p>

  <p>Sıdıka durumu anlamış gibi gözleri irileşti birden. Buna hiç ihtimal vermemişti ama galiba bu kez yanılmıyordu. Şiddetli bir öfke bütün içini kapladı. Durumu anlamış gibiydi.</p>

  <p>"Sersem!" diye homurdandı. İsim vermeden fısıldadı. "Onun ağına düştün, değil mi?"</p>

  <p>Oğlu telefonu kapatıvermişti. Sıdıka düşünceleriyle baş başa kaldı. Yüreğinde müthiş bir hınç duyuyordu şimdi. Bunca yıldır kendisini işe alan Aylin'e hizmet etmiş, sadakatle ona bağlanmış, bir sürü pisliğinin örtbas edilmesi için ona yardımcı olmuştu. Ama Aylin'in bu defa harcadığı kişi onun öz be öz oğluydu ve Sıdıka buna izin veremezdi.</p>

  <p>Telefonunu cebine yerleştirirken bir an ağlayacak gibi oldu. Hayat gerçekten tesadüflerle doluydu ve insanoğlu bir gün sonra yaşamında nelerle karşılaşacağını kesinlikle tahmin edemiyordu. Oğluyla Aslı'nın karşılaşması tamamen bir rastlantıydı ve Sıdıka&rsquo;nın bunda hiçbir rolü yoktu; ama Emre annesinin çalıştığı evin kızına gönül verdiğini anlayınca komplekse kapılmış ve annesinden bunu gizlemesini istemişti. Hiçbir itirazı olmamıştı başlangıçta Sıdıka&rsquo;nın; nasıl olsa bu ilişkinin uzun sürmeyeceğini ve zengin kızı Aslı'nın hayata yeni atılmış, fakir bir mimara fazla yüz vermeyeceğini sanmıştı. Lakin olaylar hiç de sandığı gibi gelişmemiş ve iki genç evlenmeye karar vermişlerdi. Daha o zaman bile Sıdıka korkmaya başlamıştı. Altınmızrak'ların bu izdivaca sıcak bakmayacakları aşikârdı. Nitekim öyle de olmuştu, Ragıp Bey muhalifti ama bunu fazla belli etmiyordu; Sıdıka&rsquo;nın tek düşünemediği ise önüne çıkan gençlerle düşüp kalkan Aylin'in oğluna da göz koymuş olmasıydı. Üvey kızının sözlüsünü baştan çıkarmaya kalkışacağı hiç aklına gelmemişti.</p>

  <p class="p1"><span class="t4">* * *</span></p>

  <p>Sokak kapısı çalındığında Sıdıka mutfaktaydı. Oğlundan aldığı ikaz nedeniyle kapının çalındığını duymamış gibi davrandı. Mutfak kapısını kapar gibi yapmış, çok ufak bir aralık bırakmıştı. Zil çalınca yaklaşıp aralıktan göz ucuyla antreye baktı. Aylin'in bu ziyaretten mutlaka haberi olmalıydı zira daha zil çalınır çalınmaz salondan fırlamış ve antredeki ufak dolaptan bir kutu çıkararak aceleyle kapıyı açmaya yönelmişti. Sıdıka merak içindeydi; gerek oğlunun sen ortalıkta görünme uyarısına, gerekse de Aylin'in tam beyefendi iyileşmeye yüz tuttuğu bir sırada onu çağırmasına bir anlam veremiyordu. Gerçi Emre, beni Aylin çağırdı dememişti; fakat Sıdıka davetin ondan geldiğine şiddetle emindi. Gözünü kapı aralığına yerleştirip seyretmeye başladı.</p>

  <p>Oğlunun içeriye gireceğini sanmıştı Sıdıka. Fakat her şey o kadar kısa sürede cereyan etti ki, ne olduğunu hiç anlamadı.</p>

  <p>Biran Aylin'in terslenip onu kapıdan kovduğunu bile sandı. Bütün dikkatini gözetlemeye vermişti. Hatta genç kadının kapı çalınınca eline aldığı kutuyu Emre'ye vereceğini düşünmüştü. Ama hiçbiri olmadı. Otuz kırk saniyeyi geçmeyen bir süre sonrası Emre dönerek ayrılmış, Aylin de elindeki kutuyla beraber salona, kocasının yanına dönmüştü. Yüz hatları gerilen hizmetçi durumu değerlendirmeye çalıştı. Bu ne biçim ziyaretti, oğlu içeri girmeye bile gerek duymamıştı. Ayrıca salona elindeki kutuyla dönen Aylin'in yüzünde rahatlamış bir ifade yakalamıştı Sıdıka. Gelen bir başkası olsa üzerinde fazla durmazdı ama o biricik oğluydu ve bütün yaşamını onu okutmak, yetiştirmek için harcamıştı. Ne olursa olsun, bu meseleyi anlamalıydı. Ani bir kararla mutfaktan çıktı, herhangi bir şeye şahit olmamış gibi ağır ağır salona yürüdü.</p>

  <p>Karı koca, Aylin'in Ragıp Bey'in koltuğunun yanındaki sehpanın üzerine bıraktığı kutuyu açmış içindekileri inceliyorlardı. Aylin salona giren Sıdıka&rsquo;nın ayak seslerini duyunca hemen kutunun kapağını kapatmış, başını kadına çevirmişti. Oldukça sinirli bir şekilde sordu:</p>

  <p>"Ne var, Sıdıka?"</p>

  <p>"Şey, efendim... Acaba kahvelerinizi yapayım mı diyecektim."</p>

  <p>"Hayır, şimdi istemiyoruz."</p>

  <p>Sıdıka geri dönerek salondan çıkmıştı. Kafası iyice karışmıştı kadının; Ragıp Bey sanki o kutunun içindekilere öfkeyle bakıyormuş gibi gelmişti. Aylin o kutuyu antredeki portmantonun içinden çıkardığı hâlde, Ragıp Bey'e Emre'nin getirdiğini mi söylemişti yoksa?</p>

  <p>Sıdıka ne olursa olsun, bu muammayı çözmeye karar vermişti. Bunun tek çaresi de oğlunun evine gizlice yapacağı ziyaretle mümkündü.</p>

  <p>Ona hesap sormaktan başka çaresi yoktu artık...</p>

  <p>&nbsp;</p>
</body>
</html>
