<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Poe</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_2">MARIE ROGÊT’NİN GİZEMİ<sup class="calibre2"><a href="../Text/Poe_split_006.html#footnote-264-2" id="footnote-264-2-backlink">[2]</a></sup></h1>

  <p class="normal">“MORGUE SOKAĞI CİNAYETLERİ”NİN ARDIL ÖYKÜSÜ</p>

  <p class="normal">Es gibt eine Reihe idealischer Begebenheiten, die der Wirklichkeit parallel läuft. Selten fallen sie zusammen. Menschen und Zufälle modificiren gewöhnlich die idealische Begebenheit, so dass sie unvollkommen erscheint, und ihre Folgen gleichfalls unvollkommen sind. So bei der Reformation; statt des Protestantismus kam das Lutherthum hervor.</p>

  <p class="normal">Gerçek olay dizilerine koşut giden ideal olay dizileri vardır. Bu diziler hemen hemen hiçbir zaman birbiriyle çakışmaz. İnsanlar ve koşullar genellikle olayların ideal akışını değiştirir; öyle ki bu akış ve yarattığı sonuçlar mükemmel olmaktan uzak görünür. Reform Hareketi’nde de böyle olmuştur; Protestanlık’ın yerine Luthercilik geçmiştir. –Novalis.<sup class="calibre2"><a href="../Text/Poe_split_006.html#footnote-264-3" id="footnote-264-3-backlink">[3]</a></sup> Morale Ansichten<span class="ideitalik">.</span></p>

  <p class="normal">En sakin düşünürler arasında bile, zihnin <span class="ideitalik">salt rastlantı olarak kabul edemeyeceği <span class="ideitalik">rastlantılar karşısında arada bir irkilip de doğaüstü olana belli belirsiz, gene de heyecan verici bir yarı inanmışlıkla bağlanmayan hemen hemen hiç kimse yoktur; bu gibi duygular –sözünü ettiğim bu yarı inançlar hiçbir zaman <span class="ideitalik">düşünce’nin tam gücünü taşımadığından– rastlantı öğretisine ya da teknik terimle Olasılıklar Hesabı’na başvurulmadıkça neredeyse hiçbir zaman tam olarak bastırılamaz. Şimdi, bu Hesap özünde salt matematikseldir; bu nedenle de bilimde en katı biçimde doğru olanın, kurguda en ele gelmez olanın gölgesine ve tinselliğine uygulanması gibi bir anormallikle karşı karşıya kalırız.</span></span></span></p>

  <p class="normal">Benden kamuya açıklamam istenen olağanüstü ayrıntıların, zaman ardıllığı açısından, kavraması çok zor bir dizi <span class="ideitalik">rastlantı’yı içeren birincil dalı oluşturduğu görülecektir; bunun ikincil ya da sonuçlandırıcı dalını, son zamanlarda New York’da işlenen MARY CECILIA ROGERS cinayetinden bütün okurlar tanıyacaklardır.</span></p>

  <p class="normal">Bir yıl kadar önce, <span class="ideitalik">Morgue Sokağı Cinayetleri başlıklı bir yazıda, dostum Chevalier C. Auguste Dupin’in düşünce yapısında çok dikkate değer olan bazı özellikleri göstermeye çalışırken bu konuyu yeniden ele alacağım aklıma gelmemişti. Amacım, bu düşünce yapısını sergilemekti; bu amaç, Dupin’in kişisel tuhaflığıyla ortaya çıkardığı o çılgın rastlantılar zinciriyle tam olarak gerçekleşmiş oldu. Başka örnekler de ekleyebilirdim, ama kanıtladığımdan fazlasını kanıtlayamazdım. Bununla birlikte, şaşırtıcı gelişmeleriyle son zamanlardaki olaylar, beni irkilterek daha başka ayrıntılara götürdü; bu ayrıntılar zorla alınmış itiraflar havasına bürünecektir. Son duyduklarımdan sonra, onca zaman önce duyduklarım ve gördüklerim konusunda suskun kalmam gerçekten garip olur.</span></p>

  <p class="normal">Madame L’Espanaye ve kızının trajik ölümleriyle ilgili gelişmelerin ortaya çıkması üzerine Chevalier, bu olayı dikkat alanından hemen çıkardı; o eski düş dünyasına dalma alışkanlığına geri döndü. Her zaman soyutlamaya yatkın olduğumdan, ben de hemen onun havasına girdim; Faubourg Saint Germain’deki odalarımızdan çıkmayarak Gelecek’i unuttuk, bizi çevreleyen renksiz dünyayı düşlerle örerek Şimdi’de, dinginlik içinde uykuya daldık.</p>

  <p class="normal">Ama bu düşler hiç de kesintisiz değildi. Dostumun Morgue Sokağı’nda yaşanan dramda oynadığı rolün, Paris polisi üzerinde bir etki bırakmış olduğu kolayca düşünülebilir. Dupin adı, yardımcılarıyla birlikte, artık her eve girmişti. Dupin’in gizemin düğümlerini çözmekte kullandığı tümevarımlı çıkarımlarının yalınlığı, benden başka hiç kimse için, Polis Şefi için bile açıklığa kavuşmuş olmadığından, bu olayın mucize olarak görülmesi ya da Chevalier’nin çözümleme yeteneklerinin, ona sezgili bir insan ünü kazandırmış olması elbette şaşırtıcı değildir. Açıksözlülüğüyle Dupin, böylesi bir önyargıya kapılan her meraklı kişiyi bu önyargısını düzeltmeye götürürdü; ama üşengeç mizacı, kendisi için ilginçliğini uzun süredir yitirmiş olan bu konunun üstüne gitmesini engelledi. İşte böylece Dupin, polislerin dikkatli gözlerinin kendisinin üstüne çevrildiğini gördü; aslında Polis Merkezi’nde, onun hizmetlerinden yararlanılmaya çalışılan vakaların sayısı hiç de az değildi. En dikkate değer olaylardan biri de Marie Rogêt adında bir genç kızın öldürülmesiydi.</p>

  <p class="normal">Bu olay, Morgue Sokağı’nda işlenen o gaddarlıktan yaklaşık iki yıl sonra gerçekleşti. Adı ve soyadı, talihsiz “puro satan kız”ınkine benzemesi nedeniyle hemen dikkat çeken Marie, dul Estelle Rogêt’nin tek kızıydı. Marie’nin babası, o bebekken ölmüştü; babasının ölümünden sonra, öykümüze konu olan cinayetin on sekiz ay öncesine kadar, anneyle kızı Pavée Saint Andrée Sokağı’nda birlikte oturmuşlardı;<sup class="calibre2"><a href="../Text/Poe_split_006.html#footnote-264-4" id="footnote-264-4-backlink">[4]</a></sup> Madame, Marie’nin yardımıyla bu sokakta bir <span class="ideitalik">pension<sup class="calibre2"><a href="../Text/Poe_split_006.html#footnote-264-5" id="footnote-264-5-backlink">[5]</a></sup> işletiyordu. Marie yirmi iki yaşına gelinceye kadar işler böyle sürüp gitti; o zaman kızın güzelliği, Palais Royal’in zemin katındaki dükkanlardan birini işleten ve müşterilerinin çoğu o mahalledeki umarsız serüvencilerden oluşan bir parfümeri sahibinin dikkatini çekti. Monsieur Le Blanc<sup class="calibre2"><a href="../Text/Poe_split_006.html#footnote-264-6" id="footnote-264-6-backlink">[6]</a></sup> güzel Marie’nin, kendi parfümeri dükkanında tezgahtarlık yapmasının getireceği kazançlardan habersiz değildi; Madame biraz tereddüt etse de, kız parfümeri sahibinin cömertçe yaptığı ücret teklifini büyük bir hevesle kabul etti.</span></p>

  <p class="normal">Dükkan sahibinin beklentileri boş çıkmadı; dükkanı, bu neşe dolu <span class="ideitalik">grisette’in çekiciliği nedeniyle kısa sürede üne kavuştu. Marie, onun mağazasında çalışmaya başlayalı bir yıl kadar olmuştu ki, hayranları kızın artık dükkanda olmadığını görünce büyük bir şaşkınlığa uğradılar. Monsieur Le Blanc kızın kayıplara karışmasını açıklayamıyordu; Madame Rogêt de kaygı ve dehşet içinde aklını yitirecek duruma gelmişti. Günlük gazeteler konuya hemen el attı; polis de ciddi bir soruşturmaya girişmek üzereydi; bir hafta sonra güzel bir sabah, Marie sapasağlam ama biraz üzüntülü bir havayla parfümeride tezgahın başında her zamanki yerini aldı. Kişisel düzeyde kalan bir sorgulama dışındaki tüm soruşturmaların üstü elbette hemen kapatıldı. Monsieur Le Blanc, daha önce de yaptığı gibi, hiçbir şeyden haberi olmadığını söyledi. Marie, Madame’ın eşliğinde bütün soruları, geçen haftayı köyde bir akrabalarının evinde geçirdiğini söyleyerek yanıtladı. Böylelikle olay geçmişte kaldı ve genellikle unutuldu; kız sözde inatla sürüp gitmekte olan meraklı bakışlardan kendini kurtarmak için kısa süre sonra parfümcüye son kez veda ederek annesinin Pavée Saint Andrée Sokağı’ndaki evine sığındı.</span></p>

  <p class="normal">Eve dönüşünden beş ay sonra, arkadaşları Marie’nin ikinci kez kayıplara karıştığını anlayınca korkuya kapıldılar. Aradan üç gün geçti; Marie’den hiçbir haber çıkmadı. Dördüncü gün, Marie’nin cesedi Seine Nehri’nde<sup class="calibre2"><a href="../Text/Poe_split_006.html#footnote-264-7" id="footnote-264-7-backlink">[7]</a></sup>, Saint Andrée Sokağı’nın bulunduğu semtin karşısındaki kıyıya yakın bir yerde, Barrière du Roule<sup class="calibre2"><a href="../Text/Poe_split_006.html#footnote-264-8" id="footnote-264-8-backlink">[8]</a></sup> adlı kenar mahalleden pek de uzak olmayan bir noktada bulundu.</p>

  <p class="normal">Bu cinayetin işlenişindeki canavarlık (bunun bir cinayet olduğu ilk bakışta ortadaydı), kurbanın gençliği ve güzelliği, her şeyden çok da dillere düşmüş olması, bütün bunlar birleşince duyarlı Parislilerin zihninde yoğun bir heyecan yarattı. Böylesine genel, böylesine yoğun bir etki yaratan benzer bir olay anımsayamıyorum. Bütün dikkatleri üstüne çeken bu olayın birkaç hafta boyunca tartışılması dışında günün en önemli siyasal konuları bile unutuldu. Polis Şefi olağanüstü sertlikte önlemler aldı; Paris polisinin bütün kolluk güçlerine de elbette en üst düzeyde görevler yüklendi.</p>

  <p class="normal">Ceset ilk bulunduğunda, katilin hemen başlatılan soruşturmadan uzun süre kaçıp kurtulabileceği sanılmıyordu. Ancak, bir hafta geçtikten sonra bir ödül koymanın gerekli olduğu görüldü; o zaman bile bu ödül bin frankla sınırlı tutuldu. Bu arada soruşturma, her zaman çok akıllıca olmasa da canlılıkla sürdürülüyordu; sayısız kişi boşu boşuna sorgulandı; bunlar olurken, bu gizemli olayla ilgili hiçbir ipucuna ulaşılamaması nedeniyle halkın heyecanı iyice arttı. Onuncu günün sonunda, başlangıçta önerilen ödülün iki katına çıkarılması uygun görüldü; sonunda, ikinci hafta da hiçbir yeni bulguya ulaşılamadan geçince, Paris’de polise karşı hep var olan önyargı birkaç ciddi <span class="ideitalik">émeute’le<sup class="calibre2"><a href="../Text/Poe_split_006.html#footnote-264-9" id="footnote-264-9-backlink">[9]</a></sup> dışarı vurulunca, Polis Şefi “katilin yakalanması”, katillerin sayısı birden fazlaysa “katillerden herhangi birinin yakalanması” için yirmi bin frank teklif etmeye karar verdi. Bu ödül açıklanırken, suç ortaklarına karşı kanıt getirecek olan suçlunun affedileceğine söz verilmişti; nereye asılmış olursa olsun ilanların tümüne, bir yurttaşlar komitesinin, Polis Merkezi’nin önerdiği miktara ek olarak on bin frank vereceğini gösteren özel bir duyuru eklendi. Böylece ödülün toplamı otuz bin franka ulaştı; kızın mütevazı konumunu ve burada tarif edilen canavarca olayların büyük kentlerde ne büyük bir sıklıkla işlendiğini göz önüne alacak olursak, bunun çok büyük bir miktar olduğu anlaşılabilir.</span></p>

  <p class="normal">Bu cinayetin gizeminin hemen aydınlığa kavuşturulacağından artık kimsenin kuşkusu yoktu. Ama bir iki durumda, olaya açıklık kazandıracakmış gibi görünen bazı tutuklamalar yapıldıysa da, suçluların kim olduğunu gösterecek hiçbir bilgi alınamadı; bu kişiler de hemen serbest bırakıldı. Garip görünse de, cesedin bulunmasının üstünden üç hafta geçmişti; üstelik bu üç hafta, kamunun zihnini bu kadar rahatsız eden olaylarla ilgili söylenti Dupin’e ve bana ulaşıncaya kadar, konuya hiçbir açıklık getirilemeden geçmişti. Bütün dikkatimizle yoğunlaştığımız araştırmalarla uğraştığımızdan ikimiz de yurtdışına gitmeden, ziyaretçi kabul etmeden, günlük gazetelerden birindeki önemli siyasal makalelere yalnızca göz ucuyla şöyle bir bakarak neredeyse bir ay geçirmiştik. Cinayete ilişkin ilk bilgi bize, G–’nin kendisi tarafından getirildi. G–, 13 Temmuz 18— günü öğleden sonra erken saatlerde bizim kaldığımız yere geldi; gecenin geç saatlerine kadar yanımızda kaldı. Katilleri ortaya çıkarma yolundaki bütün çabalarının başarısızlıkla sonuçlanmasından dolayı çok üzgündü. Dediğine göre, ünü –Parislilere özgü bir havayla söyledi bunu– tehlikeye girmişti. Onuru bile söz konusuydu. Halkın gözü onun üzerindeydi; bu gizemin çözülmesi için seve seve girişmeyeceği hiçbir özveri yoktu gerçekten. Biraz garip olan konuşmasını, Dupin’in inceliği diyerek adlandırmaktan hoşlandığı bir övgüyle bitirdi; ona doğrudan ve kesinlikle cömertçe bir öneride bulundu; tam olarak ne olduğunu burada açıklama hakkını kendimde görmediğim bu önerinin, anlatacaklarımın asıl konusuyla hiçbir ilişkisi yok.</p>

  <p class="normal">Dostum, bu övgüyü ustalıkla reddetti, ama getireceği yararlar önemsiz olsa da öneriyi hemen kabul etti. Bu mesele halledildikten sonra, Polis Şefi hemen kendi görüşlerini açıklamaya girişti; aralara da kanıtlar üzerine uzun yorumlar serpiştirdi; oysa elimizde kanıt diye henüz pek bir şey yoktu. Uzun uzadıya, kendinden hiç kuşku duymaksızın bilgiççe konuştu; bu arada gece, uykulu bir hava içinde uzayıp giderken ben arada bir önerilerde bulunuyordum. Her zamanki koltuğuna yerleşmiş, kıpırdamadan oturan Dupin, saygılı dikkatin somutlaşmış örneğiydi. Görüşme boyunca gözlüğünü hiç çıkarmadı; gözlüğün yeşil camlarının ardından arada bir attığı bakışlar, Polis Şefi’nin gitmesinden hemen önceki o geçmek bilmeyen yedi–sekiz saat boyunca suskun durmuş olsa da, onun da benim gibi aslında çok da derin uyumadığına beni ikna etti.</p>

  <p class="normal">Sabahleyin, Polis Merkezi’nden, ortaya çıkarılmış olan bütün kanıtların tam bir kaydını edindim; ayrıca çeşitli gazete bürolarından bu acıklı olayla ilgili her türlü belirlenmiş bilginin başından sonuna yayınlandığı bütün gazetelerin bir kopyasını aldım. Yanlış olduğu kesinlikle kanıtlanan her şey ayıklandıktan sonra geriye kalan bilgi yığını şöyleydi:</p>

  <p class="normal">Marie Rogêt, 18— yılında, 22 Haziran pazar günü sabahleyin saat dokuz sıralarında annesinin Pavée St. Andrée Sokağı’ndaki konutundan ayrıldı. Çıkarken, Monsieur Jacques St. Eustache<sup class="calibre2"><a href="../Text/Poe_split_006.html#footnote-264-10" id="footnote-264-10-backlink">[10]</a></sup> diye birine, yalnızca ona, o günü Drômes Sokağı’nda oturan teyzesiyle geçirmek niyetinde olduğunu bildirdi. Drômes Sokağı, nehrin kıyısından pek de uzakta olmayan kısa, dar ama kalabalık bir sokaktır; Madame Rogêt’nin <span class="ideitalik">pension’undan, en kestirme yolla yaklaşık iki mil uzaktadır. St. Eustache, Marie’nin sözlüsüydü; bu <span class="ideitalik">pension’da kalıyor, yemeklerini de burada yiyordu. St. Eustache, hava kararırken gidip sözlüsünü alacak, eve getirecekti. Oysa öğleden sonra çok yoğun yağmur yağmaya başladı; St. Eustache, Marie’nin (daha önce benzer koşullarda yaptığı gibi) geceyi teyzesinde geçireceğini varsayarak, sözünde durma gereğini duymadı. Gecenin ilerleyen saatlerinde (yetmiş yaşında, sağlığı bozuk bir hanım olan) Madame Rogêt’nin, “Marie’yi bir daha hiç göremeyeceği” yolundaki korkusunu dile getirdiği duyuldu, ama bu sözlerin üzerinde o sırada pek durulmadı.</span></span></p>

  <p class="normal">Pazartesi günü, kızın Drômes Sokağı’na hiç gitmediği belirlendi; o gün kızdan hiçbir haber alınmadan geçince, kentin çeşitli yerlerinde ve çevresinde gecikmiş bir arama başlatıldı. Bununla birlikte, kızla ilgili doyurucu bir bilgiye, kayboluşunun üstünden ancak dört gün geçtikten sonra ulaşılabildi. O gün (yirmi beş Haziran, çarşamba günü) Pavée Andrée Sokağı’nın karşısında düşen Seine kıyısında, Barrière du Roule yakınlarında bir arkadaşıyla birlikte Marie konusunda araştırmalar yapmakta olan Monsieur Beauvais<sup class="calibre2"><a href="../Text/Poe_split_006.html#footnote-264-11" id="footnote-264-11-backlink">[11]</a></sup> diye birine, bazı balıkçıların nehirde yüzer halde buldukları bir cesedi kıyıya çektikleri bildirildi. Cesedi görünce Beauvais, biraz duraksadıktan sonra, bunun parfümeride çalışan kız olduğunu belirledi. Beauvais’nin arkadaşı da cesedi hemen tanımıştı.</p>

  <p class="normal">Cesedin yüzü, bir kısmı ağızdan gelen koyulaşmış kanla kaplıydı. Yalnızca suda boğularak ölenlerde görülenin tersine, ağızda köpük yoktu. Hücre dokularında da renk kaybı olmamıştı. Boynun çevresinde çürükler ve parmakların bıraktığı izler vardı. Kollar bükülerek göğsün üstünde kavuşturulmuştu; ceset kaskatıydı. Sağ el sımsıkı yumulmuştu; sol el kısmen açıktı. Sol bileğin iki yerinde dairesel sıyrıklar vardı; belli ki bunlar, bileğe birkaç ipin ya da bir ipin birden fazla dolanması sonucunda olmuştu. Ayrıca, sağ bileğin bir kesiminin derisi, bu arada sırtı, özellikle de kürek kemiklerinin arasındaki deri sıyrılmıştı. Balıkçılar, sahile çekerken cesede bir ip bağlamışlardı, ama zedelenmelerin hiç biri bundan dolayı olmamıştı. Boyun bölgesindeki kaslar çok şişmişti. Görünürde kesikler ya da darbeler sonucunda olmuş gibi görünen çürükler yoktu. Cesedin boynunda, göze çarpmayacak biçimde, sımsıkı bağlanmış bir dantel parçası bulundu; dantel etin içine bütünüyle gömülmüş, sol kulağın hemen altından sımsıkı bir düğümle bağlanmıştı. Yalnızca bu bile ölümün gerçekleşmesine yeterdi. Tıbbi incelemeler, ölen kızın erdemli olduğuna tanıklık ediyordu. Belirtildiğine göre kız, büyük bir şiddete maruz kalmıştı. Ceset bulunduğunda, arkadaşları tarafından kolayca tanınacak durumdaydı.</p>

  <p class="normal">Elbisesi pek çok yerinden yırtılmıştı, buruş buruştu. Mantosundan otuz santim genişliğinde bir parça, etek ucundan bele kadar yırtılmış ama koparılmamıştı. Bu parça, belin çevresine üç kez dolanmış, belin arkasından bir kancayla tutturulmuştu. Mantonun hemen altındaki elbise ince muslindendi; bundan da kırk beş santim eninde bir parça –çok düzgün bir şekilde ve çok büyük bir dikkatle– yırtılıp alınmıştı. Bu parça, kızın boynuna sıkı sıkı sarılmış, sağlam bir düğümle bağlanmış olarak bulundu. Bu muslin parçanın ve dantel parçasının üstünde bonenin ipleri bağlanmıştı; bone iplerin ucundan hâlâ sarkıyordu. Bonenin iplerinin bağlandığı düğüm, bir kadının elinden değil, iç içe geçirilerek atılmış, bir denizcinin elinden çıkmıştı.</p>

  <p class="normal">Teşhis edildikten sonra ceset, her zaman yapıldığının tersine morga götürülmedi; (bu formalite gereksiz görüldüğünden) kıyıya çıkarıldığı noktadan pek de uzak olmayan bir yere aceleyle gömüldü. Beauvais’nin zorlamaları nedeniyle, meselenin üstü olabildiğince kapatıldı; halk da duygusal tepkisini ancak bir kaç gün geçtikten sonra gösterdi. Bununla birlikte, bir haftalık gazete<sup class="calibre2"><a href="../Text/Poe_split_006.html#footnote-264-12" id="footnote-264-12-backlink">[12]</a></sup> sonunda bu konuya el attı; ceset gömüldüğü yerden çıkarıldı, inceleme yeniden başlatıldı, ama o zamana kadar belirlenenlerin ötesinde hiçbir şey bulunamadı. Bununla birlikte, giysiler ölen kızın annesine ve arkadaşlarına teslim edildi; bunların evden çıkarken kızın üstünde bulunan giysiler olduğu tam olarak belirlendi.</p>

  <p class="normal">Bu arada heyecan saat be saat artıyordu. Birkaç kişi tutuklandı, sonra serbest bırakıldı. Kuşkular özellikle St. Eustache üzerinde yoğunlaşıyordu; başlangıçta St. Eustache, Marie’nin evden ayrıldığı pazar boyunca nerede olduğunu tam olarak açıklayamadı. Bununla birlikte, daha sonra Monsieur G–’ye, söz konusu günün her bir saatini yeterince açıklığa kavuşturan yeminli beyanını verdi. Zaman geçtikçe ve hiçbir bulguya ulaşılamayınca, ortalıkta binlerce çelişkili söylenti dolaşmaya başladı; gazeteciler bu <span class="ideitalik">senaryolar içinde kendilerini kaybettiler. Bunların arasında dikkati en çok çeken, Marie Rogêt’nin hâlâ sağ olduğu –Seine’de bulunan cesedin başka bir talihsiz kıza ait olduğu– fikriydi. Sözü edilen senaryoyu içeren bazı kesimleri burada okura sunmam yerinde olacaktır. Bunlar, genellikle çok iyi hazırlanan <span class="ideitalik">L’Etoile<sup class="calibre2"><a href="../Text/Poe_split_006.html#footnote-264-13" id="footnote-264-13-backlink">[13]</a></sup> gazetesinden alınmış kesimlerin <span class="ideitalik">bire bir çevirilerdir.</span></span></span></p>

  <p class="normal">“Mademoiselle Rogêt, 22 Haziran 18—’de pazar sabahı, Drômes Sokağı’nda teyzesini görmeye gideceğini söyleyerek ya da başka birini görmek için annesinin evinden çıktı. O saatten sonra, hiç kimsenin onu gördüğü kanıtlanamadı. Onunla ilgili hiçbir iz bulunamadı, hiçbir haber alınamadı. * * * Şu ana kadar da, annesinin evinden ayrıldıktan sonra kızı o gün gören kimse ortaya çıkmadı. * * * Bu durumda, 22 Haziran pazar günü saat dokuzdan sonra Marie Rogêt’nin yaşayanlar arasında olduğunu gösteren hiçbir kanıt bulunmasa da, elimizde o saate kadar sağ olduğunu gösteren kanıt var. Çarşamba günü öğleyin, saat on ikide, Barrière du Roule’ün kıyısında, suda yüzmekte olan bir ceset bulundu. Marie Rogêt’nin, annesinin evinden çıktıktan sonraki üç saat içinde suya atıldığını varsaysak bile, ceset suda en fazla üç gün kalmış olabilir –üç gün ile bir saat arasında bir süre. Ama eğer bu ceset bir cinayet sonucunda ortaya çıkmışsa, katillerin bu cinayeti, cesedi gece yarısından önce nehre atabilmek için olabildiğince erken işlediklerini varsaymak aptallık olur. Böylesine korkunç cinayetleri işleyenler aydınlığı değil, karanlığı seçerler. * * * Böylece anlıyoruz ki, bu ceset Marie Rogêt’nin cesedi <span class="ideitalik">idiyse, suda iki buçuk gün, olsa olsa üç gün kalmış olabilir. Bütün deneyimler göstermiştir ki, suda boğulanların cesetlerinin ya da şiddet uygulanarak öldürüldükten hemen sonra suya atılanların cesetlerinin, suyun yüzeyine çıkmalarına yetecek ölçüde çürümeleri için altı ilâ on gün geçmesi gerekir. Bir ceset, bir top atışıyla batırıldığında, suyun altında en az beş altı gün kaldıktan sonra yüzeye çıksa bile, müdahale edilmedikçe, yeniden suya batar. Şimdi biz şunu soruyoruz: Bu olayda doğanın her zaman izlediği yoldan sapmaya neden olan şey neydi? * * * Eğer ceset, salı gecesine kadar örselenmiş haliyle kıyıda tutulsaydı, kıyıda katillerden kalan bir iz bulunurdu. Gene kuşkulu bir nokta, öldürüldükten iki gün sonra suya atılmış olsa bile cesedin bu kadar çabuk su yüzüne çıkıp çıkmayacağıdır. Bundan da öte, burada işlenmiş olduğu varsayılan bir cinayeti işlemiş olan canilerin, böyle bir önleme kolayca başvurulabilecekken, batması için cesedi bir ağırlık bağlamadan suya atmaları hiç de olası değildir.”</span></p>

  <p class="normal">Gazetenin genel yayın yönetmeni, burada cesedin suda “yalnızca üç gün değil, en azından beş çarpı üç gün” kalmış olması gerektiğini ileri sürüyor, çünkü ceset o kadar çürümüş durumdaymış ki, Beauvais cesedi teşhis etmekte çok zorlanmış. Oysa Beauvais’nin teşhiste güçlük çekmediği tam olarak kanıtlanmış durumda. Çeviriyi vermeye devam ediyorum:</p>

  <p class="normal">“Öyleyse, cesedin Marie Rogêt’ye ait olduğundan hiç kuşku duymamış olduğunu söylerken M. Beauvais’nin dayandığı veriler nelerdi? M. Beauvais, elbisenin kolunu yırtarak açmış, dediğine göre, cesedin kimliği konusunda kendisini tatmin eden izler bulmuş. Halk, genellikle bu izlerin eskiden kalma yara izleri olduğunu düşündü. M. Beauvais kolu ovalamış ve üzerinde <span class="ideitalik">kıllar bulmuş –bizce bu, kolayca akla gelebilecek kadar belirsiz bir şey– elbise kolunun içinde bir kol bulmak gibi sonuca götürmeyecek bir şey. M. Beauvais o gece <span class="ideitalik">pension’a dönmemiş. Çarşamba akşamı saat yedide, Madame Rogêt’ye kızıyla ilgili bir soruşturmanın sürmekte olduğunu iletmiş. Madame Rogêt’nin yaşından ve üzüntüsünden dolayı gidemeyeceğini düşünsek bile (ki bu biraz zorlanmış bir düşünce olur), oraya gitme ve soruşturmaya katılma zahmetine katlanacak birileri bulunmalıydı kesinlikle, eğer cesedin Marie’ye ait olduğu düşünüldüyse. Kimse gitmemiş. Pavée St. Andrée Sokağı’nda, bu konuyla ilgili olarak aynı binada oturanlara bile ulaşacak hiçbir şey söylenmemiş, duyulmamış. Marie’nin sevgilisi ve sözlüsü olan, annesinin evinde kalan M. St. Eustache, ertesi sabah M. Beauvais odasına gelip de olanları kendisine anlatıncaya kadar nişanlısının cesedinin bulunduğundan haberi olmadığını söylemiş. Onun böyle bir haberi çok soğukkanlı karşılamış olması, bize çarpıcı geliyor.”</span></span></p>

  <p class="normal">Böylelikle gazete, Marie’nin akrabalarının bir kayıtsızlık içinde olduğu izlenimini yaratmaya çalıştı; bu da akrabaların cesedin ona ait olduğuna inandıkları varsayımıyla tutarsızlık içindeydi. Gazetenin üstü kapalı olarak, kurnazca söyledikleri şuna gelip dayanıyordu: Marie, kenti arkadaşlarının bilgisi dahilinde, namusunu lekeleyebilecek nedenlerden dolayı terk etmişti; bu arkadaşlar da Seine’de kıza benzerlik taşıyan bir cesedin bulunması üzerine, halkı onun öldüğüne inandırma fırsatını kaçırmamışlardı. Oysa <span class="ideitalik">L’Etoile, gene çok aceleci davranmıştı. Sanıldığı gibi kayıtsızlık diye bir şeyin bulunmadığı, yaşlı hanımın herhangi bir görevi yerine getiremeyecek derecede güçten düşmüş ve sarsılmış olduğu, St. Eustache’ın haberi soğukkanlılıkla karşılamak şöyle dursun, üzüntüsünden aklını kaçıracak duruma gelip deliye döndüğü, M. Beauvais’nin bu nedenle St. Eustache’a göz kulak olması, ceset mezardan çıkarılırken orada bulunmasını engellemek için bir arkadaşından ve akrabasından yardım istediği açıkça kanıtlandı. Üstelik, masrafları devletçe karşılanarak cesedin <span class="ideitalik">L’Etoile tarafından yeniden gömüldüğünü, özel bir mezar yaptırılması yolundaki teklifin aile tarafından kesinlikle reddedildiğini ve aileden kimsenin cenaze törenine katılmadığını bildirmesine karşın –<span class="ideitalik">L’Etoile’in, istediği etkiyi yaratmak üzere bütün bunların üstüne basa basa ileri sürmesine karşın– bunların <span class="ideitalik">hepsinin yanlış olduğu doyurucu bir biçimde kanıtlandı. Gazetenin daha sonraki bir sayısında, kuşkuları bizzat Beauvais’nin üstüne çekme çabasına girişildi. Yayın yönetmeni şunları söylüyor:</span></span></span></span></p>

  <p class="normal">“Öyleyse şimdi, bu meselede bir değişiklik ortaya çıkıyor. Bize söylendiğine göre, bir keresinde Madame B– adında biri Madame Rogêt’nin evindeyken, dışarı çıkmakta olan M. Beauvais, oraya bir <span class="ideitalik">gendarme’ın gelmesinin beklendiğini ve kendisi dönüp gelinceye kadar Madame B.’nin ona hiçbir şey söylememesini, bu meseleyi kendisine bırakmasını tembih etti. * * * Olayların şu andaki durumunda, M. Beauvais bu meseleyi bütünüyle kendisine saklamış gibi görünüyor. M. Beauvais olmadan tek bir adım bile atılamıyor, çünkü hangi yola saparsanız sapın, ona rastlıyorsunuz. * * * Her nedense M. Beauvais, işlemlere kendisinden başka hiç kimsenin karışmamasında kararlı; erkek akrabaları teker teker devreden çıkarmış; akrabaların cesedi görmelerine izin verilmesine de şiddetle karşıymış gibi görünüyor.”</span></p>

  <p class="normal">Aşağıda belirtilenler, Beauvais’nin üstüne düşürülen kuşkuya biraz renk katıyordu. Kızın kaybolmasından birkaç gün önce, içeride kimse yokken, Beauvais’nin bürosuna uğrayan bir ziyaretçi, kapının anahtar deliğine sokulmuş <span class="ideitalik">bir gül ve hemen yanına asılmış bir taş levha üzerine kazınmış “<span class="ideitalik">Marie” adını görmüştü.</span></span></p>

  <p class="normal">Gazetelerden çıkarabildiğimiz kadarıyla genel izlenim, Marie’nin, bir gözü dönmüşler <span class="ideitalik">çete’sinin kurbanı olduğu –bu kişiler tarafından nehrin öte yakasına taşındığı, eziyet edildiği ve öldürüldüğü– yolundaydı. Bununla birlikte, çok etkili bir gazete olan <span class="ideitalik">Le Commerciel<sup class="calibre2"><a href="../Text/Poe_split_006.html#footnote-264-14" id="footnote-264-14-backlink">[14]</a></sup>, büyük bir ciddiyetle bu yaygın fikre karşı savaşıyordu. Bu gazetenin sütunlarından bir iki kesimi buraya alıyorum:</span></span></p>

  <p class="normal">“Şu ana dek Barrière du Roule’a yöneltilmiş olması nedeniyle, bu araştırmanın yanlış bir iz peşinde yürütüldüğü kanısındayız. Bu genç kadın gibi binlerce kişi tarafından çok iyi tanınan birinin üç bloku kimse görmeden yürüyerek geçmiş olması olanaksızdır; gören biri olsa, onu hatırlardı, çünkü bu genç hanım kendisini gören herkesin ilgisini çekiyordu. Genç kadın dışarı çıktığında sokaklar insan doluydu. * * * Genç kadının pek çok kişi tarafından tanınmadan Barrière du Roule’a ya da Drômes Sokağı’na gidebilmiş olması olanaksızdır. Gene de onu annesinin evinin kapısında gören kimse çıkmadı; kızın, kendisinin dile getirdiği niyetleriyle ilgili tanıklık dışında, evden çıkmış olduğunu gösteren hiçbir kanıt da yok. Elbisesi yırtılmış, bedenine sarılmış ve bağlanmıştı; bu yolla ceset, bir bohça taşınır gibi taşınmıştı. Eğer cinayet Barrière du Roule’da işlenmiş olsaydı, bütün bunları yapmaya gerek kalmayacaktı. Cesedin Barrière’e yakın bir yerde yüzerken bulunmuş olması, suya nereden atıldığını gösteren bir kanıt olamaz. * * * Zavallı kızın iç etekliklerinden birinden, altmış santim uzunluğunda, otuz santim eninde bir parça yırtılmış, büyük olasılıkla çığlık atmasını engellemek için çenesinin altından geçirilerek başının arkasında bağlanmıştı. Bu, yanlarında mendil bulunmayan adamlar tarafından yapılmıştı.”</p>

  <p class="normal">Bununla birlikte, Polis Şefi’nin bize başvurmasından bir iki gün önce, polise <span class="ideitalik">Le Commerciel’in iddiasının en azından başlıca kesimini çürüten önemli bir bilgi ulaşmıştı. İki küçük oğlan çocuğu, Madame Deluc diye birinin oğulları, Barrière du Roule yakınlarındaki bir koruda dolaşırken rastlantıyla çok sık bir çalılığın içine girmişler; bu çalılığın içinde, arkalığı ve ayak koyacak yeri bulunan bir tür koltuk oluşturan üç ya da dört büyük taş varmış. Üstteki taşın üzerinde beyaz bir iç etekliği, ikincinin üzerinde de beyaz bir eşarp duruyormuş. Burada bir güneşlik şemsiye, eldivenler ve bir mendil de bulunmuş. Mendilin üzerine “Marie Rogêt” adı işlenmiş. Dikenli çalıların üzerinde elbise parçaları bulunmuş. Toprak ezilmiş, çalılar kırılmış durumdaymış; bir mücadele geçtiğini gösteren her türlü kanıt varmış. Çalılıkla nehir arasındaki çitlerin yıkılmış olduğu görülmüş; yerde de ağır bir yükün sürüklenerek götürüldüğünü gösteren izler varmış.</span></p>

  <p class="normal">Haftalık bir gazete olan <span class="ideitalik">Le Soleil<sup class="calibre2"><a href="../Text/Poe_split_006.html#footnote-264-15" id="footnote-264-15-backlink">[15]</a></sup> de, bu keşif üzerine –bütün Paris basınının duygularını yalnızca yankılayan– şu yorumları yaptı:</span></p>

  <p class="normal">“Eşyaların hepsi, açıkça görülüyor ki, en azından üç ya da dört haftadır oradaydı; hepsi yağmurun etkisiyle iyice küflenmiş, küflenme nedeniyle birbirine yapışmıştı. Bazılarının çevresini ve üstünü otlar bürümüştü. Güneşlik şemsiyenin ipeği dayanıklıydı, ama ipleri eriyerek birbirine girmişti. Kapatılınca üst üste binmiş olan üst kısmı bütünüyle küflenmiş ve çürümüştü; açılınca yırtıldı. * * * Kızın çalılara takılıp yırtılan elbisesinin parçaları yedi buçuk santim eninde, on beş santim uzunluğundaydı. Bir parça, elbisenin etek ucundandı ve yamanmıştı; öteki parça etek ucundan değil, etekliğin kendisindendi. Bunlar yırtılarak koparılmış şeritler gibi görünüyordu; yerden otuz santim kadar yükseklikte, bir dikenli çalının üstündeydi. * * * Bu nedenle, bu dehşet verici olayın işlendiği yerin keşfedildiği konusunda hiçbir kuşkuya yer olamaz.”</p>

  <p class="normal">Bu keşfin ardından yeni kanıtlar ortaya çıktı. Tanıklığı sırasında Madame Deluc, nehrin kıyısından uzak olmayan bir yerde, Barrière du Roule’un karşısında, yolun kenarında bir han işlettiğini belirtti. Bu kesim, gözlerden ırak bir yer –özellikle böyle seçilmiş. Burası, pazar günleri kentten nehri sandallarla geçerek gelen serserilerin alışılmış eğlence yeri. O pazar günü öğleden sonra saat üç sıralarında, hana esmer tenli bir delikanlının eşliğinde bir genç kız gelmiş. İkisi bir süre burada kalmışlar. Handan ayrıldıktan sonra, o civardaki sık koruluğa giden yola sapmışlar. Madame Deluc’ün gözüne, kızın giydiği elbise çarpmış; bunun nedeni de bu elbisenin, ölmüş bir akrabasının giydiği elbiseye benzemesiymiş. Özellikle de bir eşarp dikkatini çekmiş. Çiftin ayrılmasından kısa süre sonra, bir grup serseri ortaya çıkmış, taşkın davranışlarda bulunmuş, para ödemeden yiyip içmiş, delikanlı ile kızın gittikleri yola sapmış, güneş batarken hana dönmüş ve büyük bir telaş içindeymişçesine nehrin öbür yakasına geçmiş.</p>

  <p class="normal">Aynı akşam, karanlık bastıktan hemen sonra, Madame Deluc’le en büyük oğlu, hanın yakınlarından gelen kadın çığlıkları duymuşlar. Çığlıklar, canhıraşmış ama kısa sürmüş. Madame D– yalnızca çalılıklarda bulunan eşarbı tanımakla kalmadı; cesedin üstünde bulunan elbiseyi de teşhis etti. Sonra, bir otobüs şoförü olan Valence<sup class="calibre2"><a href="../Text/Poe_split_006.html#footnote-264-16" id="footnote-264-16-backlink">[16]</a></sup>, o pazar günü Marie Rôget’yi esmer tenli bir delikanlı eşliğinde, vapurla Seine nehrinin öte yakasına geçerken gördüğüne tanıklık etti. Bu adam, Valence, Marie’yi tanıyordu ve kimliği konusunda yanılmış olamazdı. Çalılıkta bulunan eşyalar Marie’nin akrabaları tarafından tam olarak teşhis edildi.</p>

  <p class="normal">Dupin’in önerisi üzerine gazetelerden topladığım kanıt belgelerin ve bilgilerin arasında tek bir nokta daha vardı –ama bu, çok büyük sonuçlara yol açabilecekmiş gibi görünen bir noktaydı. Öyle görünüyor ki, yukarıda tarif edilen giysilerin bulunmasından hemen sonra, artık herkesin bu vahşetin işlendiğini varsaydığı yerin yakınlarında, Marie’nin sözlüsü St. Eustache’ın cansız ya da ölmek üzere olan bedeni bulundu. St. Eustache’ın yanında, üzerinde “afyon tentürü” yazılı boş bir şişe bulundu. St. Eustache’ın nefesi de bu zehre kanıt oluşturuyordu. St. Eustache hiçbir şey söyleyemeden öldü. Üstünde, Marie’yi sevdiğini ve kendi canına kıymaya karar verdiğini belirten kısa bir mektup bulundu.</p>

  <p class="normal">Notlarımı okumayı bitirdiğinde Dupin, “Sana söylememe gerek bile yok; bu Morgue Sokağı vakasından çok daha girift bir vaka; önemli bir açıdan ondan farklılık gösteriyor. Gaddarca işlenmiş olsa da bu, <span class="ideitalik">sıradan bir cinayet vakası. Özellikle <span class="ideitalik">outré<sup class="calibre2"><a href="../Text/Poe_split_006.html#footnote-264-17" id="footnote-264-17-backlink">[17]</a></sup> bir yanı yok. Görüyorsun, bu cinayetin sırrını çözmenin bu yüzden kolay olduğu sanılmış; oysa tam da bu nedenle çözülmesinin zor olacağı düşünülmeliydi. Başlangıçta ödül koymanın gereksiz olduğunu düşünmeleri bundandı. G–’nin adamları, böyle bir vahşetin nasıl ve neden işlenmiş <span class="ideitalik">olabileceğini hemen kavrayabildiler. Bir tarzdan –pek çok tarzdan– ve bir güdüden –pek çok güdüden– oluşan tabloyu imgelemlerinde canlandırabildiler; bu sayısız tarzın da, güdünün de gerçek tarz ya da güdü <span class="ideitalik">olabilmesi imkansız olmadığından, içlerinden birinin gerçek <span class="ideitalik">olması gerektiğini hiç sorgulamadan kabul ettiler. Oysa değişkenlik içeren bu hayallerin düşünülmesindeki kolaylık, her birinin inanılabilir olması, olayın aydınlığa kavuşturulmasında kolaylıktan çok güçlüklerin bulunduğunu gösteren bir şey olarak anlaşılmalıydı. Bu nedenle ben şu gözlemde bulundum: Akıl, gerçek olanı ararken, eğer arıyorsa, yolunu sıradanlık ovasındaki tümseklere tutuna tutuna bulur; bu gibi vakalarda sorulması gereken doğru soru ‘ne oldu?’ değil de, ‘daha önce olmayan ne oldu?’ sorusudur. Madame L’Espanaye’in evindeki soruşturmalar<sup class="calibre2"><a href="../Text/Poe_split_006.html#footnote-264-18" id="footnote-264-18-backlink">[18]</a></sup> sırasında G–’nin adamları, doğru dürüst işleyen bir zihne başarının en kesin kanıtlarını sunacak o <span class="ideitalik">sıradışılık karşısında cesaretlerini yitirdiler, akılları karıştı. Böylesi bir zihin, parfümcü kız vakasında göze çarpan her şeyin sıradanlığı karşısında umarsızlığa düşerdi; oysa aynı sıradanlık, Polis Şefi’nin yanında çalışanlara, zafere kolayca ulaştıklarından başka bir şey düşündürmedi.</span></span></span></span></span></span></p>

  <p class="normal">“Madame L’Espanaye ve kızıyla ilgili soruşturmalarımızda, cinayet işlenmiş olduğu konusunda ta başından beri hiçbir kuşku yoktu. İntihar etmiş olabilecekleri fikri hemen bir yana bırakılmıştı. Burada da, ta baştan intiharla ilgili bütün varsayımlardan kurtulmuş durumdayız. Barrière du Roule’daki ceset, bu önemli nokta açısından bizi hiçbir kuşku içinde bırakmayacak koşullarda bulundu. Oysa bulunan bu cesedin, katili ya da katilleri için ödül konan, katillerinin bulunması için de Polis Şefi’yle özel bir anlaşmaya vardığımız Marie Rogêt’nin cesedi olmadığı ileri sürüldü. Bu beyefendiyi ikimiz de iyi tanıyoruz. Ona çok fazla güvenmemek gerekir. Soruşturmamızı cesedin bulunduğu tarihten başlatır, katilin izini öyle sürersek, o zaman bu cesedin Marie’den başka birine ait olduğu sonucuna varırız ya da sağ olan Marie’den yola çıkar, onun öldürülmemiş olduğuna kanaat getiririz –her iki durumda da– emeklerimiz boşa gider; çünkü bizim asıl uğraşmamız gereken kişi Monsieur G–’dir. Bu nedenle, adalet adına değilse bile, kendimiz için atacağımız ilk adım kaçınılmaz olarak, bu cesedin kayıp Marie Rogêt’nin cesedi olduğunu belirlemek olacaktır.</p>

  <p class="normal">“<span class="ideitalik">L’Etoile’in ileri sürdüğü savlar kamuoyunu etkiledi; gazetenin, bu savların önemli olduğuna inandığı da bu konuda yayınladığı yazılardan birine girişinden anlaşılıyor –‘O günkü sabah gazetelerinden birkaçında,’ diyor <span class="ideitalik">L’Etoile, ‘pazartesi günü <span class="ideitalik">L’Etoile’de yayınlanan <span class="ideitalik">sonuca götürücü yazıdan söz ediliyor.’ Bana göre bu yazı, bizi onu kaleme alanın kapıldığı hevesten öte bir şeye götürmüyor. Şunu hiç unutmamalıyız: Genellikle gazetelerimizin amaçladığı, gerçeğin ortaya çıkarılmasına hizmet etmek değil, heyecan yaratmaktır –ilgi çekecek bir şey söylemiş olmaktır. Gerçeği ortaya çıkarmanın peşine, ancak istedikleri heyecanı yaratmak amacıyla çakıştığı zamanlarda düşülür. Yalnızca sıradan insanların kanılarına (bunlar ne denli sağlam gerekçelere dayanırsa dayansın) uygun düşen yazı, kitlelerin gözünde hiç de değerli olmaz. Kitleler, ancak genel düşüncenin <span class="ideitalik">keskin çelişkiler’ini ortaya koyan kişilere derinlikli yazarlar gözüyle bakar. Akıl yürütmede de, edebiyattan hiç de az kalmamak üzere en kısa zamanda ve en genel beğeniyi kazanan şey, <span class="ideitalik">epigram’dır<sup class="calibre2"><a href="../Text/Poe_split_006.html#footnote-264-19" id="footnote-264-19-backlink">[19]</a></sup>. Bununla birlikte, bunların her ikisinde de <span class="ideitalik">epigram, aslında değeri açısından en düşük olan şeydir.</span></span></span></span></span></span></span></p>

  <p class="normal">“Söylemek istediğim şu: <span class="ideitalik">L’Etoile’i, Marie Rogêt’nin hâlâ hayatta olduğunu yazmaya iten ve bunun halkta kabul görmesini sağlayan şey, bu fikirde epigramla melodramın bir arada kullanılmış olmasıdır, fikrin gerçekte inanılır olması değil. Bu gazetenin savına koyduğu başlıkları inceleyelim; bunu, savın başlangıçta ortaya konuşundaki tutarsızlıktan kaçınmaya çalışarak yapalım.</span></p>

  <p class="normal">“Yazarın ilk amacı, Marie’nin ortadan yok oluşuyla nehirde yüzen cesedin bulunması arasındaki zamanın çok kısa olduğundan yola çıkarak, cesedin Marie’ye ait olamayacağını göstermek. Bu zaman aralığının olabilecek en küçük boyutlara indirgenmesi, akıl yürüten kişinin böylelikle ilk amacı olup çıkıyor. Düşünmeksizin bu amacın peşine düştüğünden, bu kişi daha yolun başında salt varsayımların içine batmış oluyor. ‘Eğer bu ceset bir cinayet sonucunda ortaya çıkmışsa, katillerin bu cinayeti, cesedi gece yarısından önce nehre atabilmek için olabildiğince erken işlediklerini varsaymak aptallık olur,’ diyor yazar. Çok doğal olarak hemen şu soru soruyoruz: <span class="ideitalik">Neden? Cinayetin, kızın annesinin evinden ayrılmasından sonraki <span class="ideitalik">beş dakika içinde işlenmiş olduğunu varsaymak neden aptallık olsun? Cinayetin o günün herhangi bir zamanında işlendiğini varsaymak neden aptallık olsun? Öldürme olayları günün bütün saatlerinde olmuştur. Ama cinayet, pazar sabahı saat dokuzla gece yarısına çeyrek kala arasında herhangi bir anda işlenmiş olsaydı, ‘cesedi nehre gece yarısından önce atabilmek için’ gene de yeterli zaman olacaktı. Öyleyse bu varsayım, tam olarak şuna gelip dayanıyor –cinayet pazar günü işlenmedi– <span class="ideitalik">L’Etoile’in bunu varsaymasına izin verirsek, istediği her türlü varsayımda bulunma özgürlüğünü de ona tanımış oluruz. “Eğer bu ceset, vb.’ diye başlayan kesim, <span class="ideitalik">L’Etoile’de basıldığı biçimiyle nasıl görünürse görünsün, yazarın kafasında gerçekten <span class="ideitalik">şöyle düşünülmüş olabilir: <span class="idebold">‘Eğer bu ceset bir cinayet sonucunda ortaya çıkmışsa, katillerin bu cinayeti, cesedi gece yarısından önce nehre atabilmek için olabildiğince erken işlediklerini varsaymak aptallık olur’; hem bunları varsaymak, hem de (bizim varsaymakta kararlı olduğumuz gibi) cesedin nehre ancak gece yarısından <span class="ideitalik">önce atıldığını varsaymak aptallıktır –bu, kendi içinde gene temelsiz, ama basılmış olan cümle kadar da iddialı olmayan bir cümle.</span></span></span></span></span></span></span></p>

  <p class="normal">“Benim amacım,” diye devam etti Dupin, “<span class="ideitalik">L’Etoile’in savlamasının bu kesimine karşıt bir sav geliştirmek olsaydı, rahatlıkla her şeyi olduğu gibi bırakabilirdim. Oysa, bizim işimiz <span class="ideitalik">L’Etoile’le değil, gerçekle. Söz konusu cümlenin, bu haliyle tek bir anlamı var; bu anlamı da ben açıkça belirttim; ama bizim salt sözcüklerin ötesine geçip bu sözcüklerle açıkça amaçlanan, ama aktarılamayan bir düşünceye ulaşmamız gerekiyor. Gazetecilerin tasarladıkları şunu söylemekti: Pazar günü ya da gecesi, cinayet ne zaman işlenmiş olursa olsun, katillerin cesedi gece yarısından önce nehre kadar taşımaya kalkışmaları olası değildi. Benim karşı çıktığım varsayım da aslında burada yatıyor. Şu varsayılıyor: Bu cinayet öyle bir konumda, öyle koşullar altında işlenmiş ki, cesedin nehre kadar taşınması zorunlu olmuş. Oysa, öldürme olayı nehrin kıyısında ya da nehrin üstünde gerçekleşmiş olabilir; bu nedenle de en açık ve en kolay kurtulma yolu olarak, cesedin suya atılmasına günün ya da gecenin herhangi bir saatinde başvurulmuş olabilir. Burada hiçbir şeyi, olabilecek ya da benim bu kanımla çakışan bir şey olarak önermediğimi anlıyorsunuz. Tasarladığım tabloda şu ana kadar olayın <span class="ideitalik">verilerine hiçbir gönderme yok. Ben yalnızca, sizi ta başından <span class="ideitalik">ex–parte<sup class="calibre2"><a href="../Text/Poe_split_006.html#footnote-264-20" id="footnote-264-20-backlink">[20]</a></sup> niteliğinde olduğuna dikkatinizi çekerek, <span class="ideitalik">L’Etoile’in önerisinin taşıdığı bu tona karşı uyarmak istiyorum.</span></span></span></span></span></p>

  <p class="normal">“Önceden oluşturduğu görüşlere uygun düşecek bir sınır belirledikten, ceset Marie’nin cesediyse, bunun suda çok kısa bir süre kalmış olduğunu varsaydıktan sonra gazete şunları söylüyor:</p>

  <p class="normal">“ ‘Bütün deneyimler göstermiştir ki suda boğulanların cesetlerinin ya da şiddet uygulanarak öldürüldükten hemen sonra suya atılanların cesetlerinin, suyun yüzeyine çıkmalarına yetecek ölçüde çürümeleri için altı ilâ on gün geçmesi gerekir. Bir ceset, bir top atışıyla bastırıldığında, suyun altında en az beş altı gün kaldıktan sonra su yüzüne çıksa bile, eğer müdahale edilmezse, yeniden batar.’</p>

  <p class="normal">“Bu iddialar <span class="ideitalik">Le Moniteur<sup class="calibre2"><a href="../Text/Poe_split_006.html#footnote-264-21" id="footnote-264-21-backlink">[21]</a></sup> dışında Paris’deki bütün gazeteler tarafından suskunlukla karşılandı. Bu gazete, <span class="ideitalik">L’Etoile’de çıkan yazının yalnızca boğulanların cesetlerine gönderme yapan kesimine karşı çıkarak, boğulduğu bilinen insanların cesetlerinin, <span class="ideitalik">L’Etoile’in ısrar ettiğinden daha kısa bir süre suyun üzerinde kaldığı beş ya da altı örnek veriyor. Oysa <span class="ideitalik">Le Moniteur açısından, <span class="ideitalik">L’Etoile’in genel iddiasını bu sava karşı çıkan özel olayları alıntılayarak çürütme çabasında felsefeye bütünüyle ters düşen bir şey var. İki ya da üç günün sonunda suyun üstünde yüzerken bulunan cesetlerden beş örnek yerine elli örnek eklenebilseydi bile, bu elli örnek gene de <span class="ideitalik">L’Etoile’in kuralının istisnaları olarak görülebilirdi pekâla; süreyle ilgili bu kural çürütülünceye kadar. Kural kabul edilince (üstelik <span class="ideitalik">Le Moniteur bunu yadsımıyor, yalnızca istisnalar üzerinde ısrar ediyor), <span class="ideitalik">L’Etoile’in bu savı bütün ağırlığıyla yerinde kalacaktır, çünkü bu savda cesedin üç günden az bir sürede yüzeye çıkma <span class="ideitalik">olasılığından başka bir şeyle uğraşılmıyor; bu olasılık böylesine çocukça eklenen örneklerin, sayısı karşıt bir kural oluşturmaya yetinceye kadar <span class="ideitalik">L’Etoile’in konumunu destekleyici olacaktır.</span></span></span></span></span></span></span></span></span></span></p>

  <p class="normal">“Bu anlayışla ileri sürülen her türlü savın, ancak kurala karşıtsa, teşvik edilmesi gerektiğini hemen anlayacaksınız; bu nedenle de kuralın <span class="ideitalik">rationale’ini<sup class="calibre2"><a href="../Text/Poe_split_006.html#footnote-264-22" id="footnote-264-22-backlink">[22]</a></sup> incelememiz gerekiyor. Şimdi, insan bedeni genellikle Seine’in suyundan ne daha ağırdır, ne de daha hafiftir; yani insan bedeninin özgül ağırlığı, doğal durumunda taşırdığı tatlı su kitlesine aşağı yukarı eşittir. Şişman ve etli insanların, ufak kemikli insanların ve kadınların bedenleri genellikle, zayıf ve iri kemiklilerin ve erkeklerin bedenleri kadar yoğun değildir; bir nehrin suyunun özgül ağırlığı da gelgitlerden biraz etkilenir. Ama gelgitleri bir yana bırakırsak, denebilir ki, tatlı suda bile <span class="ideitalik">çok az insan bedeni <span class="ideitalik">kendiliğinden batar. Nehre düşen hemen herkes, suyun özgül ağırlığı kendi özgül ağırlığıyla dengelenmişse –başka deyişle, çok az kesimi dışarıda kalarak bütünüyle suya batmışsa– suyun üstünde kalabilir. Yüzemeyen birinin su içindeki duruşu, kara üzerinde yürüyen birinin dik duruşudur; başı bütünüyle arkaya atılmış ve bütünüyle suya batmıştır; ağız ve burun delikleri su yüzeyinin üstünde kalır. Bu koşullarda, hiçbir güçlük çekmeden ya da zorlamadan suyun üstünde kaldığımızı görürüz. Bununla birlikte, bedenin özgül ağırlığıyla yerinden edilen su kitlesinin özgül ağırlığının çok iyi dengelenmiş olduğu açıktır; küçük bir hareket, ikisinden birinin dengeyi bozmasına neden olabilir. Örneğin, sudan yukarıya doğru uzatılan ve böylelikle desteğinden yoksun kalan bir kol, başı bütünüyle suyun içine gömmeye yetecek bir ek ağırlık oluşturur; oysa en küçük bir tahta parçasının, rastlantıyla sağladığı destek, başımızı çevremize bakacak kadar yükseltmemizi sağlar. Şimdi, yüzmeye alışık olmayan birinin debelenmelerinde, kollar şaşmaz bir biçimde yukarı doğru savrulur, ama başı her zamanki dikey konumunda tutmak için çaba gösterilir. Bunun sonucunda, ağız ve burun delikleri suyun altında kalır ve yüzeyin altındayken soluk alma çabaları sırasında akciğerlere su dolar. Mideye de çok su girer; başlangıçta bu boşlukları şişiren havanın ağırlığıyla şimdi onları dolduran sıvının ağırlığı arasındaki fark nedeniyle bütün beden ağırlaşır. Bu fark, genel bir kural olarak, bedenin batması için yeterlidir, oysa ufak kemikli olan ve anormal miktarda yumuşak ya da yağlı madde içeren insanların durumunda yetersiz kalır. Bu gibi kişiler boğulduktan sonra bile suyun üstünde kalırlar.</span></span></span></p>

  <p class="normal">“Suyun dibine batmış olan ceset, herhangi bir yolla, özgül ağırlığı, yerine geçtiği su kütlesinin özgül ağırlığından daha düşük oluncaya kadar orada kalacaktır. Bu durumu, çürüme ya da başka bir neden yaratabilir. Çürümenin sonucunda gaz çıkar; hücre dokularını ve bütün boşlukları doldurarak o korkunç şişmiş görünümü yaratır. Şişme, cesedin bütününde, kendisine denk düşecek bir kitle ya da ağırlık artışı olmaksızın artmışsa, cesedin özgül ağırlığı, yerine geçtiği suyunkinden düşük olacaktır ve ceset hemen suyun yüzeyine çıkacaktır. Ama çürümeyi belirleyen sayısız koşul vardır –sayısız etken çürümeyi hızlandırır ya da geciktirir; örneğin, mevsimin sıcak ya da soğuk olması, suyun içinde minerallerin bulunması ya da suyun saf olması, suyun derin ya da sığ olması, akıntılı ya da durgun olması, bedenin ısısı, ölümden önce enfekte olup olmaması belirleyici etkenlerdir. Böylelikle, doğru süreye herhangi bir yolla yaklaşmak istediğimizde, çürüme nedeniyle cesedin yüzeye çıkacağı süreyi belirleyemeyeceğimiz açıktır. Bazı koşullar altında bu sonuç, bir saat içinde ortaya çıkar; başka koşullar altındaysa hiç gerçekleşmez. Öyle kimyasal etkiler vardır ki, bunlar söz konusu olduğunda canlı çerçeve, çürümeksizin <span class="ideitalik">sonsuza dek korunabilir; cıva bikloridi bunlardan biridir. Ama çürüme bir yana, midenin içinde ya da başka nedenlerden dolayı başka boşluklarda, otsu maddenin asitli mayalanmasından dolayı gaz üretimi olabilir, çoğu zaman da böyle olur; bu da cesedi yüzeye çıkaracak bir şişme yaratmaya yeterlidir. Bir topun ateşlenmesiyle yaratılan etki, basit bir titreştirme etkisidir. Bu etki de, saplanmış olduğu yumuşak çamurun ya da milin içindeki cesedi gevşeterek yüzeye çıkarabilir; yüzeye çıkması için onu zaten hazırlamış olduğundan başka etkenler de cesedin yüzeye çıkmasında rol oynayabilir ya da hücre dokusunun bazı çürümüş kısımlarının direngenliğini giderebilir, boşlukların gazın etkisi altında genişlemesine yol açabilir.</span></p>

  <p class="normal">“Böylelikle, konunun felsefesini bütünüyle önünüze koyduktan sonra, bununla karşılaştırarak <span class="ideitalik">L’Etoile’in savlarını kolaylıkla sınamadan geçirebiliriz. ‘Bütün deneyimler göstermiştir ki,’ diyor bu gazete, ‘suda boğulanların cesetlerinin ya da şiddet uygulanarak öldürüldükten hemen sonra suya atılanların cesetlerinin, suyun yüzeyine çıkmalarına yetecek ölçüde çürümeleri için altı ilâ on gün geçmesi gerekir. Bir ceset, bir top atışıyla bastırıldığında, suyun altında en az beş altı gün kaldıktan sonra su yüzüne çıksa bile, eğer müdahale edilmezse, yeniden batar.’</span></p>

  <p class="normal">“Bu paragraf artık ister istemez, başından sonuna sonuçsuzluk ve tutarsızlıktan oluşan boş bir kağıt parçası gibi görünüyor. Bütün deneyler, ‘suda boğulanların cesetleri’nin, yüzeye çıkmalarına yetecek ölçüde çürümeleri için altı ilâ on gün geçmesi <span class="ideitalik">gerektiği’ni göstermiyor. Hem bilim, hem de deneyimler, cesetlerin yüzeye çıkma süresinin belirlenemez olduğunu, bunun böyle olması gerektiğini gösteriyor. Üstelik bir ceset, topun ateşlenmesi nedeniyle yüzeye çıkmışsa, çürümeyle üretilen gazın dışarıya kaçmasına izin verilmedikçe, ‘müdahale edilmezse’ yeniden dibe <span class="ideitalik">batmayacaktır. Ama ben sizin dikkatinizi, ‘suda boğulanların cesetleri’yle ‘şiddet uygulanarak öldürüldükten hemen sonra suya atılmış cesetler’ arasında gözetilen ayrıma çekmek istiyorum. Bu ayrımı kabul etse de yazar bunların ikisini aynı kategoriye sokuyor. Boğulmakta olan bir insanın beden ağırlığının, yerine geçtiği suyunkinden neden daha fazla olduğunu, bunun dibe batmaya hiç de yetmeyeceğini kanıtladım; debelenerek kollarını suyun üstüne çıkardığı ve yüzeyin altındayken soluk almaya çalıştığı –akciğerlerde önceden bulunan havanın yerine suyun girmesine yol açacak şekilde soluk alıp verdiği– durumlar dışında. Ama bu debelenmeler ve soluk alıp vermeler, ‘şiddet uygulandıktan hemen sonra suya atılan’ birinin cesedi durumunda söz konusu olmayacaktır. Nitekim, ikinci durumda, <span class="ideitalik">genel bir kural olarak ceset hiç batmayacaktır –açıkça görülüyor ki bu, <span class="ideitalik">L’Etoile’in bilmediği bir gerçektir. Çürüme büyük ölçüde ilerleyince –et dokusunun çoğu kemiklerden ayrılıp kopunca– gerçekten de o zamana kadar değil, ancak o zaman cesedi göremez duruma geliriz.</span></span></span></span></p>

  <p class="normal">“Peki şimdi, bulunan cesedin Marie Rogêt’nin cesedi olamayacağı, çünkü bu cesedin ancak üç gün geçtikten sonra suyun üzerinde yüzerken bulunduğu iddiasını ne yapacağız? Eğer boğulmuşsa, kadın olduğundan, hiç batmamış olabilir ya da battıktan sonra, yirmi dört saat ya da daha kısa bir süre içinde yeniden yüzeye çıkmış olabilir. Ama kimse onun boğulmuş olduğunu düşünmüyor; nehre atılmadan önce ölmüşse, daha sonraki herhangi bir süre içinde suyun üzerinde yüzer durumda bulunmuş olabilir.</p>

  <p class="normal">“ ‘Ama,’ diyor <span class="ideitalik">L’Etoile, ‘ceset parçalanmış durumda salı gecesine kadar kıyıda bırakılmış olsaydı, kıyıda katillerden kalan bir iz bulunurdu.’ Burada, akıl yürüten kişinin güttüğü amacı algılamak başlangıçta zor. Bu kişi, kuramına bir karşı çıkış oluşturacak şeyi, başka deyişle, cesedin kıyıda iki gün süreyle hızlı –suyun içinde olacağından <span class="ideitalik">çok daha hızlı– bir çürümeye uğrayarak tutulmuş olmasını bekliyor gibi. Şunu varsayıyor: Durum böyle olduysa, ceset çarşamba günü yüzeye çıkıp görünür olurdu; ayrıca ceset <span class="ideitalik">ancak bu koşullar altında yüzeyde <span class="ideitalik">görünür olabilirdi. Gene bu kişi, cesedin kıyıda <span class="ideitalik">tutulmadığı’nı gösterme telaşı içinde; çünkü böyle olsaydı, ‘kıyıda katillerden kalan bir iz bulunurdu’. Sanırım, bu <span class="ideitalik">sequitur’a<sup class="calibre2"><a href="../Text/Poe_split_006.html#footnote-264-23" id="footnote-264-23-backlink">[23]</a></sup> gülümseyerek bakıyorsunuzdur. Cesedin kıyıda kalma <span class="ideitalik">süresinin nasıl olup da katillerin <span class="ideitalik">izlerini çoğaltma’yı sağlayacağını size gösterebilmenin bir yolu yok. Benim gösterebilmemin de bir yolu yok.</span></span></span></span></span></span></span></span></p>

  <p class="normal">“ ‘Dahası, hiç olmayacak bir şey,’ diye devam ediyor gazete, ‘burada işlendiği varsayılan cinayeti işlemiş olan bir cani, batması için ağırlık bağlamadan cesedi suya atmış olamaz; böyle bir önlem kolayca alınabilecekken.’ Buradaki gülünesi düşünce karışıklığına bir bakın! Hiç kimse – <span class="ideitalik">L’Etoile bile, <span class="ideitalik">bulunan ceset üzerinde cinayet işlenmiş olduğuna karşı çıkmıyor. Şiddet uygulandığını gösteren izler, gözden kaçırılamayacak kadar açık. Burada akıl yürüten kişinin tek amacı, cesedin Marie’nin olmadığını göstermek. Bu kişi, Marie’nin katledilmemiş olduğunu kanıtlamak istiyor –cesedin cinayet sonucunda ortaya çıkmadığını değil. Oysa bu gözlemle yalnızca ikinci olasılık kanıtlanmış oluyor. Ortada ağırlık bağlanmamış bir ceset var. Katiller onu suya atarken, ağırlık bağlamayı ihmal etmiş olamazlardı. Bu nedenle ceset, suya katiller tarafından atılmadı. Kanıtlanmış olan bir şey varsa, o da yalnızca budur. Kimlik sorununa yaklaşılmıyor bile; <span class="ideitalik">L’Etoile de, bir dakika önce kabul etmiş olduğu şeyi yinelerken bile kendini güç bir duruma sokmuş oluyor. ‘Tam olarak ikna olmuştuk ki,’ diye toparlıyor, ‘bulunan ceset, cinayete kurban gitmiş bir kadının cesedidir.’</span></span></span></p>

  <p class="normal">“Ele aldığı konunun bu bölümünde bile bu kişinin, farkında olmadan kendisine karşı akıl yürütmekte olduğu tek örnek bu değil. Daha önce de söylediğim gibi, onun açıkça görülen amacı, Marie’nin kayboluşuyla cesedin bulunması arasındaki zaman süresini olabildiğince kısaltmak. Gene de bu kişinin, annesinin evinden çıktığı andan sonra kızı hiç kimsenin görmediği üzerinde <span class="ideitalik">ısrarla <span class="ideitalik">direndiği’ni görüyoruz. ‘Elimizde hiçbir kanıt yok,’ diyor, ’22 Haziran pazar günü saat dokuzdan sonra, Marie Rogêt’nin yaşayanlar arasında olduğunu gösteren.’ Bu kişinin savı, açıkça görüldüğü gibi, <span class="ideitalik">ex–parte bir sav olduğundan, bu konuyu en azından gözlerden uzak tutmaya çalışması gerekirdi, çünkü herhangi birinin Marie’yi pazartesi ya da salı günü görmüş olduğu bilinseydi, söz konusu zaman süresi, onun akıl yürütüşüne göre çok daha kısa olacaktı; cesedin <span class="ideitalik">grisette’e ait olma olasılığı da çok azalacaktı. Gene de <span class="ideitalik">L’Etoile’in, genel savını destekleyeceğine inanarak ileri sürdüğü bu nokta üzerinde ısrar ettiğini görmek eğlendirici.</span></span></span></span></span></p>

  <p class="normal">“Bu savın, cesedin Beauvais tarafından teşhis edilmesine gönderme yapan kesimi üzerinde şimdi yeniden düşünün. Kolun üzerindeki <span class="ideitalik">kıllarla ilgili olarak, <span class="ideitalik">L’Etoile açıkça içtenlikten uzak davranıyor. M. Beauvais, aptal olmadığına göre, cesedin kimliğini hiçbir zaman yalnızca <span class="ideitalik">kolun üzerindeki kıllar’a dayanarak belirlemiş olamazdı. Üzerinde kıl <span class="ideitalik">bulunmayan kol olmaz. <span class="ideitalik">L’Etoile’in kullandığı ifadenin taşıdığı <span class="ideitalik">genellik, yalnızca tanığın kullanmış olduğu sözcüklerin çarpıtıldığını gösteriyor. Tanık, bu kıllarda bir <span class="ideitalik">gariplik olduğundan söz etmiş olmalıdır. Bu, renge, miktara, uzunluğa ya da duruma özgü bir gariplik büyük olasılıkla.</span></span></span></span></span></span></span></p>

  <p class="normal">“ ‘Kızın ayağı,’ diyor gazete, ‘küçüktü –binlerce başka ayak da küçüktür. Jartiyeri de –ayakkabısı da– hiçbir şekilde kanıt oluşturamaz, çünkü ayakkabılar ve jartiyerler paketler içinde satılır. Aynı şey, kızın şapkasındaki çiçekler için de söylenebilir. M. Beauvais’nin üzerinde çok ısrar ettiği tek şey, jartiyer tokasının, kısaltma amacıyla geriye alınmış olmasıdır. Bu da hiçbir şeyi göstermez, çünkü kadınların çoğu bir jartiyeri, satın aldıkları mağazada takıp denemek yerine, tokayı takacakları yerin boyutlarını belirlemek üzere evde ayarlamayı uygun bulurlar.’ Burada, akıl yürüten kişinin ciddi olduğunu varsaymak zordur. M. Beauvais, Marie’nin cesedini ararken, kayıp kızın genel ölçülerine ve görünüşüne denk düşen bir ceset bulduysa (kızın giysileri sorununa hiç gönderme yapmadan), arayışında başarılı olduğu kanısına varmakta haklıdır. Eğer genel vücut ölçüleri ve hatları konusuna ek olarak kolun üzerinde, Marie sağken gözlemlenmiş olan garip bir kıllı leke bulunduğunu öğrendiyse, vardığı kanı çok yerinde olarak pekiştirilmiştir; olumlu sonucun pekiştirilmesi de, o kıllı lekenin garipliği ya da alışılmamışlığı ölçüsünde artmıştır. Eğer Marie’nin ayakları küçükse, cesedin ayakları da küçükse, cesedin Marie’nin cesedi olma olasılığındaki artış, yalnızca aritmetik bir artış olmaz; tersine büyük ölçüde geometrik ya da yığışımlı bir artış olur. Buna bir de kaybolduğu gün kızın giymiş olduğu bilinen ayakkabıları ekleyin; bunlar da ‘paketler içinde’ satın alınabilecek ayakkabılar olsa bile, buraya kadar bu cesedin Marie’nin olma olasılığını, kesinlik çizgisine varacak kadar arttırmış oluyorsunuz. Kendi başına kimlik belirlemeye kanıt oluşturmayacak şey, destekleyici olması nedeniyle çok kesin bir kanıta dönüşüyor. Daha sonra da bize, şapkada kayıp kızın taktıklarıyla çakışan çiçekleri verin; bundan öte bir şey aramamız gerekmez. <span class="ideitalik">Bir tek çiçek bile olsa –başka bir şey aramayız– ama çiçeklerin sayısı iki, üç ya da daha fazla olursa ne olacak? Art arda gelen her çiçek, çoklu kanıtlar oluşturur –kanıta <span class="ideitalik">eklenmiş kanıt değil, tersine yüzlerce ya da binlerce kez <span class="ideitalik">çarpılarak çoğaltılmış kanıtlar. Şimdi, ölen kişinin üzerinde, yaşayan insanların kullandıklarına benzeyen bir jartiyer bulalım; buradan yola çıkarak ilerlemek neredeyse aptallık olur. Ama bu jartiyerin, tokası geri alınarak kısaltılmış olduğu görülüyor; tıpkı evden çıkmadan kısa süre önce Marie’nin kendi jartiyerini kısaltmış olması gibi. Artık kuşkuya düşmek, delilik ya da ikiyüzlülük olur. <span class="ideitalik">L’Etoile’in, jartiyerin kısaltılmasının alışılmamış bir şey olduğunu söylemesi, kendi hatasında ısrarla direnmesinden başka bir şey değildir. Jartiyer tokasının esnek olması, kendi başına bu kısaltmanın <span class="ideitalik">olağandışılığı’nı gösterir. Kendiliğinden ayarlanmak üzere yapılan şey, dışarıdan ayarlanmayı hiç gerektirmez. En dar anlamda, Marie’nin jartiyerinin, tarif edilen bu sıkıştırmaya gerek göstermesi rastlantısal bir şey olmalıdır. Yalnızca bu jartiyer bile, onun kimliğinin belirlenmesine yeter de artar. Ama asıl mesele, cesedin üstünde kayıp kızın jartiyerinin bulunması, ayakkabılarının bulunması, bonesinin bulunması, bonesindeki çiçeklerin bulunması, ayakları, kolundaki kendine özgü lekenin bulunması, cesedin genel boyutları ve görünüşü değildir –asıl mesele, cesedin bunların her birini ve <span class="ideitalik">toplu olarak hepsini üstünde bulundurmasıdır. <span class="ideitalik">L’Etoile’in yayın yönetmeninin, bu koşullar altında, bir <span class="ideitalik">lunatico inquirendo<sup class="calibre2"><a href="../Text/Poe_split_006.html#footnote-264-24" id="footnote-264-24-backlink">[24]</a></sup> komisyonuna gerek olmadığını gerçekten aklından geçirmediği kanıtlanabilir mi? Yayın yönetmeni, avukatların gevezeliklerini yankılamanın öngörüşlülük olduğunu sanıyor; avukatlar çoğu zaman mahkemelerin katı kurallarını yinelemekle yetinirler. Ben şu gözlemde bulunacağım: Mahkemenin reddettiği <span class="ideitalik">kanıtların pek çoğu, zekanın en iyi kanıtlar olarak gördüğü şeylerdir. Çünkü mahkeme, kendini kanıtlarla ilgili genel ilkelerin –kabul edilmiş ve <span class="ideitalik">kayıtlara geçirilmiş ilkelerin– rehberliğine bırakarak, özgül durumlarda bu yoldan sapmaya karşı bir tutum içindedir. Çelişkiler içeren kuraldışı durumları inatla göz ardı ederek böyle sıkı sıkıya ilkelere bağlı kalmak, uzun bir zaman ardıllığı içinde ulaşılabilir olacak gerçeğin <span class="ideitalik">en büyük kesimi’ne ulaşabilmenin güvenli bir yoludur. Bu nedenle bu uygulama <span class="ideitalik">bir bütün olarak felsefidir; ama bunun çok büyük boyutlarda bireysel hata yapma tehlikesini birlikte getirdiği de oldukça kesindir.<sup class="calibre2"><a href="../Text/Poe_split_006.html#footnote-264-25" id="footnote-264-25-backlink">[25]</a></sup></span></span></span></span></span></span></span></span></span></span></span></span></p>

  <p class="normal">“Beauvais’ye yöneltilen üstü kapalı suçlamalara gelince, bunları hemen bir yana atmak istersiniz. Bu iyi yürekli beyefendinin karakterini zaten bütünüyle anladınız. Kendisi, bolca romantizmi ve pek az zekası olan bir <span class="ideitalik">işgüzar. Böyle bir yaradılışı olan kişi <span class="ideitalik">gerçekten heyecan yaratacak bir durumla karşılaştığında, aşırı keskin yargılar peşinde koşanların ya da kötü niyetli olanların gözünde kuşkuya açık davranmış olur. M. Beauvais (sizin notlarınızda da görüldüğü gibi) <span class="ideitalik">L’Etoile’in yayın yönetmeniyle bazı kişisel görüşmeler yapmış; yayın yönetmeninin kuramının tersine, çok acıklı bir gerçek de olsa cesedin Marie’ye ait olduğu yolundaki kanısını belirterek onu kızdırmış. Gazete, ‘M. Beauvais cesedin Marie’ye ait olduğu konusunda ısrar ediyor,’ diyor, ‘ama bizim belirttiğimiz koşullara ek olarak başkalarını da inandıracak bir koşul gösteremiyor’. Şimdi ‘başkalarını da inandıracak’ daha güçlü kanıtın <span class="ideitalik">hiçbir zaman eklenemeyeceği gerçeğine geri dönmeden şu söylenebilir: Bu tür bir olayda ikinci tarafı inandırmak için tek bir neden ileri sürülmese bile, insanın buna inanması pekâlâ anlaşılabilir bir şeydir. Kişilerin kimlikleriyle ilgili izlenimlerden daha belirsiz bir şey olamaz. Herkes komşusunu tanır; gene de kişinin bu tanıma için <span class="ideitalik">bir neden gösterebileceği durumlar çok azdır. <span class="ideitalik">L’Etoile’in yayın yönetmeninin, M. Beauvais’nin akıl yürütme temeline dayanmayan bu inancına kızmaya hiç hakkı yoktur.</span></span></span></span></span></span></p>

  <p class="normal">“Kendisini çevreleyen bu kuşkulu koşulların, akıl yürüten kişinin yaptığı suç önerisinden çok, benim <span class="ideitalik">romantik işgüzarlık varsayımımla çakıştığı görülecektir. Bu daha iyimser yorumu bir kez benimsedikten sonra, şunları kavramakta güçlük çekmeyiz: anahtar deliğine sokulmuş gül; taş levhanın üzerine kazınmış ‘Marie’ adı; ‘erkek akrabaların teker teker devreden çıkarılması’; ‘onların cesedi görmelerine izin verilmemesi’; Madam B–’nin, o (Beauvais) dönünceye kadar <span class="ideitalik">gendarme’la konuşmaması için uyarılması; son olarak da ‘işlemlere kendisinden başka hiç kimsenin karışmaması’ yolunda açıkça görülen kararlılığı. Beauvais’nin, Marie’nin peşinde koşan biri olduğu, kızın onunla fingirdeştiği, Beauvais’nin kızın mahremiyetine girip onun güvenini kazanmış biri olarak düşünülmeyi çok istediği bana sorgulanamaz şeyler gibi görünüyor. Bu konuda başka bir şey söylemeyeceğim; üstelik bu kanıt, annesinin ve öteki akrabalarının isteksizliği –<span class="ideitalik">L’Etoile’in cesedin, parfümcü kızın cesedi olduğuna inandıkları varsayımıyla tutarsızlık içinde gördüğü bu isteksizliği– konusunda <span class="ideitalik">L’Etoile’in ileri sürdüğü savı tam olarak çürüttüğünden, yolumuza artık kimlik sorunu bizleri tatmin edecek biçimde çözülmüş gibi devam edeceğiz.”</span></span></span></span></p>

  <p class="normal">Burada ben, “Peki, <span class="ideitalik">Le Commerciel’in ileri sürdüğü kanıtlar hakkında ne düşünüyorsunuz?” diye sordum.</span></p>

  <p class="normal">“Düşünce olarak bunların, bu konuda şimdiye kadar ortaya konmuş olanlardan çok daha dikkate değer kanılar olduğunu. Önermelerden yapılan çıkarımlar, felsefi ve kesin; ama bu önermelerden en azından ikisinin eksik gözlemlere dayandığı görülüyor. <span class="ideitalik">Le Commerciel, Marie’nin, annesinin evinin kapısından pek de uzak olmayan bir yerde bir alçak zorbalar çetesi tarafından yakalanıp kaçırıldığını ima etmek istiyor. ‘Bu genç kadın gibi binlerce kişi tarafından çok iyi tanınan birinin üç bloku kimse görmeden yürüyerek geçmiş olması olanaksızdır,’ diyerek sav yürütüyor. Bu, uzun süredir Paris’de oturmakta olan, kentin içinde ileri geri yaptığı yürüyüşler çoğu zaman kamu dairelerinin çevresiyle sınırlı kalan bir adamın –kamuda çalışan bir adamın– fikri. Bu adam, kendi <span class="ideitalik">bureau’sundan, kimseyle selamlaşıp konuşmadan on iki bloku bile geçemediğinin farkında. Kendisinin başkalarıyla, başkalarının da kendisiyle kişisel tanışıklığının boyutlarını bildiğinden, kendi tanınmışlık derecesini, parfümcü kızın tanınmışlığına benzetiyor; bunların arasında büyük bir fark görmüyor; kızın da yaptığı yürüyüşlerde, kendisiyle aynı derecede tanınabilir olduğu sonucuna varıyor. Bu görüş ancak kızın yaptığı yürüyüşlerin de aynı ölçüde değişmeyen, yöntemli yürüyüşler olması, kendisininkine benzeyen <span class="ideitalik">türde, sınırlı bölgelerde yapılması durumunda geçerli olabilirdi. Kendisi sınırlı bir çevrede, düzenli aralıklarla, meslekleri kendininkine yakın olması nedeniyle onun kişiliğini gözlemlemeye itilen kişilerle dolu bir yerde ileri geri gidip geliyor. Oysa Marie’nin yaptığı yürüyüşlerin genellikle dağınık olduğu varsayılabilir. Bu özel olayda, kızın her zaman alışık olduğu güzergâhtan, ortalamaya göre daha büyük sapma içeren yoldan ilerlemiş olmasının çok mümkün olduğu anlaşılacaktır. <span class="ideitalik">Le Commerciel’in zihnindeki koşutluk ancak, kenti bir uçtan bir uca kateden iki kişinin bulunduğu durumda desteklenebilir. Bu durumda, bu iki kişinin tanıkları insanların sayısının aynı olduğunu kabul edersek, eşit sayıda kişisel <span class="ideitalik">recontre<sup class="calibre2"><a href="../Text/Poe_split_006.html#footnote-264-26" id="footnote-264-26-backlink">[26]</a></sup> yapma olasılıkları da aynı olacaktır. Kendi hesabıma, ben şunun yalnızca olanaklı değil, olasıdan da öte olduğuna inanıyorum: Marie, herhangi bir dönemde, kendi konutuyla teyzesinin konutu arasındaki güzergâhların herhangi birinden, tanıdığı ya da kendisini tanıyan tek bir kişiye bile rastlamadan geçmiş olabilir. Bu sorunu, tam ve uygun bir ışık altında gözden geçirirken, Paris’deki en tanınmış kişinin, hatta Paris’in tüm nüfusunun bile kişisel tanışıklıkları arasındaki büyük oransızlığı aklımızdan çıkarmamamız gerekir.</span></span></span></span></span></p>

  <p class="normal">“Ama <span class="ideitalik">Le Commerciel’in önerisi, hâlâ ne gibi bir ağırlık taşıyormuş gibi görünürse görünsün, bu ağırlık, kızın dışarıya çıktığı <span class="ideitalik">saati dikkate aldığımızda epeyce azalabilir. <span class="ideitalik">Le Commerciel, ‘Genç kadın dışarı çıktığında sokaklar insan doluydu,’ diyor. Oysa durum böyle değildi. Sabahın saat dokuzuydu. Şimdi, <span class="ideitalik">pazar’ın dışında, hafta içi günlerde her sabah saat dokuzda kentin sokakları insanlarla doludur, doğru. Pazar günü dokuzda halk büyük ölçüde evlerindedir, <span class="ideitalik">kiliseye gitmek için hazırlanmaktadır. Her <span class="ideitalik">Sabbath<sup class="calibre2"><a href="../Text/Poe_split_006.html#footnote-264-27" id="footnote-264-27-backlink">[27]</a></sup> sabahında, sekizden ona kadar, kentin büründüğü o tuhaf terk edilmişlik havası, gözlemleme gücü olan hiç kimsenin dikkatinden kaçmış olamaz. Onla on bir arasında sokaklar tıklım tıklım doludur ama belirtilen o daha erken saatte dolu değildir.</span></span></span></span></span></span></p>

  <p class="normal">“<span class="ideitalik">Le Commerciel açısından, <span class="ideitalik">gözlem eksikliği taşıyormuş gibi görünen bir nokta daha var. ‘Zavallı kızın iç etekliklerinden birinden, altmış santim uzunluğunda, otuz santim eninde bir parça yırtılmış, büyük olasılıkla çığlık atmasını engellemek için çenesinin altından geçirilerek başının arkasında bağlanmıştı. Bu, yanlarında mendil bulunmayan adamlar tarafından yapılmıştı.’ deniyor. Bu fikrin sağlam bir dayanağı bulunup bulunmadığını daha sonra anlamaya çalışacağız; ama ‘yanlarında mendil bulunmayan adamlar,’ derken, yayıncımız en düşük sınıftan serserileri kastediyor. Oysa bunlar, sırtlarında gömlekleri olmasa bile ceplerinden mendilleri eksik olmayacak insanların tarifine uyuyor. Son yıllarda, cep mendillerinin, en rezil kişiler için bile vazgeçilmez olduğunu gözlemlemiş olmalısınız.”</span></span></p>

  <p class="normal">Ben, “Peki, <span class="ideitalik">Le Soleil’deki yazı hakkında ne düşünmemiz gerekiyor?” diye sordum.</span></p>

  <p class="normal">“O yazıyı kaleme alan kişinin, bir papağan olarak doğmamış olmasının çok yazık olduğunu düşünmemiz gerekiyor –böyle olsaydı, ırkının en tanınmış papağanı olurdu. Daha önceden yayınlanan kanıların parçalarını teker teker alıp yinelemiş; bunları şu ya da bu gazeteden övünülesi bir çalışkanlıkla toplamış. ‘Eşyaların hepsi, açıkça görülüyor ki,’ diyor, ‘en azından üç ya da dört haftadır oradaymış; bu dehşet verici cinayetin işlendiği yerin keşfedilmiş olduğundan <span class="ideitalik">hiç kuşku duyulamaz.’ <span class="ideitalik">Le Soleil’in burada yinelediği gerçekler, benim bu konuda duyduğum kuşkuları gidermekten çok uzak; konunun başka kesimleriyle bağlantılı olarak bunları daha sonra ayrıntılı olarak inceleyeceğiz.</span></span></p>

  <p class="normal">“Şimdi, kendimizi başka irdelemelere vermeliyiz. Cesedin aşırı bir özensizlikle incelenmiş olduğu gözünüzden kaçmış olamaz. Elbette kimlik sorunu hemen belirlenmiş ya da belirlenmiş olması gerekir; ama kesinliğe kavuşturulması gereken başka noktalar var. Ceset herhangi bir bakımdan <span class="ideitalik">zorbalığa uğramış mı? Ölmüş olan kişinin üzerinde, evden çıkarken herhangi bir ziynet eşyası var mıymış? Durum böyleyse, ceset bulunduğu zaman da var mıydı? Bunlar, kanıtlar saptanırken hiç değinilmemiş önemli sorular; ayrıca hiç dikkat gösterilmemiş olan, ama aynı ölçüde önemli başka sorular da var. Bizler, yapacağımız kişisel soruşturmalarla tatmin olmak zorundayız. St. Eustache’ın durumu yeniden incelenmelidir. Beni bu kişiden kuşkulanmaya götüren hiçbir şey yok, ama biz yöntemli ilerleyelim. St. Eustache’ın o pazar nerede bulunduğu konusundaki <span class="ideitalik">yeminli tanıklıklar’ın doğru olduğunu, her türlü kuşkunun ötesinde sağlama bağlayacağız. Bu nitelikteki yeminli tanıklıklar kolayca gizemli bir havaya bürünebilir. Bununla birlikte, bir terslik olmadığı ortaya çıkarsa, St. Eustache’ı soruşturmamızdan çıkaracağız. St. Eustache’ın intiharı kuşkuları arttırmış olsa da, yeminli tanıklıklarda yalancılık bulunduğu anlaşılsa bile, bu tür bir yalancılık açıklanamaz bir durum değildir; bizim olağan çözümleme çizgisinden sapmamızı gerektirecek bir durum da değildir.</span></span></p>

  <p class="normal">“Benim şimdi önereceğim çözümleme çizgisinde, bu trajedinin içindeki noktaları bir yana bırakarak dikkatimizi dış çeperlerine yoğunlaştıracağız. Bu gibi soruşturmalarda pek de az rastlanmayan bir hata, sorgulamayı hemen yakında bulunan şeylerle sınırlamak, yan ya da ikincil olayları bütünüyle göz ardı etmektir. Kanıtları ve incelemeyi, görünüşte geçerli olan şeylerin sınırları içinde tutmak, mahkemelerin yaptığı yanlış uygulamadır. Oysa deneyimler ve felsefe her zaman göstermiştir ki, gerçeğin en geniş, belki daha da büyük bir kesimi, geçersiz görünen şeylerden ortaya çıkar. Tam olarak söze dökülüşünden olmasa bile, bu ilkenin ruhundan yola çıkarak modern bilim, <span class="ideitalik">önceden görülemeyenlere dayanarak hesaplama çözümünü bulmuştur. Ama benim dediklerimi belki kavramıyor olabilirsiniz. İnsan bilgisinin tarihi, en çok sayıda ve en değerli keşifleri, ikincil, dıştaki rastlantısal olaylara borçlu olduğumuzu öylesine kesintisiz bir biçimde göstermiştir ki, sonunda gelişmeleri önceden görerek, rastlantıyla ortaya çıkacak icatlara, buluşlara, üstelik sıradan beklentiler yelpazesinin çok dışındaki buluşlara, yalnızca büyük değil, en büyük olasılığı tanımak zorunlu olmuştur. İleride olacakları, daha önce olanlara dayandırmak artık felsefi bir tutum değildir. <span class="ideitalik">Rastlantı, altyapının bir parçası olarak kabul edilmektedir. Biz, rastlantıyı tam bir hesaplama meselesi durumuna getiriyoruz. Aranmayanları ve hayal edilmeyenleri, okulların matematik formüllerine tabi kılıyoruz.</span></span></p>

  <p class="normal">“Yineliyorum; her türlü gerçeğin daha büyük olan kesiminin ikincil olanlardan çıkıp geldiği, olgudan öte bir şey değildir; işte ancak bu olgunun içinde yatan ilkenin ruhuna uygun olarak, ben elimizdeki vakada soruşturmanın yorumunu, olayın çok deşilmiş ve buraya kadar verimsiz alanından, olayı kuşatan koşullara yönlendiriyorum. Sizler yeminli tanıklıkların geçerli olduğunu onaylarken, ben gazetecileri, sizin bu ana kadar yaptığınızdan daha geniş kapsamlı bir incelemeden geçireceğim: Buraya kadar yalnızca soruşturma alanını taradık; ama konuyu işleyen yazıların, benim önerdiğim türden, kapsamlı bir taramadan geçirilmesi, bu soruşturma için <span class="ideitalik">yön belirleyici bazı küçük noktaları bize sağlamazsa, gerçekten garip olur.”</span></p>

  <p class="normal">Dupin’in önerisini izleyerek, yeminli tanıklıklar konusunu çok titiz bir incelemeden geçirdim. Sonuçta, bu tanıklıkların geçerli olduğu, bunun sonucunda da St. Eustache’ın suçsuzluğu yolunda çok sağlam bir inanç ortaya çıktı. Bu sırada arkadaşım, bana amaçtan yoksun bir ayrıntıcılık gibi görünen bir işle, çeşitli gazete dosyalarını taramakla uğraştı. Bir haftanın sonunda, önüme şu gazete parçalarını koydu:</p>

  <p class="normal">&nbsp;</p>

  <p class="normal">“Üç buçuk yıl kadar önce, Palais Royal’de, Monsieur Le Blanc’ın <span class="ideitalik">parfumerie’sinden, aynı Marie Rogêt adıyla birinin kayıplara karışmasıyla şimdikine çok benzeyen bir sorun ortaya çıktı. Bununla birlikte, bir hafta sonra pek de alışılmamış olmayan solgun bir yüzle kız her zamanki <span class="ideitalik">comptoir’ında<sup class="calibre2"><a href="../Text/Poe_split_006.html#footnote-264-28" id="footnote-264-28-backlink">[28]</a></sup> yeniden göründü. Monsieur Le Blanc ve kızın annesi, onun yalnızca köydeki bir arkadaşını görmeye gitmiş olduğunu söylediler; olayın üstü çabucak kapatıldı. Şimdiki kayboluşunun aynı türden bir gariplik olduğunu, bir hafta, belki bir ay sonra kızı yeniden aramızda göreceğimizi sanıyoruz.” –<span class="ideitalik"><span class="ideitalik">Akşam Gazetesi, pazartesi, 23 Haziran.</span><sup class="calibre2"><a href="../Text/Poe_split_006.html#footnote-264-29" id="footnote-264-29-backlink">[29]</a></sup></span></span></span></p>

  <p class="normal">&nbsp;</p>

  <p class="normal">“Dünkü bir akşam gazetesinde, Mademoiselle Rogêt’nin daha önce de gizemli bir biçimde ortadan kaybolduğundan söz ediliyor. Kızın, Le Blanc’ın <span class="ideitalik">parfumerie’sine gelmediği hafta boyunca, çapkınlıklarıyla göze batmış genç bir deniz subayıyla birlikte olduğu çok iyi bilinmektedir. Sanıldığına göre aralarında geçen bir kavga, çok şükür ki kızın eve dönmesini sağlamıştır. Şu anda Paris’de oturmakta olan bu lothario’nun<sup class="calibre2"><a href="../Text/Poe_split_006.html#footnote-264-30" id="footnote-264-30-backlink">[30]</a></sup> adı elimizde var, ama anlaşılabilecek nedenlerle bu adı açıklamaktan çekiniyoruz.” –<span class="ideitalik"><span class="ideitalik">Le Mercurie, salı sabahı, 24 Haziran</span><sup class="calibre2"><a href="../Text/Poe_split_006.html#footnote-264-31" id="footnote-264-31-backlink">[31]</a></sup>.</span></span></p>

  <p class="normal">&nbsp;</p>

  <p class="normal">“Önceki gün bu kentte tüyler ürpertici gaddarca bir suç işlendi. Bir beyefendi, eşi ve kızıyla birlikte, güneş batarken Seine’in kıyıları boyunca kürekli sandalla ileri geri gezi yapmakta olan altı genç adamdan, kendilerini nehrin öte yakasına geçirmelerini istediler. Karşı kıyıya ulaştıklarında bu üç yolcu sandaldan indiler, sandalı artık göremeyecekleri bir yere kadar ilerlediler; o sırada adamın kızı, güneşlik şemsiyesini almak üzere sandala geri döndü, çete tarafından yakalandı, nehre sürüklendi, ağzına bir şey tıkıldı, çok kötü biçimde örselendi; sonunda, kıyıda başlangıçta anne babasıyla sandala bindiği yerden pek de uzak olmayan bir noktaya götürüldü. Bu kötülüğü yapan kişiler, şimdilik kaçıp kurtulmuş durumdalar, ama polis izlerini sürüyor; aralarından bazıları kısa süre sonra ele geçirilecek.” –<span class="ideitalik">Sabah Gazetesi, 25 Haziran.<sup class="calibre2"><a href="../Text/Poe_split_006.html#footnote-264-32" id="footnote-264-32-backlink">[32]</a></sup></span></p>

  <p class="normal">&nbsp;</p>

  <p class="normal">“Birkaç ihbar aldık; bunların amacı, uygulanan bu son zorbalığın suçunu Mennais’ye<sup class="calibre2"><a href="../Text/Poe_split_006.html#footnote-264-33" id="footnote-264-33-backlink">[33]</a></sup> yüklemek: Ama bu beyefendi, yasal soruşturmada tam olarak temize çıktığından, muhabirlerimizden bazılarının iddiaları da derinlikli olmaktan çok, şişirilmiş olduğundan, bunları kamuya açıklamayı doğru bulmuyoruz.” –<span class="ideitalik"><span class="ideitalik">Sabah Gazetesi, 28 Haziran</span>.<sup class="calibre2"><a href="../Text/Poe_split_006.html#footnote-264-34" id="footnote-264-34-backlink">[34]</a></sup></span></p>

  <p class="normal">&nbsp;</p>

  <p class="normal">“Anlaşıldığına göre çeşitli kaynaklardan gelen çok iddialı birkaç ihbar aldık; bunlar, talihsiz Marie Rogêt’nin pazar günü kentin yakınlarını dolduran sayısız serseri çetelerinden birinin kurbanı olduğunu büyük ölçüde kesinleştiriyor. Bizim vardığımız kanı da kesinlikle bu varsayımdan yanadır. Bundan böyle, bu iddialardan bazılarına daha çok yer ayırmaya çalışacağız.” –<span class="ideitalik">Akşam Gazetesi, 30 Haziran.<sup class="calibre2"><a href="../Text/Poe_split_006.html#footnote-264-35" id="footnote-264-35-backlink">[35]</a></sup></span></p>

  <p class="normal">&nbsp;</p>

  <p class="normal">“Pazartesi günü, gelir dairesiyle bağlantısı olan mavnacılardan biri, Seine kıyısında sürüklenmekte olan boş bir sandal görmüş. Yelkenleri, sandalın dibinde duruyormuş. Mavnacı, sandalı çekerek mavna dairesinin altına götürmüş. Ertesi sabah sandal memurlardan hiçbirinin haberi olmadan oradan alınmış. Sandalın dümeni şimdi mavna dairesinde bulunuyor.” –<span class="ideitalik"><span class="ideitalik">Le Diligence, perşembe, 26 Haziran.</span><sup class="calibre2"><a href="../Text/Poe_split_006.html#footnote-264-36" id="footnote-264-36-backlink">[36]</a></sup></span></p>

  <p class="normal">&nbsp;</p>

  <p class="normal">Gazetelerden kesilmiş bütün bu alıntılar bana yalnızca olayla bağlantısız gibi görünmekle kalmadı; herhangi birini elimizdeki meseleyle ilişkilendirebileceğim bir yol da göremedim. Dupin’den bir açıklama gelmesini bekledim.</p>

  <p class="normal">“Şimdilik,” dedi Dupin, “bu alıntıların birincisiyle ikincisi <span class="ideitalik">üzerinde durmayı düşünmüyorum. Bunları, daha çok polisin aşırı ihmalkar davrandığını size göstermek için kopya ettim; Polis Şefi’nden anlayabildiğim kadarıyla polisler, sözü edilen deniz subayını herhangi bir açıdan inceleme zahmetine girmemişler. Gene de Marie’nin birinci ve ikinci yok oluşları arasında <span class="ideitalik">varsayılabilecek bir bağlantı bulunduğunu söylemek aptallık olmaz. İlk kaçışın aşıklar arasında geçen bir kavgayla ve ihanete uğrayanın eve dönüşüyle son bulduğunu kabul edelim. Şimdi, ikinci <span class="ideitalik">kaçışın (eğer yeniden bir kaçış olduğunu <span class="ideitalik">biliyorsak) ikinci bir kişinin yeni bir öneride bulunmasının sonucunda değil de, ihanet eden tarafın girişimini yinelemesi olarak –yeni bir aşk ilişkisinin başlangıcı olmaktan çok, eski <span class="ideitalik">amour’un<sup class="calibre2"><a href="../Text/Poe_split_006.html#footnote-264-37" id="footnote-264-37-backlink">[37]</a></sup> “onarılması” olarak– görmeye hazırız. Birinin kaçma önerisinde bulunduğu bir kıza, başka birinin daha kaçmayı önermesindense, Marie’yle daha önce kaçmış kişinin bir öneride daha bulunması olasılığı on kat fazladır. Burada dikkatlerinizi şu olguya çekmeme izin verin: Belirlenmiş olan ilk kaçmayla yer aldığı varsayılan ikinci kaçma arasında geçen zaman, serüvencilerimizin dolanmalarının genel süresinden birkaç ay daha uzun. Aşığın bu kötülüğü ilk başta işlemesi, denize açılma zorunluluğuyla engellenmiş miydi; henüz tam olarak gerçekleşmeyen –ya da <span class="ideitalik">kendisi tarafından henüz tam olarak gerçekleştirilmemiş olan– tasarısını yenilemek amacıyla aşık, döner dönmez ilk fırsatı mı kullanmıştı? Bütün bunlar hakkında hiçbir bilgimiz yok.</span></span></span></span></span></span></p>

  <p class="normal">“Gene de siz, ikinci durumda, sanıldığı gibi kaçma diye bir şey <span class="ideitalik">olmadı diyeceksiniz. Elbette olmadı –ama böyle bir engellenmiş tasarının bulunmadığını söylemeye hazır mıyız? St. Eustache’ın, belki Beauvais’nin de dışında, Marie’nin bilinen, açık, saygın talibini göremiyoruz. Bunların dışında başka hiç kimse için söylenmiş bir şey de yok. Öyleyse kimdir bu gizli aşık? Akrabaların (en azından akrabaların çoğunun) hakkında hiçbir şey bilmedikleri, ama Marie’nin pazar sabahı buluştuğu ve akşam karanlığı çökünceye kadar, Barrière du Roule’un ıssız korusunun ortasında, yanında kalmaktan hiç çekinmeyecek kadar güvenini kazanmış olan kişi? Kimdir bu gizli aşık, soruyorum size, akrabalardan çoğunun bile hakkında hiçbir şey bilmediği? Sonra, Madame Rogêt’nin, Marie’nin evden ayrıldığı sabah dile getirdiği o eşsiz kehanet ne anlama geliyor? –‘Marie’yi bir daha hiç göremeyeceğimden korkuyorum’.”</span></p>

  <p class="normal">“Ama Madame Rogêt’nin, bu gizli kaçma tasarısından haberi olduğunu düşünemeyecek olsak bile, en azından kızın bu tasarıyı aklından geçirmiş olduğunu varsayamaz mıyız? Kız, evden çıkarken, Drômes Sokağı’ndaki teyzesini ziyarete gitmek üzere olduğu izlenimini yarattı; St. Eustache’tan da karanlık basınca kendisini görmeye gelmesini istedi. Şimdi, ilk bakışta bu olgu, benim önerimle güçlü bir karşıtlık oluşturuyor gibi görünüyor; –ama bunun üzerinde düşünelim. Kızın birisiyle <span class="ideitalik">gerçekten buluştuğu, onunla nehrin öte yakasına geçtiği, öğleden sonra saat üç gibi geç bir saatte Barrière du Roule’a ulaştığı biliniyor. Ama bu kişiye eşlik etmeyi kabul ederken (<span class="ideitalik">hangi amaçla olursa olsun –annesi bilsin bilmesin) şunların hepsini düşünmüş olmalı: Evden ayrılırken niyetini açıkça belirtmişti; ayrıca kararlaştırılmış olan saatte, Drômes Sokağı’na onu almak için uğradığında, orada olmadığını görünce nişanlısı St. Eustache büyük bir şaşkınlık ve kuşku taşıyacaktı; üstelik bu korkutucu bilgiyle <span class="ideitalik">pension’a döndüğünde, kızın eve uzun bir süre dönmemiş olduğunun farkına varacaktı. Kızın, St. Eustache’ın yaşayacağı üzüntüyü, her şeyden duyacağı kuşkuyu önceden görmüş olması gerekir. Bu kuşkuyla yüzleşmemek için eve dönmeyi hiç aklından geçirmemiş olmalıdır; öte yandan, onun eve dönme niyetinde <span class="ideitalik">olmadığını varsayarsak, bu kuşku onun için önemsiz, çok önemsiz bir şey olur.</span></span></span></span></p>

  <p class="normal">“Kızın şöyle düşündüğünü hayal edebiliriz –‘Kaçmak amacıyla ya da yalnızca benim bildiğim başka bazı amaçlarla belli bir kişiyle buluşacağım. Bu, hiçbir biçimde kesintiye uğramamalı –izlenmekten kurtulmaya yetecek zamanımız olmalı– o gün Drômes Sokağı’ndaki teyzemi ziyarete gideceğime, o günü orada geçireceğime herkesi inandıracağım –St. Eustache’a karanlık basıncaya kadar beni almaya gelmemesini söyleyeceğim– böyle yaparsam, kuşku ya da endişe yaratmadan evden uzun süre uzakta kalmamın bir açıklaması olacak; başka hiçbir yolla kazanamayacağım zamanı kazanmış olacağım. St. Eustache’a, beni almaya karanlık basınca gelmesini söylersem daha önce gelmeyecektir; ama uğramasını söylemeyi ihmal edersem, kaçmak için gereken zamanım kısalmış olacak, çünkü o zaman eve erken dönmem beklenecek ve yokluğum erken kaygı yaratacak. Şimdi, eğer planım <span class="ideitalik">sonunda eve dönmek olsaydı –o söz konusu kişiyle yalnızca yürüyüş yapmayı düşünmüş olsaydım– St. Eustache’a beni almak için eve uğramasını söylemeyi seçmezdim; çünkü uğradığı zaman St. Eustache, kendisine yalan söylediğimden kesinlikle <span class="ideitalik">emin olacaktı –bu, benim ona hiçbir zaman açıklayamayacağım bir gerçek olurdu: Ona niyetimi bildirmeden evden ayrılırdım, karanlık çökmeden önce eve dönerdim, sonra da Drômes Sokağı’ndaki teyzemi ziyarete gittiğimi söylerdim. Ama benim planım <span class="ideitalik">hiçbir zaman –birkaç hafta– ya da belki bazı şeylerin gizlenmesi sağlanıncaya kadar –eve dönmemek olduğundan, dikkat etmem gereken tek nokta zaman kazanmak.’</span></span></span></p>

  <p class="normal">“Notlarınızda şunu belirtmiştiniz: bu acıklı olayla ilgili en genel kanı, ta başından beri, kızın bir serseriler <span class="ideitalik">çetesi’nin kurbanı olduğu ya da olmuş olabileceğidir. Şimdi, bu yaygın kanı, belli koşullar altında, bir yana atılmamalıdır. Kendi kendine ortaya çıktığında –tam anlamıyla kendiliğinden ortaya çıkmış gibi bir havaya büründüğünde– bizim bunu, tek başına bir dahinin kendine özgü garipliği olan bir <span class="ideitalik">sezgi olarak görmemiz gerekir. Yüz vakadan doksan dokuzunda ben bu kişinin kararından yana çıkarım. Ama bizim, bu <span class="ideitalik">öneri’yi doğrulayan hiçbir somut iz bulmuş olmamamız önemlidir. Bu kanı, çok ağır basacak biçimde, <span class="ideitalik">halkın kendi kanısı olmalıdır; aradaki ayrımı algılamak ve savunmak da son derece güçtür. Şimdiki durumda, bana öyle görünüyor ki bu ‘kamuoyu’, bir <span class="ideitalik">çete’yle bağlantısı açısından, yaptığım alıntıların üçüncüsünde ayrıntılarıyla anlatılan ikincil olayla aşırı şişirilmiş oluyor. Bütün Paris Marie’nin, genç, güzel ve adı kötüye çıkmış bir kızın cesedinin bulunması nedeniyle heyecan içinde. Bu ceset, üzerinde şiddet uygulandığını gösteren izlerle, nehirde sürüklenirken bulundu. Ama şimdi şu ortaya çıktı: Tam kızın öldürüldüğü varsayılan zamanda ya da aşağı yukarı aynı sıralarda, ölen kişiye uygulanana benzeyen bir vahşet, boyutları daha küçük olsa da, bir grup genç serseri tarafından ikinci bir genç kadına da uygulanmış. İşlendiği bilinen canavarlığın, bilinmeyen öteki canavarlıkla ilgili olarak kamuoyunu etkilemesi güzel bir şey mi? Böyle bir yargı, yönlendirilmeyi bekliyordu; bilinen canavarlık, tam zamanında ortaya çıkarak bu yönlendirilmeyi sağlamış oldu! Marie de nehirde bulundu; üstelik tam da o canavarlığın işlendiği nehirde. Bu iki olayın birbiriyle bağlantısında öylesine çok elle tutulur nokta çakışıyor ki, asıl şaşılacak şey, halkın bunları <span class="ideitalik">görmemesi ve <span class="ideitalik">kavrayamaması olacaktır. Oysa aslında, işlendiği bilinen bu canavarlık, eğer burada söylenecek bir şey varsa, neredeyse eşzamanlı olan öteki canavarlığın <span class="ideitalik">işlenmemiş olduğu’nun kanıtıdır. Bir serseriler çetesi, belli bir yerde, hiç görülmemiş bir kötülüğü yaparken, benzer bir yerde, aynı kentte, aynı koşullarda, aynı araçlar ve uygulamalarla, başka bir çetenin, tamı tamına aynı süre içinde, tamı tamına aynı yönleri içeren bir kötülüğe girişmiş olması gerçekten bir mucize olurdu! Gene de kamunun rastlantısal olarak <span class="ideitalik">ortaya çıkan bu kanısı, bizim bu harika rastlantılar zincirine değilse, neye inanmamızı bekliyor bizden?</span></span></span></span></span></span></span></span></span></p>

  <p class="normal">“Daha fazla ilerlemeden, Barrière du Roule çalılığında, cinayetin işlendiği varsayılan yerin üzerinde düşünelim. Bu çalılık sık olsa da, ana yolun hemen yakınındaydı. İçinde, bir arkalık oluşturan ve ayak koyacak bir yeri bulunan, koltuk biçiminde üç ya da dört büyük taş vardı. Üstteki taşta, beyaz bir iç etekliği bulundu; ikinci taşın üstünde de ipek bir eşarp. Bir güneşlik şemsiye, eldivenler ve bir de mendil vardı. Mendilin üstüne “Marie Rogêt” adı işlenmişti. Çevredeki dalların üzerinde de elbise parçaları görüldü. Yerde ayak izleri vardı; çalılar kırılmıştı; şiddetli bir mücadelenin geçmiş olduğunu gösteren her türlü kanıt bulunuyordu.</p>

  <p class="normal">“Bu çalılığın bulunduğunu basının onayladığını, buranın tam da canavarlığın işlendiği yer olduğu varsayımına oybirliğiyle varıldığını bir yana bırakırsak, kuşku duymak için haklı bir neden olduğunu kabul etmek gerekir. Olay yerinin burası <span class="ideitalik">olduğu’na ben inanabilirim de, inanmayabilirim de –ama kuşku duymak için çok geçerli bir neden vardı. <span class="ideitalik">Gerçek olay yeri, <span class="ideitalik">Le Commerciel’in önerdiği gibi, Pavée St. Andrée Sokağı yakınlarında olsaydı, hâlâ Paris’de oturduklarını varsayarsak, cinayeti işleyenler halkın dikkatinin böyle doğru yönlendirilmiş olması karşısında doğal olarak dehşete kapılırlardı; sonra belli bir kafa yapısındaki insanlarda bu hemen, dikkati başka yöne saptırmak için zor uygulamanın gerekli olduğu duygusu uyandırırdı. Böylelikle de, Barrière du Roule çalılığından zaten kuşkulanıldığı için, eşyaları bulundukları yere yerleştirme düşüncesi doğal olarak akıllardan geçerdi. <span class="ideitalik">Le Soleil öyle olduğunu varsaysa da, bulunan eşyaların çalılıkta birkaç günden fazla kalmış olduğunu gösteren hiçbir gerçek kanıt yok; oysa o ölümcül pazarla çocuklar tarafından bulundukları öğleden sonra arasında geçen yirmi gün boyunca eşyaların hiç dikkat çekmeden orada kalmış olduklarını gösteren ikincil nitelikte epeyce kanıt var. ‘Hepsi yağmurun etkisiyle <span class="ideitalik">iyice küflenmişti,’ diyor <span class="ideitalik">Le Soleil, kendinden öncekilerin kanılarını benimseyerek, ‘<span class="ideitalik">küflenme nedeniyle birbirine yapışmıştı. Bazılarının çevresini ve üstünü otlar bürümüştü. Şemsiyenin ipeği dayanıklıydı, ama ipleri eriyip birbirine girmişti. Kapatılınca üst üste binmiş olan üst kısmı bütünüyle küflenmiş ve çürümüştü; açılınca yırtıldı.’ Bu yorumun, ‘Bazılarının çevresini ve üstünü otlar bürümüştü,’ kesimine gelince, bu gerçeğin ancak, iki küçük oğlan çocuğunun söylediklerinden, bu nedenle de anımsadıklarından yola çıkılarak doğrulanabileceği açıktır; çünkü bu çocuklar, eşyaları yerlerinden aldılar, üçüncü bir kişi tarafından görülmeden evlerine götürdüler. Ama otlar büyüyecektir, özellikle de (cinayet işlendiği sırada olduğu gibi) sıcak ve nemli havada, tek bir gün içinde beş ilâ sekiz santimetre uzayacaktır. Yeni otların bittiği toprağın üstünde duran bir güneşlik şemsiyenin üstü, tek bir hafta içinde, hızla fışkıran otlar tarafından görülemeyecek ölçüde kaplanmış olabilir. <span class="ideitalik">Le Soleil’in yayıncısının, inatla üstünde ısrar ettiği <span class="ideitalik">küf’e, biraz önce alıntılanan kesimde bu sözcüğün en az üç kez geçmesine gelince, yayıncının bu <span class="ideitalik">küf’ün gerçekte ne olduğundan haberi var mı acaba? Bunun pek çok mantar türünden biri olduğunu, en sıradan özelliğinin de yirmi dört saat içinde çıkıp büyüyüp çürümek olduğunu söylemek mi gerekiyor kendisine?</span></span></span></span></span></span></span></span></span></span></p>

  <p class="normal">“Böylelikle eşyaların, çalılıkta ‘en azından üç ya da dört hafta’ kaldığı fikrini desteklemek için büyük bir zafer havasıyla eklenen şeyin, benim bu olguyla ilgili kanıtlarım açısından bakıldığında, çok anlamsız olduğunu ilk bakışta görüyoruz. Öte yandan bu eşyaların adı geçen çalılıkta bir haftadan uzun bir süre –bir pazardan ötekine değil de, çok daha uzun bir süre – kalabilecek olmalarına inanmak son derece zor. Paris’in çevresi hakkında bilgisi olan insanlar, banliyölerinden çok uzak değilse, <span class="ideitalik">tenha yerler bulmanın son derece güç olduğunu bilirler. Koruların ve ağaçlıkların ortasında keşfedilmemiş, hatta sık ziyaret edilmeyen kuytu köşelerin bulunduğu bir an bile hayal edilemez. Yüreğinde doğa sevgisi yatan herkes, bu büyük kentin tozlarına ve sıcaklığına görev duygusuyla bağlanmış gibi sımsıkı bağlanmıştır – böyle bir kişi, hafta içi günlerde bile, yakın çevremizi saran doğal güzelliklerle dolu o manzaraların ortasında, başını dinleme özlemini gidermeye çalışır. Attığı her adımda, gittikçe artan bu büyünün bir serserinin ya da ayyaş bir reziller grubunun sesi ya da kişisel engellenmesiyle bozulduğunu görecektir. Bu kişinin, en sık yeşilliklerin ortasında bile tek başına kalmaya çalışması boşunadır. Yıkanmadan yaşayanların en çok bulundukları köşeler işte buralarıdır –kutsallığı en çok bozulmuş olan tapınaklar buralarıdır. Gezginimiz, yüreği burkularak, daha az tiksindirici bir kirlenmişlik batağı olduğu için daha az uyumsuz olan bir yere gider gibi, kirlenmiş Paris’e kaçacaktır yeniden. Ama kentin yakın çevresi, hafta içi günlerde böylesine rahatsız ediciyse, <span class="ideitalik">Sabbath’ta daha da kötü durumdadır! Özellikle böyle bir günde, iş yaşamının dayattığı zorunluluklardan kurtulmuş ya da suç işlemenin alışılmış fırsatlarından yoksun kalmış olarak, kentin serserisi kentin dış bölgelerine koşar; kırsal alanlara duyduğu sevgi nedeniyle değil; buralardan yüreğinin ta derinlerinde nefret eder, ama toplumun kısıtlamalarından ve sıradanlıklarından kaçmak için. Onun arzu ettiği, kırların en üst düzeydeki <span class="ideitalik">serbestliği’dir, temiz hava ve ağaçların yeşilliği değil. Burada, yolun kıyısındaki hanın meyhanesinde ya da koruların yeşilliği içinde, sevgili arkadaşlarından başka kimsenin görmediği, bütün o sahte eğlencelerin çılgın aşırılığına –özgürlüğün ve romun birlikte ürettiği şeye– bırakır kendini. Söz konusu eşyaların, Paris’in hemen yakınındaki bir çalılıkta, bir pazardan ötekine kadar keşfedilmeden kalmış olmasının mucizeden başka bir şey olarak görülmemesi gerektiğini yinelediğim zaman, serinkanlı olan her gözlemci açısından apaçık ortada olan bir şeyi dile getirmiş oluyorum.</span></span></span></p>

  <p class="normal">“Ama o eşyaların çalılıkların arasına, dikkati vahşetin işlendiği asıl sahneden başka bir yere saptırmak için yerleştirilmiş olduğu kuşkusunu duymak için başka gerekçeler de yok değil. Önce dikkatinizi, eşyaların bulunduğu <span class="ideitalik">tarih’e çekeyim. Bunu, gazetelerden yaptığım beşinci alıntının tarihiyle bir araya getirin. Göreceksiniz ki eşyaların bulunması, akşam gazetesine gönderilen acil ihbarların hemen arkasından gelmiş. Bu ihbarların hepsi, çok değişkenlik gösterseler, anlaşıldığına göre çeşitli kaynaklardan gelmiş olsalar da aynı noktayı –başka deyişle, vahşeti işleyen kişiler olarak bir <span class="ideitalik">çete’yi, işlendiği yer olarak da Barrière du Roule Mahallesi’ni– işaret ediyor. Şimdi, durum elbette böyle değil; bu ihbarlar sonucunda ya da halkın bunlara yönlendirilen kanısı sonucunda, o eşyalar çocuklar tarafından bulunmuş; ama kuşkulanılacak şey pekâlâ şu olabilirdi ve olabilir: Eşyalar çocuklar tarafından <span class="ideitalik">daha önce bulunmadı, çünkü o eşyalar daha önce çalılıkta yoktu; oraya, haberlerin yayınlandığı tarih kadar geç bir zamanda ya da yayımlanmadan kısa süre önce, bu haberleri yayınlayan suçlu yazarların kendileri tarafından kondu.</span></span></span></p>

  <p class="normal">“Bu çalılık, eşi az bulunur –son derece az bulunacak– bir çalılıktı. Olağanüstü sıktı. Doğal olarak çevrelenmiş kapalı alanı içinde, <span class="ideitalik">arkalığı ve ayak koyacak yeri bulunan bir tür koltuk oluşturan üç olağanüstü kaya vardı. Ayrıca, böylesine olağanüstü şeylerle dolu olan bu çalılık, Madame Deluc’ün konutunun hemen yakınlarında, ona on beş metre kadar yakın bir yerde, mahalle çocuklarının sasafra kabuğu aramak için ağaçları dikkatle inceleme alışkanlığında oldukları bir yerdeydi. Bu çocukların içlerinden en az birinin o gölgeli salonda, o doğal tahtın üstüne kurulmuş olarak sığındığını görülmeden <span class="ideitalik">bir gün bile güneşin batmamış olduğu söylenebilir mi? Acele girilmiş bir bahis, binde bir olasılık taşıyan bir bahis mi olur bunu söylemek acaba? Böyle bir bahse girmekte tereddüt edenler, ya kendileri erkek çocuk olmamışlardır ya da erkek çocukların doğasını unutmuşlardır. Yineliyorum –o eşyaların bu çalılığın içinde bir ya da iki günden daha uzun bir süre keşfedilmeden nasıl kalabileceğini anlamak son derece güçtür; bu nedenle de <span class="ideitalik">Le Soleil’in dogmatik cahilliğine karşın, bulundukları yere daha geç bir tarihte konmuş olduklarından kuşkulanmak için haklı bir gerekçe vardır.</span></span></span></p>

  <p class="normal">“Ama onların oraya böyle konmuş olduğuna inanmak için benim şimdiye kadar ortaya koyduklarımdan başka, daha güçlü nedenler de var. Şimdi de dikkatlerinizi bu eşyaların çok yapay bir biçimde düzenlenmiş olduğuna çevirmenizi rica edeyim. <span class="ideitalik">Üstteki taşın üzerinde, beyaz bir iç etekliği duruyordu; <span class="ideitalik">ikinci taşın üzerinde de ipek bir eşarp; çevreye dağılmış olarak bir güneşlik şemsiye, eldivenler ve üzerine “Marie Rogêt” adı işlenmiş bir cep mendili vardı. İşte size, eşyaları <span class="ideitalik">doğal olarak dağılmış gibi göstermek isteyen, ama hiç de dikkatli olmayan biri tarafından <span class="ideitalik">doğal’mış havası verilmek üzere yapılmış bir düzenleme. Oysa bu, hiç de <span class="ideitalik">gerçekten doğal bir düzenleniş değil. Ben bu eşyaların <span class="ideitalik">hepsini yerlere saçılmış ve ayaklar altında ezilmiş olarak görmek isterdim. O kameriyenin dar sınırları içinde iç etekliği ve eşarp, taşların üzerindeki yerlerini hemen hemen hiç korumuş olamazdı; üstelik mücadele eden çok sayıda insanın, ileri geri hareketleriyle onlara sürtünecekleri bir durumda. ‘Bir mücadele geçtiğini gösteren her türlü kanıt vardı,’ deniyor, ‘toprak ezilmişti, çalılar kırılmıştı,” –oysa iç etekliğiyle eşarp, rafların üstüne yerleştirilmiş gibi bulundu. ‘Kızın çalılara takılıp yırtılan elbisesinin parçaları yedi buçuk santim eninde, on beş santim uzunluğundaydı. Bir parça, elbisenin etek ucundandı ve yamanmıştı; öteki parça etek ucundan değil, etekliğin kendisindendi. Bunlar <span class="ideitalik">yırtılarak koparılmış şeritler gibi görünüyordu.<span class="ideitalik">’ Burada <span class="ideitalik">Le Soleil, gene dikkatsizce son derece kuşkulu bir terim kullanmış. O şeritler, tarif edildikleri biçimde, gerçekten de ‘yırtılarak koparılmış şeritler gibi görünüyordu’; ama kasıtlı olarak ve elle yırtılmıştı. Şimdi, söz konusu parçaya benzer bir parçanın giysiden, <span class="ideitalik">diken’e takılarak ‘yırtılıp kopmuş’ olması çok ender rastlantılardan biridir. Yapısı gereği, bu gibi kumaşlardan dikenin ya da tırnağın takılmasıyla köşeli bir parça yırtılır –kumaş, birbiriyle dik açıda, dikenin girdiği yerde tepe noktası oluşturan, uzunluğuna iki parçaya ayrılır– ama bu durumda, o parçanın ‘yırtılarak kopmuş’ olduğunu düşünmek hemen hemen hiç olanaklı değildir. Ben böyle bir şey görmedim, sizler de görmediniz. Böyle bir kumaştan bir parçayı koparıp <span class="ideitalik">ayırmak için, hemen her durumda, birbirinden farklı iki gücün farklı yönlerde devreye girmiş olması gerekecektir. Kumaşın iki kenarı olsaydı, örneğin bu bir cep mendili olsaydı ve bundan bir parça yırtılmak istenseydi, o zaman, ancak o zaman uygulanacak tek bir güç bunu yapmaya yeterli olurdu. Oysa elimizdeki durumda söz konusu olan tek kenarı bulunan bir elbisedir. Elbisenin hiçbir ucun bulunmadığı iç kısmından bir parçayı yırtıp koparmak, ancak dikenlerin işe karışmasıyla gerçekleşebilecek bir mucize olurdu; bu işi <span class="ideitalik">tek bir diken başaramazdı. Ama uzun bir kenarın bulunduğu durumda bile, biri iki belirgin yönde giden, öteki tek bir yönde giden iki dikenin bulunması gerekirdi. Bu da o kenarın bastırılmamış bir etek ucu olması varsayıldığında gerçekleşebilirdi. Etek ucu bastırılmışsa, böyle bir durum söz konusu olamazdı. Böylelikle, o parçaların yalnızca “dikenler”in aracılığıyla “yırtılmış” olmasının önündeki sayısız ve büyük engelleri görmüş oluyoruz; gene de bizden, yalnızca bu tek parçanın değil, pek çok parçanın yırtılmış olduğuna inanmamız bekleniyor. Üstelik <span class="ideitalik">‘bir parça, <span class="ideitalik">elbisenin etek ucundandı’. Öteki parça ‘<span class="ideitalik">etek ucundan değil, etekliğin kendisindendi,’ –başka deyişle, dikenlerin marifetiyle, elbisenin kenarı olmayan iç kesiminden bütünüyle yırtılarak ayrılmıştı! Ben diyorum ki bunlara inanmadığı için insan pekala bağışlanabilir; gene de bir arada ele alındığında bütün bunlar, kuşkulanmak için, belki de cesedi ortadan kaldırmayı düşünerek yeterli önlemleri almaya zamanı olan <span class="ideitalik">katiller’in, o eşyaları çalılıkta bırakmış olmaları gibi irkiltici bir duruma göre daha makul bir gerekçe oluşturuyor. Gene de amacımın, vahşetin işlendiği yerin bu çalılık olduğunu <span class="ideitalik">inkar etmek olduğunu sanıyorsanız, beni doğru anlamamışsınız demektir. <span class="ideitalik">Burada bir şey ters gitmiş olabilir; daha büyük olasılıkla Madame Deluc’ün evinde bir kaza olmuş olabilir. Ama aslında bu pek de önemli bir nokta değildir. Biz olay yerini bulmakla uğraşmıyoruz; bu cinayeti işleyenleri ortaya çıkarmakla uğraşıyoruz. Benim ortaya koyduğum şey, ortaya koyuşumdaki ince ayrımları bir yana bırakacak olursak, önce <span class="ideitalik">Le Soleil’in olumlu ve aceleyle ileri sürdüğü iddiaların akılsızlığını göstermek; ama ikinci olarak ve en çok da, sizleri, bu cinayetin <span class="ideitalik">bir çete’nin işi olup olmadığı kuşkusu üzerinde en doğal yoldan daha çok düşünmeye götürmektir.</span></span></span></span></span></span></span></span></span></span></span></span></span></span></span></span></span></span></span></span></p>

  <p class="normal">“Bu sorunu, cerrahın verdiği, soruşturmada incelenen o isyan ettirici ayrıntılara kısa bir gönderme yaparak özetleyeceğiz. Cerrahın yayınlanmış olan <span class="ideitalik">çıkarımları, Paris’deki bütün saygın anatomiciler tarafından, haydutların sayısı göz önüne alındığında haksız ve bütünüyle temelsiz bulundu, çok yerinde olarak alaya alındı. Sorun, bu olayın bu çıkarımlarda söylendiği gibi <span class="ideitalik">gerçekleşmemiş olabileceği değil; ama bu çıkarımı yapmak için hiçbir gerekçenin bulunmaması: –başka bir çıkarımda bulunmak için daha fazla gerekçe yok muydu?</span></span></p>

  <p class="normal">“Şimdi de ‘mücadele geçtiğini gösteren kanıtlar’ üzerinde düşünelim; izin verirseniz, bu izlerin neyi gösterdiği varsayılır diye sorayım. Bir çeteyi. Ama aslında bunlar, daha çok bir çetenin bulunmadığını göstermiyor mu? Ne gibi bir mücadele –dört bir yanda ‘izlerini’ bırakacak kadar şiddetli, bu kadar uzun süren ne gibi bir mücadele– geçmiş olabilir güçsüz ve savunmasız bir kızla, varsayılan haydutlar <span class="ideitalik">çetesi arasında? Birkaç acımasız kolun sessiz kavrayışları; her şey böylece bitmiş olurdu. Kurban, onların iradesi karşısında bütünüyle hareketsiz kalırdı. Burada şunu unutmamanız gerekir: Bu çalılığın suçun işlendiği yer olmadığı savları, büyük kesimiyle ancak buranın, <span class="ideitalik">tek bir kişi değil de çok sayıda kişi tarafından gerçekleştirilmiş bir vahşetin sahnesi olması durumunda geçerlidir. Bu şiddeti uygulayanların, <span class="ideitalik">tek bir kişi’den fazla olduğunu düşünürsek, görünürdeki ‘izleri’ bırakacak şiddette ve süreklilikte bir mücadeleyi ancak o zaman, bu yolla kavrayabiliriz.</span></span></span></p>

  <p class="normal">“Sonra gene, söz konusu eşyaların, bulundukları çalılıkta bırakılmalarının <span class="ideitalik">bile, kuşku yaratması gerektiğinden daha önce söz etmiştim. Bu suç kanıtlarının, bulundukları yerde rastgele bırakılmış olmaları neredeyse olanaksız görünüyor. Adamların akılları (varsayıldığına göre) cesedi oradan kaldırabilecek kadar başlarındaydı; gene de (yüz çizgileri çürüme nedeniyle çabucak kaybolabilecek olan) cesetten daha kesin bir kanıtın, vahşetin işlendiği yerde açıkça sergilenmesine izin verildi –burada, üzerinde ölen kişinin <span class="ideitalik">adı bulunan mendili kastediyorum. Bu bir rastlantı idiyse, <span class="ideitalik">bir çete’nin yarattığı bir rastlantı değildi. Bunu ancak bir bireyin yol açtığı bir kaza olarak görebiliriz. Durup bir düşünelim. Bir kişi cinayet işliyor. Öbür dünyaya gidenin hayaletiyle yalnız kalıyor. Tutkusunun yarattığı öfke geçiyor; yüreği yaptığı şeyden duyduğu dehşetle doluyor. Onun duyduğu bu dehşetin, çok sayıda insanla birlikte olsaydı duyacağı özgüvenle hiçbir ilgisi yok. Ölüyle <span class="ideitalik">baş başa kalmış durumda. Tir tir titriyor, şaşırmış durumda. Gene de cesetten kurtulma gibi bir zorunluluk duyuyor. Cesedi alıp nehre kadar taşıyor, işlediği suçun öbür kanıtlarını arkasında bırakıyor; çünkü bütün yükleri aynı anda taşımak olanaksız değilse bile zor; arkasında bıraktıkları için oraya dönmesi kolay olacak. Oysa suyun kıyısına yaptığı zorlu yolculukta, içindeki korkular ikiye katlanıyor. Yaşamın sesleri yolunu sarıp sarmalıyor. Yüzlerce kez, kendisini gözetleyen birinin ayak seslerini duyduğunu sanıyor. Kentten gelen ışıklar bile onu şaşkına çeviriyor. Gene de zamanla, derin bir ıstırapla dolu, uzun süreli, sık sık yaptığı duraklamalarla nehrin kıyısına ulaşıyor –belki bir sandal aracılığıyla– o korkunç yükünden kurtuluyor. Ama <span class="ideitalik">artık, dünyada bulunabilecek ne gibi bir hazine –dünyada bulunabilecek ne gibi bir intikam tehdidi– yalnızlık içindeki katili, o zorlu ve tehlikeli yoldan geçerek, o çalılığa ve oradaki kan dondurucu anılara geri döndürmeye ikna edecek güce sahiptir? O da, getireceği sonuçlar ne olursa olsun, oraya <span class="ideitalik">dönmüyor. İstese bile <span class="ideitalik">dönemez artık. Tek düşüncesi, oradan hemen kaçmak. O korkunç çalılara, <span class="ideitalik">sonsuza dek arkasını dönüyor, üstüne gelen gazaptan kurtulmak istiyormuşçasına kaçıp gidiyor.</span></span></span></span></span></span></span></span></p>

  <p class="normal">“Ama çete olsa nasıl olacaktı? Sayıları, onlarda özgüven yaratacaktı; elbette eğer bu kahrolası rezil heriflerin yüreklerinde özgüven eksikliği diye bir şey olabilirse; <span class="ideitalik">çeteler’in de zaten yalnızca rezil heriflerden oluştuğu varsayılır. Diyorum ki sayıca çok olsalardı; bu, tek bir adamı felç edecek, insanı şaşkına çevirecek o akıldışı dehşete kapılmaktan alıkoyabilirdi onları. Bir, iki, üç kişinin akıldışı bir gaflet içinde bulunduğunu varsaysak bile, dördüncü bir kişi bunu giderebilirdi. Arkalarında hiçbir şey bırakmazlardı, çünkü sayıları, <span class="ideitalik">her şeyi birden taşımalarını olanaklı kılardı. <span class="ideitalik">Geriye dönmelerine hiç gerek kalmazdı.</span></span></span></p>

  <p class="normal">“Şimdi de şu durum üzerinde düşünün: Bulunduğunda, cesedin mantosundan ‘otuz santim genişliğinde bir parça, etek ucundan bele kadar yırtılmış, ama koparılmamıştı. Bu parça, belin çevresine üç kez dolanmış, bir tür kancayla belin arkasından tutturulmuştu.’ Belli ki bu, <span class="ideitalik">tutacak bir yer sağlamak amacıyla, cesedi taşımak üzere bir sap oluşturmak için yapılmıştı. Oysa <span class="ideitalik">sayıca çok olan adamlar, böylesi bir çareye başvurmayı akıllarından geçirirler miydi? Üç ya da dört kişiye cesedin kolları ve bacakları, yalnızca yeterli sayıda değil, düşünülebilecek en iyi kavrama yerlerini sağlardı. Bu araca tek bir kişi gerek duymuş; bu da bize şu gerçeği gösteriyor: ‘Çalılıkla nehir arasındaki çitlerin yıkılmış olduğu görüldü; yerde de ağır bir yükün sürüklenerek götürüldüğünü gösteren izler vardı!’ İyi ama belli sayıdaki kişiler, anında <span class="ideitalik">kaldırıp üstünden aşırabilecekleri bir cesedi, sürüklemek için çiti yere indirmek gibi gereksiz bir zahmete girişirler miydi? Belli <span class="ideitalik">sayıdaki kişiler, sürüklemenin açık <span class="ideitalik">izlerini bırakarak, cesedi böyle <span class="ideitalik">sürükleyerek götürüler miydi?</span></span></span></span></span></span></p>

  <p class="normal">“Burada da <span class="ideitalik">Le Commerciel’in bir gözlemine gönderme yapmamız gerekiyor; bu da benim, üzerinde zaten bir ölçüde yorumda bulunduğum bir gözlem. ‘Zavallı kızın iç etekliklerinden birinden,’ diyor bu gazete, ‘bir parça yırtılmış, büyük olasılıkla çığlık atmasını engellemek için çenesinin altından geçirilerek başının arkasında bağlanmıştı. Bu, yanlarında mendil bulunmayan adamlar tarafından yapılmıştı.’</span></p>

  <p class="normal">“Daha önce, gerçek bir serserinin hiçbir zaman cebinde mendil <span class="ideitalik">olmadan dolaşmayacağını söylemiştim. Ama özellikle öne çıkarmak istediğim olgu şimdi bu değil. Bu bağın, <span class="ideitalik">Le Commerciel’in sandığı amaçla kullanılacak bir mendilin bulunmaması nedeniyle yapılmış olmadığı, çalılıkta bırakılan mendille açığa çıkmış oluyor; amacının ‘çığlık atmasını engellemek’ olmadığı da, bu bağın işi daha iyi yerine getirebilecek bir şeye tercih edilmesinden anlaşılıyor. Ama kanıtın gösterdiği, söz konusu şeridin, ‘kızın boynuna sıkı sıkı sarılmış, sağlam bir düğümle bağlanmış’ olduğu. Bu sözler oldukça belirsiz, ama <span class="ideitalik">Le Commerciel’in belirttiklerinden önemli bir farklılık gösteriyor. Bu şerit, kırk santim enindeydi; bu nedenle, muslinden yapılmış olsa bile, yatay olarak katlandığında ya da büküldüğünde güçlü bir bant oluşturuyordu. Zaten şerit de böyle bükülmüş durumda bulundu. Benim yaptığım çıkarım şu: Tek başına olan katil, ortasından düğümlediği bir bağ aracılığıyla (ister korudan, isterse başka bir yerden olsun) belli bir uzaklığa taşıdıktan sonra, kendi ilerleyiş tarzına göre, cesedin, gücünün yetemeyeceği kadar ağır olduğunu anladı. Yükü sürükleyerek götürmeye karar verdi –kanıtlar, cesedin <span class="ideitalik">gerçekten <span class="ideitalik">de sürüklenmiş <span class="ideitalik">olduğunu gösteriyor. Bunu yapabilmek için uzuvlardan birine ip gibi bir şey bağlaması kaçınılmaz oldu. Bu şey de, en iyi biçimde, başın kaymasını engelleyeceği için, boyun çevresine bağlanabilirdi. Şimdi, hiç kuşku yok ki katil bu bağı kasıklardan geçirerek bağlamayı düşünmüştür. Cesedin çevresinden dolanacak ve sıkıştırılması için gerekli <span class="ideitalik">düğüm’ü atacak kadar uzun olmadığını görünce, bu yola başvurdu; ayrıca bir de şeridin elbiseden ‘yırtılmış’ olmadığı düşüncesi var. İç etekliğinden yeni bir parça yırtmak daha kolaydı. O da böyle yaptı; şeridi boyun çevresine dolayıp sımsıkı bağladı; böylece kurbanını suyun kıyısına kadar <span class="ideitalik">sürükledi. Ancak güçlükle ve gecikme yaratarak elde edilebilecek olan ama amacına yetersiz hizmet eden ‘bağın’ –bağın kullanılmış olması <span class="ideitalik">bile, bunu kullanma zorunluluğunun, mendilin artık el altında bulunmadığı bir dönemde ortaya çıkan koşullardan kaynaklandığını gösteriyor– daha önce de düşündüğümüz gibi, çalılıktan (eğer bu yer çalılık idiyse) çıktıktan sonra, çalılıkla nehir arasında ortaya çıktığını gösteriyor.</span></span></span></span></span></span></span></span></span></p>

  <p class="normal">“Ama diyeceksiniz ki, Madame Deluc’ün (!) verdiği kanıtlar, özellikle korunun yakınlarında, cinayetin işlendiği sıralarda bir <span class="ideitalik">çete’nin bulunduğuna işaret ediyor. Bunu kabul ediyorum. Bu trajedi işlendiği sırada <span class="ideitalik">ya da sıralarda, Barrière du Roule’da ya da yakınlarında Madame Deluc’ün tarif ettiğine benzer <span class="ideitalik">bir <span class="ideitalik">düzine çetenin bulunduğundan kuşkum yok. Ama işaret edilen bu eleştiriyi üzerine çeken çete, her ne kadar Madame Deluc’ün biraz gecikmiş ve çok kuşkulu kanıtına dayansa da, bu dürüst ve titiz hanımın, kendisine parayı ödeme zahmetine girmeden pastalarını yemiş ve konyağını içmiş kişiler olarak tarif ettiği tek <span class="ideitalik">çete. Et hinc illoe iroe?<sup class="calibre2"><a href="../Text/Poe_split_006.html#footnote-264-38" id="footnote-264-38-backlink">[38]</a></sup></span></span></span></span></span></p>

  <p class="normal">“İyi ama, Madame Deluc’ün getirdiği kanıt <span class="ideitalik">tam <span class="ideitalik">olarak nedir? ‘Bir grup serseri ortaya çıktı, taşkın davranışlarda bulundu, para ödemeden yiyip içti, delikanlı ile kızın gittikleri yola saptı, güneş batarken hana döndü, sonra büyük bir telaş içindeymiş gibi nehrin öbür yakasına geçti.’</span></span></p>

  <p class="normal">“Şimdi, bu ‘büyük acele’, çok olasıdır ki Madame Deluc’ün gözüyle bakıldığında çok büyük bir aceleymiş gibi görünüyordu, çünkü o, bedava tüketilmiş pastalarla içkilerin –ödenmesi konusunda hâlâ zayıf bir umut beslemekte olduğu pastalarının ve içkilerinin– üzerinde uzun uzun ve üzülerek düşünmekteydi. Yoksa hava <span class="ideitalik">kararmaktayken bu acele gidiş üzerinde niçin dursun? Kesinlikle, serserilerden oluşan bir çetenin bile, küçük sandallarla geçilecek bir nehir varken, fırtına patlamak üzereyken ve gece <span class="ideitalik">yaklaşmaktayken eve gitmek için <span class="ideitalik">acele etmelerine şaşmak için hiçbir neden yoktur.</span></span></span></p>

  <p class="normal">“<span class="ideitalik">Yaklaşmaktayken diyorum, çünkü gece henüz <span class="ideitalik">inmemişti. Bu, ‘zalimlerin yersiz acelelerinin Madame Deluc’ün ayık gözlerine çarpması, ancak <span class="ideitalik">hava kararmak üzereyken oldu. Ama bize söylendiğine göre, Madame Deluc’ün, bu arada onun en büyük oğlunun ‘hanın yakınlarında bir kadının çığlıklarını duydukları’ zaman, tam o akşammış. Peki, Madame Deluc çığlıkları duyduğu akşam saatini hangi sözcüklerle belirtiyor? ‘<span class="ideitalik">Karanlık bastıktan hemen sonraydı,’ diyor. Ama ‘karanlıktan hemen <span class="ideitalik">sonra’sı, en azından <span class="ideitalik">karanlık’tır; ‘<span class="ideitalik">hava kararırken’se kesinlikle aydınlıktır. Böylece çetenin, Barrière du Roule’den Madame Deluc’ün çığlıkları duymasından (?) önce gitmiş olduğu son derece açıktır. Sonra, kanıtlar için verilen bütün raporlarda, söz konusu göreceli ifadeler, tıpkı benim bu konuşmada kullandığım gibi, belirgin ve değişmez bir biçimde kullanılmıştır; büyük çakışmazlıklara, şu ana dek halk gazetelerinde yazılanların ya da polisin yardakçılarının hiçbiri tarafından hiç mi hiç dikkat edilmemiştir.</span></span></span></span></span></span></span></p>

  <p class="normal">“<span class="ideitalik">Çete’ye karşı getirilen savlara bir sav daha ekleyeceğim; ama bu sav, en azından benim anlayışımda karşı çıkılamayacak ağırlıktadır. Önerilen büyük ödül ve verilen koşulsuz af sözü göz önüne alındığında, bir an bile akıldan geçirmemek gerekir ki, alçak serserilerden oluşan <span class="ideitalik">çete’nin üyesi ya da bir adamlar topluluğu, suç ortaklarını çok daha önce ele verirdi. Bu çetenin her bir üyesi de böyle bir konumda bulunduğundan, <span class="ideitalik">ele verilmekten duyduğu korku o denli baskındır ki, ödül konusunda açgözlülüğü ya da kaçıp kurtulma endişesi bunun yanında önemsiz kalır. <span class="ideitalik">Kendisini ele vermesinler diye ötekileri kolayca, daha önceden ele verir. Sırrın açığa vurulmamış olması, bunun aslında bir sır olduğunun en iyi kanıtıdır. Bu karanlık olayın dehşetli yanlarını yalnızca, yaşamakta olan <span class="ideitalik">bir iki kişi ve Tanrı biliyor.</span></span></span></span></span></p>

  <p class="normal">“Şimdi de, bu uzun çözümlemenin zayıf ama artık belli olan sonuçlarını özetleyelim. Ya Madame Deluc’ün çatısı altında ölümcül bir kaza olduğu ya da Barrière du Roule’deki çalılıkta, ölen kişinin bir aşığı, en azından yakından tanıdığı gizli bir arkadaşı tarafından bir cinayet işlendiği düşüncesine ulaştık. Bu arkadaş yanık tenli biri. Bu ten rengi, bağdaki ‘düğüm’ ve bonenin kurdelesinin bağlandığı ‘denizci düğümü’, bir denizciyi işaret ediyor. Bu adamın, ölen kızla –neşeli ama saygınlıktan yoksun olmayan bir kızla– arkadaşlığı, onun sıradan bir denizci olmadığını gösteriyor. Bu konuda gazetelere gönderilen, iyi kaleme alınmış ciddi haberler, büyük ölçüde bunları doğrulayıcı nitelikte. İlk kaçışın gerçekleştiği koşullar, <span class="ideitalik">Le Mercurie’de söz edildiği biçimiyle, bu denizci fikriyle, o zavallı kızı bu cinayetin içine ilk sürükleyen kişi olarak bilinen ‘deniz subayı’ fikriyle örtüşüyor.</span></p>

  <p class="normal">“İşte burada, çok uygun düşecek biçimde, yanık tenli kişinin sürekli ortadan yok olması üzerinde düşünme gereği doğuyor. İzin verirseniz, bir an durup bu adamın teninin esmer ve yanık olduğunu saptayalım; hem Valence, hem de Madame Deluc açısından, anımsadıkları <span class="ideitalik">tek noktayı oluşturan şey, bunun sıradan bir yanık tenlilik olmadığıydı. İyi ama, bu kişi neden ortalarda yok? Çete tarafından öldürülmüş müydü? Eğer durum böyleyse, neden yalnızca cinayete kurban giden <span class="ideitalik">kızın izleri var ortada? Bu iki vahşet olayının geçtiği bu yerin, doğal olarak aynı yer olduğu varsayılacaktır. Sonra, adamın cesedi nerede? Katiller, büyük olasılıkla her iki cesetten de aynı yolla kurtulacaktı. Ama denebilir ki, bu adam yaşıyor ve cinayetle suçlanmaktan korktuğu için ortaya çıkmaktan kaçınıyor. Bu düşüncenin, şimdi –bu geç dönemde– onun üzerinde etkili olduğu varsayılabilir, çünkü kanıtlarda onun Marie’yle birlikte olduğu belirtildi, ama olayın işlendiği dönemde bunun hiçbir etkisi olmazdı. Masum bir adamın ilk itkisi, o vahşi olayı açıklamak ve haydutların belirlenmesine yardım etmek olurdu. Bu <span class="ideitalik">yol da şunları düşündürürdü: Kızla birlikte görülmüştü. Onunla birlikte açık bir feribotla nehrin öte yakasına geçmişti. Katilleri ele vermek, bir aptalın gözünde bile, kendini kuşkulardan arındırmanın en emin ve tek yolu olarak görülürdü. O ölümcül pazar gecesinde onu, hem kendisi masum biri, hem de işlenen vahşetin farkında olmayan biri olarak düşünemeyiz. Gene de, eğer yaşıyorsa, katilleri ele vermemesi ancak bu koşullar altında düşünülebilir.</span></span></span></p>

  <p class="normal">“Peki, bizim gerçeğe ulaşmakta izlediğimiz yollar neler? İlerledikçe bu yolların sayılarının artacağını, belirginleşeceğini göreceğiz. Şimdi, o ilk kaçma olayının ta başına dönelim. ‘Subay’ın öyküsünü, şu anda içinde bulunduğu koşullarla ve tam cinayetin işlendiği sırada nerede bulunduğuyla birlikte ele alalım. Akşam gazetesine gönderilen ve olayı <span class="ideitalik">çete’ye yüklemeyi amaçlayan çeşitli ihbarları dikkatle karşılaştıralım. Bu işi bitirdikten sonra da, bu ihbarları hem üslup, hem de MS<sup class="calibre2"><a href="../Text/Poe_split_006.html#footnote-264-39" id="footnote-264-39-backlink">[39]</a></sup> açısından, daha önceki bir dönemde sabah gazetesine gönderilen ve Mennais’nin suçlu olduğu üzerinde o kadar büyük bir hevesle ısrar eden ihbarlarla karşılaştıralım. Bütün bunlar yapılıp bitirildikten sonra da, bu çeşitli ihbarları bir kez daha, subayın bilinen MSS’iyle<sup class="calibre2"><a href="../Text/Poe_split_006.html#footnote-264-40" id="footnote-264-40-backlink">[40]</a></sup> karşılaştıralım. Madame Deluc’ün ve oğlan çocukların, bu arada otobüs sürücüsü Valence’ın tekrar tekrar sorguya çekilmesiyle, ‘esmer tenli adam’ın kişisel görünüşü ve tavırlarıyla ilgili daha fazla şeyi belirlemeye çalışalım. Ustaca yönlendirilirse, soruşturmalar bu kişilerin bazılarından, bu özel konuda (ve başka konularda) birtakım bilgileri –bu kişilerin kendilerinin bile farkında olmadıkları bilgileri– ele verecektir. Şimdi de 23 Haziran pazartesi sabahı, cesedin bulunmasından önceki bir zamanda sandalcının, görevli memurun bilgisi olmadan sandalhaneden aldığı, üstelik <span class="ideitalik">dümensiz olarak çıkarılan <span class="ideitalik">sandal’ın izini sürelim. Uygun önlemleri alarak bu sandalın izini hiç yanılmadan, sebatla süreceğiz, çünkü sandalı oradan alan sandalcı, sandalı teşhis etmekle kalmadı, <span class="ideitalik">dümen de ortada. Bir <span class="ideitalik">yelkenli sandalın dümeni, soruşturma olmadan, yüreği bütünüyle rahatlık içinde olan biri tarafından terk edilemezdi. Şimdi izin verin, burada biraz durup üstü kapalı bir soruyu gündeme getireyim. Sandalın oradan alınmasıyla ilgili hiçbir <span class="ideitalik">açıklama yapılmadı. Sessizce sandalhaneye götürüldü ve oradan sessizce alındı. Ama sandalın sahibi ya da onu başkalarına kiralayan kişi, <span class="ideitalik">nasıl oldu da bu kişi, salı sabahı o kadar erken bir saatte, bir açıklama olmaksızın, pazartesi günü oradan alınan bu sandalın nerede bulunduğu konusunda bilgilendirildi? Elbette <span class="ideitalik">donanmayla bir tür bağlantısının, –o sandalın, en küçük ayrıntılarını, onunla ilgili yerel haberleri bilmesine yol açacak– sürekli bir kişisel bağlantının bulunduğunu düşünmezsek?</span></span></span></span></span></span></span></span></p>

  <p class="normal">“Yalnızlık içindeki katilin, yükünü sürükleyerek kıyıya götürmüş olmasından söz ederken, bir <span class="ideitalik">sandal’dan yararlanmış olabileceğini daha önce belirtmiştim. Şimdi, Marie Rogêt’nin bir sandaldan <span class="ideitalik">aceleyle çıkarılmış olduğunu anlamamız gerekiyor. Doğal olarak durum böyle gelişmiş olmalı. Ceset, kıyıdaki sığ sulara bırakılamazdı. Kurbanın sırtında ve omuzlarında bulunan garip izler, bir sandalın dibindeki tahtaları gösteriyor. Cesedin ağırlık bağlanmadan bulunmuş olması da bu fikri doğruluyor. Kıyıdan atılmış olsaydı bir ağırlık bağlanmış olacaktı. Ağırlığın bulunmamasını, ancak cesedi suya atmadan önce katilin bu önlemi almayı ihmal etmiş olduğunu varsayarsak açıklayabiliriz. Katil, cesedi suya bırakırken, hiç kuşku yok ki bunu gözden kaçırmış olduğunu fark edecekti; ama elinde bunun için bir çözüm yoktu. O lanetli kıyıya geri dönmektense her türlü riski göze almayı yeğlerdi. Korkunç yükünden kurtulduktan sonra katil, acele kentin yolunu tutmuştur. Orada, gözlerden uzak bir iskeleye atlayarak kıyıya çıkmıştır. Ama ya sandal –onu bir yere bağlamış olabilir miydi? Katil, sandalı bir yere bağlamak gibi işlerle uğraşamayacak kadar büyük bir telaş içinde olacaktı. Üstelik sandalı iskeleye bağlamakla, aleyhinde kullanılacak bir kanıtı sağlama bağlıyormuş gibi hissedecekti kendini. Düşüncelerinin izlediği doğal yol, işlediği suçla bağlantılı her şeyi kendisinden olabildiğince uzaklaştırmak olacaktı. Yalnızca o iskeleden kaçmakla kalmayacak, <span class="ideitalik">sandal’ın orada kalmasına da izin vermeyecekti. Sandalı sürüklenmeye bırakacaktı elbette. Şimdi de aklımıza gelen düşünceleri izleyelim. –Sabahleyin, sandalın bulunup yerinden alındığını ve her gün uğrama alışkanlığında olduğu bir yerde –belki görevinin kendisini uğramaya zorladığı bir yerde– tutulduğunu görünce, bu aşağılık adam, anlatılamaz bir dehşete kapılmış olmalı. Ertesi gece, <span class="ideitalik">dümenin nerede olduğunu sormayı bile göze alamadan, sandalı oradan alıyor. Şimdi, o dümensiz sandal <span class="ideitalik">nerede? İlk amaçlarımızdan biri bunu bulup ortaya çıkarmak olsun. Sandalı nasıl ele geçirebileceğimizle ilgili ilk görüşe ulaştığımızda, başarımızın şafağı sökecektir. Bu sandal, bizleri bile şaşırtacak bir hızla, o ölümcül <span class="ideitalik">Sabbath’ın gece yarısında, onu kullanmış olan kişiye götürecektir bizi. Doğrulama üzerine doğrulama gelecektir ve katilin izi bulunacaktır.</span></span></span></span></span></span></p>

  <p class="normal">[Özelliklerini belirtmeyeceğiz ama pek çok okurun gözünde açıkça belli olacak nedenlerle burada, Dupin’in bize teslim edilen MSS’den çıkardığı, görünüşte zayıf ipucunu <span class="ideitalik">izlemesi’ni ayrıntılarıyla veren kesimi çıkarmayı uygun gördük. Yalnızca kısaca şunu belirtmenin iyi olacağı düşüncesindeyiz: İstenen sonuca ulaşıldı; ayrıca Polis Şefi, istemeyerek de olsa, Chevalier’yle yaptığı anlaşmanın koşullarını tam zamanında yerine getirdi. Bay Poe’nun yazısı aşağıdaki sözlerle son buluyor. – <span class="ideitalik">Yay.lar<sup class="calibre2"><a href="../Text/Poe_split_006.html#footnote-264-41" id="footnote-264-41-backlink">[41]</a></sup>]</span></span></p>

  <p class="normal">Burada benim rastlantılardan söz ettiğim anlaşılacaktır; <span class="ideitalik">bunlardan öte bir şeyden değil. Bu konuda yukarıda söylediklerim yeterli olmalıdır. Benim yüreğimde boş sözlere inanmak diye bir şey yoktur. Doğa’yla onun Tanrı’sının iki ayrı şey olduğunu, düşünen hiç kimse inkar etmeyecektir. Doğa’yı yaratan Tanrı’nın, onu istediği gibi denetleyebileceği ya da değişikliğe uğratabileceği de sorgulanamaz. “İstediği gibi,” diyorum, çünkü bu bir irade sorunudur; mantığın, çılgınlığıyla varsaydığı gibi bir güç sorunu değil. Bunun bir güç sorunu olmaması, Yaradan’ın, kendi yasalarını <span class="ideitalik">değiştiremeyecek olmasından değildir; tersine, bizim olası bir değiştirebilme zorunluluğunu düşünerek ona hakaret etmemizdendir. Kökeninde bu yasalar, Gelecek’te <span class="ideitalik">bulunabilecek bütün olasılıkları kapsamak üzere biçimlendirilmiştir. Tanrı açısından her şey <span class="ideitalik">Şimdi’dir.</span></span></span></span></p>

  <p class="normal">Öyleyse yineliyorum: Ben bu şeylerden yalnızca rastlantılar olarak söz ediyorum. Sonra şu da var: Anlattıklarımdan görülecektir ki, mutsuz Mary Cecilia Rogers’ın yazgısıyla, bilinebildiği kadarıyla bu yazgının öyküsünde varılan bu noktaya kadar Marie Rogêt’nin yazgısı arasında bir koşutluk var; harika bir biçimde tıpı tıpına aynı olduğunu düşününce, bu koşutluğun nedeni kendiliğinden ortaya çıkıyor. Ben bütün bunların anlaşılacağını söylüyorum. Ama Marie’nin, biraz önce belirtilen dönemden başlayan acıklı anlatısı boyunca ilerlerken, bu anlatıyı sarıp sarmalayan gizemin <span class="ideitalik">dénouement’ının<sup class="calibre2"><a href="../Text/Poe_split_006.html#footnote-264-42" id="footnote-264-42-backlink">[42]</a></sup> izini sürerken örtülü amacımın, bu koşutluğun bir uzantısını ima etmek, hatta Paris’de bir <span class="ideitalik">grisette’in katilinin bulunması için alınan önlemlerin ya da buna benzer herhangi bir akıl yürütme üstüne oturtulan önermelerin, benzer sorunlar getireceğini önermek olduğu bir an için bile olsa sanılmasın.</span></span></p>

  <p class="normal">Çünkü bu varsayımın ikinci dalı açısından şu göz önüne alınmalıdır: Bu iki olayın verilerindeki önemsiz değişkenlerin çoğu, iki olayın <span class="ideitalik">ayrı ayrı akışlarını, bütünüyle birbirinden başka yönlere saptırarak çok önemli yanlış hesaplamalara yol açabilir, tıpkı aritmetikte, kendi tekilliği içinde belki fark edilemeyecek olan bir hatanın, ta sonunda, hesaplamalar nedeniyle, sürecin bütün noktalarında, gerçekle çok büyük ölçüde çakışmazlık içeren bir sonuç vermesi gibi. Birinci dala baktığımız zaman da, gönderme yaptığımız Olasılıklar Hesabı’nın, koşutluğun yaygınlaştırılmasıyla ilgili bütün düşünceleri yasakladığı –bu koşutluğun, zaten çok zorlanmış, tam olması oranında güçlü ve belirlenmiş bir olumlulukla engellendiği– görüşünü benimsemezlik etmemeliyiz. Bu da o adsız önermelerden biridir; matematikten bütünüyle apayrı bir düşünceye görünüşte çekici gelse de, ancak bir matematikçinin tam olarak kanıtlayabileceği bir önermedir. Örneğin, hiçbir şey, salt gerçek okur olan birini şuna inandırmaktan daha zor değildir: Zar atan birinin, art arda iki kez altı altı atması, üçüncü atışta altı altı gelmeyeceği üstüne en büyük parayı koyması için yeterli neden oluşturur. Bu türden bir öneri, çoğunlukla insan zekası tarafından hemen reddedilir. Tamamlanmış ve artık bütünüyle geçmişte kalmış olan ilk iki atışın, yalnızca gelecekte var olacak atış üzerinde etkisi olabilecekmiş gibi görünmez. Altı altı atma olasılığı, geçmişteki herhangi bir zamanda olduğu ölçüde geçerli görünür –başka deyişle, bu olasılık, yalnızca zarlarla yapılabilecek çeşitli başka atışların etkisindeymiş gibi görünür. Sonra bu, öylesine açıkmış gibi görünen bir düşüncedir ki, tersini belirtme çabaları sık sık, saygı dolu dikkatten çok, aşağılayıcı bir gülümsemeyle karşılanır. Burada, söz konusu olan hatayı –şeytanlığı anımsatan çok büyük bir hatayı– şu anda bana tanınan sınırlar içinde açıklığa kavuşturmuşum gibi davranamam; felsefi bir yaklaşımla bakıldığındaysa bu hata zaten ortadadır. Burada şunu söylemek yeterli olabilir: Gerçeği <span class="ideitalik">ayrıntılarda aramaya yatkın olması nedeniyle bu, Akıl’ın izlediği yolda ortaya çıkan sınırsız sayıdaki yanlışlar dizisinden yalnızca bir tekini oluşturur.</span></span></p>
</body>
</html>
