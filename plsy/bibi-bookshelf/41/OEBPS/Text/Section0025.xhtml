<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/STYLE.css" rel="stylesheet" type="text/css" />
</head>

<body>
  <h2>XXI</h2>

  <h2 id="sigil_toc_id_66">Kentin Altında</h2>

  <h3 id="sigil_toc_id_67" style="text-align: right;"><b>'O' / 1958</b></h3>

  <p>Yeni bir şey olmuştu. Sonsuza uzanan zamanda ilk defa yeni bir şey. Evrenden önce yalnızca iki şey vardı. ‘O’ ve Kaplumbağa. Kaplumbağa yaşlı, aptal bir yaratıktı. Kabuğundan hiç çıkmıyordu. ‘O’, Kaplumbağanın ölmüş olabileceğini düşünüyordu. Belki bir milyar yıl önce ölmüştü. Ama ölmemişse bile, yine de ahmak ve yaşlı bir yaratıktı. Evet, belki Kaplumbağa bütün evreni bir anda kusuvermişti ama bu onun aptal olmadığını da göstermezdi.</p>

  <p>‘O’, bu dünyaya, Kaplumbağanın kabuğuna çekilmesinden çok sonra gelmişti. Ve burada hemen hemen yeni sayılabilecek bir hayal gücüyle karşılaşmıştı. Bu hayal gücü, besini çok lezzetli bir hale sokuyordu. ‘O’nun dişleri, egzotik dehşetler ve şehvetli korkularla katılaşan etleri parçalıyordu. Bu küçük insanlar gece dolaşan korkunç yaratıkları ve hareket eden çamurları hayal ediyorlardı. İstememelerine rağmen sonsuz uçurumları düşünüyorlardı.</p>

  <p>‘O’, bu zengin yiyecekle besleniyordu. Yaşamı basitti. Yemek için uyanıyor, rüya görmek için uyuyordu. ‘O’, kendine göre bir yer yapmıştı. Oradan gözleri olan ışıklı kürelerle çevreye memnunlukla bakıyordu. Derry ‘O’nun ağılıydı. Derry’liler de koyunları. Bu bir süre böyle devam etmişti.</p>

  <p>Sonra... bu çocuklar çıkmışlardı ortaya.</p>

  <p>Yeni bir şey! Sonsuza kadar uzanan zamanda ilk defa oluyordu bu.</p>

  <p>‘O’, hepsini de öldürmek için Neibolt Sokağındaki evde saldırıya geçtiği zaman beklenmedik bir şey olmuştu. ‘O’, çocukları daha önce öldüremediği için belirsiz bir kaygı duyuyordu. Galiba ilk yeni şey de bu kaygıydı aslında. Sonra o evde akla gelmeyecek, beklenmedik bir şey olmuştu. ‘O’, müthiş biracı duymuştu. Korkunç, korkunç biracı! Ve biran korkuya da kapılmıştı. Çünkü ‘O’nun aptal yaşlı Kaplumbağayla bir tek ortak yanı vardı. Bütün canlılar, içinde bulunduktan biçimle ilgili doğal yasalara uymak zorundaydılar. ‘O’ da ilk kez, biçimini değiştirme yeteneğinin yalnız kendi yararına değil, zararına da işleyen bir güç olabileceğini anlıyordu. O zamana kadar hiç acı duymamıştı. Hiçbir zaman. Ve ‘O’, bir an ölebileceğim düşünmüştü. Ah, evet, kafası müthiş, beyaz, parlak bir azapla dolmuştu. O zaman kükremiş, miyavlamış ve gürlemişti. Çocuklar da kaçmayı başarmışlardı.</p>

  <p>Ama şimdi yine geliyorlardı. ‘O’nun kentin altındaki ülkesine girmişlerdi. Işıkları ve silahları olmadan karanlıklarda dolaşan aptal yedi çocuk. ‘O’, hepsini de öldürecekti.</p>

  <p>‘O’ kendisiyle ilgili önemli bir şeyi keşfetmişti: Sürprizlerden ve değişikliklerden hoşlanmıyordu. Yeni şeyler de istemiyordu. Asla. ‘O’nun bütün istediği yemek, uyumak, rüya görmek ve tekrar beslenmekti.</p>

  <p>Acı ve kısa, parlak korkuyu yeni bir duygu izlemişti. Öfke. (Aslında bütün gerçek duygular ‘O’ için yeniydi. Ama bütün duygularla alay etmeyi biliyordu.) ‘O’, çocukları öldürecekti. Çünkü onlar, şaşılacak bir kaza sonucu ‘Oynu yaralamışlardı. ‘O’nun hepsinden korkmasına neden olmuşlardı.</p>

  <p>‘O’ çocukların yaklaşmalarını dinleyerek, öyleyse bana gelin, diye düşündü. Bana gelin, çocuklar. Hepimizin de burada nasıl yüzdüğümüzü görün.</p>

  <p>Ama ‘O’nun kafasını kurcalayan bir şey vardı. ‘Oy ne yaparsa yapsın, bunu bir türlü kafasından atamıyordu. Her şey 'O’ndan kaynaklanıyor, ‘O’ndan akıyordu. Kaplumbağa evreni kusup sonra da kabuğunun içinde bayıldığından beri bunun böyle olduğu kesindi. O halde, bu ya da başka dünyadan bir yaratık onu nasıl aldatabiliyor, nasıl yaralayabiliyordu? Kısa bir süre için ya da hafifçe olsa bile. Nasıl oluyordu bu?</p>

  <p>İşte ‘O’ böylece yepyeni bir durumla daha karşılaşmış oluyordu. Son yenilikle. Ama bu bir duygu değil, buz gibi bir düşünceydi. Yoksa ‘O’, her zaman sanıldığı gibi yapayalnız değil miydi?</p>

  <p>Bir tane daha mı vardı?</p>

  <p>Bu çocuklar onun ar açlan mıydılar?</p>

  <p>Acaba?... Acaba?...</p>

  <p>‘O’ titremeye başladı.</p>

  <p>Nefret yeni bir şeydi. Can acısı da öyle. ‘O’nun isteklerine karşı gelinmesi de yeniydi. Ama en korkunç yenilik korkuydu. ‘O’, çocuklardan korkmuyordu. Bu geçmişti. ‘O’, yalnız olmamasından korkuyordu.</p>

  <p>Hayır. Bir tane daha olamazdı. Hayır, öyle biri yoktu. Belki de bunlar çocuk oldukları için, hayallerinde ‘O’nun kısa bir süre azımsadığı kaba bir güç vardı. Ama şimdi geliyorlardı. Artık ‘O’, hepsini teker teker makro-evrene atacaktı. Gözlerinin öldürücü ışığına.</p>

  <p>Evet.</p>

  <p>Çocuklar geldiği zaman *Oy hepsini deli gibi bağırtarak öldürücü ışıklara atacaktı.</p>

  <h3 id="sigil_toc_id_68" style="text-align: right;">TÜNELLERDE / 14.15</h3>

  <p>Beverly’yle Richie’de ancak on kibrit vardı. Ama Bill çocukların kibritlerini çakmalarına izin vermedi. Şu ara künk biraz aydınlık sayılırdı. Hiç olmazsa dört adım ötesine kadar görebiliyorlardı. Kibritleri idareli kullanmak daha doğru olacaktı.</p>

  <p>Su derinleşmişti artık. Üç defa yanlarından hayvan leşleri geçmişti. Bir kedi yavrusu, bir sıçan, bir kuş... Su ağır ağır akıyordu. Ama bu durum çok geçmeden sona erecekti. Yakından suların uğultusu geliyordu. Künk sağa kıvrılmaktaydı. Şimdi buraya üç borudan su akıyordu. Bill üst üste yerleştirilmiş olan üç künke çaresizlik içinde baktı, sonra da Eddie’ye döndü.</p>

  <p>“H-h-hangisi?” İnsan bir iş yapmak istiyorsa Ben’e sorardı. Ne taraftan gideceğini öğrenmek istediği zaman da Eddie’den yardım isterdi.</p>

  <p>Eddie, “Ne tarafa gitmek istediğine bağlı?” diye cevap verdi.</p>

  <p>Bill diğerlerine döndü. “K-k-kahretsin! ‘O’, nerede?”</p>

  <p>Richie hemen, “Kentin göbeğinde,” dedi. “Kent merkezinin hemen altında. Kanalın yakınında.”</p>

  <p>Beverly, doğru, der gibi başını salladı. Ben’le Stan de öyle yaptılar.</p>

  <p>“M-M-Mike?”</p>

  <p>Zenci çocuk da, “Evet,” dedi. “‘O’ orada. Kanalın yakınında. Ya da altında.”</p>

  <p>Bill, Eddie’ye baktı. “H-h-hangisi?”</p>

  <p>Eddie istemeye istemeye en alttaki künkü işaret etti. “Şu.” Bu cevap Bill’in hoşuna gitmedi, ama onu şaşırtmadı da.</p>

  <p>Stan mutsuzca, “Ah, Tanrım,” dedi. “Lağım borusu bu.”</p>

  <p>Mike, “Ama biz...” diye başladı, sonra susup başını yana eğdi. Etrafı dinliyordu. Gözlerinde kaygı vardı.</p>

  <p>Bill de şimdi sesleri duyuyordu. Şu şakırtısı. Homurtular. Henry hâlâ peşlerindeydi. Ben, “Çabuk,” dedi. “Gidelim.”</p>

  <p>Stan bir geriye baktı, bir künke. Dudaklarını birbirine bastırarak başını salladı. “Haydi, gidelim. Pislikler yıkanabilir.”</p>

  <p>Bill en önden künke girdi. Burası pislik kokuyordu. Ama etrafa başka bir koku daha yayılmış gibiydi. Çocuk, doğru yöne gittiğimiz belli, diye düşündü. ‘O’ buraya gelmiş... Hem de sık sık.</p>

  <p>Çocuklar gitgide karanlıklaşan künkte ağır ağır ilerlediler. Bill künkün sona ermiş olduğunu ancak aşağıya yuvarlandığı zaman anladı. Telaşla, “D-dikkatli olun!” diye bağırdı. “Boru burada bitiyor. Ben biraz aşağıdayım!” Sesi etrafta yankılanıyordu. “E-Eddie? N-neredesin?”</p>

  <p>“Buradayım.” Eddie elini salladı. Eli Bill’in burnuna süründü. “Bana yardım et, Bill. Önümü göremiyorum.”</p>

  <p>Birdenbire bir gürültü oldu. Beverly, Richie ve Mike aynı anda haykırdılar. Üçü birden yuvarlanmışlardı. Bill, Eddie’nin kırık kolunu acıtmamaya çalışarak arkadaşını kucakladı.</p>

  <p>Richie, “Ah, Tanrım,” diye inledi. “Boğuluyorum sandım. Tepemizden sular aktı. Buna pislik duşu denir.”</p>

  <p>Hepsi birden tiz seslerle güldüler. Kahkahaları kesilirken Stan birdenbire acıyla ağlamaya başladı.</p>

  <p>Richie kolunu Stan’in yapış yapış omzuna attı. “Yapma, ahbap. Şimdi hepimizi de ağlatacaksın.”</p>

  <p>Stan yüksek sesle, “Bir şeyim yok,” dedi ama hâlâ ağlıyordu. “Korkuya dayanabilirim. Ama böyle pis olmaktan nefret ediyorum. Nerede olduğumu bilmemekten de...”</p>

  <p>Bill, Richie’ye sordu. “Kibritler yanabilecek mi dersin?”</p>

  <p>“Ben kibriti Beverly’ye verdim.”</p>

  <p>Bill, kızın karanlıkta avucuna kibrit kutusunu sıkıştırdığını fark etti. Kuruydu galiba. Beverly, “Kutuyu koltuğumun altına sıkıştırdım,” diye açıkladı. “Belki yanar. Bir dene.”</p>

  <p>Bill bir kibrit çaktı. Kibrit yandı. Bill kibriti havaya kaldırarak etrafına bakındı. Arkadaşları birbirine sokulmuşlardı. Pislik içindeydiler. Çok küçük duruyorlardı. İyice korktukları da belliydi. Künkün dibinde de bir tabaka pislik vardı. Ve... kibrit Bill’in parmaklarını yakarken çocuk onu sallayarak söndürdü.</p>

  <p>Usulca, “Sa-sağımda, yerde bir ölü yatıyor,” dedi. “Galiba bu Pa-Pa-Pa...”</p>

  <p>Beverly, “Patrick mi?” diye sordu. Titrek sesinden sinir krizi geçirmek üzere olduğu anlaşılıyordu. “Patrick Hocstter mi?”</p>

  <p>“E-e-evet. Bi-bi-bir kibrit d-d-daha çakmamı ister misiniz?”</p>

  <p>Eddie, “Bunu yapmak zorundasın, Bill,” dedi. “Borulan göremezsem ne tarafa gitmemiz gerektiğini anlayamam ki!”</p>

  <p>Bill kibriti çaktı. Soluk ışıkta hepsi de bir zamanlar Patrick Hocstter olan o şişmiş, yeşil şeyi gördüler. Ceset karanlıkta onlara korkunç bir dostlukla gülümsüyordu. Ama suratının yansıyla. Lağım fareleri yüzünün diğer tarafını kemirmişlerdi. Patrick’in yaz okulu kitapları etrafa saçılmış, nemden iyice şişmişti.</p>

  <p>Gözleri irileşmiş olan Mike boğuk boğuk, “Tanrım...” dedi.</p>

  <p>Beverly atıldı. “Onların seslerini duyuyorum yine. Henry’yle diğerlerinin.”</p>

  <p>Akustik onların seslerini de Henry’ye ulaştırıyordu anlaşılan. Henry olanca sesiyle böğürdü. “Sizi yakalayacağım!” Sanki yanı başlarındaydı.</p>

  <p>Richie, “Hemen gel!” diye bağırdı. “Hemen koş, muz ayaklı! Burası tıpkı yüzme havuzuna benziyor. Sen...”</p>

  <p>Sonra künkten çılgınca bir korku ve acı dolu bir çığlık yükseldi. Kibrit Bill’in elinden düşerek söndü. Eddie tek kolunu onun boynuna doladı. Stan Uris de diğer taraftan Bill’e sokuldu. Çığlık gitgide tizleşiyordu. Sonra boğuk, garip bir ses duyuldu. Kanat çırpmasını andıran bir gürültü. Çığlık birdenbire kesildi.</p>

  <p>Mike karanlıkta dehşetle, boğulurcasına, “Bir şey onları yakaladı,” dedi. “Bir şey... bir canavar... Bill, buradan gitmeliyiz... Lütfen...”</p>

  <p>Bill gruptan geri kalan birinin lağım borusunda sendeleyerek onlara doğru geldiğini duydu. Belki de iki kişiydiler. Yankılar yüzünden durum pek anlaşılmıyordu. Bill telaşla, “E-Eddie, ne taraftan?” diye sordu.</p>

  <p>Eddie, Bill’in kolunu sarstı. “Kanala doğru mu?”</p>

  <p>“Evet!”</p>

  <p>“Sağa, Patrick’in yanından geçeceğiz ya da üzerinden atlayacağız.” Eddie’nin sesi birdenbire sertleşti. “Ona pek aldırdığım yok. Kolumu kıranlardan biri de oydu. Yüzüme de tükürdü.”</p>

  <p>“Gi-gi-gidelim.” Bill çıktıkları boruya bir göz attı. “T-t-tek sıra. Y-y-yine e-e-eskisi gibi birbirinizin omuzlarını tutun.” Ellerini uzattı, omzunu borunun pis porselen yüzeyine sürerek ilerledi. Patrick’in üzerine basmayı, ayağının cesede gömülmesini istemiyordu.</p>

  <p>Böylece karanlıkta yürüdüler. Dışarıda fırtına coşuyor, Derry’nin erkenden karanlıklara gömülmesine neden oluyordu. Rüzgâr uluyor, şimşekler çakıyor, ağaçlar devriliyordu.</p>

  <h3 id="sigil_toc_id_69" style="text-align: right;">O' / MAYIS 1985</h3>

  <p>Şimdi yine geliyorlardı. Her şey ‘O’nun tahmin ettiği gibi gelişmişti. Ama ‘O’nun düşünemediği bir şey de olmuştu. İnsanı çıldırtan, öfkelendiren korku... Bir başkasının da olduğu duygusu. ‘O’ korkudan nefret ediyordu. Mümkün olsa ‘O’ nefreti yiyecekti. Ama korku ‘O’nunla alay ediyordu. ‘O’ da korkuyu, ancak yaklaşan düşmanlarını ortadan kaldırarak öldürebilecekti.</p>

  <p>Aslında bu korku yersizdi. Çocuklar büyümüşlerdir artık. Sayılan da yediden beşe inmişti. Beş de güçlü bir sayıydı. Ama bunda yedinin o mistik ve tılsımlı niteliği yoktu. Evet, ‘O’nun uşağı kütüphaneciyi öldürememişti. Ama kütüphaneci hastanede ölecekti. ‘O’, daha sonra, şafak sökmeden önce, hapçı bir erkek hastabakıcıyı kütüphanecinin işini bitirmesi için gönderecekti.</p>

  <p>Yazarın kadını şimdi ‘O’nun yanındaydı. Hem yaşıyordu, hem yaşamıyordu. Kadın ‘O’nu görür görmez kafası mahvolmuştu. ‘O’nu gerçek haliyle görmüştü o. Maskesiz, süssüz haliyle. Tabii o süsler aslında birer aynaydı. Bunlara bakanlar kafalarındaki o korkunç hayalleri görüyorlardı.</p>

  <p>Şimdi yazarın karısının kafası ‘O’na bağlıydı. ‘O’nun içinde, makro-evrenin dışındaydı. Kaplumbağanın ötesindeki karanlıkta.</p>

  <p>Kadın ‘O’nun gözüydü. ‘O’nun kafasının içindeydi.</p>

  <p>‘O’ öldürücü ışıkların içindeydi.</p>

  <p>Ah, ama o süsler püsler de pek eğlenceli oluyordu. Örneğin Mike Hanlon. Çocuk bilinçli bir biçimde hatırlamıyordu olayı. Ama annesi çocuğa, çelik fabrikasındaki kuşun nereden geldiğini söyleyebilirdi. Mike altı aylıkken bir karga, bahçede beşiğinde yatan çocuğa saldırmış ve onu gagalamaya başlamıştı. Mike can acısı ve dehşetle haykırmış, annesi zor yetişmişti. Mike’ın kafasında bir yer, bu olayı hiç unutmamıştı. Küçücük bir bebek, dev bir kuş. 'O’ Mike’a yaklaştığı zaman da, çocuk tekrar dev kuşu gördüğünü sanmıştı.</p>

  <p>Daha önce kentte yaşayan kızın kocası ‘O’nun emrine uyarak yazarın kadınını getirmişti. ‘O’, adam için biçimini değiştirmeye gerek görmemişti. ‘O’, inindeyken öyle süslenmiyordu. Uşak koca, 'O’na bir kere bakmış ve geçirdiği şok yüzünden ölmüştü. Yüzü kül gibi olmuş, beynindeki bazı noktalardan fışkıran kanlar gözlerine dolmuştu. Yazarın karısı dehşetle, AH SEVGİLİ TANRIM! O DİŞİ! diye düşünmüş, sonra da kafası durmuştu. Şimdi artık öldüren ışıklarda yüzüyordu. ‘O’, yerinden çıkıyor, kadının fiziksel kalıntılarıyla ilgileniyordu. Daha sonraki yemekler için hazırlıyordu kadını. Şimdi, ipek tellere sarılmış olan Audra Denbrough havada sallanıyordu. Gözleri irileşmiş, camlaşmıştı. Başı omzuna düşmüştü. Ayak uçlan yere doğruydu.</p>

  <p>Ama yaklaşan bu adamlarda hâlâ güç vardı. Güçleri azalmış, ama tükenmemişti. Çocukken gelmişlerdi oraya. Gelmiş ve olamayacak bir şey yapmışlardı. ‘O’nu kötü biçimde yaralamışlardı. 'O’nu öldürmelerine ramak kalmıştı. ‘O’nu toprağın derinliklerine kaçmaya zorlamışlardı. ‘O’, kendi acayip kanından oluşan gölcüğün ortasında büzülerek titremişti. Korkuyor ve bu çocuklardan nefret ediyordu.</p>

  <p>İşte yeni bir şey daha vardı şimdi; ‘O’, sonsuz hayatı sırasında hiçbir zaman plan yapmak gereğini duymamıştı. Ama ‘O’ şimdi ilk defa Derry’den canının istediğini alıvermekten korkuyordu. Kendi özel av alanından.</p>

  <p>‘O’, çocuklar sayesinde her zaman iyi beslenmişti. Tabii birçok ergin insandan da yararlanılabilirdi. Hem de onlar bunu fark etmeden. 'O’ yıllar boyunca olgun insanlarla da karnını doyurmuştu. Büyüklerin de dehşet duydukları şeyler vardı. Salgı bezleri açılabilir, korkuyla ilgili kimyasal maddeler bütün vücutlarına yayılırdı. Böylece etleri tuzlanmış olurdu. Oysa çocukların korkulan daha basit ve genellikle çok güçlüydü. Çocukların korkulan bir tek suratla canlandırabilirdi. Yemek gerektiği zaman da... hangi çocuk palyaçoları sevmezdi?</p>

  <p>‘O’, çocukların silahlarını kendisine çevirdiklerini seziyor, anlıyordu. Olağanüstü hayal gücü olan yedi çocuğun kafası bit rastlantı sonucu bir araya gelmiş ve ‘O’ da büyük bir tehlikeyle karşılaşmıştı. Bunu bir başkası bilerek, isteyerek sağlamış olamazdı. O yedi çocuk teker teker gelselerdi, ‘O’ hepsini de yiyip bitirirdi. Ama küçükler bir arada korkutucu bir sırrı keşfetmişlerdi. ‘O’nun bile bilmediği bir sırrı. İnancın, iki yanı da keskin bir bıçak gibi olduğunu. Orta çağda yaşayan on bin köylü, vampirlerin gerçek olduğuna inanarak onları yaratmışlardı. Belki bir vampir öldürmek için kalbine kazık çakılması gerektiğini bir tek kişi düşünmüştü. Herhalde bir çocuktu bu. Ama kazık yalnızca bir tahta parçasıydı. Bunu çakan tokmak ise kafaydı.</p>

  <p>‘O’ sonunda kaçmayı başarmıştı. Derinlere inmişti. Dehşete kapılan ve bitkin düşen çocuklar ‘O’nun en savunmasız olduğu o anda yaratığın peşinden gitmemişlerdi. ‘O’nun ölmüş olduğuna inanmayı tercih etmişlerdi.</p>

  <p>‘O’, çocukların yemin ettiklerini biliyordu. Onların geri geleceklerinden de emindi. Daha o sırada, uykuya dalacağı zaman, plan yapmaya başlamıştı. ‘O’ uyandığı zaman iyileşmiş ve yenilenmiş olacaktı. Ama onların çocuklukları iç yağından mumlar gibi eriyip bitecekti. O eski hayal güçleri zayıflayacaktı. Artık Kenduskeag’da piranalar olduğunu düşünmeyeceklerdi. Onun yerine, sigortaya inanacaklardı. Yemekte şarap içilmesi gerektiğini de. Kalp krizi geçirmemek için koşacak, bağırsak kanserine yakalanmak korkusuyla kırmızı et yemekten vazgeçeceklerdi. Yıllar geçerken hayalleri gitgide uf alacaktı. Ve ‘O’ uyandığı zaman hepsini de geri çağıracaktı. Evet, Derry’e çağıracaktı. Çünkü korku doğurgandı. Yavrusu da gazaptı korkunun. Ve gazap, intikam alınmasını isterdi.</p>

  <p>‘O’, hepsini de geri çağıracak ve onları öldürecekti.</p>

  <p>Ama şimdi onlar gelirken ‘O’ da tekrar korkuya kapılmıştı. Çocuklar büyümüş ve hayal güçleri zayıflamıştı. Ama ‘O’nun sandığı kadar değil. ‘O’, arkadaşlar bir araya geldikleri zaman güçlerinin tehlikeli, sarsıcı bir biçimde arttığını fark etmişti. Ve ‘O’, hayatında ilk defa bir hata yapıp yapmadığını düşünmeye başlamıştı.</p>

  <p>Ama üzülecek ne vardı? Olan olmuştu. Yazar, karısını düşünüyordu. Yan çıldırmış gibiydi. Bu da iyiydi. İçlerinden en güçlüleri bu yazardı. Adam yıllar boyunca kafasını bu karşılaşma için hazırlamıştı. Yazar bağırsakları karnından sarkarak öldüğü sevgili ‘Koca Bill’leri geberdiği zaman, diğerleri ‘O’nun pençesine çabucak düşeceklerdi.</p>

  <p>‘O’ karnını güzelce doyuracaktı... ve belki sonra tekrar derinlere inecekti. Uyuyacaktı. Bir süre için...</p>

  <h3 id="sigil_toc_id_70" style="text-align: right;">TÜNELLERDE / 4.30</h3>

  <p>Richie seslerin yankılandığı künkün içinde, “Bill!” diye bağırdı. Elinden geldiği kadar hızlı gitmeye çalışıyor, ama istediği kadar çabuk ilerleyemiyordu. Çocukken bu boruda başlarını eğerek yürüdüklerini hatırlıyordu. Şimdi ise emekleyerek ilerliyorlardı. Künk çok dardı. Richie’nin gözlüğü burnundan kayıyor, geriye itip duruyordu. Disk Jokey olanca sesiyle haykırdı. “Bill! Bizi bekle! Birlikte gitmemiz gerekiyor! Bunu bilmiyor musun?”</p>

  <p>Bill’in hafif sesi etrafta yankılandı. “Audra! Audra! Neredesin?”</p>

  <p>Richie usulca, “Allah kahretsin,” diye mırıldandı. Sonra da sesini yükseltti. “Eddie olmazsa kaybolacağını bilmiyor musun, ahmak? Bizi bekle! Lütfen bizi bekle, Bill!”</p>

  <p>“Bekliyorum!” Bill’in sesi daha da hafifti şimdi.</p>

  <p>Richie, “Bu kadarına da şükredelim,” dedi. Sonra önündeki Eddie’ye vurdu. “Haydi!” Tekrar sürünerek ilerlemeye başladılar.</p>

  <p>Bill onları künke açılan üç borunun önünde bekliyordu. Çok yorgun ve bitkindi. Burada ayakta durabilecekleri kadar yer vardı.</p>

  <p>Bill, “Şurada,” dedi. “V-V-Viktor! V-v-ve Geğirti.”</p>

  <p>Diğerleri dönüp baktılar. Beverly inledi. Ben kolunu onun beline doladı. Geğirti Huggins’in iskeletinde bir eksiklik yoktu ama Victor’un kafası kopmuştu. Bill çevresine bakındı. İleride gülümseyen kurukafayı gördü. Bill, bu işe karışmayacaktınız çocuklar, diye düşünerek ürperdi.</p>

  <p>Ben usulca, “Canavarın eline düştüler,” diye mırıldandı. “Hatırlıyor musunuz? Onların seslerini duyduk...”</p>

  <p>“A-Audra öldü.” Bill’in sesi ifadesizdi. “Bunu biliyorum.”</p>

  <p>Beverly müthiş bir öfkeyle, “Bunu da nereden çıkardın?” dedi. “Bütün bildiğin başkalarının öldüğü. Onların çoğu çocuktu. Ölümlere neyin sebep olduğunun da farkındasın.”</p>

  <p>Bill içini çekti. “A-Audra’ya buraya geleceğimi söylememeliydim. Bunu neden yaptım? Niçin...”</p>

  <p>Beverly, Bill’i gömleğinden yakalayarak sarstı. “Sus artık! Buraya neden geldiğimizi biliyorsun! Yemin ettik. Bu işi yapacağız. Beni anlıyor musun, Bill? Audra öldüyse, öldü... Ama ‘O’ yaşıyor. Şimdi sana ihtiyacımız var. Anlıyor musun? Sana ihtiyacımız var!” Ağlamaya başladı. “Onun için bizi korumalısın. Eskiden olduğu gibi. Yoksa hiçbirimiz buradan sağ çıkamayız.”</p>

  <p>Bill diğerlerine bakarak başını salladı. “Eddie?”</p>

  <p>“Buradayım, Bill.”</p>

  <p>“H-h-hangi boru olduğunu hâlâ hatırlıyor musun?”</p>

  <p>Eddie işaret etti. “Şu. Pek dar gözüküyor değil mi?”</p>

  <p>Bill tekrar başını salladı. “Bunu başarabilecek misin? K-kolum kırık...”</p>

  <p>“Senin için başarırım, Bill.”</p>

  <p>Bill gülümsedi. Bu Richie’nin o zamana kadar gördüğü en yorgun ve en korkunç gülümsemeydi. “Bi-bi-bi-bizi oraya götür, Eddie. Bu i-işi halledelim.”</p>

  <h3 id="sigil_toc_id_71" style="text-align: right;">TÜNELLERDE / 4.55</h3>

  <p>Bill künkte sürünerek ilerlerken künkün son ucunun biraz havada kaldığını kendi kendisine hatırlatıyordu. Ama yine de gafil avlandı. Birdenbire elleri boşluğa geldi ve yazar aşağıya yuvarlandı. Omzuna bir ağrı girdi. Bill, “D-di-dikkatli olun!” diye bağırdı.</p>

  <p>Neyse, diğerleri kazasız belasız onun yanına atlamayı başardılar. Bill, “K-kibritin var mı, Richie?” diye sordu.</p>

  <p>Beverly, “Benim var,” diyerek kibrit kutusunu yazarın avucuna sıkıştırdı. “Kutuda yalnız sekiz on kibrit kaldı sanırım. Ama Ben’de daha kibrit olacak.”</p>

  <p>Bill mırıldandı. “Kibrit kutusunu bu sefer de koltuğunun altına mı soktun?”</p>

  <p>“Bu kez öyle yapmadım.” Kadın karanlıkta yazara sarıldı. Bill bir an onu iyice kendine çekti, sonra Beverly’yi bırakarak bir kibrit çaktı. Anıların etkisi öylesine güçlüydü ki, hepsi birden dönüp sağa baktılar. Patrick Hocstetter’ın kalıntıları oradaydı. Ama tanınabilecek bir şey yarım daire biçimindeki dişleriydi. Bunlardan ikisi ya da üçü dolguluydu.</p>

  <p>Patrick’in yakınında bir şey daha vardı. Kibritin titrek ışığında zorlukla görülebilen ışıltılı bir halka. Bill bir kibrit daha çaktı, eğilip yüzüğü aldı. “Audra’nın alyansı bu.” Sesi ifadesizdi. Kibrit söndü. Bill karanlıkta yüzüğü parmağına taktı.</p>

  <p>Ben kararsız bir sesle, “Bill, ” dedi. “Bir fikrin var mı?”</p>

  <h3 id="sigil_toc_id_72" style="text-align: right;">TÜNELLERDE / 14.20</h3>

  <p>Patrick Hocstetter’in cesedini bulduklarından beri, Derry’nin altındaki tünellerde ne kadar dolaştıklarını bilmiyorlardı. Ama Bill yolu bulup geri dönemeyeceğinden emindi. Çocuk, babasının söylediklerini hatırlıyordu. “İnsan o tünellerde haftalarca dolaşabilir...” Ama Eddie hiç de kaygılı değildi. Arada sırada Bill’e bir kibrit çakmasını söylüyor, düşünceli bir tavırla çenesine bakındıktan sonra bir tüneli seçiyordu. Bill yalnızca Derry kanalizasyon sisteminin kullanılmayan bir bölümüne girdiklerini biliyordu. Sonunda dar bir künkün sonuna erişerek ayağa kalktılar.</p>

  <p>Bill kibrit çaktı. “N-n-nerede olduğumuzu biliyor musun, Eddie?” diye sordu.</p>

  <p>Eddie ilerideki çarpık tüneli işaret etti. “Kanal o tarafta. Beş yüz metre kadar ilerde sanırım. Yanılmıyorsam şimdi Up-Mile tepesinin altındayız. Gerçekten altındayız. Çünkü uzun bir süreden beri aşağıya doğru iniyoruz. Hiç kimse bu kadar derin bir kanalizasyon tüneli açmış olamaz. Maden tünelinden farksız bu.” Yüzünde kaygı vardı.</p>

  <p>Richie sordu. “Ne kadar derinlikteyiz dersin, Eddie?”</p>

  <p>Eddie, “Üç yüz metre kadar,” dedi. “Belki daha da fazla.”</p>

  <p>Beverly inledi. “Tanrım...”</p>

  <p>Stan geriden, “Bunlar zaten kanalizasyon künkleri değil,” dedi. “Kokudan anlaşılıyor. Koku çok kötü. Ama lağım kokusu değil.”</p>

  <p>Ben, “Lağım olmasını tercih ederdim,” diye cevap verdi. “Bu koku...”</p>

  <p>Künkün ağzından bir çığlık yükseldi. Bill’in ensesindeki tüyler diken diken oldu.</p>

  <p>“Hepinizi de yakalayacağım, köpekler! Geberteceğiiiimmmm!” Eddie, “Henry,” diye soludu. “Ah, Tanrım, hâlâ peşimizde.”</p>

  <p>Richie, “Buna hiç şaşmadım,” dedi. “Bazı insanlar asla vazgeçmeyecek kadar aptaldır.”</p>

  <p>“Geberteceğiiiiim! ”</p>

  <p>Bill, “H-h-haydi,” dedi.</p>

  <p>Tünelde ilerlemeye başladılar. Çift çift gidiyorlardı. Bill’le Eddie, Richie’le Beverly, Stan’le Ben ve en geride de Mike.</p>

  <p>“S-s-sence Henry ne kadar geride?”</p>

  <p>Eddie, “Anlayamadım, Koca Bill,” dedi. “Yankı çok kötü.” Sesini alçalttı. “O kemik yığınını gördün mü?”</p>

  <p>Bill usulca, “E-e-evet,” diye cevap verdi.</p>

  <p>Eddie karanlıkta sağlam eliyle Bill’in kolunu sıkıca tuttu.</p>

  <p>On beş dakika kadar sonra bir şeyin onlara doğru geldiğini duydular. Richie durdu. Donmuş gibiydi. Birdenbire üç yaşına dönmüştü sanki. Bill daha kibriti çakmadan o hışırtı ve şapırtıların ne anlama geldiğini anladı. “Göz!” diye haykırdı. “Tanrım! Sürünen Göz!”</p>

  <p>Diğerleri bir an ne gördüklerinden pek emin olamadılar. Beverly babasının sonunda onu burada bile bulduğunu düşündü. Eddie, Patrick Hocstetter’in bir an canlanmış olduğunu sandı. Ama sonra Richie’nin çığlığı ve ne gördüğünden emin olması, yaratığın hepsi için şekillenmesini sağladı.</p>

  <p>Dev bir göz tüneli dolduruyordu. Kara cam gibi gözbebeğinin çapı altmış santimdi. Bunun çevresindeki iris çamurumsu bir kırmızıydı. Göz akındaki kırmızı damarlar durmadan atıyordu. Göz, kapağı, kirpiği olmayan, pelte gibi bir şeydi. Çiğ ete benzeyen ahtapot kolları üzerinde ilerliyordu. Göz, çocuklara boş boş, ama yine de aç aç bakıyordu. Kibrit söndü.</p>

  <p>Bill karanlıkta o ahtapot kollarının ayak bileklerini ve bacaklarını okşadığını fark etti ama yerinden kımıldayamadı. Vücudu kaskatı kesilmişti. ‘O’nun yaklaştığını, yaratığın gövdesinden yayılan sıcaklığı hissediyordu.</p>

  <p>Bir kol beline sarılarak onu sürüklerken de bağıramadı Bill. Sesi çıkmıyordu. Çırpınamıyordu da. Sanki öldürücü bir uyuşukluğu vardı.</p>

  <p>Beverly kollardan birinin birdenbire bir ilmek gibi sıkıca boğazına sarıldığını hissetti. Yaratık onu çekerken ıstırapla inledi. Stan’la Richie gerilemeye çalıştılar. Ama şimdi onların tepelerinde de dal gibi kollar dalgalanarak hışırdıyordu. Ben, Beverly’ye sarılıp onu geri çekmeye çalıştı.</p>

  <p>Kız o panik arasında çocuğun ellerine sıkıca sarıldı. “Ben... Ben, ‘O’ beni yakaladı.”</p>

  <p>“Hayır, yakalamadı... Dur... Seni çekeceğim...” Ben iyice asıldı. Beverly’nin kulağı kanamaya başlarken kız can acısıyla haykırdı. Kuru ve sert bir kol, Ben’in omzuna dolandı.</p>

  <p>Bill elini uzattı, ıslak, yumuşak, yapışkan şeye vurdu. Göze! Kafası, “Ah, Tanrım, elim Göze girdi!” diye haykırıyordu. Ama o kollar onu hâlâ çekiyorlardı. Eli o sıcak, ıslak peltede kayboldu. Sonra kolu dirseğine kadar kayboldu. Biraz sonra bütün vücudu o ıslak yüzeye girecekti. Bill o anda çıldırdığını anlıyordu. Deli gibi savaşıyor, diğer eliyle kollara vuruyordu.</p>

  <p>Eddie rüyadaymış gibi duruyordu. Arkadaşlarının çığlıklarını, boğuşma seslerini duyuyordu. Kolların etrafında dalgalandıklarını seziyordu. Ama o kollardan hiçbiri henüz ona sarılmamıştı. Kafası çocuğa, “Kaç,” diye emrediyordu. “Eve, annene koş, Eddie! Yolu bulabilirsin!”</p>

  <p>Bill karanlıkta bir çığlık attı. Çaresizlik dolu tiz bir sesti bu. Sesi iğrenç şapırtılar, şıkırtılar izledi.</p>

  <p>Eddie o uyuşukluktan kurtuldu. ‘O’, Koca Bill’i yakalamaya çalışıyordu! Eddie, “Hayır!” diye kükredi. Astımlı Eddie’nin boğazından ve sıska göğsünden bir Viking’i andıran bu sesin çıkabildiğine kimse inanmazdı. Çocuk etrafı araştıran kolların üzerinden atladı. Sağlam eliyle cebinden inhalatörünü çıkardı. Bunun tadı asit gibi, diye düşünüyordu. Tıpkı asit gibi. Bill Denbrough’nun sırtına çarptı ve hemen onu yana itti. Islak bezin yırtılmasını andıran bir gürültü oldu. Sonra da hafif heyecanlı miyavlamaya benzeyen bir ses duydu. Eddie inhalatörü kaldırdı. “Bunun içinde asit var, iğrenç yaratık!” diye haykırdı, tetiği çekti. Aynı anda Göze bir tekme attı. Ayağı Gözün pelte gibi saydam tabakasına girdi. Bacağına sıcak bir sıvı döküldü. Eddie ayağını geri çekti. Ayakkabısının çıkmış olduğunun hayal meyal farkındaydı. “Def ol! Çek git! Aşağılık yaratık!” İnhalatörün tetiğini çekerek bütün Gözü sıvıya buladı. Miyavlamaya benzeyen sesi tekrar duydu. Şimdi ses can acısını ve şaşkınlığı yansıtıyordu.</p>

  <p>Eddie diğerlerine deli gibi, “‘O’nunla savaşın!” diye bağırdı. “‘O’ yalnızca aşağılık bir Göz. ‘O’nunla savaşın. Duyuyor musunuz? ‘O’nunla boğuş Bill! Alçağa tekmeyi yapıştır! Allah cezanızı vermesin! ‘O’nu püreye çevirdim. Kolum da kırık üstelik.”</p>

  <p>Bill eski gücüne kavuştuğunu hissetti. Islak kolunu Gözün içinden hızla çekti, sonra da yumruğunu indirdi. Bir dakika sonra Ben yanındaydı. Gözün pelteye benzeyen, titreyen yüzeyine yumruklarını indirip duruyordu. Bir taraftan da, “Bırak kızı,” diye haykırıyordu. “Beni duyuyor musun? Onu bırak! Buradan def ol! Def ol!”</p>

  <p>Eddie çıldırmış gibi bağırıyordu. “Yalnızca bir Göz o! Aşağılık bir göz.” Tekrar inhalatörün tetiğini çekti, ‘O’ geriledi. “Richie! Richie! Onu gebert! ‘O’ yalnızca bir Göz!”</p>

  <p>Richie sendeleyerek ilerledi. Dünyanın en korkunç canavarına yaklaştığına inanamıyordu. Güçsüz bir yumruk attı. Elinin Göze battığını hissetti. Yoğun ve ıslaktı. Richie birdenbire kustu. Gözün üzerine kusmuş olduğu düşüncesi tekrar öğürmesine yol açtı. Richie bir tek yumruk atmıştı. Ama bu canavarı asıl Richie yarattığı için, bu da yeterli oldu. Birdenbire kollar kayboldu. Çocuklar ‘O’nun gerilediğini duydular. Sessizlikte şimdi yalnızca Eddie’nin solukları ve Beverly’nin hafif hıçkırıkları işitiliyordu.</p>

  <p>Bill geri kalan üç kibritten birini yaktı. Şok geçiren çocuklar sersem sersem birbirlerine baktılar. Bill’in sol kolundan sümükle yumurta akı karışımını andıran bir şeyler akıyordu. Beverly’nin kulağından ise kan. Ben’in yanağı yarılmıştı. Richie gözlüğünü ağır ağır yukarı itti.</p>

  <p>Bill boğuk boğuk, “İ-i-iyi misiniz?” diye sordu.</p>

  <p>Richie, “Ya sen, Bill?” dedi.</p>

  <p>“E-e-evet.” Bill, Eddie’ye dönerek ufak tefek çocuğa sarıldı. “Hayatımı kurtardın.”</p>

  <p>“O senin ayakkabını yedi.” Beverly delirmiş gibi bir kahkaha attı. “Ne fena, değil mi?”</p>

  <p>Richie, “Buradan çıktığımız zaman sana yeni bir çift ayakkabı alacağım,” diyerek karanlıkta Eddie’nin sırtına vurdu. “Bunu nasıl başardın, Eddie?”</p>

  <p>“Ona inhalatörümdeki sıvıyı püskürttüm. Bunun asit olduğunu hayal ettim. Sıvının tadı öyle çünkü. Çok etkili oldu.”</p>

  <p>Richie gülmeye başladı. “Harikaydın, Eds.”</p>

  <p>“Beni Eds diye çağırman hiç hoşuma gitmiyor.”</p>

  <p>Richie arkadaşına sıkıca sarıldı. “Bilyorum. Ama birinin seni güçlendirmesi gerekiyordu, Eds. Çocuk gibi yaşamak olmaz. Büyümelisin, evlat, büyümelisin!”</p>

  <p>Eddie gürültülü kahkahalar atmaya başladı. “Hiç bu kadar güzel bir taklit duymadım, Richie.”</p>

  <p>Beverly, “İnhalatörü elinden bırakma,” dedi. “Yine gelebilir.”</p>

  <p>Mike, “Kibriti çaktığın zaman ‘O’nu görmedin, değil mi?” diye sordu.</p>

  <p>Bill, “‘O’ g-g-gitti,” dedi. Sonra da sertçe ekledi. “Ama ‘O’na iyice yaklaşıyoruz. ‘O’nun yaşadığı yere. Ve g-g-galiba bu sefer ‘O’nu yakaladık.”</p>

  <p>Stan, “Henry hâlâ geliyor,” diye mırıldandı. Sesi hafif bir boğuktu. “Duyuyorum...”</p>

  <p>Ben, “O halde gidelim,” dedi.</p>

  <p>Yürümeye başladılar. Tünel iyice meyillenmişti. O koku... O iğrenç, hafif koku gitgide keskinleşiyordu.</p>

  <p>Çevrenin aydınlanmaya başladığını ilk fark eden Stan oldu. Tünele hafif, acayip bir ışık yayılıyordu. Çocuk durakladı. “Etrafınızı görebiliyor musunuz?” Diğerleri de durdular. Bill bakındı. Şimdi koskocaman, oda gibi bir yerde olduklarını görebiliyordu. Tavan on beş metre yükseklikteydi.</p>

  <p>Richie, “Kanalizasyoncular çıldırmış olmalı,” diyerek kaygıyla güldü.</p>

  <p>Beverly usulca, “Katedrale benziyor,” dedi.</p>

  <p>Ben öğrenmek istedi. “Bu ışık nereden geliyor?”</p>

  <p>Bill, “G-g-galiba duvarlardan yayılıyor,” diye gözlemde bulundu.</p>

  <p>Stan başını salladı. “Bu hiç hoşuma gitmedi.”</p>

  <p>“H-h-haydi, gidelim. H-H-Henry neredeyse bizi yakalar...”</p>

  <p>Anırmaya benzeyen bir çığlık çevrede yankılandı. Sonra gök gürültüsüne benzeyen kanat sesleri duyuldu. Karanlıkların arasından bir yaratık çıktı. Tek gözü alev alev yanıyordu. Ama diğeri sönmüş bir lambaya benziyordu.</p>

  <p>Stan haykırdı. “Kuş! Dikkat edin, kuş geliyor!”</p>

  <p>Kuş manyak bir savaş uçağı gibi onlara doğru daldı. Çizgi çizgi turuncu gagasını açıp açıp kapatıyor, zaman zaman ağzının pembe içi gözüküyordu.</p>

  <p>Kuş doğruca Eddie’ye saldırdı. Gagasıyla çocuğun omzunu yırttı. Eddie’nin canı sanki üzerine asit dökülmüş gibi yandı. Göğsünden kanlar akmaya başladı. Eddie, bir çığlık attı. Kuş döndü. Tek gözünde müthiş bir kin vardı. Pençelerini Eddie’ye doğru uzattı. Çocuk bağırarak kaçtı. ‘O’nun pençeleri Eddie’nin gömleğini birer ustura gibi yırttı. Çocuğun sırtında, küreklerinin üzerinde kırmızı tırmıklar belirdi. Eddie bağırarak sürüne sürüne kaçmaya çalıştı ama kuş tekrar döndü.</p>

  <p>Mike cebinden izci bıçağını çıkararak öne atıldı. ‘O’ tekrar Eddie’nin üzerine doğru dalarken Mike bıçağı kuşun pençelerinden birine doğru salladı. Bıçak derin bir yara açtı, ‘O’nun kanları akmaya başladı. Kuş yan yatarak bir yarım daire çizdi. Kanatlarını kapayıp bir füze gibi indi. Mike son anda kendini yere atarak bıçağı yukarı kaldırdı. Ama başarılı olamadı. Kuşun pençesi çocuğun bileğine çarptı, bıçak uçtu, karanlıkların arasında kayboldu. Mike’ın eli karıncalanarak uyuştu. Daha sonra eli dirseğine kadar çürüyecekti.</p>

  <p>Birdenbire Stan ortaya çıktı. Üstü başı pisti ama yine de zarifti. Ellerini açtı, kendisine doğru gelen ‘O’na baktı. “Kıpkırmızı bir saka hiç görmedim, ama var olduklarına inanıyorum,” dedi. Sesi yüksek ve berraktı. Kuş sanki vurulmuş gibi haykırarak uzaklaştı. “Akbabalara da öyle. Brezilya’daki flamingolara da.” Kuş bir çığlık atarak döndü ve birdenbire uçarak tünelde uzaklaştı. Stan onun arkasından bağırdı. “Kabak kafalı sarı kartalın var olduğuna da inanıyorum. Belki bir yerde bir Anka kuşu yaşıyor. Ama sana inanmıyorum. Onun için def olup git! Haydi, yoluna!” Sonra sustu. Ortalığa derin bir sessizlik çöktü.</p>

  <p>Bill, Ben ve Beverly, Mike’la Eddie’nin yanına koştular, Eddie’nin ayağa kalkmasına yardım ettiler. Bill çocuğun sırtındaki tırmıklara baktı. “D-d-derin değil. Ama c-canımm çok yandığından eminim.”</p>

  <p>“Gömleğimi parça parça etti, Koca Bill.” Eddie’nin yanaklarında gözyaşları parlıyordu. Yine hışırtılı hışırtılı soluk almaya başlamıştı. “Şimdi anneme ne söyleyeceğim?”</p>

  <p>Bill hafifçe gülümsedi. “B-b-bunu buradan çıktığımız zaman düşünürsün. Şimdi inhalatörünü kullansana!”</p>

  <p>Eddie de öyle yaptı.</p>

  <p>Richie, Stan’e döndü. “Harikaydın, arkadaş. Harika!”</p>

  <p>Stan titriyordu. “Öyle bir kuş yok. İşte o kadar. Öyle bir kuş hiç olmadı, olmayacak da!”</p>

  <p>Henry arkalarından, “Geliyoruz!” diye haykırdı. İyice çıldırmış gibiydi. Artık gülüyor ve uluyordu. “Ben ve Geğirti! Geliyoruz! Siz küçük solucanları yakalayacağız. Geberteceğiz. Kaçamayacaksınız.”</p>

  <p>Bill, “Çı-çı-çık, git, Henry,” diye seslendi. “Zamanın varken kaç.” Henry cevap olarak bir çığlık attı. Bill birdenbire, Henry gerçek, diye düşündü. Ölümlü o. Henry’yi inhalatörle ya da kuş kitabıyla durduramayız. Henry’ye sihir işlemez. Çünkü o çok aptal. Arkadaşlarına, “Ha-ha-haydi,” dedi. “O-ona yakalanmamalıyız.”</p>

  <p>El ele tutuşarak ilerlediler. Duvarlardan sızan ışık yeşilimsi sarı alevlere dönüşmüştü. Koku da keskindi şimdi. Çocuklar düzgün ve tempolu bir titreşimi fark ettiler.</p>

  <p>‘O’nun kalp atışları!</p>

  <p>Beverly, “Tünel ileride sona eriyor,” diye bağırdı. “Bakın! Duvar dümdüz!”</p>

  <p>Ama çocuklar o duvara yaklaşırken, orada küçücük bir kapı olduğunu fark ettiler. Ancak doksan santim yüksekliğindeydi. Hepsi de birdenbire bu kapının çocuklara göre yapılmış olduğunu anladılar. Üzerinde bir işaret vardı. Dibine de kemikler yığılmıştı. Küçücük kemikler. Kimbilir kaç çocuğun kemikleri!</p>

  <p>‘O’nun inine gelmişlerdi.</p>

  <p>Kapının üzerindeki işaret neye benziyordu?</p>

  <p>Bill bunun kâğıttan yapılmış bir kayık olduğunu düşündü. Stan bir Anka kuşu sandı. Mike işareti kukuletalı birine benzetti. Belki de Butch Bowers’ı andırıyordu. Richie gözlüklü bir çift göz gördü. Beverly bir yumruk. Eddie bir cüzzamlının yüzünü. Ben Hanscom simgeyi yırtık sargılara benzetti. Baharat kokuyordu sargılar herhalde.</p>

  <p>Kulaklarında Geğirti’nin çığlıkları yankılanan Henry, daha sonra kapıya vardığında işareti bir aya benzetecekti. Kapkara bir dolunaya.</p>

  <p>Ben titrek bir sesle, “Korkuyorum, Bill,” dedi. “İçeri girmemiz şart mı?”</p>

  <p>Bill ayağıyla kemikleri itti. O da korkuyordu... Ama George’u da düşünmesi gerekiyordu. ‘O’, Georgie’nin kolunu koparmıştı. O incecik kemikler şimdi diğerlerinin arasında mıydı? Evet, tabii.</p>

  <p>Bill, “Bunu yapmak zorundayız,” dedi.</p>

  <p>Beverly alçak sesle, “Ya kapı kilidiyse?” diye sordu.</p>

  <p>Bill, “Ki-ki-kilitli değil...” dedi. “B-b-böyle yerler hiçbir zaman kilitli olmaz.” Sağ elini uzatarak kapıyı itti. Kapı açıldığında dışarıya çok keskin, çocuklara hayvanat bahçesini hatırlatan bir koku yayıldı. Çocuklar birer birer, peri masallarına yaraşacak bu kapıdan ‘O’nun inine girdiler.</p>

  <h3 id="sigil_toc_id_73" style="text-align: right;">TÜNELLERDE / 4.59</h3>

  <p>Bill birdenbire durakladı. Diğerleri ona çarptılar. Ben, “Ne var?” diye seslendi.</p>

  <p>“‘O’, ‘O’nunla burada karşılaştık. G-gözle! Ha-hatırlıyor musunuz?”</p>

  <p>Richie, “Ben hatırlıyorum,” dedi. “Eddie onu inhalatörüyle durdurduydu. İçinde asit olduğunu hayal ederek.”</p>

  <p>Bill ekledi. “A-a-ama bugün, e-e-eskiden gördüğümüz şeylerle karşılaşmayacağız.” Bir kibrit çakarak çevresine bakındı. Arkadaşlarının yüzleri ışıkta parlıyordu. O anda hepsi de küçük birer çocuğa benziyorlardı. “K-k-kendinizi nasıl hissediyorsunuz?”</p>

  <p>Eddie, “İyiyiz, Koca Bill,” diye cevap verdi. Yüz hatları can acısıyla gerilemişti. Bill’in koluna bağladığı raylar gevşemeye başlamıştı.</p>

  <p>“Ya sen?”</p>

  <p>Bill, “İ-i-iyiyim,” dedi. Yüzü işin doğrusunu açığa vurmadan kibriti sallayıp söndürdü.</p>

  <p>Beverly karanlıkta onun koluna dokundu. “Bu nasıl oldu, Bill? Karın nasıl...”</p>

  <p>“Çü-çünkü ona bu kentin adını söyledim. A-A-Audra da peşimden g-g-geldi. O-onunla konuşurken i-i-içimden bir ses susmamı söyledi. A-a-ama ben aldırmadım.” Karanlıkta çaresizlik içinde başını salladı. “A-a-ancak... D-D-Derry’e geldikten sonra buraya nasıl indiğini anlayamıyorum. K-k-karımı H-H-Henry buraya getirmediğine göre, b-b-bu işi kim yaptı?”</p>

  <p>Ben, “‘O’,” dedi. “‘O’nun her zaman korkunç bir biçime girmek zorunda olmadığını biliyoruz. Belki karına gitti, senin başının dertte olduğunu söyledi... Audra’yı buraya... herhalde seni sarsmak için getirdi. Bütün cesaretimizi kırmak için. Çünkü sen her zaman buydun, Bill. Bizim cesaretimiz.”</p>

  <p>Beverly düşünceli, alçak bir sesle mırıldandı. “Tom?”</p>

  <p>“K-k-kim?” Bill bir kibrit daha çaktı.</p>

  <p>Kadın ona çaresiz bir dürüstlükle baktı. “Tom. Kocam. O da biliyordu. Yani ona Derry’den söz ettiğimi sanıyorum. Senin Audra’ya söz ettiğin gibi. Bi-bilmiyorum bu aklında kaldı mı? O sırada bana çok kızmıştı.” Richie bağırdı. “Tanrım, nedir bu? Er geç herkesin gözüktüğü şu dizi filmlerden biri mi?”</p>

  <p>Billy, “Y-y-yanıma gelin,” dedi. “D-d-daire yapın.”</p>

  <p>Elele tutuştular. Bill daha önce de hissettiği o gücü duydu. Ama sonra çaresizce her şeyin gerçekten değişmiş olduğunu anladı. O güç eskisi kadar kuvvetli değildi. Bu pis kokulu yerde mum alevi gibi titriyordu. Karanlık sanki daha yoğunlaşmıştı. Bill ‘O’nun kokusunu duyuyordu.</p>

  <p>Yazar, bu tünelin dibinde, yakında, üzerinde işaret olan bir kapı var, diye düşündü. O kapının gerisinde ne bekliyor? Hâlâ hatırlayamadığım tek şey bu. Kapıyı iterek açtığımı hatırlıyorum. Hatta hayvanat bahçesindeki maymunlar bölümünü hatırlatan o kokuyu da. Sonra... hiç.</p>

  <p>“İ-i-içinizde ‘O’nun gerçek halini hatırlayan var mı?”</p>

  <p>Eddie, “Hayır,” dedi.</p>

  <p>Richie, “Galiba...” diye başladı. “Hayır...”</p>

  <p>Beverly de, “Hayır,” diye mırıldandı.</p>

  <p>“I-ıh.” Konuşan Ben’di. “Hâlâ hatırlayamadığım tek şey bu. ‘O’ neydi... ve ‘O’nunla nasıl savaştık?”</p>

  <p>Beverly, “Chüd,” dedi. “‘O’nunla böyle savaştık işte. Ama açıkçası, bunun ne anlama geldiğini hatırlamıyorum.”</p>

  <p>Bill döndü. “B-b-beni destekleyin. B-b-ben de sizi destekleyeceğim.” “Bil...” Ben’in sesi çok sakindi. “Bir şey geliyor...”</p>

  <p>Bill dinledi. Karanlıkta birinin ayaklarını sürüyerek yaklaştığını duydu ve ani bir korkuya kapıldı. “A-A-Audra,” diye seslendi. Ama gelenin karısı olmadığını biliyordu aslında.</p>

  <p>Ayaklarını sürüyen şey yaklaştı, yaklaştı...</p>

  <p>Bill bir kibrit çaktı.</p>

  <h3 id="sigil_toc_id_74" style="text-align: right;">DERRY/ 5.00</h3>

  <p>1985 de, baharın sonlarında o gün, şafağa iki dakika kala ilk acayip şey oldu. Kilisenin kulesindeki saat 1987’den beri ilk defa sustu. O sabah saat beşi çalmadı. Bütün Derry’de ihtiyarlar uyandılar ve doğrulup oturdular. Nedense kaygılanmışlardı.</p>

  <p>1957’de George Denbrough’nun parçalanmış vücudunu bulmuş olan Dave Gardener, saat neden çalmadı? diye düşündü. Ne oldu?</p>

  <p>Derry’de yeniden öldürülmeye başlanan çocuklarla ilgili esrarı çözmek için elinden geleni yaptığına gerçekten inanan Polis Müdürü Andrevv Rademacher, evinin verandasında durmuş, bulutlara bakıyordu. O da huzursuzdu. “Bir şeyler olacak... Şiddetle bir yağmur yağacağı belli. Ama yalnız o kadar değil...” Titredi.</p>

  <p>GEORGE / 5.01</p>

  <p>Bill kibriti kaldırdı ve titreyerek, çaresiz bir çığlık attı. Tünelde yalpalayarak onlara doğru gelen, kardeşi George’du. Arkasında yine kanlı sarı yağmurluğu vardı. Bir kolu boş boş sallanıyordu. George’un suratı peynir kadar beyazdı. Gözleri gümüş gibi parlıyordu. Bu gözleri Bill’inkilere dikmişti.</p>

  <p>“Kayığım! Onu bulamıyorum, Bill. Her yere baktım ama bulamadım. Ve şimdi ölüyüm. SUÇ SENDE!”</p>

  <p>Bill, “G-G-eorge!” diye haykırdı. Kafası altüst olmuştu.</p>

  <p>George tek kolunu kaldırdı. Eli bir pençeye benziyordu. Çocuk, “Suç sende,” diye fısıldayarak gülümsedi. Dişleri kurt dişinden farksızdı. “Beni sokağa gönderdin. Bütün suç sende.”</p>

  <p>Bill bağırdı. “Ha-ha-hayır, Georgie! B-b-bilmiyordum...”</p>

  <p>George, “Seni öldüreceğim,” diye bağırdı, sivri dişli ağzını açarak köpek gibi havlayıp uludu. Güldü. Bill şimdi George’un kokusunu duyuyordu. Etleri çürümüştü. George’un gözlerinden sarı bir irin akmaya başladı... Kibrit söndü. Bill’e sanki arkadaşları ortadan kaybolmuşlar gibi geldi. Tabii, kaçıyorlar ve onu yalnız bırakıyorlardı. Onu terk ediyorlardı. Annesiyle babasının da terk ettikleri gibi. Çünkü George haklıydı, suç ondaydı.</p>

  <p>George, “Beni parçalattığın için ölümü hakkettin,” diye fısıldadı. İyice yaklaşmıştı. Bill gözlerini yumdu.</p>

  <p>Sonra tünelde sarı bir alev parladı ve yazar tekrar gözlerini açtı. Richie bir kibriti havaya kaldırmış, “‘O’nunla savaş, Bill,” diye bağırıyordu. “Tanrı aşkına! ‘O’nunla savaş!”</p>

  <p>Bill şaşkın şaşkın arkadaşlarına bakındı. Dernek kaçmamışlardı! Beverly de avaz avaz haykırıyordu. “‘O’nunla savaş! Ah, Bill, savaş ‘O’nunla! Bunu ancak sen yapabilirsin. Lütfen...”</p>

  <p>George birkaç adım ötedeydi şimdi. Birdenbire Bill’e dilini çıkardı. Üzerinde beyaz kurtlar kaynaşıyordu bu dilin. Bill tekrar bir çığlık attı.</p>

  <p>Eddie, “‘O’nu öldür, Bill!” diye bağırdı. “‘O’ senin kardeşin değil! ‘O’nu böyle küçükken gebert! ‘O’nu ŞİMDİ öldür!”</p>

  <p>Ama Bill ipnotize olmuş gibi, yaklaşan kardeşine bakıyordu. George, “Kayığımı birlikte ararız,” dedi. Koyu sarı irin, gözyaşları gibi yanaklarından akıyordu. Bill, ‘O’nun nefesinin kokusunu duydu. George ağzını açtı ve yazar yine dilinin üzerindeki kıvıl kıvıl şeyleri gördü. “Kayık hâlâ burada. Her şey burada yüzüyor. Biz de yüzeceğiz, Bill...”</p>

  <p>George’un balık karnı kadar beyaz olan eli Bill’in boynunu kavradı. Çarpılmış suratı yazarınkine yaklaştı. “Yüzeceğiz.”</p>

  <p>Bill birdenbire, “Haydi oradan!” diye haykırdı. George irkilerek ıslığa benzer bir ses çıkardı. Kendini korumak istiyormuş gibi elini yüzüne doğru kaldırdı.</p>

  <p>Bill, “Sen hayalet değilsin,” diye gürleyerek George’un üzerine yürüdü. “George onun ölmesini istemediğimi biliyor! Annemle babam yanılıyorlardı. Kardeşimin ölümünün acısını benden çıkardılar. Ama haksız bir şeydi bu. Beni duyuyor musun?”</p>

  <p>George fare gibi bağırarak döndü.&nbsp;‘O’&nbsp;sarı yağmurluğun altında dalgalanmaya başladı. Yere parlak sarı bir sıvı damlıyordu.&nbsp;‘O’&nbsp;yavaş yavaş biçimini kaybediyordu. Bill, ‘O’nun üzerine atıldı, pamakları sarı yağmurluğa geldi. Ama o sarı şey muşamba değildi artık. Tuttuğu şey, sıcak şeker gibi parmaklarının arasında eridi. Bill dizüstü düştü. Sonra kibritten parmakları yanan Richie bağırdı, etraf tekrar karanlıklara gömüldü.</p>

  <p>Bill inledi. “George... George... Çok üzgünüm... Başına k-k-kötü bir şey gelmesini hiçbir zaman istemedim.” Ağlıyordu.</p>

  <p>Arkadaşları çevresini sardılar. Kimse kibrit çakmadı. Biri ona sarıldı. Belki Ben, belki Beverly, belki de Richie. Arkadaşları onun yanındaydılar. Birkaç saniye boyunca karanlık Bill’e çok şefkatli geldi.</p>

  <h3 id="sigil_toc_id_75" style="text-align: right;">DERRY/ 5.30</h3>

  <p>Saat beş buçukta yağmur şakır şakır yağıyordu. Kentliler sel felaketine uğrayacaklarını sanmıyorlardı ama herkesin suratı kaygılıydı.</p>

  <p>5.45’de bir deponun yanındaki trafo merkezi birdenbire patladı. Teller koparak yere sarktı. Kısa bir süre sonra itfaiyeciler olay yerine yetiştiler. İçlerinden biri farkına varmadan bir tele bastı, elektrik çarpmasından öldü. Bu vaktiyle Ben, Beverly ve Richie’nin okul arkadaşı olan Clark ikizlerinden Calvin’di.</p>

  <p>6’yı 5 geçe, Eski Burunda yer şiddetle sarsıldı. Raflardan tabaklar, duvarlardan resimler yuvarlandı. 6.06’da Merrit Sokağındaki her tuvaletten pislikler fışkırdı.</p>

  <p>6.19’da “Öpüşme Köprüsü”ne bir yıldırım düştü. Köprünün parçaları havaya fırladı, sonra da kanala saçıldı. Sular parçalan sürükledi.</p>

  <p>Fırtına gitgide şiddetleniyordu.</p>

  <p>6’yı 46 geçe Mike Hanlon, Derry Hastanesindeki odasında gözlerini açtı, başına gelenleri ağır ağır hatırladı, hastanede olduğunu anladı. Birdenbire, Henry! diye düşündü. Henry nereye gitti? Bizimkileri öldürmeye mi? Mike karyolanın başından sarkan zile uzandı.</p>

  <p>Ama daha o zili çalamadan kapı açıldı, bir hastabakıcı içeri girdi. Mike çok sersem olmasına rağmen onu hemen tanıdı. 1958’de Derry’de Cheryl Lamonica adında on altı yaşında bir kız ölmüştü. ‘O’ parçalamıştı zavallıyı. Cheryl’in on dört yaşında Mark adında bir erkek kardeşi vardı. Bu hastabakıcı oydu.</p>

  <p>Mike bitkin bitkin, “Mark?” dedi. “Seninle konuşmalıyım.”</p>

  <p>“Hişş...” Mark’ın eli cebindeydi. “Konuşma yok.” Yatağın ayak ucunda durdu. Mike o zaman buz gibi oldu. Mark Lamonica’nın gözleri boş boş bakıyordu. Adam elini cebinden çıkardı. Parmaklarının arasında enjektör vardı. “Bu seni uyutur...” Mike’a doğru geldi.</p>

  <h3 id="sigil_toc_id_76" style="text-align: right;">KENTİN ALTINDA / 6.49</h3>

  <p>Bill birdenbire, “Hişşşş,” dedi. Oysa tünelde kendi hafif ayak seslerinden başka hiçbir şey duyulmuyordu.</p>

  <p>Richie bir kibrit çaktı. O kapıya iyice yaklaşmışlardı artık. Beverly, “Ne duydun, Bill?” diye sordu.</p>

  <p>Bill, “B-b-bir terslik var,” dedi. “Mike...”</p>

  <p>Eddie mırıldandı. “Mike mı? Ne olmuş Mike’a?”</p>

  <p>Ben, “Aynı şeyi ben de hissettim,” diye açıkladı. “Bil... şey... öldü mü o?”</p>

  <p>Bill, “Hayır,” dedi. Bakışları dalgındı. “M-M-Mike...” Yutkundu. Gözleri irileşti. “O-olamaz!” Birdenbire haykırdı. “E-e-ellerimi tutun. Ç-ç-çabuk!”</p>

  <p>Diğerleri onun bu isteğini hemen yerine getirdiler. Bill acayip, kalın bir sesle, “Gücümüzü ona gönder!” diye bağırdı. “Kimsin bilmiyorum ama gücümüzü ona gönder! Şimdi! Şimdi! Şimdi!”</p>

  <p>Beverly onlardan bir şeyin Mike’a doğru uçtuğunu hissetti.</p>

  <p>Mark Lamonica, “Şimdi,” diyerek derin derin içini çekti.</p>

  <p>Mike elindeki zile bastı, bastı. Zilin koridorun aşağısındaki hemşire nöbet yerinde çaldığını duyuyordu. Ama gelen yoktu. Hemşireler zili duymuyorlardı. Ya da duyuyorlardı ama cevap verecek halde değillerdi. Çünkü Derry’de durum böyleydi. Zil, Mike’ın elinden düştü.</p>

  <p>Mark ona doğru eğildi. Enjektörün iğnesi ışıldıyordu. “Tam şuradan. Göğsünden.” Tekrar içini çekti.</p>

  <p>Mike birdenbire vücuduna müthiş bir gücün dolduğunu hissetti. İlkel bir güç. Gözleri irileşti. Uyuşukluktan kurtuldu. Başucundaki büyük, ağır bardağı kaptığı gibi Mark Lamonica’nın suratına indirdi. Adam bağırarak geri geri gitti. Enjektör elinden düştü. Elini kanlar akan yüzüne bastırdı.</p>

  <p>Aynı anda, zil çalarken sakin sakin oturan hemşireler odaya daldılar. Mike gözlerini yumarak dua etti. “Arkadaşlarımın kentin altındaki tünellerde olmalarını dilerim. Tanrı hepsini de korusun. Artık bu felaketlere bir son verebilsinler...”</p>

  <h3 id="sigil_toc_id_77" style="text-align: right;">KENTİN ALTINDA / 6.54</h3>

  <p>Bill, “Kurtuldu,” dedi.</p>

  <p>Richie, “Emin misin, Koca Bill?” diye sordu.</p>

  <p>“E-e-evet.” Bill arkadaşlarının ellerini bıraktı. “Ama b-b-bu işi mümkün olduğu k-k-kadar çabucak bitirmeliyiz. H-haydi.”</p>

  <p>Yürümeye başladılar. Zaman zaman bir kibrit çakıyorlardı. Ben, yanımızda bir sapan bile yok, diye düşünüyordu. Ama bu oyunun böyle oynanması gerekiyor sanırım. Chüd... Bu ne anlama geliyor? ‘CT aslında nedir? ‘O’nun asıl yüzü nasıl bir şey? Eski günlerde ‘O’nu öldüremedik ama yaraladık. Bunu nasıl başardık?</p>

  <p>Şimdi büyük, odamsı bir yerde ilerliyorlardı. Ben bu kokuyu hatırlıyordu. Hayvanat bahçelerine özgü kokuyu. Artık kibrit çakmalarına gerek yoktu. O iğrenç ışık gitgide güçleniyordu.</p>

  <p>Eddie, “İşte kapı ilerde,” dedi.</p>

  <p>“B-b-biliyorum.”</p>

  <p>Ben’in kalbi hızla çarpmaya başladı. Ağzında ekşi bir tat vardı. Beyni zonkluyordu. Kendini pek şişmanmış gibi hissediyordu.</p>

  <p>Evet, kapının önündelerdi artık. Hepsi de o simgeyi yine başka başka şeylere benzettiler. Beverly orada Tom’un suratını gördü. Bill, Audra’nın kopuk başını. Eddie bir kurukafa ve çapraz konulmuş iki kemikten oluşan zehir işaretini. Richie sakallı bir heykelin yüzünü. Ve Ben de, Henry Bowers’ı.</p>

  <p>Sonra Ben, “Bill, yeteri kadar güçlü müyüz?” diye sordu. “Bu işi başarabilir miyiz?”</p>

  <p>Yazar, “Bi-bi-bilmiyorum,” dedi.</p>

  <p>Beverly hafif bir sesle, “Ya kapı kilidiyse?” diye mırıldandı. Bill, “K-k-kilitli değil,” dedi. “Böyle yerler hiçbir zaman kilitli o-olmaz.” Sonra kapıyı itti. Dışarıya o iğrenç koku yayıldı.</p>

  <p>Bill eğilerek içeri girdi. Onu Beverly izledi. Sonra Richie ve Eddie. Ben en sondaydı. Yerlerin pisliği yüzünden tüyleri diken dikendi. Mimar doğruldu. Duvarlarda ışıktan yılanlar dolaşıyordu sanki. Aynı anda, unuttuğu o son şeyi de hatırlayarak acı acı bağırdı. Sendeleyerek geriledi. Şaşkın şaşkın, Stan boşuna intihar etmedi, diye düşündü. Ah, Tanrım! Keşke ben de kendimi öldürseydim. Diğerlerinin yüzündeki dehşet ifadelerinden onların da aynı şeyi hatırladıkları anlaşılıyordu.</p>

  <p>Sonra Beverly bir çığlık atarak Bill’e sarıldı. ‘O’, ipincecik ağında aşağıya doğru inmekteydi. Zamanın ve uzayın ötesinden, kâbuslara yakışacak bir örümcekti ‘O’.</p>

  <p>Bill soğukkanlılıkla, hayır, diye düşündü. ‘O’ aslında bir örümcek değil. Ama bu biçimi kafamızdan kopya da etmedi. Kendi şekli buna çok yakın. Kafalarımız ancak bu kadarını algılayabiliyor.</p>

  <p>‘O’ dört buçuk metre boyundaydı. Aysız bir gece kadar kapkaraydı. Her bacağı bir pehlivanın budu kadardı. Gözleri kin ve kötülük dolu birer yakuta benziyordu. Bu gözler ağır ağır sızan krom rengi bir sıvıyla dolu çukurlardan dışarı uğramış gibi duruyordu. ‘O’, bir böceğinkini andıran çentik çentik ağzını açıp açıp kapatırken etrafa köpükler saçılıyordu. Ben bu köpüklerin canlı olduğunu fark etti. Bunlar pis kokulu taş zemine düştükleri zaman protozonlar gibi kıvrılıp bükülerek çatlakların arasına süzülüyorlardı.</p>

  <p>Mimar, “Ama ‘O’nun biçimi daha başka,” dedi kendi kendine. “Bunu fark eder miyim. Fakat ‘O’nu görmek istemiyorum. Tanrım, yalvarırım ‘O’nu bana gösterme. ‘O’... Ama bunun da önemi yok. Öyle değil mi? Karşımızdaki yaratığı görüyoruz. ‘O’, bu son biçiminin içinde hapis artık. Örümcek biçiminin içinde. Buna biz neden olduk. Ve biz bu örümcek biçimindeki yaratıkla savaşacağız. Ya öleceğiz, ya kurtulacağız.”</p>

  <p>Yaratık bağırıyor, miyavlar gibi sesler çıkarıyordu. Ben ‘O’nun çıkardığı sesleri iki kere duyduğundan emindi. Önce kafasının içinde, bir an sonra kulaklarında. Mimar, ‘O’ telepatik, diye düşündü. ‘O’nun kafasını okuyorum.</p>

  <p>‘O’nun ininin eski duvarlarına vuran gölgesi yassıca bir yumurtaya benziyordu. Vücudu kaba kıllarla kaplıydı. Ben ‘O’nun insan gövdesini delip geçecek uzunlukta bir iğnesi olduğunu fark etti. Bunun ucundan saydam bir sıvı damlıyordu. Ben bunun da ‘O’nun tükrüğü gibi canlı olduğunu gördü. Sıvı da yine çatlaklara kaçıyordu. ‘O’nun iğnesi... Ama bunun aşağısında ‘O’nun karnı iyice şişkinleşiyordu. Yaratık yön değiştirerek çocukların liderine. Koca Bill’e doğru giderken karnı neredeyse yere sürünecekti.</p>

  <p>Ben, bu ‘O’nun yumurta torbası, diye düşündü. Bu sözün anlamı yüzünden beyni haykırdı sanki. ‘O’ ne olursa olsun, bir dişi. Ve gebe... Eski günlerde de gebeydi. Ama bunu hiçbirimiz anlamadık. Stan dışında, Ah, Tanrım! EVET! Anlayan Stan’dı, Stan, Mike değil. Stan söyledi bunu bize... İşte o yüzden, ne olursa olsun geri gelmek zorunda kaldık. Çünkü ‘O’ hayal edilemeyecek yavrulara gebe... Ve doğum zamanı da geldi...</p>

  <p>İnanılmayacak bir şey oldu ve Bill Denbrough ‘O’na doğru gitti.</p>

  <p>Beverly haykırdı. “Bill, yapma!”</p>

  <p>Bill diğerlerine bakmadan, “G-g-geri çekilin,” diye bağırdı. Ama Richie yazarın adını haykırarak ona doğru koştu. Ben de hareket edebildi o zaman. Ona sanki hayali bir göbeği varmış gibi geliyordu. “Bu iyi... Tekrar çocuk olmalıyım... ‘O’nun beni çıldırtmasına ancak böyle engel olabilirim... Tekrar çocuk olmalı ve bunu kabul etmeliyim...”</p>

  <p>Ben koşuyor, Bill’in adını tekrarlıyordu. Eddie de yanındaydı. Kırık kolu sarsılıyor, Bill’in buna sardığı ropdöşambrın kuşağı yerde sürünüyordu.</p>

  <p>Ben, Bill’in kükrediğini duydu. “K-k-kardeşimi öldürdün, seni iğrenç dişi köpek!”</p>

  <p>Sonra ‘CT, Bill’in önünde yükseldi. Gölgesi yazarın üzerine düştü. Bacakları havada oynadı. Ben ‘O’nun heyecanlı miyavlamasını duydu. ‘O’nun yaşlanmayan, kötü bakışlı kırmızı gözlerini gördü... Bir an örümcek biçiminin arkasındaki şekli seçer gibi oldu. Işıklar gördü... Sürünen, kıllı, sonsuza kadar uzanan bir şey... Bu sadece ışıktan yapılmıştı. Turuncu ışıktan. Hayatla alay eden ölü bir ışıktan.</p>

  <p>Ayin ikinci defa başladı.</p>
</body>
</html>
