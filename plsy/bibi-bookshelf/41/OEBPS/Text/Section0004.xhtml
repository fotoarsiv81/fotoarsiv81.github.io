<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/STYLE.css" rel="stylesheet" type="text/css" />
</head>

<body>
  <h2>III</h2>

  <h2 id="sigil_toc_id_4">Altı Telefon Konuşması (1985)</h2>

  <h3 id="sigil_toc_id_5">STANLEY URIS BANYO YAPIYOR</h3>

  <p>Patricia Uris sonradan annesine, “Bir terslik olduğunu anlatmam gerekirdi,” diyecekti. “Bunu anlamalıydım. Çünkü Stanley hiçbir zaman akşamları banyo yapmazdı. Sabahları erkenden duş alırdı. Bazen gece çok geç saatte banyoda, sıcak suda uzun uzun yatardı. Bir elinde bir dergi, diğer elinde de soğuk birayla. Ama akşam saat yedide banyoya girmezdi.</p>

  <p>“Sonra, şu kitaplar meselesi! Stanley’in bundan memnun kalması gerekirdi. Ama anlayamadığım bir biçimde kitaplar onu sıktı ve sarstı. O korkunç geceden üç ay kadar önce Stanley çocukluk arkadaşlarından birinin yazar olduğunu öğrendi. Gerçek bir yazar değil... bir romancı olduğunu. Kitapların üzerinde William Denbrough yazılıydı. Ama Stanley bazen ondan ‘Kekeme Bill’ diye söz ederdi. O adamın bütün kitaplarını sırayla okurdu. Banyo yaptığı akşam da öyle...”</p>

  <p>28 Mayıs 1985 akşamıydı. “Ben de daha önce okuduğu romanlardan birine, merak ettiğim için şöyle bir baktım. Ama üçüncü bölümden sonra okumaktan vazgeçtim. Sıradan bir roman değildi. Bir korku hikâyesiydi.” Patty bu son sözleri bir seks romanından söz eder gibi söyleyecekti. Tatlı ve iyi bir kadındı ama duygularını kolaylıkla anlatamazdı. Annesine o kitabın kendisini niçin o kadar sarstığını ve korkuttuğunu anlatmak isteyecek ama başaramayacaktı. “Kitap canavarlarla doluydu. Küçük çocukları kovalayan canavarlarla... Cinayetler vardı... Bilmem ki... Kötü duygular... Istırap... Öyle şeyler... Ama Stan sanki çocukluk arkadaşını yeniden bulmuş gibi davranıyordu... Kekeme Bill’e mektup yazmaktan da söz etti... Ama bunu yapmayacağını biliyordum... O hikâyelerin Stan’i de sarstığını biliyordum. Ve... ve...”</p>

  <p>Patty Uris ağlamaya başlayacaktı.</p>

  <p>O gece Stanley’le Patty, Atlanta’nın banliyölerinden birindeki evlerinin oturma odasındaydılar. George Denbrough’nun Palyaço Pennywise’la karşılaştığı o günden beri aradan tam yirmi yedi buçuk yıl geçmişti. Urisler televizyonu açmışlardı. Patty iki kişilik kanepede oturmuş, hem dikiş dikmeye, hem de çok sevdiği yarışma programını seyretmeye çalışıyordu. “Aileler Yarışıyor” programını. Genç kadın soruların çoğunu bildiği için seviyordu bu programı.</p>

  <p>Bir keresinde Stan’e, “Neden bana kolay gelen sorulan yarışmaya katılan aileler zor buluyorlar acaba?” diye sormuştu.</p>

  <p>Stanley de, “Herhalde o ışıkların altında yarışmak daha zor olmalı,” demişti. Patty’ye bir an, kocasının yüzünde acı dolu bir ifade belirip kaybolmuş gibi gelmişti. “Her şey, gerçek olduğu zaman çetindir. İşte insan o zaman boğulacak gibi olur. Olaylar gerçek olduğu zaman.”</p>

  <p>Patty şimdi de, herhalde bu doğru, diye düşünüyordu. Stanley bazen insanları çok iyi anlıyor. Bu bakımdan insanların aşağılık yanlarına hitap eden korku hikâyeleri yazarak zengin olan William Denbrough’dan çok daha anlayışlı o.</p>

  <p>Tabii Urislerin durumu da fena sayılmazdı. Bulundukları semt kibardı. 1979’da 87.000 dolara aldıkları evlerini şimdi rahatlıkla 165.000’e satabilirlerdi. Hoş, Patty’nin evini satmak istediği yoktu. Ama böyle şeyleri bilmek insanı sevindiriyordu. Patty’nin bir Volvo’su vardı, Stanley’nin de bir Mercedes dizeli.</p>

  <p>Urislerin bir tek derdi vardı. Çocukları olmuyordu. Patty’nin annesi Ruth Blum bazen laf arasında genç kadının korktuğu o soruyu soruveriyordu. “Stan’le sen ne zaman bize bir torun vereceksiniz? Torunumuzu iyice şımartmaya hazırız. Belki farkında değilsin, Patty, ama babanla ben gençleşmiyoruz. Tersine.”</p>

  <p>Stanley de çocuklarının olmasını istiyordu, Patty de. Doktorlara gitmiş, testler yaptırmışlardı. İkisinin de bu bakımdan bir kusurları, bir eksiklikleri yoktu. Ama çocukları olmuyordu bir türlü.</p>

  <p>Stanley bir keresinde bu konu açıldığı zaman, “Bazen bunun nedenini bildiğimi sanıyorum,” demişti. “Bazen bir rüya görüyorum. Kötü bir rüya. Uyandığım zaman, ‘Artık biliyorum,’ diyorum. ‘Kusurun nerede olduğunu anladım!’ Sadece seni hamile bırakamayışımı değil, her konudakini. Hayatımdaki bütün tersliklerin nedenlerini bildiğimi sanıyorum.”</p>

  <p>“Stanley, hayatında terslikler yok ki!”</p>

  <p>“İçeriyi kastetmiyorum. İçerden her şey iyi. Ben dışardan söz ediyorum. Bitmesi gereken, ama sona ermeyen bir şeyden. Rüyalardan uyanıyorum ve kendi kendime, ‘Bu güzel hayatım aslında fırtınanın gözünden başka bir şey değil,’ diyorum. ‘Anlayamadığım bir fırtınanın gözü.’ Korkuyorum. Ama sonra bunun etkisi geçiyor. Diğer rüyaların olduğu gibi.”</p>

  <p>Patty kocasının endişeli rüyalar gördüğünü biliyordu. Genç kadın beş altı defa Stanley’in çırpınıp inlemesi yüzünden uyanmıştı. Bir keresinde kocasının açık açık, “Kaplumbağa bize yardım edemez,” dediğini duymuştu. Nedense bu sözler Patty’yi korkutmuştu. Herhalde genç kadın kocasının diğer kapkara rüyaları sırasında uyumasını sürdürüyordu. Patty, Stanley’e bu kâbusların nasıl şeyler olduğunu sorduğu zaman da genç adam, “Hatırlamıyorum,” diyordu. Sonra sigara paketine uzanıyordu. Yatakta doğrulup oturuyor ve rüyanın etkisi geçinceye kadar sigara içiyordu.</p>

  <p>Evet, çocukları yoktu. 28 Mayıs akşamı, yani Stanley’nin banyo yaptığı akşam, Patty’nin annesiyle babası hâlâ nine ve dede olmayı bekliyorlardı. Çiftin çocuk için ayırdıkları oda hâlâ bomboştu.</p>

  <p>Bu bir tek bulut dışında hayatları mutlu sayılırdı. Sonra 28 Mayıs akşamı, “Aileler Yarışıyor” programı sırasında telefon çaldı. Patty kocasının söküklerini dikiyordu. Stan ise William Denbrough’nun yeni romanını okuyordu. Kitap ciltliydi. Ön kapakta dişlerini gösteren hayvanlar vardı. Arka kapakta da kabak kafalı, gözlüklü bir adamın fotoğrafı.</p>

  <p>Stan telefona daha yakındı. Alıcıyı kaldırarak, “Alo,” dedi. “Urislerin evi.” Bir süre karşıdakini dinledi. Kaşlan çatılmıştı. “Kim dediniz?”</p>

  <p>Patty birdenbire korktu. Daha sonra, utandığı için yalan söyleyecek ve annesiyle babasına, “Telefon çaldığı an bir kötülük olduğunu anladım,” diyecekti. Aslında Stanley’in o sözleri üzerine korkmuş, bir an dikişten başını kaldırmıştı. Ama belki de iddiası doğruydu. Bir bakıma... Belki ikisi de o telefondan çok önce bu güzel eve uymayacak bir şeyler olacağını sezmişlerdi...</p>

  <p>Patty kalbine bir buz şişi gibi saplanan o korku anında kocasına usulca, “Arayan annem mi?” diye sordu. Kırk yaşlarından beri kilosu fazla olan ve zaman zaman “karın ağrısı” diye tanımladığı sancılarla kıvranan babasının kalp krizi geçirmiş olabileceğini düşünüyordu.</p>

  <p>Stan, hayır, der gibi başını salladı. Sonra da kulağındaki sesin bir sözü üzerine hafifçe gülümsedi. “Sen... sen! Hay Allah! Mike! Sen nasıl...”</p>

  <p>Yine susarak karşıdakini dinledi. Gülümsemesi sönerken Patty, yeni bir müşteri mi? diye düşündü. Kocası hesap uzmanıydı. Eski bir arkadaşı mı? Belki... Dikkatini tekrar televizyona verdi.</p>

  <p>Stanley arada sırada, “Evet,” diye mırıldanıyordu. Bir ara da, “Emin misin, Mike?” diye sordu. Uzun bir sessizlikten sonra, “Pekâlâ,” dedi. “Anlıyorum. Evet, ben evet. Evet, her şeyi. Durumu kavradım. Ben... ne?... Hayır, kesin söz veremem. Ama bunu dikkatle düşüneceğim. Bunu sen de biliyorsun... Ya! Öyle mi yaptı!... Şey... tabii ya! Öyle. Evet... Tabii... Teşekkür ederim... Evet... Güle güle.” Telefonu kapattı.</p>

  <p>Patty kocasına baktı. Stan gözlerini televizyonun yukarısındaki bir noktaya dikmiş, kaşları çatılmıştı. Patty daha sonra annesiyle babasına, “Bana Stanley’in rengi bir tuhafmış gibi geldi,” diyecekti. Ama onlara bunu o sırada yeşil abajurlu masa lambasına bağladığını açıklamayacaktı.</p>

  <p>“Arayan kimdi, Stan?”</p>

  <p>“Hı!” Stanley dönerek karısına baktı. Yüzünde uysal, dalgın ve biraz da sıkıntılı bir ifade vardı. Patty ancak daha sonra, bu sahneyi gözlerinin önünde canlandırdığı zaman Stanley’in yüzündekinin yavaş yavaş gerçeklerden uzaklaşan bir adamın ifadesi olduğuna inanmaya başlayacaktı. Karanlıklara dalan bir adamın ifadesi.</p>

  <p>“Telefon eden kimdi?”</p>

  <p>Stanley, “Hiç kimse,” dedi. “Yani önemli değil. Ben bir banyo yapayım.” Ayağa kalktı.</p>

  <p>“Ne? Saat yedide mi?”</p>

  <p>Stanley cevap vermeden odadan çıktı. Patty kocasına, kötü bir şey mi oldu? diye sorabilirdi. Hatta onun peşinden giderek midesinin bulanıp bulanmadığını da öğrenmeye çalışabilirdi. Ama tam o sırada ekrana yeni bir aile çıkıyordu. Bu yüzden, kocasının gitmesine sesini çıkarmadı. Programın sonunda başını kaldırıp koltuğun boş olduğunu görünceye kadar da Stanley’y i hatırlamadı. Yukarıda banyoya su dolduğunu duymuş, bu ses beş on dakika kadar sonra kesilmişti... Ama şimdi buzdolabının açılıp kapandığını hiç duymadığını hatırlıyordu. Yani bu durum, Stanley’in bira almadan banyoya girdiği anlamına geliyordu. Biri kocamı aradı ve pek önemli bir sorunu onun üzerine yıkıverdi. Ben kocama anlayış dolu bir tek kelime söyledim mi? Hayır. Onu biraz konuşturmaya çalıştım mı? Hayır. Bir terslik olduğunu fark ettim mi? Üçüncü bir hayır. Sırf o budalaca televizyon programı yüzünden...</p>

  <p>Pekâlâ. Şimdi Stan’e bir bira götürürüm. Küvetin kenarına ilişir, sırtını fırçalarım. Geyşa rolü oynarım. İsterse saçlarını da yıkarım. Ve sorunun ne olduğunu öğrenirim. Ya da telefon eden adamın kim olduğunu.</p>

  <p>Patty buzdolabından bir teneke bira alarak yukarı çıktı. Banyonun kapısının kapalı olduğunu gördüğü zaman ilk defa endişelendi. Kapı şöyle rastgele itilmemiş, sıkıca kapatılmıştı. Stanley banyo yaparken kapıyı hiçbir zaman kapatmazdı.</p>

  <p>Patty tırnaklarıyla kapıya vurdu ve çıkan sesin sürüngenlere yakışacak bir şey olduğunu fark etti. Evlilikleri sırasında banyonun kapısına böyle misafir gibi hiç vurmamıştı. Ne bu kapıya, ne de bir başkasına.</p>

  <p>Patty’nin endişesi birdenbire arttı. Kalbi buz kesildi sanki. “Stanley? Stan?”</p>

  <p>Bu kez kapıya sadece tırnaklarıyla vurmadı. Elinin eklemleriyle yaptı bu işi. Yine cevap alamayınca kapıyı yumrukladı. “Stanley?” Kalbi... Kalbi göğsünde değildi artık. Boğazında çarpıyor, nefes almasını zorlaştırıyordu. “Stanley!”</p>

  <p>Patty feryadını izleyen sessizlikte paniğe kapılmasına neden olan bir şıpırtı duydu. Aslında hafif bir sesti bu. Damlayan suyun sesi. Şıp... Sessizlik. Şıp... Sessizlik. Şıp... Sessizlik. Şıp... Sadece bu ses. Başka hiçbir şey duyulmuyordu. Patty birdenbire dehşetle titreyerek, bu akşam babasının değil, kocasının kalp krizi geçirdiğine inandı.</p>

  <p>İnledi, kesme camdan tokmağı kavrayarak çevirdi. Ama kapı yine de açılmadı. Kilitliydi. Patty’nin aklına üç “asla” geldi o zaman. Stanley akşamları asla banyo yapmazdı. Stanley kapıyı asla kapatmazdı. Kapıyı onun içeri girmemesi için asla kilitlemezdi.</p>

  <p>Genç kadın deli gibi, insan kendisini kalp krizine hazırlar mı? diye düşündü. Dudaklarını yalayarak tekrar kocasına seslendi. Cevap alamadı. Hâlâ musluktan damlayan suyun sesi duyuluyordu. Patty başını eğdi, bira tenekesinin hâlâ elinde olduğunu gördü. Tenekeye aptal aptal baktı. Sanki o zamana kadar hiç bira tenekesi görmemiş gibi. Galiba gerçekten de görmemişti. En azından, böylesini. Çünkü genç kadın gözlerini kırpıştırdığı zaman teneke bir telefon kulaklığına dönüştü. Bir yılan kadar tehdit dolu ve kapkaraydı.</p>

  <p>Yılan, “Size yardım edebilir miyim, hanımefendi?” diye tısladı. “Bir sorununuz mu var?” Patty kulaklığı çarparak yerine bıraktı. Gerileyerek elini ovuşturdu. Etrafına bakındı ve oturma odasında olduğunu gördü. Paniğin kendisine hâkim olduğunu anladı. Bira tenekesini banyonun kapısı önünde düşürdüğünü hatırladı. Merdivenlerden hızla indiğini de. Kafası karmakarışık, bu bir yanlışlık, diye düşündü. Daha sonra Stanley’le bundan söz ederek güleceğiz. Stanley banyoyu doldurdu. Sonra sigarası kalmadığını hatırladı. Soyunmadan önce sigara almaya gitti... Evet... Ama kapı içeriden kilitlenmişti. Kapıyı tekrar açmak zahmetine katlanmadı. Küvetin yukarısındaki pencereden çıktı. Duvara tırmanan bir sinek gibi aşağıya indi. Tabii ya. tabii...”</p>

  <p>Genç kadın yine paniğe kapılmaya başlıyordu. Gözlerini yumarak bununla savaşmaya çalıştı. Orada hareketsiz duruyordu şimdi. Boynunda bir damar atan, uçuk renkli bir heykele benziyordu.</p>

  <p>Patty şimdi merdivenden hızla inerek bu odaya girdiğini ve telefona koştuğunu hatırlıyordu. Evet, öyle ya! Ama kimi aramayı düşünmüştü?</p>

  <p>Patty deli gibi, “Kaplumbağayı arardım,” dedi. “Ama kaplumbağa bize yardım edemez.”</p>

  <p>Hoş, o da önemli değildi. Sıfırı çevirmiş, herhalde olmayacak bir şey söylemişti. Çünkü santraldeki kız ona bir sorunu olup olmadığını sormuştu. Evet, bir sorunu vardı ama sadece bir sesten ibaret olan o kıza Stanley’in banyoya girerek kapıyı kilitlediğini, cevap vermediğini ve küvete düzgünce damlayan suyun şıpırtısının kalbini öldürdüğünü nasıl söyleyebilirdi? Biri ona yardım etmeliydi. Biri...</p>

  <p>Patty elini ağzına götürerek kararlı bir hareketle ısırdı. Düşünmeye çalışıyordu. Kendisini düşünmeye zorlamak için çabalıyordu. Yedek anahtarlar... mutfak dolabında duran yedek anahtarlar. Patty döndü. Mutfak dolabının kapağına sırayla anahtarlar asılmıştı. Genç kadın altında, “Yukardaki banyo,” yazılı olan anahtarı kaptı. Merdivene doğru koşacak oldu. Sonra kendisini zorlayarak ağır ağır yürüdü. Koşmak yeniden paniği davet etmekti. Panik zaten yüzeyin hemen altında bekliyordu. Ayrıca yavaş yürürse belki bir kötülük olmadığını da anlayacaktı. Ya da kötü bir şey olmuşsa bile, Tanrı aşağıya bakacak ve onun yürüdüğünü görünce, “Ah, iyi,” diyecekti. “Olmayacak bir şey yaptım. Durumu hemen düzeltmek için zamanım var.”</p>

  <p>Patty merdivenden ağır ağır çıkarak banyonun kapalı kapısına gitti. Kapıyı tekrar denerken, “Stanley?” diye seslendi. Birdenbire korkusu daha da artmıştı. Yedek anahtarı kullanmak istemiyordu. Çünkü bu çok kesin bir hareket olacaktı. Tanrı’nın durumu Patty anahtarı kullanıncaya kadar düzeltmediği takdirde, artık böyle bir şey yapmayacağı belli olacaktı. Zaten mucizeler çağı çoktan geçmişti.</p>

  <p>Ama kapı hâlâ kilitliydi. Patty’ye yine sadece o şıp sesi cevap verdi.</p>

  <p>Genç kadın anahtarı titreyen parmaklarıyla kilide sokarak çevirdi. Kesme cam tokmağa uzandı. Tokmak avucundan kayacak oldu. Kapı hâlâ kilitli olduğundan değil, avucu terden kayganlaştığı için. Patty tokmağı daha sıkıca kavrayarak çevirdi. Kapıyı itti.</p>

  <p>“Stanley? Stanley? St...”</p>

  <p>Genç kadın küvete baktı ve kocasının adını nasıl tamamlaması gerektiğini unuttu. Gözleri küvete dikili öyle duruyordu. Yüzü, okula ilk defa giden bir çocuğunki kadar ciddiydi. Bir dakika sonra çığlıklar atmaya başlayacak, komşu Anita Mac Kenzie onun feryatlarını duyacaktı. Urislerin evine hırsız girdiğini, içeride birilerinin öldürüldüğünü sanan kadın polise telefon edecekti.</p>

  <p>Ama Patty Uris şimdi sessizce duruyordu. Ellerini birbirine kenetlemişti. Gözleri ipiri, yüzü de ciddiydi. Sonra bu adeta kutsal, ciddi ifade değişmeye başladı. İri gözleri yuvalarından uğradı. Dudakları dehşetle gülecekmiş gibi gerildi. Patty bağırmak istedi ama bunu başaramadı. Sanki çığlıklar ağzından çıkamayacak kadar koskocamandı.</p>

  <p>Banyoyu floresan tüpler aydınlatıyordu. İçerisi çok ışıklıydı. Her şeyi görebiliyordu. İstese de, istemese de. Banyodaki su parlak bir pembeydi. Stanley sırtını küvetin dibine dayamış, yatıyordu. Başı iyice geriye sarktığı için kısa siyah saçları küreklerinin arasına sürünüyordu. Ağzı bir karış açıktı. Yüzünde feci bir dehşet ifadesi donmuş kalmıştı. Küvetin kenarında jiletler duruyordu. Stanley kollarının içlerini bileklerinden dirseklerine kadar yarmıştı. Sonra bilek çizgilerinin altında, bunları diklemesine kesen birer yarık daha yapmıştı. Böylece ortaya kanlı birer T harfi çıkmıştı. Sert beyaz ışıkta yarıklar kırmızımsı mor duruyordu. Patty kesilmiş olan kiriş ve kasların ucuz sığır etine benzediğini düşündü.</p>

  <p>Parlak krom musluğun ucunda bir damla birikti. Işıldadı. Sonra damladı. Şıp...</p>

  <p>Stanley parmağını kendi kanına batırmış ve küvetin yukarısındaki mavi fayansların üzerine bir tek kelime yazmıştı. Ya da koskocaman bir tek harf. O! Bunun altından aşağıya doğru kanlı bir zikzak çizgi uzanıyordu. Stanley’in eli küvete düşerken çizmişti bu çizgiyi. Patty kocasının kendisinden geçerken dünyayla ilgili izlenimlerini bu kelimeyle açıkladığını düşündü. O harf sanki genç kadına haykırıyordu. O!</p>

  <p>Küvete bir damla daha düştü.</p>

  <p>Şıp.</p>

  <p>Patty o zaman bağırmayı başardı. Ölmüş olan kocasının parıltılı gözlerine bakarak çığlıklar atmaya başladı.</p>

  <h3 id="sigil_toc_id_6">RICHARD TOZIER KAÇIYOR</h3>

  <p>Rich kusmaya başlayıncaya kadar her şeyin yolunda olduğunu sanıyordu.</p>

  <p>Mike Hanlon’un anlattıklarının hepsini de dinlemiş, uygun sözler söylemiş, arkadaşının sorularını cevaplamış, hatta kendisi de birkaç şey sormuştu. Karmaşık “seslerinden birini kullandığının farkındaydı. Ama bazen radyoda yaptığı gibi acayip, olmayacak bir taklit değildi bu. Sıcak, tatlı ve güven dolu bir sesle konuşmuştu. Kulağa pek hoş geliyordu ama aslında uydurmaydı. Bütün diğer “sesler” gibi.</p>

  <p>Mike ona, “Olayın ne kadarını hatırlıyorsun, Rich?” diye sormuştu.</p>

  <p>“Pek azını...” Rich bir an durmuş, sonra da eklemişti. “Galiba yeteri kadar hatırlıyorum.”</p>

  <p>“Gelecek misin?”</p>

  <p>Rich, “Geleceğim,” diyerek telefonu kapatmıştı.</p>

  <p>Sonra bir dakika kadar çalışma odasında oturmuştu. Masasının başındaki koltuğunda arkasına yaslanmış, pencereden Pasifik Okyanusuna bakıyordu. Masasındaki pahalı kuartz saat, beşi dokuz dakika geçtiğini gösteriyordu. 1985 yılının 28 Mayıs gününde olduklarını da. Tabii Mike’ın telefon ettiği yer üç saat ileriydi. Orada karanlık çoktan basmış olmalıydı. Rich’in tüyleri birdenbire diken diken oldu. İçinden bir şeyler yapmak geldi. Önce pikaba bir plak koydu tabii. İstediği parçayı aramadı. Sadece raflardaki binlerce plaktan birini alıverdi. “Sesler” gibi Rock and Roll da hayatının önemli bir parçasıydı. Genç adamın müzik olmadan bir şey yapması imkânsızdı. Ses ne kadar yüksek olursa o kadar iyiydi. Şimdi odada Marvin Gaye’in sesi yankılanıyordu.</p>

  <p>“Oh-ho, nasıl anladığımı merak ettiğinden eminim!”</p>

  <p>Rich, “Hiç fena değil,” dedi ve hatta hafifçe de gülümsedi. Olay kötüydü. Onu fena sarsmıştı. Ama Rich artık duruma hâkim olabileceğinden emindi. Zor olmayacaktı bu.</p>

  <p>Rich doğduğu kente dönmek için hazırlık yapmaya başladı. Her zaman yararlandığı seyahat acentasını aradı. Oradaki kızdan, Derry’e gitmek için uçakta yer ayırtmasını istedi.</p>

  <p>Kız kısa bir süre sonra ona telefon ederek, “Sabah dokuzu üç geçe Los Angeles’tan kalkacak olan uçakta yer bulduk,” diye açıkladı. “Boston’da başka bir uçağa aktarma yapacak ve Maine’de Bongor’a ineceksiniz. Orada sizi kiralık bir araba bekleyecek. Derry zaten Bongor’dan sadece kırk kilometre ötede.”</p>

  <p>Rich, sadece kırk kilometre mi? diye düşündü. Hepsi o kadar mı? Evet, belki kilometre olarak öyle. Ama aslında sen Derry’nin ne kadar uzakta olduğunu bilmiyorsun. Ben de! Tanrım, ah, sevgili Tanrım, bunu öğreneceğim!</p>

  <p>Genç adam, Maine eyaleti kod numarasını çevirdi. Derry Konağının numarasını istedi. “Tanrım. İşte yine geçmişten bir ad. Derry Konağı Otelini kaç yıldan beri düşünmedim. On yıldan beri mi? Yirmi yıldan beri mi? Yirmi beş yıldan beri mi? Mike beni aramasaydı, orası aklıma bile gelmeyecekti. Ölünceye kadar belki de. Oysa bir zamanlar her gün o kırmızı tuğla binanın önünden geçerdim.”</p>

  <p>Sonra kendi kendine, “Otelin telefon numarasını bulamayacaklar,” dedi. “Herhalde bina çoktan yıkıldı. Yerine bir bowling salonu ya da bir kulüp açıldı. Ya da otel yandı. Sonunda bir sarhoş, yatakta sigara içerken yangın çıkardığı için. Tıpkı Springsteen’in şarkısında olduğu gibi. ‘Bir genç kız gözünü kırpıncaya kadar oldu bitti.’ Hangi genç kız. Ah, Bev tabii. Bev.” Ama otel ne yıkılmış ne de yanmıştı. Numarayı Rich’e verdiler. Genç adam kendi kendine, “Hâlâ yerinde duruyormuş,” dedi. “Paul Simon’un dediği gibi, ‘Bunca yıl sonra hâlâ yerinde duruyor.’”</p>

  <p>Rich en son, gözlüğünün arkasından baktı, otelin numarasını çevirdi. Hafızasının derinliklerinde bir şeyler oluyordu. Rich Tozier’in eski “Altın plaklar”ını sakladığı o yerde. “Ama onlar plak değil. Sen de orada ünlü Disk Jockey Rich ‘Plak’ Tozier değilsin! ‘Binbir Sesli Adam da değilsin. Öyle değil mi, dostum? O açılan şeylerin de kapı olduğu söylenemez...” Rich bu düşünceleri kafasından kovmaya çalıştı. “Önemli olan şu andaki halim. İyiyim ben. Çok iyi. Rich Tozier çok iyi. Sadece bir sigara içmeliyim!” Sigarayı dört yıl önce bırakmıştı. Ama şu anda bir sigara, aklını başına toplamasını sağlardı. “Oradakiler plak değil, ölü. Onları derinlere gömdün. Ama şimdi acayip bir deprem oluyor ve ölüler yüzeye çıkıyorlar. Toprak kusuyor onları. Sen orada Rich ‘Plak’ Tozier değilsin. Orada sadece ‘Dört Göz’ Richie Tozier’sin. Yanında arkadaşların var. Öyle korkuyorsun ki husyelerin pelteye dönüyor. Onlar kapı değil, Richie. Ve açılmıyorlar. Gördüklerin birer mezar. Çatırdayarak yarılıyorlar ve öldüğünü sandığı vampirler uçuşmaya başlıyor.”</p>

  <p>Bir sigara. Bir tek sigaracık!</p>

  <p>Bir erkek, “Derry Konağı,” dedi.</p>

  <p>Rich adama otelde bir daire ayırtmak istediğini söyledi.</p>

  <p>“Olur, ayıralım. Kaç gün kalacaksınız?”</p>

  <p>“Bilmiyorum. Ben...” Rich durakladı. Gözlerinin önünde zorba çocuklardan kaçmaya çalışan, kareli çantalı bir öğrenci belirmişti. Uçuk suratlı, sıska, gözlüklü bir çocuk. Bu çocuk sanki esrarlı bir biçimde, gelip geçen her kabadayıya, “Bana vur,” diye bağırıyordu. “Haydi, vur bana! İşte dudaklarım! Onları bir yumrukta ezip dişlerime yapıştır! İşte burnum! Burnumu iyice kanat, mümkünse kır! Kulağımı yumrukla ki, iyice şişip karnabahara dönsün! Bir kaşımı patlat! İşte gözlerim! Bu çok nefret ettiğim gözlükler yüzünden masmavi ve ipiri duruyorlar. Bağa çerçeveli gözlüğümü kır. Cam parçalarından birini gözüme sapla ki kör olayım!”</p>

  <p>Rich gözlerini yumdu. “Anlayacağınız Derry’de işim var. Bunun ne kadar süreceğini bilmiyorum. Daireyi üç gün için ayırın. Olmazsa süreyi uzatırız.”</p>

  <p>“Olur. Derry’de işler iyi, ama otelin öyle dolup taştığı da olmuyor zaten.”</p>

  <p>Şimdi sıra Rich’in çalıştığı KLAD radyo istasyonunun müdürü Steve Covall’daydı.</p>

  <p>Steve, “Ne var, Rich?” diye sordu. Neyse ki son anketler Rich’in programının o herkesin birbirini yediği Los Angeles FM/Rock piyasasında birinci sayıldığını ortaya koymuştu. Bu yüzden de Steve’in keyfi çok yerindeydi. Bu küçük lütuflar için Tanrı’ya şükretmeliydi.</p>

  <p>Rich, “Belki de bunu sorduğuna pişman olacaksın,” dedi. “Ben tüyüyorum.”</p>

  <p>“Ne?” Steve’in sesinin tonundan kaşlarının çatılmış olduğu anlaşılıyordu. “Ne dernek istediğini anladığımı sanmıyorum, Rich.”</p>

  <p>“Kanatlarımı takmam gerekiyor. Kaçıyorum.”</p>

  <p>“Ne dernek ‘kaçıyorum?’ Önümdeki programa göre yarın öğleden sonra ikiden altıya kadar yayının var. Her zamanki gibi... Bu sözlerinde ciddi değilsin sanırım.” Steve’in sesi yakınma doluydu. “Yani eğer annen yeni ölmediyse ya da beyninden ur aldırman gerekmiyorsa buna ‘kaytarmak’ denir.”</p>

  <p>“Gitmem gerekiyor, Steve.”</p>

  <p>“Annen hasta mı? Yoksa... Allah korusun... öldü mü?”</p>

  <p>“Annem on yıl önce öldü.”</p>

  <p>“Beyninde ur mu var?”</p>

  <p>“Rektumumda bile yok.”</p>

  <p>“Bu hiç de komik değil, Rich.”</p>

  <p>“Orası öyle!”</p>

  <p>“Programı ortada bırakıyorsun. Bu durum hoşuma gitmiyor.” “Benim de öyle. Ama gitmem gerekiyor.”</p>

  <p>“Nereye? Neden? Ne oluyor? Benimle açık konuş, Rich.”</p>

  <p>“Biri bana telefon etti. Uzun yıllar önce tanıdığım biri. Başka bir yerde. O günlerde bir şey olmuştu. Ben de söz vermiştim. Bir şey yeniden başladığı takdirde hepimiz de oraya döneceğimize yemin etmiştik. Galiba o şey başlamış...”</p>

  <p>“Sözünü ettiğimiz ‘şey’ nedir, Rich?”</p>

  <p>“Bunu açıklamamayı tercih edeceğim.” Rich için için ekledi. “Sana gerçeği söylediğim takdirde delirdiğimi düşünürsün. Çünkü o şeyin ne olduğunu hatırlamıyorum.”</p>

  <p>Uzun bir sessizlik oldu. Steve’in ne düşündüğünü biliyordu. Rich “Plak” Tozier onunla alay mı ediyordu, yoksa çıldırmış mıydı? Sonra Steve kesin bir tavırla, “O sırada çocuktun herhalde,” dedi.</p>

  <p>“On bir yaşındaydım. On ikiye basmak üzereydim.”</p>

  <p>Yine uzun bir sessizlik oldu. Rich sabırla bekledi.</p>

  <p>Steve sonunda, “Pekâlâ,” diye mırıldandı. “Sıranızı değiştiririm. Yerine Michael geçer. Chuck Foster da birkaç programa çıkar. Tabii onun hangi Çin Lokantasında saklandığını öğrenebilirsem. Bunu, seninle uzun yıllardan beri birlikte çalıştığımız için yapacağım, Rich. Ama beni ortada bıraktığını da hiçbir zaman unutmayacağım.”</p>

  <p>Rich, “Bırak bu lafları,” dedi. Başı şiddetle ağrımaya başlamıştı. Ne yaptığını biliyordu o. Steve bilmediğini mi sanıyordu? Rich ekledi. “Sadece birkaç gün için izin istiyorum. Seni duyan da işi birdenbire bıraktığımı sanır.”</p>

  <p>“Birkaç gün izin mi? Ne için? Cehennemin Bucağı kasabasındaki izci toplantısına katılmak için mi?”</p>

  <p>Rich kalın bir sesle, “Toplantı aslında Hayaletler kasabasında, oğlum,” dedi.</p>

  <p>Ama Steve gülmek niyetinde değildi. “On bir yaşındayken verdiğin bir söz yüzünden mi gideceksin? Tanrı aşkına! Çocuklar on yaşındayken ciddi bir söz vermezler. Zaten konu aslında bu da değil. Bunu sen de biliyorsun. Burası bir sigorta şirketi değil. Hukuk bürosu da değil. Bu bir radyo. Ve sen de bunu çok iyi biliyorsun. Eğer bana durumu bir hafta önce açıklasaydın, şimdi bir elimle kulaklığı tutarken diğeriyle sinir ilacına uzanmazdım. Beni köşeye kıstırdın. Bunun da farkındasın. Bari zekâma hakaret etme!”</p>

  <p>Steve avaz avaz bağırıyordu artık. Rich gözlerini yumdu. Steve, “Bunu hiçbir zaman unutmayacağım,” demişti. Rich de onun gerçekten unutmayacağını biliyordu. Ama Steve çocukların ciddi ciddi söz vermediklerini de iddia etmişti. İşte bu hiç doğru değildi. Rich hangi konuda söz verdiğini hatırlamıyordu. Hatırlamak istediğinden de pek emin değildi. Ama söz verirken çok ciddi olduğunu biliyordu.</p>

  <p>“Steve, gitmem gerekiyor.”</p>

  <p>“Evet. Ben de sana programı idare edeceğimi söyledim. Onun için kalk, git. Git bakalım, kaytancı!”</p>

  <p>“Steve, bugü...”</p>

  <p>Ama Steve telefonu kapatmıştı bile. Rich kulaklığı yerine bırakarak üst kata çıktı. İki bavul çıkardı, bunları gelişigüzel doldurdu. Kot pantolonlar, gömlekler, çamaşırlar, çoraplar. Hep çocuklara yakışacak kılıkları almış olduğunu ancak daha sonra fark edecekti. Rich bavulları aşağıya indirdi.</p>

  <p>Oturma odasında Ansel Adams’ın çektiği siyah beyaz bir fotoğraf vardı. Rich resmi gizli menteşelerinin üzerinde çevirdi ve ortaya bir kasa çıktı. Genç adam oradaki kâğıtları karıştırdı. Kasada pek çok hisse senedi vardı. Rich bazen hemen hemen zengin bir adam olduğunu düşünerek şaşardı. Bu hep Rock and Roll ve “Sesler” sayesinde olmuştu. Evin tapusu, arsalar, hisse senetleri, sigorta poliçesi ve hatta vasiyetnamesi. Hepsi buradaydı. Rich, insanı hayat denilen haritaya bağlayan bağlar, diye düşündü. Birdenbire içinden çakmağını çıkararak bütün bu kâğıtları yakmak geldi. Bunu yapabilirdi de. Birdenbire kasadaki kâğıtların hiç önemi kalmamıştı.</p>

  <p>İşte Rich ilk defa o zaman o dehşeti duydu. Bunun doğaüstü bir yanı da yoktu. Genç adam sadece insanın hayatını bir çöp yığını haline getirmesinin ne kadar kolay olduğunu anlamıştı. İşte korkunç olan da buydu.</p>

  <p>Kâğıtların gerisinde paralar duruyordu. Dört bin dolar. Rich onlukları, yirmilikleri, ellilikleri kot pantolonunun ceplerine soktu. “Acaba paraları buraya koyarken bugünün geleceğini mi seziyordum?” diye kendi kendisine sordu. Bir ay elli dolar. Bir ay yüz yirmi. Sonra sadece on dolar. Fare deliğine gizlenen para. Kaçma parası.</p>

  <p>Rich, “Bu insanı korkutuyor,” dedi ama yüksek sesle konuştuğunun pek farkında değildi. Boş gözlerle büyük pencereden kumsala bakıyordu. Şimdi bomboştu orası. Yüzme meraklıları gitmişlerdi.</p>

  <p>“Ah, evet, doktor, yavaş yavaş her şeyi hatırlamaya başlıyorum. Mesela... Stanley Uris’i hatırlıyor musun? Ben hatırlıyorum... Büyük çocuklar ona, ‘Stanley Üre,’ diye bağırırlardı. ‘Hey Üre, seni İsa katili Yahudi! Nereye gidiyorsun?’”</p>

  <p>Rich kasanın kapağını vurarak kapattı. Resmi tekrar çevirdi. S tan Uris’i en son ne zaman düşünmüştü? Beş yıl önce mi? On yıl? Yirmi? Rich ve ailesi 1960 yılının baharında Derry’den ayrılmışlardı. Grubundaki arkadaşlarının hayalleri ne de çabuk sönükleşmişti. O hiçbir şeyi başaramayan, içe dokunan çocukların hayalleri. O günlerde “Çorak” diye bilinen yerde küçük bir kulüpleri de vardı. Orada oyunlara dalar, kovboyculuk, uzaycılık oynarlardı. Ama asıl onlardan daha büyük olan çocuklardan saklanırlardı. Henry Bowers, Victor Criss, “Geğirti” Huggings gibi çocuklardan ve onların arkadaşlarından. Ne de silik sönük şeylerdi. İri Musevi burnuyla Stanley Uris, kekeme Bill Denbrough, bluzunun kolunun içine sigara saklayan Beverly Marsh, Moby Dick’in insan karşıtı olan Ben Hansoom ve her zaman derslerde “Pekiyi” alan, yüzünün yumruklanarak yeni bir biçime sokulması için adeta yalvaran, kalın gözlüklü Richie Tozier.</p>

  <p>Bütün bunları nasıl da hatırlamaya başlıyordu... Hepsini de... Rich şimdi oturma odasında durmuş, fırtınaya yakalanmış bir sokak köpeği gibi titriyordu. Titriyordu, çünkü bütün hatırladıkları sadece arkadaşlık ettiği çocuklarla ilgili değildi. Başka şeyler de vardı. Yüzeyin altında titreşen, yıllar boyunca hiç düşünmediği şeyler.</p>

  <p>Korkunç şeyler.</p>

  <p>Karanlık. Karanlığımsı bir yer.</p>

  <p>Neibolt Sokağındaki ev ve Bill’in haykırması. “Se-sen benim kardeşimi öldürdün, a-alçak!”</p>

  <p>Rich hatırlıyor muydu? Evet, daha fazlasını hatırlamayı istemeyecek kadar.</p>

  <p>Çöp kokusu. Pislik kokusu. Ve başka bir şeyin kokusu. Bu ikisinden de daha kötü bir şeydi. Hayvan kokusu. O’nun kokusu! Derry’nin altındaki makinelerin gürültüyle durmadan çalıştıkları o karanlık yerdeki koku. Rich, George’u da hatırlıyordu...</p>

  <p>Ama bu kadarı çok fazlaydı. Rich sendeleyerek banyoya koştu. O arada Eames koltuğuna çarptı, az kalsın yere yuvarlanıyordu... Sonunda banyoya erişti. Zar zor... Acayip bir “brek” dansörü gibi dizlerinin üzerinde tuvalete doğru kaydı. Klozetin iki kenarını kavrayarak kustu, kustu. Ama yine de kafasına üşüşen hayalleri kovamadı. Birdenbire George Denbrough’yu gördü. Sanki onu daha dün görmüş gibi. Her şey Georgie’yle başlamıştı. 1957 sonbaharında öldürülen Georgie’yle. Georgie selden hemen sonra ölmüştü. Bir kolu kökünden koparılmıştı. Ve Rich bunu hafızasının ta derinliklerine gömmüştü. Ama bazen insan böyle şeyleri birdenbire hatırlayıveriyordu. Ah, evet hatırlayıveriyordu. Bazen...</p>

  <p>Rich’in midesinin kasılması geçti. Eli sifonun tokmağına uzandı. Su gürültüyle aktı. Rich’in erken yediği akşam yemeği parça parça gözden kayboldu.</p>

  <p>Kanalizasyona sürüklendi.</p>

  <p>Kokulu, gürültülü, karanlık kanalizasyon kanallarına.</p>

  <p>Rich klozetin kapağını kapattı. Alnını kapağa dayayarak ağlamaya başladı. Annesi 1975’de öldüğünden beri ilk defa ağlıyordu. Rich ne yaptığının farkında olmadan ellerini gözlerinin altına dayadı. Lensleri gözlerinden kaydı. Şimdi avuçlarında ışıldıyorlardı.</p>

  <p>Rich kırk dakika sonra bavullarını MG’nin bagajına attı. Kendisini boşalmış ve biraz da temizlenmiş gibi hissediyordu. Arabayı garajdan geri çıkardı. Evine, bahçeye yeni dikilen bitkilere, kumsala, uçuk zümrüt rengine bürünmüş olan denize baktı. Ve o zaman bütün bunları bir daha göremeyeceğine inandı. O yürüyen bir ölüydü.</p>

  <p>Rich Tozier, “Memleketime dönüyorum,” diye fısıldadı. “Tanrı yardımcım olsun. Eski kente dönüyorum.”</p>

  <p>Hızla uzaklaştı. İnsanın sağlam bir hayat sandığı şeydeki umulmadık bir çatlaktan ne kadar kolaylıkla kayıverdiğini düşünüyordu. Karanlıklara dalmak ne kolaydı! Maviliklerden ayrılarak karanlıklara dalmak.</p>

  <p>Maviliklerden ayrılarak karanlıklara dalmak. Evet, doğruydu bu. O karanlıklarda insanı türlü şey bekleyebilirdi.</p>

  <h3 id="sigil_toc_id_7">BEN HANSCOM BlR İÇKİ İÇİYOR</h3>

  <p>28 Mayıs 1985 gecesi Time dergisinde “Amerika’nın belki de geleceğin en parlak mimarı” diye tanıtılan adamı bulmak istediğiniz takdirde Nebraska’ya, Hemingford Home adlı küçük kentteki “Kırmızı Tekerlek” meyhanesine gitmeniz gerekirdi. İçeri girip bara doğru yürüdüğünüz zaman aradığınız adamı da görürdünüz. Uzun boylu, zayıf, güneşten yanmış, üstünde yünlü bir gömlek, ayaklarında kot pantolon ve eski mühendis botları olan bir adamı. Gözlerinin etrafında hafif çizgiler vardı. Açık havada devamlı gözlerini kısarak baktığı için. Ama o kadar. Olduğundan belki on yaş küçük gözüküyordu. Aslında otuz sekizindeydi.</p>

  <p>Mimar iskemleye yerleşirken barmen Ricky Lee, “Merhaba Bay Hanscom,” diyerek bara, mimarın önüne bir kâğıt peçete koydu. Ricky’nin sesinden biraz şaşırdığı anlaşılıyordu. Çünkü Hanscom’un o zamana kadar hafta ortasında meyhaneye geldiğini hiç görmemişti. Mimar her cuma gecesi gelir ve iki bira içerdi. Cumartesi geceleri ise dört beş duble. Ricky Lee’ye her zaman üç oğlunun nasıl olduğunu sorar ve giderken de bira bardağının altına bahşiş olarak beş dolar bırakırdı. Ricky’nin en sevdiği müşterisiydi o. Haftada on dolar bahşiş ve Hanscom’un beş yıl boyunca Noellerde bıraktığı elli dolar, iyiydi tabii. Ama mimarın dostluğu daha da değerliydi. Sözü sohbeti yerinde insan zaten ender bulunurdu. Hele gevezelerle dolu bu önemsiz kentte böyle birine rastlamak daha da zordu.</p>

  <p>Ricky Lee, Ben Hanscom’u her cuma ve cumartesi bekliyordu. Mimar belki New York’ta bir gökdelen, Redonda Beach’de yeni bir sanat galerisi ya da Salt Lake City’de bir işhanı yapıyordu o sıra. Ama cuma günü geldi mi, sekizle dokuz buçuk arasında araba parkına bakan kapı açılıyor, Ben Hanscom içeri giriyordu. Sanki kentin diğer tarafında bir yerde oturuyormuş da, geçerken Kırmızı Tekerlek’e uğramaya karar vermiş gibi. Aslında mimarın kendi jeti vardı. Junkins’teki çiftliğine de bir pist yaptırtmıştı. Cumaları uçağıyla çiftliğine iniyor, akşam yemeğinden sonra meyhaneye geliyordu.</p>

  <p>Ama bu gece Bay Hanscom’un rengi biraz uçmuş gibiydi. Biraz da dalgındı.</p>

  <p>İskemleye otururken, “Merhaba Ricky Lee,” dedi, sonra da gözlerini ellerine dikti.</p>

  <p>Ricky Lee onun yedi sekiz ay Colorado Spring’de çalışacağını biliyordu. Dağ Eyaletleri Kültür Merkezi’ni yapacaktı. Belki de mimar bu yüzden biraz heyecanlıydı. Ya da soğuk almıştı. Barmen arkadaki raftan bir bira bardağı alarak fıçıya uzandı.</p>

  <p>“Bira istemem, Ricky Lee.”</p>

  <p>Barmen hayretle döndü, mimar başını kaldırdığı zaman da bir korku duydu. Bay Hanscom’un öyle heyecanlı bir hali yoktu. Gribe yakalanmamış olduğu da belliydi. Mimar müthiş bir darbe yemiş gibiydi. Ve galiba hâlâ neye uğradığını anlamaya çalışıyordu.</p>

  <p>Ricky Lee, biri ölmüş, diye düşündü. Bay Hanscom evli değil ama herkesin bir ailesi var. Ailesinden biri biraz önce son nefesini vermiş. Evet, böyle olduğundan eminim.</p>

  <p>“İyi misiniz, Bay Hanscom?”</p>

  <p>Ben Hanscom, Ricky Lee’ye baktı. Gözleri yüzünün diğer taraflarına göre on, hayır, yirmi yıl daha yaşlıydı şimdi. Ricky Lee, Bay Hanscom’un saçlarının kırlaşmaya başlamış olduğunu görerek şaşırdı. Bunun daha önce hiç farkına varmamıştı.</p>

  <p>Mimar gülümsedi. Tebessümü korkunçtu. Feci. Sanki bir ceset gülümsemeye çalışıyordu.</p>

  <p>“İyi olduğumu sanmıyorum, Ricky Lee. Hayır. Bugün iyi değilim. Hiç değilim.”</p>

  <p>Ricky bira bardağını bara bırakarak Hanscom’un oturduğu tarafa doğru gitti. Pazartesi gecesi olduğu için bar çok tenhaydı.</p>

  <p>“Kötü bir haber mi aldınız, Bay Hanscom?”</p>

  <p>“Evet, öyle. Kötü bir haber aldım. Memleketten.” Mimar, Ricky Lee’ye baktı ama sanki barmen saydamlaşmıştı.</p>

  <p>“Buna çok üzüldüm, Bay Hanscom.”</p>

  <p>“Teşekkür ederim, Ricky Lee.” Mimar bir an durdu, sonra da ekledi. “Şimdi o bira bardağına viski doldur.”</p>

  <p>Barmen hayretini gizlemedi. “Viski mi doldurayım? Tanrım! O zaman sizi buradan yuvarlayarak çıkarmak zorunda kalırım.” Kendi kendine ya da ambülans çağırmam gerekir, diye ekledi.</p>

  <p>Hanscom, “Sanmam,” dedi. “Bu gece öyle bir şey olmaz.”</p>

  <p>Ricky Lee mimarın şaka edip etmediğini anlamak için dikkatle onun gözlerinin içine baktı, sonra da tekrar bira bardağını aldı. Barın altındaki viski şişesine uzandı. Hayatında hiçbir müşteriye bir seferde bu kadar viski vermemişti. “Ne ambülansı! Bunu içerse cenaze evine telefon etmem gerekecek.”</p>

  <p>Ama yine de bardağı Hanscom’un önüne bıraktı. Mimar bu dev içkiye bir süre baktı. Sonra, “Bu viski için borcum ne kadar?” diye sordu.</p>

  <p>Ricky Lee başını ağır ağır salladı. Gözlerini bardak dolusu viskiye dikmişti. Başını kaldırmayı ve o çukura batmış, sabit bakışlı gözleri görmeyi istemiyordu. “Hayır... Bunu size ben ikram ediyorum.”</p>

  <p>Hanscom gülümsedi. Hem de oldukça normal bir tavırla. “Ah, teşekkür ederim, Ricky Lee. Şimdi sana 1978’de Peru’da öğrendiğim bir şeyi göstereceğim. O sırada Frank Billings adında birinin yanında çalışıyordum. Bence Frank Billings dünyanın en büyük mimarıydı. Peru’da ateşli bir hastalığa yakalandı. Doktorlar ona iğneler yaptılar. Türlü antibiyotik verdiler. Ama hiçbirinin yaran olmadı. Billings iki hafta ateşler içinde yandı, sonra da öldü. Sana göstereceğim şeyi yanımızda çalışan kızılderililerden öğrendim. Yerel içki son derece sertti. Bir yudum alırdın, bunun yumuşacık kayarak midene indiğini düşünürdün. Sonra birdenbire sanki birinin bir meşaleyi boğazına doğru tuttuğunu sanırdın. Ama kızılderililer bunu sanki gazozmuş gibi içerlerdi. Bir tekinin bile sarhoş olduğunu da görmedim. Yöntemlerini deneme cesaretini hiçbir zaman bulamadım. Ama galiba bunu bu gece yapacağım. Bana şuradaki limon dilimlerinden getir.”</p>

  <p>Ricky Lee dört limon dilimini içki bardağının yanındaki kâğıt peçetenin üzerine düzgünce dizdi. Hanscom bunlardan birini aldı. Gözüne ilaç damlatacak bir adam tavrıyla başını arkaya attı. Limonu sağ burun deliğine sıkmaya başladı.</p>

  <p>Ricky Lee dehşetle, “Tanrım!” diye bağırdı.</p>

  <p>Hanscom’un gırtlak kemiği titredi. Yüzü kızardı. Sonra Ricky Lee mimarın gözyaşlarının yanaklarından kulaklarına doğru aktığını gördü. Adam ban elleriyle yoklayarak bir dilim daha aldı. Bunun suyunu da öbür burun deliğine sıktı.</p>

  <p>Ricky Lee fısıldadı. “Kendinizi öldüreceksiniz...”</p>

  <p>Hanscom sıkılmış limonları bara attı. Gözleri kan çanağına dönmüştü. Kesik kesik soluyordu. Limon suyu burnundan ağzına doğru akmaktaydı. El yordamıyla içki bardağını buldu, ağzına götürerek viskinin üçte birini içti. Ricky Lee donmuş gibi onun gırtlak kemiğinin aşağı yukarı oynamasını seyretti.</p>

  <p>Hanscom bardağı bir kenara koydu. İki defa titredi. Sonra başını salladı. Ricky Lee’ye bakarak hafifçe gülümsedi. Gözleri artık kanlı değildi. “Gerçekten de söyledikleri kadar etkili. Burnun için o kadar endişeleniyorsun ki, ne içtiğinle ilgilenmiyorsun bile.”</p>

  <p>Ricky Lee, “Siz çıldırmışsınız, Bay Hanscom,” dedi.</p>

  <p>Mimar, “Tabii ya,” diye cevap verdi. “Sana çocukken ne kadar şişman olduğumu anlattım mıydı?”</p>

  <p>Ricky Lee, “Hayır, efendim,” diye fısıldadı. “Hiç anlatmadınız.” Artık adamın kendisini çıldırtacak kadar feci bir haber almış olduğuna inanıyordu.</p>

  <p>“Yusyuvarlak bir şeydim. Beysbol da, basketbol da oynayamazdım. Koşmaca oynarken ilk önce beni yakalarlardı. Evet, iyice şişmandım. Doğduğum kentte birkaç çocuk durmadan bana sataşırlardı. Reginald Huggings diye bir çocuk vardı. Ama herkes onu “Geğirti” diye çağırırdı. Sonra Victor Criss adlı bir çocuk. Daha birkaç kişi. Ama grubun asıl beyni, Henry Bowers adında biriydi. Bu dünyada yaşayan gerçekten habis bir çocuk varsa, o da bu Henry Bowers’dı, Ricky Lee. Onun eziyet ettiği tek çocuk ben değildim. Ama ben diğerleri kadar hızlı koşup kaçamazdım.”</p>

  <p>Hanscom gömleğinin düğmelerini çözerek önünü açtı. Ricky Lee öne doğru eğildiği zaman mimarın karnında, göbek çukurunun hemen yukarısında, acayip, kıvrık bir yara izi olduğunu gördü. Buruşuk, eski ve beyazdı. Sonra barmen, yaranın bir harf biçiminde olduğunu fark etti. Biri adamın karnına H harfini oymuştu.</p>

  <p>“Bunu bana Henry Bowers yaptı. Bin yıl kadar önce. Bütün adını yazmadığı için yine de çok şanslı sayılırım.”</p>

  <p>“Bay Hanscom...”</p>

  <p>Hanscom iki eline birer limon dilimi daha aldı. Başını arkaya attı ve sanki burun ilacı kullanıyormuş gibi limonları sıktı. Vücudu sarsıldı. Sonra kabukları bıraktı, içkiden iki büyük yudum içti. Tekrar titredi. Yine viski içti. Sonra da gözleri kapalı, bara sıkıca tutundu. Sonunda gözlerini açarak Ricky Lee’ye gülümsedi.</p>

  <p>“Bunu bütün gece yapabilirim.”</p>

  <p>Ricky Lee endişeyle, “Artık bundan vazgeçseniz, Bay Hanscom,”</p>

  <p>dedi.</p>

  <p>Mimar limon dilimlerinin durduğu tabağa uzandı. Yine başını arkaya atarak limonu burnuna sıktı. Bu sefer suyu burnuna çekti. Sanki kokainmiş gibi. Viskiyi de çabucak içti. O da suymuş gibi! Sonra ciddi ciddi barmene baktı. “Bing bang! Bizimkileri gördüm! Oturma odasında, halının üzerinde dans ediyorlardı!” Bir kahkaha attı iri bardağın dibinde iki parmak kadar viski kalmıştı.</p>

  <p>Ricky Lee, “Bu kadar yetişir,” diyerek bardağa uzandı.</p>

  <p>Hanscom bardağı usulca onun erişemeyeceği bir yere çekti. “Olan oldu, Ricky Lee. Olan oldu, oğlum.”</p>

  <p>“Bay Hanscom, lütfen...”</p>

  <p>“Çocukların için bir şey getirdim. Ricky Lee. Az kalsın unutacaktım.” Arkasında rengi soluk bez bir yelek vardı mimarın. Bunun ceplerinin birinden bir şeyler aldı. Barmen bir şıkırtı duydu. Mimar ekledi. “Babam ben dört yaşındayken öldü. Bize sürüyle borç ve bir de bunları bıraktı.” Bara koskocaman üç gümüş dolar koydu. Paralar loş ışıkta pırıl pırıl parlıyordu.</p>

  <p>Ricky Lee nefesini tuttu. “Bay Hanscom, çok iyisiniz ama ben bunları...”</p>

  <p>“Böyle dört dolar vardı. Ama ben onlardan birini Kekeme Bill’le diğerlerine verdim. Asıl adı Bill Denbrough’ydu onun. Biz çocuğu Kekeme Bill diye çağırırdık. Hayatım boyunca edindiğim en yakın arkadaşlarımdan biriydi. Birkaç arkadaşım vardı gerçekten. Benim gibi bir şişkonun bile birkaç arkadaşı vardı. Kekeme Bill şimdi yazar.”</p>

  <p>Ricky Lee bu sözleri hayal meyal duydu. Büyülenmiş gibi, iri gümüş dolarlara bakıyordu. Üstlerinde tarihleri vardı bunların, 1921, 1923 ve 1924. Bu saf gümüş paraların değeri şimdi ne kadardı, kim bilir? Barmen, “Bunları alamam,” dedi.</p>

  <p>“Ama ısrar edeceğim.” Bay Hanscom içki bardağını alarak başına dikti. Aslında yere yığılması gerekirdi. Ama gözlerini Ricky Lee’ye dikmiş, oturuyordu. Gözleri kanlanmıştı, sulanıyordu. Barmen yine de bu gözlerin ayık bir adama ait oldukları konusunda yemine hazırdı.</p>

  <p>Ricky Lee, “Beni biraz korkutuyorsunuz, Bay Hanscom,” diye mırıldandı. Mimar ona Gresham Arnold’u hatırlatıyordu. Arnold bir basketbol yıldızıydı. İki yıl önce Kırmızı Tekerlek’e gelmiş, sakin sakin dört viski içmişti. Hiç mesele çıkarmamış. Ricky Lee ban kapattığı zaman da kalkıp evine gitmişti. Sonra evinin ikinci katındaki tuvalette kendisini kayışıyla asmıştı. Şimdi Hanscom’un gözleri barmene biraz Arnold’unkileri hatırlatıyordu.</p>

  <p>Mimar, “Dernek seni korkutuyorum!” dedi. Gözlerini barmenin yüzünden ayırmıyordu. Bardağı iterek ellerini kavuşturdu. “Herhalde. Ama sen yine de benim kadar korkmuyorsun, Ricky Lee. Benim gibi dehşete kapılmamak için Tanrı’ya dua et.”</p>

  <p>Ricky Lee, “Mesele nedir?” dedi. “Belki...” Dudaklarını yaladı. “Belki ben de size yardım edebilirim.”</p>

  <p>“Mesele mi?” Ben Hanscom güldü. “Aslında öyle önemli bir şey de değil. Bu gece eski bir arkadaşım bana telefon etti. Mike Hanlon adında biri. Onu çoktan unutmuştum, Ricky Lee. Ama bu beni o kadar korkutmadı. Ne de olsa onu tanıdığım sırada çocuktum. Küçükler çok şeyi unuturlar. Öyle değil mi? Tabii unuturlar ya! Beni korkutan nedir, biliyor musun? Tam buraya gelirken yan yolda, unuttuğumun sadece Mike olmadığını anlamam. Ben çocukluğumla ilgili her şeyi unutmuşum.”</p>

  <p>Ricky Lee, mimara bakıyordu. Bay Hanscom’un neden söz ettiğini anlayamamıştı. Ama adamın korkmuş olduğu belliydi. Bu kesindi. Bu korku Ben Hanscom’a yakışmıyordu. Ama gerçekti.</p>

  <p>“Yani ben çocukluğumla ilgili her şeyi unuttum.” Mimar elinin eklemlerini bara vurdu. “Cadillac’la buraya gelirken bunu birdenbire fark ettim. Mike Hanlon’u hatırlıyordum. Ama sadece bana telefon ettiği için. Derry’i de hatırlıyordum. Fakat sadece Mike beni oradan aradığı için.” “Derry mi?”</p>

  <p>“Ama hepsi bu kadardı. İşte o zaman çocukluğumu uzun zamandan beri düşünmemiş olduğumu anladım. Ve sonra hatıralar birdenbire kafama üşüştüler. Örneğin dördüncü gümüş dolan ne yaptığımızı hatırladım.” “Onu ne yaptınız, Bay Hanscom?”</p>

  <p>Mimar saatine baktı, birdenbire yerinden kalktı. Sendeliyordu ama pek hafifçe. Hepsi o kadar. “Vakit kaybetmemeliyim. Bu gece uçacağım.” Ricky Lee hemen telaşlandı. Hanscom güldü. “Uçacağım. Ama uçağı ben kullanmayacağım. United Hava Şirketinin bir jetine bineceğim, Ricky Lee.”</p>

  <p>“Ha...” Barmen, herhalde rahatladığım yüzümden anlaşılıyor ama ne yapayım? diye düşündü. Sonra da ekledi. “Nereye gideceksiniz?”</p>

  <p>Hanscom’un gömleğinin önü hâlâ açıktı. Mimar düşünceli düşünceli karnındaki eski, buruşuk yara izine baktı, sonra düğmelerini iliklemeye başladı. “Bunu sana söylediğimi sanıyordum, Ricky Lee. Doğduğum kente gidiyorum. Memlekete. Bu dolarları çocuklarına ver.” Kapıya doğru gitti.</p>

  <p>Yürüyüşü, hatta pantolonunu çekişi bile barmeni dehşete düşürdü. Şimdi Gresham Arnold’a öylesine benziyordu ki, Ricky Lee hayalet görüyormuş gibi bir duyguya kapıldı. Telaşla, “Bay Hanscom,” diye bağırdı.</p>

  <p>Mimar döndü. Barmen kaygıyla geriledi. Kalçası arkadaki rafa çarptı, şişeler bir an tokuşarak dedikodu yaparcasına şıkırdadılar. Ricky Lee birdenbire Ben Hanscom’un ölmüş olduğuna karar verdiği için gerilemişti. Evet, Ben Hanscom’un ölüsü bir yerde yatıyordu. Bir hendekte, bir tavan arasında. Ya da boynunda kemeri, bir dolabın tavanındaki çividen sallanıyordu. Dört yüz dolarlık kovboy çizmeleri yerden birkaç santim yukardaydı. Şu anda kendisine bakan, bir hayaletti. Barmen bir an, kalbinin etrafının buzla örtülmesine yetecek kadar uzun bir an, mimarın vücudunun saydamlaştığını, onun gerisindeki masa ve sandalyeleri görebildiğini bile sandı.</p>

  <p>“Ne var, Ricky Lee?”</p>

  <p>“Hi-hi-hiç...”</p>

  <p>Ben Hanscom altında mor yarım daireler belirmiş olan gözleriyle barmene baktı. Yanakları içki yüzünden kıpkırmızı kesilmişti. Burnu da öyle.</p>

  <p>Ricky Lee tekrar, “Hiç...” diye fısıldadı ama gözlerini bu yüzden alamıyordu. Derin bir günah işleyerek ölen ve şimdi cehennemin dumanlar fışkıran yan kapısının önünde duran bu adamın suratından.</p>

  <p>Ben Hanscom, “Çok şişmandım,” dedi. “Ve çok da fakirdik. Bunu şimdi hatırlıyorum. Bir çocuğun hayatımı gümüş bir dolarla kurtardığını da. Bunu ya Beverly adlı bir kız yaptı ya da Kekeme Bill. Bu gece sona ermeden daha neleri hatırlayacağımı düşünerek dehşetten çıldırma derecelerine geliyorum. Ama korkmamın hiçbir yaran yok. Çünkü nasıl olsa her şeyi yine de hatırlayacağım. Bu tıpkı kafamda gitgide büyüyen bir hava kabarcığı gibi bir şey. Ama oraya gideceğim. Çünkü bütün elde ettiklerimi ve şimdi neyim varsa hepsini, eski günlerde yaptıklarımıza borçluyum. İnsan bu dünyada elde ettiği şeylerin bedelini de öder. Belki de Tanrı bu yüzden önce çocukları oluşturuyor. Onları yere yakın yaratıyor. Çünkü o bir tek basit dersi öğreninceye kadar sık sık yere düşmen ve kanının bol bol akması gerektiğini biliyor. Elde ettiklerinin bedelini ödersin. Bedelini ödediğin şeyler senin olur... Ve er geç sahip olduğun şeylerin ne anlama geldiğini de anlarsın.”</p>

  <p>Ricky Lee uyuşmuş dudaklarıyla, “Ama bu hafta sonu yine geleceksiniz değil mi?” diye sordu. Gitgide artan endişe ve üzüntüsü arasında sıkı sıkı sarılabileceği bir tek bu vardı. “Her zamanki gibi hafta sonunda buraya döneceksiniz değil mi?”</p>

  <p>“Bilmiyorum...” Bay Hanscom’un gülümsemesi korkunçtu. “Bu kez Londra’dan da daha uzaklara gidiyorum, Ricky Lee.”</p>

  <p>“Bay Hanscom...”</p>

  <p>Mimar, “O dolarları çocuklarına ver,” diye tekrarlayarak karanlık geceye süzüldü.</p>

  <p>Garson Annie, “Ne oluyor?” diye sordu ama Ricky Lee, kadına aldırmadı. Barın arkasından çıkarak araba parkına bakan pencerelere koştu. Bay Hanscom’un Cadillac’ının farlarının yandığını gördü. Araba toz bulutçukları arasında hızla parktan çıktı.</p>

  <p>Annie, “Adam fıçıyla içki içti,” dedi. “Ve sen onun o koskocaman arabasına binip gitmesine izin verdin. Yolu da uzun. Ricky Lee.”</p>

  <p>“Boş ver.”</p>

  <p>“Kendini öldürecek.”</p>

  <p>Ricky Lee de beş dakika önce böyle düşünmüştü ama şimdi kadına dönerek başını salladı. “Sanmıyorum. Ama bu geceki haline bakılırsa, ölmesi daha iyi olurdu.”</p>

  <p>“Sana ne söyledi?”</p>

  <p>Ricky Lee yine başını salladı. Kafası karışmıştı. Bütün öğrendiklerinden de hiçbir anlam çıkmıyordu. “Önemli değil. Ama onu bir daha göreceğimizi sanmıyorum.”</p>

  <h3 id="sigil_toc_id_8">EDDIE KASPBRAK İLAÇLARINI ALIYOR</h3>

  <p>“Yirminci yüzyıl sona ererken, orta tabakadan bir Amerikalı erkek ya da kadın hakkında istediğiniz her şeyi, onun ilaç dolabına bakarak öğrenebilirsiniz,” derler. Ama Tanrım! Şimdi Eddie Kaspbrak’ın açtığı şu dolabın içine bir bakın! Neyse ki ayna yana kaydığı için adamın bembeyaz suratı ve irileşmiş, sabit bakışlı gözleri gözükmüyor.</p>

  <p>Dolabın üst rafında baş ağrısı ve mide ilaçları var. İkinci rafta vitaminler. Vitamin ve mineral karışımı haplar da. Üçüncü katta Eddie’nin bağırsaklarının çalışmasını sağlayan ilaçlar görülüyor. Fazla çalışmasını önleyecek haplar da. Öksürük ve gargara ilaçlarını da unutmamalıyız.</p>

  <p>En alt raf hemen hemen boş gibi. Ama buraya konulmuş olan haplar insanı jet hızıyla uçurmaya yetecek şeyler.</p>

  <p>Eddie Kaspbrak elindeki mavi bez çantayı lavaboya koyarak fermuarını açtı. Titreyen elleriyle ilaçları çantaya doldurmaya başladı. Başka zaman olsaydı, ilaçları dikkatle seçerdi. Ama şimdi böyle inceliklerin zamanı değildi. Eddie seçeneğin basit ama zalimce olduğunu görüyordu? Ya durmadan hareket et ya bir köşeye çekil, bütün bunların ne anlama geldiğini düşünmeye başla. Ve korkudan öl.</p>

  <p>Myra aşağıdan seslendi. “Eddie? Eddie, ne yapıyooorsun?”</p>

  <p>Eddie fermuarı kapatmak üzereyken durakladı. Çantanın içine karısının burun damlasını da attı. Myra başka bir tane alabilirdi.</p>

  <p>“Eddie?” Myra merdivenin ortasına kadar çıkmıştı.</p>

  <p>Eddie çantanın fermuarını kapayarak banyodan çıktı. Çekingen, tavşana benzeyen, kısa boylu bir adamdı. Saçlarının çoğu dökülmüştü. Kalanlar da cansız ve yer yer kırlaşmıştı.</p>

  <p>Son derece iriyarı bir kadın merdivenden çıkıyordu. Eddie basamakların karısının ağırlığı altında itiraz edercesine gıcırdadıklarını duymaktaydı.</p>

  <p>“Ne YAPIYOOOORSUN?”</p>

  <p>Eddie’nin annesine çok benzeyen bir kadınla evlenmiş olduğunu anlaması için bir ruh hekimine başvurmasına hiç gerek yoktu. Myra Kaspbrak dev anası gibiydi. Eddie’nin annesi de öyle. Myra sahanlığa bastığı sırada her zamankinden bile daha da iriyarı duruyordu. Üstünde beyaz bir gecelik vardı. Makyajsız yüzü beyaz ve parlaktı.</p>

  <p>Eddie, “Bir süre için gitmem gerekiyor,” dedi.</p>

  <p>“Ne dernek ‘gitmem gerekiyor?’ Sana telefonda ne söylediler?”</p>

  <p>“Hiç...” Eddie karısının yanından çabucak kaçarak koridorun dibindeki dolaba gitti. Çantayı yere bırakıp dolabı açtı, içindeki birbirinin eşi altı siyah takım elbiseyi bir yana itti. Bunlar diğer parlak renkli kılıkların arasında yağmur bulutları gibi dikkati çekiyordu. Eddie çalışırken bu siyah elbiseleri giyerdi. Naftalin ve yün kokan dolabın içine doğru eğilerek gerideki bavullardan birini aldı, açarak içine elbiselerini atmaya başladı.</p>

  <p>Karısının gölgesi adamın üzerine düştü. “Ne oluyor, Eddie? Nereye gidiyorsun? Söyle bakalım!”</p>

  <p>“Söyleyemem...”</p>

  <p>Kadın orada durarak kocasını süzdü. Ne söylemesi ya da ne yapması gerektiğini düşünüyordu. Eddie’yi dolaba kapatarak aklı başına gelinceye kadar dışarı çıkarmayabilirdi. Ama bunu yapamadı. Oysa Eddie’yi dolaba kolaylıkla tıkabilirdi. Çünkü Eddie’den yedi santim daha uzun, elli kilo da daha ağırdı. Myra ne yapacağını, ne söyleyeceğini bilemiyordu. Bütün bunlar Eddie’den beklenmeyecek şeylerdi. Büyük ekranlı televizyonun havada uçtuğunu görse bu kadar sarsılıp korkmazdı.</p>

  <p>Myra, “Gidemezsin,” dedi. “Bana Al Pacino’nun imzasını alacağını söyledin. Söz verdin.” Tanrı da biliyordu yaa, pek saçma bir laftı bu. Ama saçmalamak bile hiçbir şey yapmamaktan daha iyiydi.</p>

  <p>Eddie, “İmzayı yine alabilirsin,” diye cevap verdi. “Al Pacino’yu senin gezdirmen gerekecek.”</p>

  <p>Myra’nın zavallı, sersemlemiş kafasını dolduran korkuya bir yenisi daha eklenmişti. Kadın hafifçe haykırdı. “Bunu yapamam... ben...”</p>

  <p>“Yapmak zorundasın.” Eddie şimdi ayakkabılarını inceliyordu. “Başka kimse yok.”</p>

  <p>“Ama artık üniformalarımın hiçbiri de bana uymuyor. Göğüsleri çok dar geliyor.”</p>

  <p>Eddie amansızca, “Dolores’e üniformalardan birinin dikişlerini açtır,” dedi. İki çift ayakkabıyı tekrar dolaba attı. Boş bir kutu buldu, üçüncü çifti bunun içine koydu. Güzel, siyah ayakkabılardı bunlar. Daha uzun süre giyilebilirlerdi. Ama artık işe giderken giyilemeyecek kadar eski duruyorlardı. New York’ta zenginleri arabayla dolaştırarak hayatını kazananlar için her şeyin gerektiği gibi olması şarttı. Müşterilerin çoğu yalnız zengin değil, aynı zamanda çok da ünlü kimselerdi. Bu ayakkabılar artık iş için uygun olamazdı... Ama Eddie onları şimdi gittiği yerde rahatça giyebileceğini düşünüyordu. Orada yapması gereken şeyleri yerine getirirken... Belki Rich Tozier...</p>

  <p>Eddie’nin kafasına karanlık basacak gibi oldu. Boğazının sıkışmaya başladığını hissetti. Eddie gerçek bir paniğe kapılırken bütün eczaneyi çantasına koyduğunu, ama en önemli şeyi unuttuğunu düşündü. İnhalatörü aşağıda, stereo dolabının üzerinde duruyordu. Eddie bavulun kapağını çarparak kapattı. Dönüp Myra’ya baktı. Karısı koridorda durmuş, elini kısa kalın bir sütuna benzeyen boynuna koymuştu. Sanki astımı olan oymuş gibi. Eddie’ye bakıyordu. Yüzünde şaşkınlık ve dehşet vardı. Eddie’nin kendi kalbi dehşetle dolu olmasa, karısına acıyacaktı.</p>

  <p>“Ne oldu, Eddie? Telefondaki kimdi? Başın dertte mi? Dertte, değil mi? Nasıl bir bela bu?”</p>

  <p>Eddie bir elinde çanta, diğerinde bavul, Myra’ya doğru yürüdü. Kadın merdivenin önünde durarak onun geçmesine engel oldu. Eddie bir an Myra’nın yolundan çekilmeyeceğini sandı. Sonra, tam adamın yüzü göğsüne çarpacağı sırada kadın yana çekildi. Korkuyla, Eddie hızla yanından geçerken de ağlamaya başladı.</p>

  <p>Myra, “Al Pacino’yu dolaştıramam,” diye inledi. “Bir Stop işaretine falan çarparım. Öyle olacağını biliyorum! Eddie, korkuyoooorum!”</p>

  <p>Eddie merdivenin yakınındaki saate baktı. Dokuzu yirmi geçiyordu. Maine’e kalkan son uçağı kaçırmıştı. Ama Penn garından bir tren, saat on bir buçukta Boston’a hareket edecekti. Boston’da da bir Cadillac onu bekleyecekti.</p>

  <p>Adam, lüks bir yolculuk olacak bu, diye düşündü. Daha lüksü de cenaze arabası olur. Ama endişelenme, Eddie, herhalde buraya cenaze arabasıyla döneceksin. Tabii toplayabilecekleri kadar parçan kalmışsa.</p>

  <p>“Eddie?”</p>

  <p>Adam kendi kendine, “Dokuzu yirmi geçiyor,” dedi. “Myra’yla konuşmak, ona şefkatli davranmak için bol zamanım var. Ama, bu Myra’nın oyuna gittiği gecelerden biri olsaydı ne kadar sevinirdim. Mutfağa bir not bırakır, evden usulca kaçardım. Öyle sinsice kaçmak hiç de hoş olmazdı. Ama böylesi daha da kötü. Bu tıpkı evimden tekrar ayrılmaya benziyor. Öyle zor olduydu ki! Hem üç defa tekrarlamak zorunda kaldım.”</p>

  <p>Eddie dalgın dalgın, ev, kalbinin olduğu yerdir, diye düşündü. Buna inanıyorum. İhtiyar Robert Frost da, “Ev, gittiğin zaman seni içeri almak zorunda oldukları yerdir,” demiş. Ama ne yazık ki ev, içeri girdiğin zaman seni bir daha salıvermeyi istemedikleri bir yer aynı zamanda.”</p>

  <p>Eddie merdivenin başında durdu. Kalbi korku doluydu, hırıltılı hırıltılı nefes alıyordu. Boğazı iyice sıkışmış, sanki bir toplu iğne başı kadar kalmıştı. Ağlayan karısına baktı. “Benimle aşağıya gel. Sana bir şeyler anlatmaya çalışıyorum.”</p>

  <p>Eddie, çantayla bavulu sokak kapısının yanına bıraktı. O anda başka bir şeyi daha hatırladı... Daha doğrusu yıllar önce ölmüş olan annesinin hayali bunu ona hatırlattı.</p>

  <p>“Ayağın ıslandığı zaman hep soğuk aldığını biliyorsun, Eddie. Sen başkalarına benzemiyorsun. Çok zayıfsın. Dikkatli davranman gerekiyor. İşte o yüzden yağmur yağdığı zaman hep lastiklerini giymelisin.”</p>

  <p>Derry’de yağmur çok yağardı.</p>

  <p>Eddie holdeki dolabı açarak naylon torbayla bir çengele asılmış olan lastiklerini aldı. Onları da bavuluna koydu.</p>

  <p>“Aferin, Eddie, sen uslu bir çocuksun. ”</p>

  <p>Olan olduğu sırada Eddie, Myra’yla televizyon seyrediyordu. Eddie az sonra yine televizyon odasına girerek cihazın bir duvarı kaplayan ekranını indirmek için bir düğmeye bastı, sonra telefonu açıp bir taksi çağırdı. Kulaklığı yerine bırakarak inhalatörünü kaptı. Stereo için bin beş yüz dolar verdim, diye düşündü. Myra o berbat şarkıları dinlesin diye. Sonra da kendisini suçlu hissetti. Myra eski pikapta cızırtılı plaklarını dinlemekten de aynı derecede memnun olurdu. Eddie bu lüks ses düzenini de, Long Island’daki bu taştan yapılmış büyük villayı da aynı nedenle almıştı. Parası olduğu için. Bir de yumuşak, korku dolu, çoğu zaman şaşkın ama amansız bir sesle konuşan annesini yatıştırmak için. Eddie böylece artık ölmüş olan annesine, başarılı oldum, demeye çalışıyordu. Bütün bunlara bir bak, anne! Başardım! Şimdi lütfen bir süre susar mısın?</p>

  <p>Eddie inhalatörü ağzına soktu ve intihar etmek üzere olan bir adamı taklit edermişçesine cihazın tetiğini çekti. Meyanbalı tadında bir buhar dönerek boğazından aşağıya indi. Eddie kapanmış olan gırtlağının yeniden gevşediğini hissetti. Göğsündeki sıkışıklık da azaldı. Derken kafasında birtakım sesler yankılanmaya başladı. Hayaletlerin sesleriydi bunlar.</p>

  <p>“Size yolladığım pusulayı almadınız mı?”</p>

  <p>“Aldım, Bayan Kaspbrak ama...”</p>

  <p>“Belki okumasını bilmiyorsunuz, Koç Black. Onun için izin verin de size pusuladakileri söyleyeyim. Hazır mısınız?”</p>

  <p>“Bayan Kaspbrak...”</p>

  <p>“İyi. Şimdi dinleyin. Benim ağzımdan sizin kulaklarınıza. Hazır mısınız? Benim Eddie’ın beden eğitimi derslerine giremez. Tekrarlıyorum: Beden eğitimi derslerine giremez. Eddie çok zayıf nahif bir çocuk. Koştuğu ya da zıpladığı takdirde...”</p>

  <p>“Bayan Kaspbrak, büromda Eddie’nin son doktor raporu var. Eyalet yasaları bunu emrediyor. Raporda Eddie’nin yaşına göre biraz kısa olduğu, ama diğer bakımlardan normal sayılacağı bildiriliyor. Emin olabilmek için aile doktorunuzu aradım, o da aynı şeyleri söyledi.”</p>

  <p>“Yani benim yalancı olduğumu mu söylüyorsunuz, Koç Black? Kastettiğiniz bu mu? İşte kendisi de burada! Eddie yanımda duruyor! Onun nasıl nefes aldığını duymuyor musunuz? DUYABİLİYOR MUSUNUZ?” “Anne... Lütfen... Ben iyiyim.”</p>

  <p>“Eddie, hiç de iyi olmadığını pekâlâ biliyorsun. Ben bunu sana iyice öğrettim. Büyüklerinin sözlerini kesme!”</p>

  <p>“Eddie’nin nefes alışlarını duyuyorum, Bayan Kaspbrak ama...”</p>

  <p>“Duyuyor musunuz? İyi. Sağır olduğunuzu sanmaya başlamıştım. Eddie yokuş yukarı çıkan bir kamyon gibi hırlıyor; öyle değil mi? Eğer bu da astım değilse... ”</p>

  <p>“Anne, ben... “</p>

  <p>“Sus bakayım, Eddie! Sözümü tekrar keseyim deme! Eğer bu astım değilse, Koç Black, ben de Kraliçe Elizabeth 'im. “</p>

  <p>“Eddie beden eğitimi derslerinde çoğu zaman mutlu ve sağlıklı gözüküyor, Bayan Kaspbrak. Oyunlara katılmaktan hoşlanıyor. Çok da hızlı koşuyor. Dr. Baynes’le konuştum, bana (psikosomatik araz’dan söz etti. Acaba siz..."</p>

  <p>“Yani oğlumun deli olduğunu düşünüp düşünmediğimi mi soruyorsunuz? Söylemeye çalıştığınız bu mu? YANİ OĞLUMUN DELİ OLDUĞUNU MU İDDİA EDİYORSUNUZ?"</p>

  <p>“Hayır! Ama..."</p>

  <p>“O zayıf nahif."</p>

  <p>“Bayan Kaspbrak..."</p>

  <p>“Oğlum çok sağlıksız."</p>

  <p>“Bayan Kaspbrak, Dr. Baynes, Eddie’nin hiçbir derdi olmadığını..."</p>

  <p>Eddie için için bu cümleyi tamamladı, “...söyledi.” O gurur kinci konuşmayı yıllardan beri ilk defa bu gece hatırlıyordu. Derry İlkokulunun spor salonunda annesi Koç Black’a avaz avaz bağırmıştı. Eddie inleyerek annesinin yanında büzülmüş, basket potalarından birinin altına toplanmış olan çocuklar da onları seyretmişlerdi. Eddie, Mike Hanlon’un telefonunun hatırlatacağı tek olayın bu olmayacağını da biliyordu. Anıların ucuzluk yapılan bir mağazaya doluşmuş müşteriler gibi itişip kakıştıklarını hissediyordu. Yakında hepsi teker teker ortaya çıkacaklardı. Eddie bundan emindi. Peki, ucuz satılan şey neydi? Eddie’nin aklı mı? Olabilirdi de.</p>

  <p>Eddie, “Hiçbir derdi olmadığını söyledi,” diye tekrarlayarak titredi.</p>

  <p>Myra, “Eddie,” dedi. “Lütfen bana ne olduğunu anlat.” Tombul yanaklarında gözyaşlarının izleri kalmıştı. Bu iriyarı kadın, ölmüş olan annesine ne kadar da benziyordu. Sanki birbirlerinin ikiziydiler.</p>

  <p>(“Eddie beden eğitimi derslerinde çoğu zaman mutlu ve sağlıklı gözüküyor. “)</p>

  <p>(“Eddie oyunlara katılmaktan hoşlanıyor. ”)</p>

  <p>CEddie çok hızlı koşuyor çok hızlı koşuyor siz burada değilken çok hızlı koşuyor zayıf nahif olduğunu hatırlatacak biri bulunmadığı zaman çok hızlı koşuyor ve dokuz yaşında olmasına rağmen kendisine bu dünyada yapabileceği en büyük iyiliğin sizin izin vermeyeceğiniz bir yöne doğru hızla koşmak olduğunu biliyor onun yakasını bırakın Bayan Kaspbrak bırakın KOŞSUN...”</p>

  <p>Eddie, Myra’nın annesine benzediğini bilmesine rağmen sonunda yine de onunla evlenmişti. Çünkü eski alışkanlıklarından, eski yöntemlerden kurtulması imkânsızdı. Ha, evet, tabii, Eddie annesinin hayalini yenebilirdi. Bu zor olurdu ama sonunda başarabileceğinden emindi. Oysa Myra onun bağımsızlığına kavuşmasını engellemişti. Myra onu ilgiyle hapsetmiş, endişeyle çivilemişti, tatlılıkla prangaya vurmuştu. Myra da annesi gibi Eddie’nin karakterindeki o büyük kusuru fark etmişti. Eddie zayıf nahifti. Gerçi kendisi bazen hiç de zayıf nahif olmadığından kuşkulanıyordu. Eddie’yi kendi cesaretine karşı korumak gerekliydi.</p>

  <p>Myra şimdi yağmurlu günlerde; kocasının lastiklerini naylon torbadan çıkararak kapının yanındaki portmantonun altına koyuyordu. Sabah kahvaltısında bir tabağa gereken vitaminleri dolduruyordu. Myra annesi gibi anlıyordu Eddie’yi. Ve aslında adamın kurtulma şansı da yoktu. Eddie ilk evlendikleri yıllarda annesinin yerini alan bu kadını üç defa terk etmiş ve her seferinde de eve, onun yanına dönmüştü.</p>

  <p>Eddie, belki de ben yanıldım, diye düşündü. Belki de burası evim değildi. Hiçbir zaman da olmadı. Asıl evim belki de bu gece gitmem gereken yerde. Ev, gittiğin zaman karanlıktaki şeylerle karşı karşıya gelmen gereken bir yer. Çaresizlikle titredi. Lastiklerini giymeden sokağa çıkmış ve müthiş soğuk almış gibi.</p>

  <p>“Eddie, lütfen!”Kadın yine ağlamaya başlıyordu. Gözyaşları Myra’nın son savunma silahıydı. Annesinin de öyle. İnsanı felce uğratan, şefkat ve merhameti bir zırhtaki öldürücü yarıklara dönüştüren yumuşacık bir silah. Ama tabii Eddie’nin de zırhı olmamıştı pek. O zırhlar adama uymuyordu.</p>

  <p>Eddie kendisini zorlayarak kayıtsızca konuşmaya çalıştı. “Myra, beni dinle.”</p>

  <p>Kadın dehşet dolu, yaşlı gözleriyle ona baktı.</p>

  <p>Eddie ona, eski arkadaşım Mike Hanlon telefon etti ve her şeyin yeniden başladığını söyledi, dernek istedi. Mike diğerlerinin çoğunun da geleceğini sanıyor. Ama bunların yerine daha mantıklı şeylerden söz etmeye başladı. “Yarın ilk iş büroya git. Phil’le konuş. Ona, gitmek zorunda kaldığımı, Pacino’yu senin dolaştıracağını söyle...”</p>

  <p>Myra, “Eddie, bunu yapamam!” diye inledi. “O büyük bir yıldız! Yolu şaşırırsam bana bağırır. Bağıracağını biliyorum! Hepsi de yolu şaşırdığın zaman bağırırlar... O zaman... o zaman ben de ağlamaya başlarım... Bir kaza da olabilir... Herhalde kaza olur... Eddie... Eddie... evde kalmalısın...”</p>

  <p>“Tanrı aşkına! Sus artık!”</p>

  <p>Myra, Eddie’nin sert sesi yüzünden irkildi. Kırılmıştı da. Adam inhalatörü sıkıca kavradı ama kullanamadı. Kullandığı takdirde Myra’nın bu hareketini bir zayıflık olarak göreceğini ve bunu kendisine karşı kullanmaya kalkışacağını biliyordu. Sevgili Tanrım, eğer oradaysan lütfen bana inan. Myra’yı kırmayı istemiyorum. Onun kanını akıtmayı istediğim yok. Yüzünü gözünü çürütmeyi de. Ama söz verdim. Hepimiz söz verdik. Bu anlaşmayı kanlarımızla imzaladık. Lütfen bana yardım et. Tanrım. Çünkü bunu yapmak zorundayım.</p>

  <p>Myra fısıldadı. “Bana bağırmandan nefret ediyorum, Eddie.”</p>

  <p>Eddie, “Myra, sana bağırmak zorunda kalmaktan da ben nefret ediyorum,” dedi. Karısı yüzünü buruşturdu. Adam, işte, yine yapacağını yaptın, Eddie, diye düşündü. Onu yine kırdın. Neden karına birkaç yumruk da atmıyorsun. Böylesi daha merhametlice olur. Daha da çabuk.</p>

  <p>Birdenbire Eddie’nin karşısında Henry Bowers’ın suratı belirdi. Belki de buna, birisini yumruklama fikri neden olmuştu. Eddie, Henry Bowers’ı yıllardan beri ilk defa düşünüyordu. Bu onu hiç rahatlatmadı.</p>

  <p>Hiç mi hiç! Eddie bir an gözlerini yumdu. Sonra tekrar açtı. “Yolu şaşırmayacaksın, Myra. Bay Pacino da sana bağırmayacak. O çok iyi ve anlayışlı bir insan.” Bunun doğru olması için sessizce dua ediyordu. Kadın çekine çekine, “Öyle mi?” diye sordu.</p>

  <p>“Evet. Öyle.”</p>

  <p>“Nereden biliyorsun?”</p>

  <p>Eddie hemen yalanı uydurdu. “Demetrios onu birkaç defa dolaştırdı. Söylediğine göre Bay Pacino her seferinde de elli dolar bahşiş veriyormuş.”</p>

  <p>“Bana bağırmasın da. Elli sent verse bile yine aldırmam.”</p>

  <p>“Myra, bu çok kolay bir iş. Bir, Bay Pacino’yu sabah yedide St. Regis Otelinden alacaksın. Onu ABC Televizyon binasına götüreceksin. İki, saat on bire doğru St. Regis’e döneceksiniz. Üç, arabayı garaja bırakacak ve yeşil kâğıdı imzalayacaksın.”</p>

  <p>“Hepsi bu kadar mı?”</p>

  <p>“Bu kadar. Bunu gözleri kapalı yapabilirsin.”</p>

  <p>Myra ona çocuksu bir ciddilikle baktı. “Ya otele dönmek yerine yemeğe gitmek isterse? Ya da içki içmek? Veya dans etmek?”</p>

  <p>“Öyle yapacağını sanmıyorum. Ama isterse, sen de onu seçtiği yere götürürsün. Bay Pacino bütün gece sürecek bir partiye gidecekse, gece yansından sonra arabadaki telefondan Phil Thomas’ı ararsın. O senin yerine başka bir şoför yollar. Aslında bu işi senin üzerine yıkmak istemezdim. Ama boş şoförüm yok. İki kişi hasta. Demetrios tatilde. Diğerlerinin de işleri var. Bu işi bitirir, saat birde de yatağında olursun, Myra. En geç saat birde. Bana inan.”</p>

  <p>Eddie bir koltuğa oturarak ellerini dirseklerine dayadı. Öne doğru eğilerek öksürdü. Annesinin hayali hemen fısıldadı. “Öyle oturma, Eddie. Bu duruşun için çok kötü. Ciğerlerini de büzüyor. Ciğerlerin çok zayıf. ” Eddie dimdik oturdu ama kendisi pek farkında değildi.</p>

  <p>Myra inlercesine, “Bir daha bu işi yapmak zorunda kalmayacağımı umarım,” dedi. “Son iki yıl içersinde ot gibi oldum. Üniformalarım artık çok kötü duruyor.”</p>

  <p>“Yemin ederim, bir daha böyle bir şey olmayacak.”</p>

  <p>“Telefon eden kimdi, Eddie?”</p>

  <p>Aynı anda bir arabanın farlarının ışığı duvarı aydınlattı. Taksi bahçeye girerken koma çaldı. Eddie birdenbire rahatladı. Derry, Mike Hanlon ve Henry Bowers yerine Pacino’dan söz etmişlerdi. Bu da iyiydi. Hem Myra, hem kendisi bakımından. Artık gerekmedikçe o şeyleri düşünmeyi, onlardan söz etmeyi istemiyordu.</p>

  <p>Eddie ayağa kalktı. “Taksim geldi.”</p>

  <p>Myra tekrar ağlamaya başladı. “Eddie, bana söylemelisin!” “Söyleyemem. Zamanım yok.”</p>

  <p>Myra hıçkırdı. “Şimdiye kadar benden hiçbir şey saklamazdın.” “Şimdi de saklamıyorum. Gerçekten. Aslında her şeyi hatırlamıyorum. Yani henüz... Telefon eden... eski bir arkadaşımdı. O...”</p>

  <p>Eddie hole çıkarken Myra onu izledi, çaresiz bir sesle, “Hasta olacaksın,” dedi. “Bunu biliyorum. Eddie, lütfen, izin ver de seninle geleyim. Sana bakarım. Al Pacino da taksiye biner. Bu yüzden ölecek değil ya! Ne dersin! Olur mu?” Sesi yükseliyordu gitgide. Eddie dehşetle, Myra’nın annesine giderek daha fazla benzediğini gördü. Annesinin ölmeden önceki haline. Yaşlı, şişman ve deli. “Sırtını ovarım. Haplarını veririm. Sana... yardım ederim... İstemezsen konuşmam. Ama bana her şeyi anlatmalısın... Eddie... Eddie, yalvarırım gitme! Lüüüütfeen!”</p>

  <p>Eddie hızla sokak kapısına doğru gidiyordu. Yine hırıltılı hırıltılı nefes almaya başlamıştı. Bavulla çantayı aldı. Sanki daha ağırlaşmışlardı. Myra tombul pembe elleriyle ona dokunuyor, çaresiz bir istekle, ama güçsüzce kocasını çekiştiriyor, adamı endişeli, tatlı gözyaşlarıyla kandırmaya çalışıyordu.</p>

  <p>Eddie umutsuzca, elinden kurtulamayacağım, diye düşündü. Astım krizi iyice ciddileşmişti. Durumu çocukluğundakinden çok daha kötüydü.</p>

  <p>Kapının tokmağına uzandı. Ama sanki tokmak ondan uzaklaşıyor, dış uzayın karanlıklarına karışıyordu.</p>

  <p>Myra, “Kalırsan sana kahveli pasta yaparım,” diye saçmalıyordu. “Mısır patlatırız... Sana sevdiğin hindi yemeğini de pişiririm. İstersen sabah kahvaltısı için... Bu işe hemen başlarım... Koyu salça da yaparım... Eddie, lütfen... Korkuyorum... Beni çok korkutuyorsun.” Kadın kocasını gömleğinin yakasından yakalayarak geri çekti. Kaçmaya çalışan şüpheli birini tutuklamaya çabalayan şişman bir polis gibi. Eddie son gücünü kullanarak yürüdü. Tam karşı koyma gücü ve kuvveti kesildiği sırada karısının ellerini çektiğini fark etti.</p>

  <p>Myra son defa inledi.</p>

  <p>Eddie kapıyı açtı. Orada bir taksi bekliyordu. Normal dünyanın bir elçisi gibiydi. Gece berrak, yıldızlar ışıl ışıldı.</p>

  <p>Eddie hışırtılı hışırtılı soluyarak, ıslık sesleri çıkararak karısına döndü. “Bunu yapmayı istediğim bir şey olmadığını anlamaya çalışmalısın, Myra. Seçeneğim... herhangi bir seçeneğim olsaydı hiç gitmezdim. Lütfen bunu anla. Gidiyorum ama geri geleceğim.” Off, bu söz yalana öyle benziyordu ki!</p>

  <p>“Ne zaman? Gittiğin yerde ne kadar kalacaksın?”</p>

  <p>“Bir hafta. Ya da on gün. Bundan daha uzun süre kalacak değilim.”</p>

  <p>Myra cırlak bir sesle, “Bir hafta!” diye haykırarak kötü bir operadaki baş oyuncu gibi elini göğsüne bastırdı. “Bir hafta! On gün! Lütfen, Eddie Lüüüt...”</p>

  <p>“Myra, sus artık. Tamam mı? Sus.”</p>

  <p>O zaman şaşılacak bir şey oldu ve kadın sustu. Durup ıslak gözleriyle adama baktı. Kızmamıştı. Eddie adına korkuyordu. Tabii kendisi adına da. Eddie, Myra’yı tanıdığı yıllar boyunca ilk defa onu güvenle sevebileceğini anladı. Bu gidişinin bir parçası mıydı? Belki... Hayır, belkisi melkisi yoktu. Bu böyleydi. Eddie’ye daha şimdiden hayatı altüst olmuş gibi geliyordu. Ama belki de bu daha iyiydi. Myra’yı sevmesinde neden artık bir sakınca olmadığına karar vermişti? Bunun nedeni, Myra’nın kendisinden daha fazla korkması mıydı? Olabilir miydi? Annesi de hep korkmuş muydu yoksa? Oyun oynamaya ya da havuzda yüzmeye kalktığı zaman annesi dehşetle koşmuştu! Korkuyla, titreyerek!</p>

  <p>Eddie yılların oluşturduğu uçurumun ötesinden, “Myra,” dedi. “Bana bir öpücük verir misin?”</p>

  <p>Kadın, kocasını öptü. Öyle sıkıca sarıldı ki, Eddie’nin sırt kemikleri acıdı. Suda olsaydık ikimiz de boğulurduk, diye düşündü, sonra karısının kulağına fısıldadı. “Korkma...”</p>

  <p>Myra inledi. “Elimde değil.”</p>

  <p>“Bilyorum...” Eddie karısı kendisine hâlâ sıkıca sarılmış olmasına rağmen astım krizinin hafiflemiş olduğunu fark etti. Artık ıslığa benzer sesler çıkarmıyordu. “Bilyorum, Myra.”</p>

  <p>Taksi şoförü tekrar koma çaldı.</p>

  <p>Myra titrek bir sesle, “Bana telefon edecek misin?” diye sordu.</p>

  <p>“Edebilirsem...”</p>

  <p>“Eddie, lütfen, bana ne olduğunu söyleyemez misin?”</p>

  <p>Söylese ne olacaktı? Karısının içi çok mu rahat edecekti? Myra, bu gece Mike Hanlon bana telefon etti, diye açıklasa? Onunla bir süre konuştuk. Ama önemli olan iki şey vardı. Mike, “Her şey yeniden başladı,” dedi. “Gelir misin?” dedi. Şimdi de benim ateşim var, Myra. Ama bu aspirinle düşürebileceğin bir ateş değil. Nefesim kesiliyor, ama lanet olasıca inhalatör bunu geçiremez. Kalbim çırpınıyor. Mümkün olabilirse sana geri döneceğim, Myra. Ama ben çökebilecek bir madenin ağzında duran adama benziyorum. Orada duran ve gün ışığına, “Elveda,” diyen bir adama. Ya, evet, bu sözler karısının içini amma da rahatlatırdı!</p>

  <p>Eddie, “Hayır,” dedi. “Sana ne olduğunu açıklayabileceğimi sanmıyorum.” Ve karısı bir şey söyleyemeden dönüp taksiye doğru yürüdü. Arabaya vardığı sırada adeta koşuyordu. Taksi geri geri yola çıkarken Myra hâlâ kapıdaydı. Dışarı sızan ışıkta iri, kapkara bir siluet gibiydi. Eddie elini salladı. Galiba Myra da ona karşılık verdi.</p>

  <p>Şoför, “Bu gece nereye gidiyoruz, dostum?” diye sordu.</p>

  <p>Eddie, “Penn ganna,” dedi ve inhalatörü tutan parmakları gevşedi. Astım krizi geçmişti. Kendini bayağı iyi hissediyordu.</p>

  <p>Ama inhalatöre dört saat sonra her zamankinden daha fazla ihtiyacı oldu. Eddie daldığı uykudan sarsılarak uyandı. Trende, hizasındaki koltukla oturan bir iş adamı gazetesini indirerek ona hafif bir endişeyle baktı. Eddie’nin göğsü kabarıp kabarıp iniyordu. İnhalatörü ağzına sokarak tetiği çekti. Sonra titreyerek arkasına yaslandı ve rahatlamayı bekledi. Demin gördüğü o rüyayı düşünüyordu. Rüya mı? Keşke o kadarla kalsaydı! Eddie bunun rüyadan çok bir anı olmasından korkuyordu. Rüyasında bir cüzamlı, yerin altındaki dehlizlerde Eddie Kaspbrak adında bir çocuğu kovalıyordu. Çocuk koşuyor, koşuyordu.</p>

  <p>(Koç Black annesine, “Çok hızlı koşuyor,” demişti. “O iğrenç şey peşindeyken çok hızlı koşuyor, ah, evet buna inanmalısın, hızlı koşuyor çok hızlı...”)</p>

  <p>Eddie rüyasında on bir yaşındaydı. Burnuna bir ölüm kokusu geliyordu. Biri bir kibrit çakıyor ve Eddie yere bakıyordu. Gözü Patrick Hockstetler adlı çocuğun çürümeye başlamış olan yüzüne ilişiyordu. Patrick 1958’de, temmuz ayında kaybolmuştu. Patrick Hockstetter’in yanaklarına solucanlar girip çıkıyordu. Çocuğun içinden yayılıyordu o iğrenç, gazımsı koku. Rüyadan çok anıya benzeyen bu düşte Eddie yana bakıyor, nemden şişmiş ve üzerleri küflenmiş iki okul kitabı görüyordu. <i>Her Yere Yol</i> ve <i>Amerika'mızı Anlamak</i> adlı kitaplar. Eddie haykırmak için ağzını açıyor ve tam o sırada cüzzamlı üzerine atlayarak yara içindeki parmaklarını yanağından kaydırıyor, onun ağzına sokuyordu. Eddie bu noktada uyanmış, kendisinin Derry’nin altındaki kanalizasyon kanallarında değil, büyük beyaz ayın aydınlattığı, hızla ilerleyen bir trende olduğunu görmüştü.</p>

  <p>Koltukta oturan adam kararsızca durakladı. Bir an onunla konuşmaktan vazgeçti. Ama sonra, “İyi misiniz, efendim?” diye sordu.</p>

  <p>Eddie mırıldandı. “Ah, evet. Uykuya daldım ve bir kâbus gördüm. Bu yüzden astım azdı.”</p>

  <p>“Anlıyorum.” Yolcu tekrar gazetesini kaldırdı.</p>

  <p>Eddie peri masallarını hatırlatan ayın ışıklarının aydınlattığı topraklara baktı. Birdenbire Henry Bowers ayın kendisiyle konuştuğuna inanırdı, diye düşündü. Tanrım! İyice kaçıktı o. Henry Bowers şimdi nerede acaba? Öldü mü? Hapiste mi? Ülkenin ortasında bir yerde, tedavisi olmayan bir virüs gibi dolaşıyor mu? Gece yansından sonra, saat birle dört arasında otostop mu yapıyor? Arabalarını durduracak kadar aptal olan adamları mı soyuyor? Yoksa onların cüzdanlarındaki dolarları kendisininkine aktarmak için zavallıları öldürüyor mu? Olabilir, olabilir... Yoksa Henry Bowers bir eyalet akıl hastanesinde mi? İyice büyümüş olan aya bakarak onunla konuşuyor mu? Sadece kendisinin duyabildiği cevapları mı dinliyor? Bu daha da mümkün. Eddie titredi. Sonunda çocukluğumu hatırlamaya başlıyorum. O sönük ve ölü 1958 yılında yaz tatilimi nasıl geçirdiğimi de. Şimdi o yazla ilgili istediği her sahneyi gözlerinin önünde canlandırabileceğini seziyordu. Ama bunu yapmak istemiyordu. Ah, Tanrım, hepsini tekrar unutabilsem!</p>

  <p>Eddie alnını vagonun kirli camına dayadı, trenin yardığı karanlık geceyi seyretmeye başladı. Kuzeye gidiyorum, diye düşündü. Ama bu yanlıştı. Kuzeye gitmiyorum. Çünkü bu bir tren değil, bir “Zaman makinesi.” Kuzeye değil, geriye gidiyorum. Geçmişe. Ay bir şeyler mırıldanıyormuş gibi geldi. Eddie Kaspbrak inhalatörü sıkıca kavradı. Başı birdenbire dönmeye başladığı için gözlerini yumdu.</p>

  <h3 id="sigil_toc_id_9">BEVERLY ROGAN DAYAK YİYOR</h3>

  <p>Telefon çaldığı sırada Tom uykuya dalmak üzereydi. Yan doğrularak telefona uzandı. Sonra Beverly’nin göğüslerinden birinin omzuna değdiğini hissetti. Karısı telefonu açmak için onun üzerinden eğilmişti. Tom tekrar yatarak sersem sersem, gecenin bu saatinde, telefon rehberinde bulunmayan bu özel numarayı kimin aradığını düşündü. Beverly’nin, “Alo?” dediğini duydu ve sonra daldı. Beysbol maçı sırasında arka arkaya bira içmiş, iyice çakırkeyif olmuştu.</p>

  <p>Sonra Beverly’nin merak dolu, sert sesini duydu. “Neee?” Bu ses bir buz şişi gibi kulak zarını delip geçti adeta. Tom doğrulup oturmaya çalıştı ama telefonun kordonu kalın boynuna bastırdı.</p>

  <p>“Şu lanet olasıca şeyi çek, Beverly,” diye homurdandı. Kadın çabucak kalkarak karyolanın diğer tarafına doğru gitti. Kordonu gevşekçe tutuyordu. Saçları koyu kızıldı. Dalgalar halinde, hemen hemen beline kadar iniyordu. Fahişe saçı. Beverly, kocanın duygularını anlamak için çekine çekine adamın yüzüne öyle göz falan atmadı. Atmaması da Tom Rogan’ın hiç hoşuna gitmedi. İyice doğruldu. Başı ağrımaya başlıyordu. “Kahretsin. Belki daha önce de ağrıyordu ama insan uyurken bunu fark etmiyor ki.” Tom Rogan banyoya gitti. Uzun uzun kaldı orada. “Madem kalktım,” dedi kendi kendine. “Bir bira daha içeyim. Sabaha berbat halde olmam.” Merdivene gitmek için yatak odasına girdi. Boksörlerinkini andıran beyaz bir külot giymişti. Paçaları adamın hatırı sayılır göbeğinin altında dalgalanıyordu. Kolları çok kalındı. Tom Rogan “Beverly Moda Şirketinin” Başkanı ve Genel Müdüründen çok, bir dok işçisine benziyordu. Tom kapıya vardığı sırada omzunun üzerinden bakarak öfkeyle bağırdı. “Eğer arayan o sevici Lesley’se ona söyle, gidip başka model bulsun. Bizim yakamızı da bıraksın ki uyuyalım!” 1</p>

  <p>Beverly başını kaldırarak kocasına bir göz attı. Arayan, Lesley değil, der gibi başını salladı. Sonra gözlerini tekrar telefona dikti. Tom’un ense kasları büzüldü. Sanki karısı onu başından savıyordu. Ya, bu hanımefendi onu önemsemiyordu dernek? Aşağılık kan! Tom, mesele büyüyeceğe benziyor, diye düşündü. Beverly bu evin hâkiminin kim olduğunu unutmamalı. Belki karımın kısa bir “Bilgi tazeleme” kursuna ihtiyacı var. Bazen öyle oluyor. Beverly hiçbir şeyi çabucak kavrayamıyor.</p>

  <p>Tom aşağıya inerek mutfağa gitti. Buzdolabını açtı. Ama dolapta bira kalmamıştı. Maç sırasında hepsini içmişti Tom. Bir an raftaki içki şişelerine baktı. Ama sert içki başının zonklamasını daha da arttıracaktı. Tom tekrar merdivene doğru gitti. Geçerken yandaki antika çalar saate baktı. Gece yansını geçmişti. Bu durum keyfini yerine getirmedi. Zaten çoğu zaman huysuz ve aksiydi. Merdivenden ağır ağır çıktı. Kalbinin nasıl gümbürdediğinin farkındaydı. Çok farkındaydı. Kabum, katık, kabum, katak. Kalbinin sadece göğsünde ve bileklerinde değil, ayrıca kulaklarında attığını duymak Tom’u endişelendiriyordu. Bu durum hiç hoşuna gitmiyordu adamın. Ona gereken, güzel bir uykuydu.</p>

  <p>Oysa evli olduğu o ahmak kadın hâlâ telefondaydı.</p>

  <p>“Bunu anlıyorum, Mike... Evet... Evet, öyle... Bilyorum ama...”</p>

  <p>Uzun bir sessizlik oldu.</p>

  <p>Sonra Beverly, “Bill Denbrough mu?” diye bağırdı. Tom’un kulağına yine o buz şişi saplandı sanki.</p>

  <p>Nefes alışları düzgünleşinceye kadar yatak odasının kapısı önünde durdu. Aslında sağlığım yerinde, diye düşünüyordu. Demir gibiyim. Belki Beverly’nin bunu yeniden öğrenmesi gerekiyor. Karıma bunu memnunlukla öğretebilirim. İçeri girecekken durakladı. Beverly’yi dinliyordu. Karısının kiminle konuştuğu ya da neler söylediği onu ilgilendirmiyordu. Tom’u Beverly’nin ses tonu ilgilendirmekteydi. Ve yine o tanıdık öfkeyi duymaya başlıyordu.</p>

  <p>Tom, Beverly’le dört yıl önce Chicago’da, bekârların devam ettiği bir barda karşılaşmıştı. Onunla kolaylıkla konuşabilmişti. Çünkü ikisi de aynı işhanında çalışıyorlardı. Ortak tanıdıkları da vardı. Tom Rogan kırk ikinci kattaki “King ve Landry Halkla İlişkiler Bürosu’ndandı. Beverly Marsh ise on ikinci kattaki “Delia Modelleri”nde çalışıyordu. Tom, Beverly’yi görür görmez iki şeyi sezdi. İstek uyandıran bir kadındı. Ve savunmasızdı. Tom bir aydan kısa bir sürede Beverly’nin bir özelliğini daha öğrendi. Genç kadın yetenekliydi de. Çok yetenekliydi. Tom, Beverly’nin çizdiği elbise ve bluz modellerine bakarken kadının bir para makinesi olduğunu sezdi. İnsanı korkutacak kadar hem de.</p>

  <p>Beverly, Tom’un kendisiyle gerçekten ilgilendiğini anlayıncaya kadar Tom bu kadın hakkında pek çok şey öğrendi. Beverly’nin niyetlerini sezmemesi Tom’un işine geliyordu. Kendisi bütün hayatı boyunca Beverly Marsh gibi birini aramıştı. Birdenbire, ağır ağır ilerleyen bir ceylana saldıran aslan hızıyla harekete geçti. Aslında Beverly’nin savunmasız olduğu ilk bakışta anlaşılmıyordu. Ona baktığın zaman ince, ama gerekli yerleri dolgun, şahane bir kadın görüyordu insan. Kalçaları pek geniş değildi ama poposu ve göğüsleri harikaydı. Tom göğüse meraklıydı. Uzun boylu kızların çoğunun göğüsleri insanı hayal kırıklığına uğratıyordu. Evet, Beverly o dalgalı şahane kızıl saçları ve insanı sarsan vücuduyla çok güzeldi. Ama zayıftı... Zayıftı nedense. Sanki Beverly etrafa sadece Tom’un alabildiği radyo dalgalan yayınlıyordu. Tabii bazı şeyler belirliydi. Çok sigara içiyordu. (Ama Tom onu bundan hemen vazgeçirmişti.) Gözlerini huzursuzca sağa sola çeviriyor, konuştuğu kimsenin yüzüne bakamıyordu. O kişiyle göz göze gelmekten kaçınıyordu. Sinirlendiği zaman dirseklerini hafif hafif ovuşturma huyu vardı. Tırnaklarını düzgünce, ama pek kısa kesiyordu. Tom, Beverly’nin tırnaklarını onunla ilk karşılaştığı akşam fark etti. Genç kadın beyaz şarap dolu kadehini alırken, Tom genç kadının tırnaklarını gördü ve, kısa kesiyor, diye düşündü. Çünkü tırnaklarını kemiriyor.</p>

  <p>Aslanların saldırdığı bazı ceylanlar belki de yakalanmayı isterler. Tıpkı bazı kadınlar gibi.</p>

  <p>Tom birdenbire daldığı düşüncelerden uyanmasına neden olan bir ses duydu. Beverly’nin çakmağının şıkırtısını. İçinden yine o derin öfke kabardı. Midesine pek de kötü olmayan bir sıcaklık yayıldı. Sigara içiyor. Beverly sigara içiyor. Bu konuda ona Tom Rogan’ın özel derslerinden de vermiştim. Ama yine aynı şeyi yapıyor. Evet, Beverly her şeyi geç öğreniyor. Fakat iyi bir öğretmen en çok, yavaş öğrenen öğrenciler konusunda başarılı olur.</p>

  <p>Beverly şimdi telefona, “Evet,” diyordu. “Hı hı... Pekâlâ. Evet...” Sonra karşıdakinin söylediklerini dinledi ve Tom’un o zamana kadar hiç duymadığı acayip, titrek bir sesle kahkaha attı. “Madem soruyorsun, öyleyse söyleyeyim. İki şey istiyorum. Bana bir oda ayırt ve dua et. Evet, peki... Hı hı... Ben de öyle. İyi geceler...” Beverly telefonu kaparken Tom da içeri girdi.</p>

  <p>Aslında sert bir tavırla içeri dalarak, çabuk o ışığı söndür! diye bağırmayı düşünmüştü. Şimdi söndür onu! HEMEN! ŞİMDİ! Ama karısının yüzünü gördüğü anda bu sözler gırtlağına takılıp kaldı. Tom, Beverly’nin bu halini daha önce de görmüştü. Ama sadece iki üç defa. Bir keresinde, ilk özel defilesinden önce. Bir kere de, Ulusal Terzilik Ödülünü almak için New York’a gittikleri zaman.</p>

  <p>Beverly uzun adımlar atarak yatak odasında ilerledi. Beyaz dantel gecelik vücudunun çizgilerini ortaya koyuyordu. Sigarasını ön dişlerinin arasına sıkıştırmıştı. Tanrım! Tom onun böyle sigara içmesinden öyle nefret ediyordu ki! Sigaranın dumanları kadının sol omzundan geriye ince beyaz bir kurdele gibi uçuyordu.</p>

  <p>Ama Tom’un duraklamasına asıl Beverly’nin yüzündeki ifade neden oldu. Bu yüzden homurtusu gırtlağında düğümlenip kaldı, kalbi göğsünde sarsıldı. Ka-tırrak! Tom yüzünü buruşturarak kendi kendine, duyduğum korku değil, dedi. Sadece onun bu hali beni şaşırttı. Beverly çalışma temposu hızlandığı zaman gerçekten canlanıveren bir kadındı. Ama Tom’un hatırladığı o olayların hepsi de kadının işiyle ilgiliydi. Oysa o sırada, çok iyi tanıdığı karısının yerini bir başkasının aldığını görüyordu. Tom’un duyarlı “korku radarı”nı altüst eden bir yaratık. Stres anlarında ortaya çıkan bu yabancı kadın, güçlü ama sinirli, korkusuz, ne yapacağı önceden kestirilemeyen bir insandı. Şimdi Beverly’nin yanakları pembe pembeydi. Gözleri irileşmiş, ışıl ışıldı. Uykunun neden olduğu bulanıklık yoktu bu gözlerde. Beverly’nin saçları uçuyordu. Genç kadın... dolaptan bavulunu çıkarıyordu! Bavul mu? Tanrım! Gerçekten bavulunu çıkarıyor!</p>

  <p>“Bana bir oda ayırt. Ve benim için dua et...”</p>

  <p>Tom, Onun hiçbir otelde odaya ihtiyacı olmayacak ki, diye düşündü. Çünkü küçük Beverly Rogan evinde burada kalacak. Ve birkaç gün oturamayacağı için yemeklerini ayakta yiyecek. Üç dört gün. Ama benimle işi sona ermeden Beverly’nin bir iki duaya da ihtiyacı olacağı kesin.</p>

  <p>Beverly bavulu karyolanın üzerine atarak şifonyerine gitti. Üst çekmeceyi açarak iki kot pantolon, iki kadife pantolon çıkardı, bunları bavula attı. Yine sigarasının dumanlarını üfleyerek şifonyere döndü. Bir kazak, bir iki tişört, pek biçimsiz olduğu halde bir türlü vazgeçemediği bir bluz kaptı. Beverly’ye telefon eden kimsenin jet sosyetesinden olmadığı anlaşılıyordu. Ama Tom’un beynini oyanlar bunlar değildi. Fazla bira ve uykusuzluktan zonklayan beynini!</p>

  <p>Adam o sigaraya kızıyordu.</p>

  <p>Güya Beverly sigaralarının hepsini atmıştı. Ama yine de Tom’a yalan söylemişti işte. Bunun kanıtı şimdi kadının dişlerinin arasındaydı. Tom karısı kapıda durduğunu hâlâ fark etmediği için zevkle, Beverly’yi tam kontrolüne almasını sağlayan o iki geceyi düşündü.</p>

  <p>Lake Forest’teki bir partiden eve dönerlerken Tom, Beverly’ye, “Artık yanımda sigara içmeni istemiyorum,” demişti. Ekimde olmuştu bu. “Partilerde ve büroda bu pis şeyi yutmak zorunda kalıyorum. Ama seninle beraberken aynı şeyi yapmak zorunda değilim. Bu neye benziyor biliyor musun? Sana gerçeği söyleyeceğim. Hoş değil ama gerçek. Bu başkalarının sümüğünü yemekten farksız.” Beverly’nin hafifçe itiraz edeceğini sanıyordu.</p>

  <p>Ama genç kadın ona, herkesi memnun etmeye çalışan bir insan tavırıyla, çekingen bir bakışla bakıyordu. “Peki, Tom...” Sesi itaatli ve uysaldı.</p>

  <p>“O halde o sigarayı at.”</p>

  <p>Beverly sigarayı attı. Tom pek keyifli bir gece geçirdi o zaman.</p>

  <p>Birkaç hafta sonra sinemadan çıkarlarken Beverly lobide düşünmeden bir sigara yaktı. Parktaki arabalarına giderken de içip durdu. Soğuk bir kasım gecesiydi. Tom, karısının sigarasını içmesine izin verdi. Hatta arabaya vardıkları zaman binmesi için kapıyı da açtı. Direksiyonun başına geçerek kapıyı kapattı, “Bev?” dedi.</p>

  <p>Beverly sigarayı ağzından çekerek soru sorarmış gibi kocasına döndü. Adam o zaman kadının suratına tokadı indirdi. Öyle şiddetle vurdu ki, avucu karıncalandı. Beverly’nin kafası geriye giderek koltuğun arkasına çarptı. Gözleri hayret ve can acısıyla irileşmişti. Başka bir duygunun etkisiyle de. Elini yanağına götürerek bu sıcaklık ve uyuşukluğun nedenini anlamaya çalıştı. “Ah, Tom!” diye bağırdı.</p>

  <p>Tom gözlerini kısarak karısına baktı. Kayıtsızca gülümsüyordu. İyice canlanmıştı. Bundan sonra neler olacağını, Beverly’nin nasıl bir tepki göstereceğini seyretmeye hazırdı. Seksle ilgili bir heyecan da duyuyordu ama bunun farkında değildi. Bununla daha sonra ilgilenecekti. Şimdiki halde, karısına ders vermekle meşguldü. Tom tokat sırasında olanları düşündü. Beverly’nin yüzünde üçüncü olarak beliren ifade neyle ilgiliydi? Önce hayret. Sonra can acısı. Ve sonra özlem mi? Beverly bir şey mi hatırlamıştı? O ifade karısının yüzünde bir an belirip kaybolmuştu.</p>

  <p>Beverly ona acı acı bakıyordu. Elâ gözleri donmuştu. “Bunu neden yaptın, Tom?” Başka bir şey söylemeye çalıştı, ama sonra hüngür hüngür ağlamaya başladı.</p>

  <p>“At onu.”</p>

  <p>“Ne? Ne dedin, Tom?” Beverly’nin makyajı akıyor, yüzünde kirli çizgiler bırakıyordu. Tom buna da aldırmadı. Beverly’yi o halde görmek hoşuna gidiyordu. Beverly’nin yüzü kirliydi ama ayrıca seksi bir tarafı da vardı. Sokak kadınına yakışacak bir yanı. Bu insanı heyecanlandırıyordu.</p>

  <p>“Şu sigara! At onu.”</p>

  <p>Beverly o zaman durumu kavradı. Yüzünde suçlu bir ifade belirdi. “Sadece unuttum!” diye bağırdı. “Hepsi o kadar!”</p>

  <p>“Sigarayı at, Bev, yoksa yine tokadı yiyeceksin.”</p>

  <p>Genç kadın pencereyi açarak sigarayı fırlattı. Sonra da kocasına döndü. Rengi uçmuştu, yüzünde korku dolu bir ifade vardı ama yine de sakindi. “Bunu yapamazsın... Bana vurmamalısın. Bu devamlı bir ilişki için... Kötü bir temel olur.” Beverly olgun bir insan gibi konuşmaya çalışıyor ama bunu başaramıyordu. Tom yenilgiye uğratmıştı onu.</p>

  <p>Adam arabada giderken yanında bir çocuk olduğunu düşünüyordu. Çok seksi ve şehvetli biri ama yine de bir çocuk, “Vuramazsın başka, vurmamalısın başka, bebek.” Tom’un sesi sakindi, ama için için titreyip duruyordu. “Devamlı bir ilişkiyi neyin sağlayacağına ve neyin sağlamayacağına ben karar veririm. Bunu kabul edebilirsen, pekâlâ. Edemezsen çıkar gidersin. Seni engellemem. Belki bir gidiş hediyesi olarak popona tekmeyi indiririm ama seni durdurmam. Özgür bir ülke burası. Başka daha ne söyleyebilirim?”</p>

  <p>Beverly, “Belki söyleyeceğini söyledin zaten,” diye fısıldadı. Tom tokadı indirdi tekrar. Eskisinden daha da haşince. Çünkü hiçbir kadın Tom Rogan’a karşı böyle küstahlık edemezdi.</p>

  <p>Beverly’nin yanağı panele çarptı. Kadın elini kapının tokmağına attı, sonra da çekti. Tavşan gibi bir köşeye büzüldü. Bir elini ağzına bastırmıştı. Gözleri iri, ıslak ve korku doluydu. Tom bir an ona baktı.</p>

  <p>Sonra arabadan inerek dolaştı. Genç kadının oturduğu tarafın kapısını açtı. “İnmek mi istiyorsun, Bev? Tokmağa uzandığını gördüm. Bundan da inmek istediğin anlaşılıyor. Pekâlâ. Senden bir şey istedim. Sen de bunu yapacağını söyledin. Ama sözünde durmadın. Dernek inmek istiyorsun! Haydi! İn! Önemli mi bu? İn! İnmek istemiyor musun?”</p>

  <p>Beverly, “Hayır,” diye fısıldadı.</p>

  <p>“Ne? Sesini duyamıyorum! Bu son şansın, Beverly. Duyabileceğim bir sesle konuş. Arabadan inmek mi istiyorsun, yoksa benimle gelmek mi?” Kadın, “Seninle gelmek istiyorum,” diyerek küçük bir kız gibi ellerini kavuşturdu. Adama bakamıyordu. Yaşlar yanaklarından akıyordu.</p>

  <p>Tom, “Pekâlâ,” diye homurdandı. “Güzel. Şimdi, ‘Senîn yanında sigara içmemem gerektiğini unuttum, Tom,’ de bakalım.”</p>

  <p>Beverly yalvarırcasına adama baktı. Bunu bana yaptırabilirsin, der gibiydi. “Lütfen yapma. Seni seviyorum. Bu konuyu artık kapatamaz mıyız?”</p>

  <p>“Söyle!”</p>

  <p>“Senin yanında sigara içmemem gerektiğini unuttum, Tom.”</p>

  <p>“İyi. Şimdi de, ‘Çok üzgünüm,’ de.”</p>

  <p>Beverly ifadesiz bir sesle tekrarladı. “Çok üzgünüm...”</p>

  <p>“Şimdi, ‘Senden izin almadan bir daha sigara içmeyeceğim,’ de bakalım.”</p>

  <p>Beverly’nin sesi titremeye başladı. “Se-Senden izin almadan b-bi...”</p>

  <p>“Söyle, Bev.”</p>

  <p>“Bir daha si-sigara içmeyeceğim.”</p>

  <p>Tom memnun bir tavırla tekrar direksiyonun başına geçti.</p>

  <p>Tom, kapıda durmuş karısına bakarken bütün bunlar çabucak kafasından geçti. Hızlandırılmış bir film gibi. Beverly şimdi bavula çamaşırlarını koyuyordu. Ama bunlar Tom’un hoşlandığı ipek ya da saten çamaşırlar değildi. Daha çok bir çocuğa yakışacak şeylerdi.</p>

  <p>Tom Rogan uzun tüylü halıya basarak gardırobuna doğru gitti. O sigara çıldırtmıştı onu. Beverly’nin çoktan beri o ilk dersi unuttuğu yoktu. Tom, karısına ondan başka daha pek çok ders vermişti. Genç kadın sıcak günlerde bile uzun kollu bluzlar ve hatta hırkalar giymek zorunda kalmıştı. Dolabın kapağının içinde siyah bir kayış asılıydı. Tom bunun tokasını çoktan çıkarmıştı. Kayışın ucunu kıvırıp bir ilmek haline sokmuştu. Şimdi bu ilmeği eline geçirdi.</p>

  <p>Çocukken annesi Tom’a, “Yine yaramazlık ettin,” derdi. “Buraya gel, Tommy. Seni dövmek zorundayım.” Çocukluğunda pek çok dayak yemişti Tom. Ve sonunda Wichita Eyalet Kolejine kaçmayı başarmıştı.</p>

  <p>Dört çocuğun en büyüğüydü. En küçük kardeşi dünyaya geldikten üç ay sonra babası intihar etmiş, annesi Ford fabrikasında iş bulmuştu. On bir yaşında olan Tom da evin erkeği durumuna gelmişti. Kardeşlerinin bütün yükü onun omuzlarındaydı. Bir terslik olduğu zaman da dayağı yiyordu. “Buraya gel, Tommy. Seni dövmek zorundayım.”</p>

  <p>Dövmek, dövülmekten daha iyiydi. Tom bunu çok iyi öğrenmişti. Kayışı şöyle bir salladı. Sonra da zevkle, usulca, “Beverly,” dedi. Kadın hemen döndü. Şaşırmış, gözleri irileşmişti. Uzun saçları havalanıyordu. Tom ona hemen vuramadı. Yine o endişeyi duyuyordu. Evet, karısı önemli defilelerden önce de böyle oluyordu. Tom da o zaman Beverly’ye pek sokulmuyordu. Öyle anlarda kadın bayağı otoriter bir tavır da takınıyordu.</p>

  <p>Beverly’nin hem şok geçirmiş, hem de korkmuş gibi bir hali vardı. Ama iyice heyecanlanmış, keyiflenmiş gibiydi de. Yanakları kızarmıştı. Sigara hâlâ ağzındaydı. O sigara! Tom buna bakarken yine o müthiş gazabı duydu. Bir keresinde Beverly’nin ona cansız, ifadesiz bir sesle, “İlerde bir gün beni öldüreceksin, Tom,” dediğini hatırladı. “Bunu biliyor musun? Günün birinde çok ileri gideceksin. Ve bu son olacak. Sen de çıldıracaksın.”</p>

  <p>Tom ona, “Her şeyi benim istediğim gibi yaparsan,” diye cevap vermişti. “O gün hiçbir zaman gelmez, Bev.”</p>

  <p>Şimdi Tom öfke gözlerini iyice karartmadan önce, yoksa o gün geldi mi? diye düşünüyordu. O sigara! Önce sigara işini halledeceklerdi. Sonra Tom karısıyla yatacaktı. Gerisini de ondan sonra konuşacaklardı. Belki Tom o zaman diğer şeylere de önem verecek ve kızacaktı.</p>

  <p>Beverly, “Tom,” diye başladı. “Tom, ben...”</p>

  <p>Tom, “Sigara içiyorsun,” dedi. “Unuttuğun anlaşılıyor, bebek. Sigaraları nereye saklamıştın?”</p>

  <p>“Sigarayı söndüreceğim.” Beverly banyonun kapısına giderek sigarayı klozete fırlattı. “Tom, arayan eski bir arkadaşımdı. Çok eski bir arkadaşım. Ben...”</p>

  <p>Tom avaz avaz bağırdı. “Kes sesini! Sus!” Ama görmek istediği şey karısının yüzünde yoktu. O müthiş korku. Evet, Beverly korkuyordu ama telefonda duydukları yüzünden. Sanki kayışı da, Tom’u da görmüyordu. Tom yine endişelendi. “Seni dövmek zorundayım,” diye homurdandı. “Çok üzgünüm, bebek.”</p>

  <p>Beverly saldırgan bir tavırla, “O kayışı bırak,” dedi. “Mümkün olduğu kadar çabuk havaalanına gitmem gerekiyor.”</p>

  <p>Tom bakışlarını karısından kaçırdı. Sonra tekrar ona baktı.</p>

  <p>“Beni dinle, Tom. Doğduğum kentte bir olay çıkmış. Çok kötü bir şey. O günlerde bir arkadaşım vardı. On bir yaşında bir çocuktu. Fena halde kekelerdi. Şimdi bir romancı o. Galiba onun kitaplarından birini de okudun sen. ‘Kara Çağlayan’ı. O roman burada haftalarca durdu ama kitabı eski arkadaşımın yazmış olduğu aklıma bile gelmedi. Belki gelmesi gerekirdi. Ama artık hepimiz de olgun insanlarız. Ve ben yıllardan beri Derry’i düşünmedim. Her neyse... Bill’in bir kardeşi vardı. George adında bir çocuk. Ben Bill’le henüz dost olmadan önce George öldürülmüştü. Sonra ertesi yaz...”</p>

  <p>Tom kayışı salladı birdenbire, “Seni döveceğim.” Dişlerini göstererek sırıtıyor, karısının kendisine dehşet, korku ve utançla bakmasını bekliyordu. Evet, ben bunu hak ettim, der gibi bakmasını. “Çok üzgünüm, bebek.”</p>

  <p>“Tom, sakın...”</p>

  <p>Adam kayışı hızla karısının kalçasına indirdi. Çıkan şakırtı pek hoşuna gitti. Sonra Beverly kayışı yakalamaya çalıştı.</p>

  <p>Tom fena halde şaşırdı. Kayışı hızla çekti. “Bir daha elimden bir şey kapmaya kalkışma.” Sesi boğuklaşmıştı. “Duyuyor musun? Bunu yaparsan bir ay böbreklerinden kan gelir!”</p>

  <p>“Tom, yeter.” Beverly’nin sesinin tonu adamı çıldırttı. Sanki altı yaşındaki bir çocukla konuşan bir öğretmendi o. “Gitmem gerekiyor, Tom. Bu bir oyun değil. İnsanlar ölüyor. Ve ben uzun yıllar önce söz verdim...”</p>

  <p>Tom bu sözleri pek duymadı. Böğürerek karısına doğru koştu. Başını eğmiş, kayışı sallıyordu. Sonra kayışı kaldırarak Beverly’ye vurdu, vurdu, vurdu. Ah, komşular, kadın sigara içmekle kalmamış, kemeri onun elinden almaya da kalkışmıştı!</p>

  <p>Beverly yüzünü korumak için ellerini kaldırmıştı. Başka zamanlarda yaptığı gibi bağırmıyor, Tom’a artık durması için yalvarmıyordu. Daha da kötüsü, hiç ağlamıyordu. Odada şimdi sadece kayışın şakırtısı ve Tom’un boğuk solukları duyuluyordu. Sonra Beverly birdenbire dönerek tuvalet masasına koştu. Orada bulduğu şeyleri kocasına fırlatmaya başladı.</p>

  <p>Tom, “Dur,” diye kükredi. “Dur dedim, dişi köpek!”</p>

  <p>Ama Beverly ona aldırmadı bile. Adam karısının kendisine bir şeyler attığına inanamıyordu bir türlü. Bir krem kavanozu birdenbire sağ kaşına geldi. Bir parfüm şişesi de göğsüne. Ve Beverly ona bağırmaya başladı. Ah, inanılacak şey miydi bu?</p>

  <p>“Ben havaalanına gidiyorum, aşağılık köpek! Beni duyuyor musun? İşim var ve gidiyorum! Yolumdan çekil. Çünkü gidiyorum.”</p>

  <p>Kan Tom’un sağ gözüne doluyordu. Adam bir an kımıldamadan durarak karısına sanki onu daha önce hiç görmemiş gibi baktı. Gerçekten de bu Beverly’yi hiç görmemişti. Sonra kesik kesik solumamaya çalışarak, “O eşyaları yerine koy,” diye emretti. “Ve yatağa gir. Bunları yaparsan belki seni fazla dövmem. Evden iki hafta yerine iki gün sonra ayrılabilirsin.” “Tom, beni dinle.” Beverly ağır ağır konuşuyordu. “Bana yaklaşırsan, seni öldürürüm. Bunu anlıyor musun, yağ tulumu? Seni öldürürüm?” Tom müthiş bir korku duydu o zaman. Belki bunun nedeni karısının yüzündeki nefret ve aşağılamaydı, belki de ona, “Yağ tulumu,” demiş olması. Sessizce karısına saldırdı. Bu sefer niyeti kadını döverek ona boyun eğdirmek değildi. Galiba onu öldürmeyi düşünüyordu. Tom, Beverly’nin banyoya kaçacağını sanıyordu. Ama genç kadın yerinden kımıldamadı. Dönerek tuvalet masasını kocasına doğru itti. Masa tek bacağının üzerinde dönerken kenarı Tom’a çarptı. Adam yere devrildi. Ayna kırılırken parçalardan bazıları Tom’un yüzüne battı.</p>

  <p>Beverly şimdi tiz sesler çıkararak ağlıyordu. Genç kadın zaman zaman Tom’un zulmünden kaçmayı düşünmüştü. Daha önce babasının zalimliğinden kaçtığı gibi. Kocasından korkuyor ve ondan nefret ediyordu. Kocasını geçmişe gömülü bazı nedenlerle seçtiği için de kendinden tiksiniyordu. Kalbi sanki göğsünün içinde kavruluyor, eriyordu.</p>

  <p>Genç kadın Mike Hanlon’un ciddi ve sakin sesini duyuyor gibiydi hâlâ. “O ortaya çıktı, Beverly... çıktı... Ve sen söz verdin...”</p>

  <p>Tom, tuvalet masasını iterken Beverly bir atılışta kayışı kaptı, sonra da elini ilmeğe sokarak geri geri gitti. Gözlerine düşen saçlarını geriye iterek kocasına baktı. Onun ne yapacağını anlamaya çalışıyordu.</p>

  <p>Adam ayağa kalktı. Ayna parçalan yüzünü kesmişti. Hafif kanıyordu. “Kayışımı ver.”</p>

  <p>Beverly ona meydan okurcasına bakarak kayışın bir kısmını eline sardı.</p>

  <p>“Vazgeç, Bev. Hemen.”</p>

  <p>“Bana saldırırsan seni gebertinceye kadar pataklarım.” Bu sözler Beverly’nin kendisini de şaşırttı. “Bunu yapabilirim de. Sen şişman ve hantalsın, Tom. Ben gidiyorum. Ve galiba bir daha da sana dönmeyeceğim. Her şey sona erdi.”</p>

  <p>“Bu Denbrough denilen herif de kim.”</p>

  <p>“Önemli değil. Ben...” Beverly birdenbire kocasının bu soruyu onu oyalamak için sormuş olduğunu anladı. Tom ona saldırdı. Kadın kayışı salladı, ucu hızla adamın ağzına çarptı.</p>

  <p>Tom cırlak cırlak bağırarak ellerini ağzına götürdü. Gözleri irileşmişti. Şaşırmıştı. Canı yanıyordu. Parmaklarının arasından kanlar akmaya başladı. “Dişlerimi kırdın, dişi köpek! Dişlerimi kırdın!” Kanlı ellerini uzatarak tekrar saldırmaya kalktı.</p>

  <p>Beverly, son gülen iyi güler, diye düşünerek kamçıyı yeniden salladı, kocasının kasıklarına indirdi. Tom Rogan birdenbire savaşmaktan vazgeçti. İnce, tiz, hafif bir çığlık attı, dua edecekmiş gibi dizüstü düştü. Ellerini bacaklarının arasına sokarak başını arkaya attı. Dizi kırık parfüm şişesine gelmişti. Tom sessizce, bir balina gibi yan devrildi.</p>

  <p>Beverly, Tanrım, diye düşündü. Her tarafı kanıyor. Ama Mike Hanlon’un telefon konuşması sonucu ortaya çıkmış olan yeni, azimli ve cesur Beverly, ölecek değil, diye karar verdi. Onun gibiler ölmezler. Ama o aşağıya inip tüfeğini almadan buradan gitmeliyim. Genç kadın geriledi, cam parçalarından biri ayağına battı. Şimdi yerde kanlı ayak izleri kalıyordu. Beverly bavulunu kaptı, gözlerini kocasından ayırmadan geri geri odadan çıktı. Merdivenden indi, aşağıda durup beyaz dantelli geceliğini çıkardı. Tekrar bavulu açtı.</p>

  <p>“Beverly, hemen buraya gel!”</p>

  <p>Kadın irkildi. Tom böyle bağıracak gücü bulabildiğine göre zamanı sandığından daha azdı. Beverly çabucak çamaşır, kot pantolon ve bir bluz giydi.</p>

  <p>“Seni öldüreceğim, dişi köpek! Aşağılık dişi köpek!”</p>

  <p>Beverly bavulu tekrar kapayarak kilitledi. Ve evden fırladı. Karanlık sokakta yürürken birdenbire gülmeye başladı.</p>

  <h3 id="sigil_toc_id_10">BİLL DENBROUGH ARA VERİYOR</h3>

  <p>Audra, “Gitmek mi?” diye tekrarladı. Şaşkın, biraz da korkuyla kocasına baktı. Sonra çıplak ayaklarını altına aldı. Yer soğuktu. Zaten İngiltere’nin güneyindeki bu evin her tarafı soğuktu. Bill Denbrough, Maine’i düşündü... Hayretle ve bulanık biçimde Derry kentini hatırladı.</p>

  <p>“Bill, böyle birdenbire kalkıp gidemezsin. Bunu sen de biliyorsun.”</p>

  <p>Bill, “Gitmem gerekiyor,” dedi.</p>

  <p>“Telefondaki kimdi? Neden korkuyorsun, Bill?”</p>

  <p>“Korkmuyorum.”</p>

  <p>“Ya! Ellerin her zaman böyle titrer mi? Kahvaltıdan önce hep böyle içki mi içersin?”</p>

  <p>Bill içkisini yudumladı. “Son zamanlarda doğduğum yeri sık sık düşünüyorum.”</p>

  <p>“Doğduğun yeri mi?” Audra’nın öyle şaşkın bir hali vardı ki, yazar güldü.</p>

  <p>“Zavallı Audra. Benimle evleneli hemen hemen on bir yıl oldu ama hakkımda hiçbir şey bilmiyorsun.”</p>

  <p>Audra, “Billy,” dedi. “Ben seni sevdiğimi biliyorum. Bu da on bir yıl boyunca bana yetti.”</p>

  <p>“Bilyorum.” Bill karısına gülümsedi. Tebessümü tatlı, yorgun ve korku doluydu.</p>

  <p>“Lütfen... Lütfen bana ne olduğunu söyle.” Audra güzel gri gözleriyle kocasına bakıyordu.</p>

  <p>Bill olaylara, âşık olup evlendiği ve hâlâ sevdiği bu kadının gözüyle bakmaya çalıştı.</p>

  <p>Maine eyaletinden gelme fakir bir çocuktu o. Burs kazanarak üniversitede okumuştu. Her zaman yazar olmayı istemişti. Sonunda da korku hikâyeleri yazmaya başlamıştı. “Kekeme Bill” yirmi üç yaşında üne kavuşmuştu. Bundan üç yıl sonra da, film yıldızı bir kadınla evlenmişti. Dedikodu yazarları bu evliliğin ancak yedi ay süreceğini iddia etmişlerdi. Bill’le Audra’nın ortak bir yanları yok gibiydi. Bill uzun boyluydu, saçları dökülmeye başlamıştı. Kolay kilo alacak bir tipti. Başkalarının yanında ağır ağır konuşuyor, bazen ne söyleyeceğini de pek bilmiyordu. Audra ise kızıl saçlı, boylu boslu, şahane bir kadındı. Bill’le Audra, yazarın ikinci romanı olan Kara Çağlayanların senaryosunu hazırladığı sırada tanışmışlardı. Audra bu filmde başrolü oynayacaktı.</p>

  <p>Audra, “Bill, ” dedi, kocası daldığı düşüncelerden uyandı. “Sana durumu mümkün olduğu kadar anlatmaya çalışacağım, Audra. Bu senin hakkın. Ama önce bana hakkımda neler bildiğini anlat. Ya da neler bildiğini sandığını...”</p>

  <p>Audra bir an ona hayretle baktı. Sonra, “Senin Maine eyaletinden olduğunu biliyorum,” diye başladı. “Derry adlı bir kentte büyüdün. Kardeşinin ölümünden iki yıl kadar sonra Bangor’a taşındınız. Sen on dört yaşındayken de Portland’a. Babanın akciğer kanserinden öldüğünü biliyorum. Daha üniversitedeyken ‘Çok satan kitaplar’ listesine giren bir roman yazdın. Bundan bir yıl sonra da Kara Çağlayanları. Ve Hollywood’a geldin. Filmin çevrilmesinden bir hafta önce Audra Phillips adlı, kafası karmakarışık bir kadınla tanıştın. Çünkü bu kadın beş yıl önce önemsiz Audrey Philpott’ken birdenbire üne kavuşmuştu. Bu kadın boğuluyordu sanki...”</p>

  <p>“Audra, yapma...”</p>

  <p>Kadın kocasının gözlerinin içine bakıyordu. “Neden? Gerçeği söylemeliyiz. Boğuluyordum ben. Ve türlü hap alıyordum. Sanki toprak durmadan ayaklarımın altında sarsılıyordu. Sonra seninle tanıştım ve her şey birdenbire düzeldi... senin hakkında başka ne biliyorum? Kontrollü bir erkeksin. Telaşla sağa sola koşmuyorsun. Kendine güveniyorsun. Aşk hayatımız çok iyi. Ayrıca dostuz. Fazla bira içtiğini, vücudunu çok çalıştırmadığını biliyorum. Bazı geceler kâbus gördüğünün de farkındayım.”</p>

  <p>Bill şaşırdı. Hatta korktu. “Ben hiç rüya görmem.”</p>

  <p>Audra gülümsedi. “Röportaj yapılırken, o fikirlerin nereden aklına geldiğini soran gazetecilere böyle söylüyorsun. Ama bu doğru değil. Tabii gece uykunda inlemenin nedeni hazımsızlık olabilir. Ama sanmıyorum, Bill.”</p>

  <p>Yazar kararsız bir sesle sordu. “Uykumda konuşuyor muyum?” İyi ya da kötü rüya gördüğünü hiç hatırlamıyordu.</p>

  <p>Audra başını salladı. “Bazen. Ama ne dediğini hiçbir zaman anlayamıyorum. Bir iki defa da ağladın.”</p>

  <p>Billy boş gözlerle karısına baktı. Anılar birdenbire kafasına üşüşmeye başlamıştı. Yazar onları kafasından atmaya çalıştı ve bunu da başardı. Ama o sırada bir ses duydu. Eddie Kaspbrak’ın sesiydi bu.</p>

  <p>“Hayatımı kurtardın, Bill. O büyük çocuklar beni çıldırtıyorlar. Bazen onların beni gerçekten öldürmek istediklerini düşünüyorum...”</p>

  <p>Audra uzun bir sessizlikten sonra ekledi. “Bir şey daha biliyorum. Bu sabah biri sana şehirlerarası telefon etti. Ve beni bırakman gerektiğini söyledi.”</p>

  <p>Bill ayağa kalktı. Bir an içki şişelerine baktı, sonra mutfağa giderek portakal suyu aldı. “Bir erkek kardeşim olduğunu ve onun öldüğünü biliyorsun. Ama öldürüldüğünden haberin var mı?”</p>

  <p>Audra bir an nefesini tuttu. “Öldürüldü mü? Ah, Bill, neden bunu bana...”</p>

  <p>“Söylemedim, öyle mi?” Bill havlarmış gibi güldü. “Bilmem.”</p>

  <p>“Ne oldu?”</p>

  <p>“O sırada Derry’de oturuyorduk. Kenti sel basmış ama sonra sular çekilmişti. George’un canı sıkılıyordu. Ben gripten yatıyordum. Kardeşim ona gazete kâğıdından bir kayık yapmamı istedi. Bunu Witcham Sokağından akan sularda yüzdürecekti. Ona kayığı yaptım. George da bana teşekkür ederek sokağa çıktı. Kardeşim George’u ondan sonra bir daha görmedim. Grip olmasaydım belki onu kurtarabilirdim.” Bill’in gözlük camlarının irileştirdiği gözlerinde düşünceli bir ifade vardı. “Olay, Witcham Sokağında oldu. George’u öldüren kimse kardeşimin sol kolunu koparttı. Tıpkı bir çocuğun sinek kanadı koparması gibi. Polis doktoru onun kan kaybı ya da şoktan öldüğünü söyledi.”</p>

  <p>“Tanrım, Bill!”</p>

  <p>“Herhalde bunu sana şimdiye kadar neden anlatmadığımı düşünüyorsun. Ben de bilmiyorum. Oysa sen bana bütün aileni anlattın. Aynca biz birbirimizle rahat rahat konuşabiliyoruz. Öyle değil mi?”</p>

  <p>Audra, “Şey,” dedi. “Bugüne kadar öyle sanıyordum.”</p>

  <p>“Yapma, Audra! Şu son on bir yılda başıma gelen her şeyi biliyorsun. Her anlaşmayı, her fikri, her nezleyi, her dostu. Bana kötülük eden ya da etmeye çalışan her insanı. Bazı geceler içkiyi fazla kaçırdığım zaman romantikleştiğimin ve pikabı iyice açtığımın farkındasın. Ve en önemlisi, neler umduğumu biliyorsun.”</p>

  <p>“Evet. Öyle sanırım. Ama bu...” Audra duraklayarak başını salladı. “O telefon konuşmasının kardeşinle ilgisi var mı, Bill?”</p>

  <p>“Bırak da bunu sana bildiğim gibi anlatayım... Anlayacağın, sana Georgie’den söz etmek aklıma bile gelmedi.”</p>

  <p>Kadın, anlayamadım, der gibi kaşlarını çattı.</p>

  <p>“Şunu söylemeye çalışıyorum, Audra, George’u yirmi yıldan beri hiç düşünmedim.”</p>

  <p>“Ama bana bir kardeşin olduğunu...”</p>

  <p>Bill, “Ben sadece bir gerçeği tekrarladım,” dedi. “Hepsi o kadar. Georgie’nin adı yalnızca bir kelimeydi. Kafama bir gölge düşürmüyordu.” Audra usulca, “Ama rüyalarına gölge düşürüyordu sanırım,” diye mırıldandı.</p>

  <p>“Ağlayıp inlememi mi kastediyorsun? Belki de haklısın. Ama hatırlayamadığın rüyaların önemi yoktur. Öyle değil mi?”</p>

  <p>“Sen kardeşini gerçekten hiç düşünmedin mi?”</p>

  <p>“Gerçekten düşünmedim.”</p>

  <p>Audra ona inanamıyormuş gibi başını salladı. “Feci ölümünü de mi?”</p>

  <p>“Bugüne kadar onu da düşünmedim, Audra.”</p>

  <p>Kadın, kocasına bakarak tekrar başını salladı.</p>

  <p>“Evlenmeden önce bana kardeşlerim olup olmadığını sordun. Ben de, ‘Bir kardeşim vardı, ben küçükken öldü,’ dedim. Ama bunca yıl düşünmediğim sadece Georgie değildi. Bu yirmi yıllık sürede Derry kenti de hiç aklıma gelmedi. Oradaki arkadaşlarım da öyle, Eddie Kaspbrak, ‘Çöp Ağızlı’ Richie, Stan Uris, Beverly Marsh...” Bill parmaklarını saçlarının arasına sokarak titrek bir sesle güldü. “Bu insanın hafızasını kaybetmesinden farksız. “Mike Hanlon bu sabah telefon ettiği zaman...”</p>

  <p>“Mike Hanlon kim?”</p>

  <p>“O da arkadaşlarımdan biri. Georgie’nin ölümünden sonra dost olduğum bir çocuk. Tabii artık o da çocuk değil. Hiçbirimizin de olmadığı gibi, şehirlerarası arayan Mike’dı. Bana, ‘Bill, sen misin?’ dedi. ‘Ben Mike Hanlon.’ Önce onu tanıyamadım, Audra. Sonra Mike, ‘Derry’den,’ diye ekledi. O zaman sanki kafamda bir kapı açıldı ve dışarıya korkunç bir ışık süzüldü. Mike’ın kim olduğunu hatırladım. Georgie’yi de. Bütün bunlar birdenbire oldu. Ve Mike’ın oraya dönmemi isteyeceğini de anladım.”</p>

  <p>“Derry’ye mi?”</p>

  <p>“Evet.” Bill’in yüzünde müthiş bir korku vardı şimdi. “Derry’ye, Mike, ‘Çünkü söz verdiniz,’ dedi. Bu doğruydu. Söz vermiştik. Hepimiz de. Biz çocuklar. Avuçlarımızı bir cam parçasıyla keserek el ele tutuşmuştuk. Kan kardeşi oyunu oynayan çocuklar gibi. Ama bizimki gerçekti.” Ellerini karısına doğru uzattı. Avuçlarından birbirine yakın, beyaz, hafif yara izleri vardı.</p>

  <p>Audra, o yaralan hiç görmedim, diye düşündü. Avucunda daha önce bu beyaz çizgiler yoktu. Bunu kocasına da söyledi.</p>

  <p>Bill, “Haklısın,” dedi. “Bu yaralar kaybolmuştu. Dün gece de yoktu bu izler.” Neşesizce, korkuyla gülümsedi. “Mike Hanlon bana telefon ettiği zaman izler tekrar belirdi. Ben böyle düşünüyorum.”</p>

  <p>“Bill, bu imkânsız.” Kadın sigara paketine uzandı.</p>

  <p>Bill ellerine bakıyordu. “Bunları Stan yaptı. Avuçlarımızı bir gazoz şişesinin parçasıyla kesti. Bunu şimdi çok iyi hatırlıyorum.” Audra’ya baktı. Gözlüğünün gölgelediği gözlerinde hem acı, hem şaşkınlık vardı. “Camın güneş ışığında nasıl parladığını da görür gibiyim.”</p>

  <p>Audra alçak sesle, “Bill, yapma,” dedi. “Yaralar yeniden belirmez. İzler ya vardır ya da yoktur.”</p>

  <p>Bill mırıldandı. “Hepimizin de elleri kanıyordu. Ve biz söz verdik. Yemin ettik. Her şey sona ermediği, olaylar yeniden başladığı takdirde geri döneceğimize yemin ettik. Her şeyi yeniden yapacağımıza. Olayları sona erdireceğimize. Sonsuza kadar engelleyeceğimize.”</p>

  <p>Audra birdenbire kocasına kızdı. “Neyi sona erdireceğinize? Neden söz ediyorsun sen?”</p>

  <p>Bill, “Bunu sormamanı...” diye başladı, sonra da durakladı. Şaşkın bir dehşet ifadesi yüzüne yayıldı. “Bana bir sigara ver.” Audra paketi uzattı. Yazar bir sigara yaktı. “O zamanlar kekelerdim...”</p>

  <p>“Kekeler miydin?”</p>

  <p>“Evet. Eski günlerde... Georgie ölünceye kadar hafif kekelerdim. Özellikle kötü anlarda. Sınıfta derse kalktığım zaman. Ama çoğu zaman idare ederdim. George öldüğü zaman kekemeliğim iyice arttı. Sonra on dört, on beş yaşlarındayken durum tekrar düzelmeye başladı. Galiba buna Portland’a yerleşmemiz neden oldu. Derry’yi ve orada olanların hepsini unutmam. Dört ay içerisinde anılarım da, kekemeliğim de kayboldu.” Bill, portakal suyunu bitirdi. “Demin hafifçe kekeledim. Yirmi yıldan beri ilk defa oluyor bu. Önce yara izleri, sonra da ke-kekemelik. Bunun farkında mısın?”</p>

  <p>Audra fena hale korktu. “Bunu mahsus yapıyorsun.”</p>

  <p>“Hayır.” Bill odada bir aşağı bir yukarı dolaşmaya başladı.</p>

  <p>Audra, “Bana geri kalanını da anlat,” dedi. “Kardeşin George’u kim öldürdü? Sen ve diğer çocuklar ne yaptınız? Ne yapacağınıza söz verdiniz?”</p>

  <p>Bill karısına yaklaşarak onun önünde diz çöktü. “Bunu sana anlatmayı belki de başarırım. Çok istiyorsan tabii. Çoğunu hatırlamıyorum. Ama konuşmaya başladığım zaman olayların gözlerimin önünde canlanacaklarını seziyorum. O anılan hissediyorum... Sanki doğmayı bekliyorlar. Tıpkı yağmurla dolu bulutlara benziyorlar. Ama bu yağmur pis bir şey olacak. Ve yağmurdan sonra yetişen bitkiler de birer canavara dönüşecek. Belki, buna diğerleriyle birlikte katlanabilirim...”</p>

  <p>“Onlar biliyorlar mı?”</p>

  <p>“Mike diğerlerini de çağırdığını söyledi. Onların geleceklerine inanıyor. Belki Stan dışında... Mike, Stan’in konuşmasının bir acayip olduğundan söz etti.”</p>

  <p>“Bunların hepsi de bana acayip geliyor. Beni çok korkutuyorsun,</p>

  <p>Bil.”</p>

  <p>Bill, “Çok üzgünüm,” diyerek karısını öptü. Bu bir yabancı tarafından öpülmeye benziyordu. Audra, Mike Hanlon denilen adamdan nefret ettiğini düşündü. Bill konuşmasını sürdürdü. “Sana yeteri kadar açıklama yapmam gerektiğini düşündüm. Kalkıp gece karanlığında kaçmaktan daha iyi olacaktı. Belki içlerinden bazıları böyle yapacaklar. Ama benim gitmem gerekiyor. Ve Stan’in de orada olacağını sanıyorum. Ne kadar acayip bir tavırla konuşmuş olursa olsun o da gelecek. Belki de böyle düşünmemin nedeni oraya gitmemeyi aklımdan bile geçiremeyişim.”</p>

  <p>“Kardeşin yüzünden mi?”</p>

  <p>Bill ağır ağır başını salladı. “Hayır. Sana onun yüzünden olduğunu söyleyebilirim. Ama bu yalan olur. O çocuğu çok severdim. Bilyorum, Georgie’yi yirmi yıl düşünmediğimi açıkladıktan sonra bu sözler tuhaf kaçıyor.” Hafifçe gülümsedi. “George pek zeki değildi. Ama onu çok severdim. Anlıyor musun?”</p>

  <p>Audra’nın da bir kız kardeşi vardı. Kadın başını salladı. “Anlıyorum.”</p>

  <p>“Ama gitmemin nedeni George değil...” Bill pencereden sabah sislerine baktı. “Bu yapmam gereken bir şey. Çünkü söz verdim.”</p>

  <p>Audra kalkıp kocasına yaklaştı, elini onun omzuna koydu. “O halde beni de götür.” Bill’in yüzünde beliren dehşet ifadesini görünce de bir adım geriledi.</p>

  <p>Bill, “Olmaz,” dedi. “Bunu düşünmemelisin bile, Audra. Hiç düşünmemelisin. Derry’nin beş bin kilometre uzağına kadar bile gidecek değilsin. Önümüzdeki birkaç hafta, Derry korkunç bir yer halini alacak sanırım. Sen burada kalmalısın, Audra. Bana söz ver.”</p>

  <p>Audra gözlerini kocasının gözlerine dikti. “Söz mü vereyim? Sen söz vermişsin, şimdi başına gelenlere bak. Benim başıma gelenlere de. Çünkü senin karınım ve seni seviyorum.”</p>

  <p>Bill iri elleriyle kadının omuzlarını canını yakacak kadar sıkıca kavradı. “Yemin et! Yemin et! Y-Y-Ye...”</p>

  <p>Audra onun bu haline dayanamadı. “Yemin ediyorum. Tamam mı? Yemin ediyorum.” Ağlamaya başladı. “Şimdi mutlu musun? Tanrım! Sen çıldırdın! Bütün bunlar delice şeyler ama yine de söz veriyorum!”</p>

  <p>Bill kolunu karısının omzuna atarak onu kanepeye oturttu, konyak verdi. Kadın içkiyi yudumlayarak kendini biraz topladı. “Ne zaman gideceksin, Bill?”</p>

  <p>Bill, “Bugün,” dedi. “Freddie öğle yemeğinden sonra sette olmamı istiyordu. Sen dokuzda stüdyoya git. Sanki hiçbir şeyden haberin yokmuş gibi davran. Anlıyor musun?”</p>

  <p>Audra istemeye istemeye başını salladı.</p>

  <p>“Daha kimse ne olduğunu anlamadan New York’a varırım. Güneş batmadan da Derry’de olurum.”</p>

  <p>Audra usulca sordu. “Seni tekrar ne zaman göreceğim?”</p>

  <p>Bill karısına sarılarak onu sıkıca kendisine çekti. Ama Audra’nın sorusunu cevaplamadı.</p>
</body>
</html>
