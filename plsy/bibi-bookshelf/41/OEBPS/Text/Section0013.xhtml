<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/STYLE.css" rel="stylesheet" type="text/css" />
</head>

<body>
  <h2><span style="font-size: 1.5em;">X</span><br /></h2>

  <h2 id="sigil_toc_id_26">Kavuşma</h2>

  <h2 id="sigil_toc_id_27">BILL DENBROUGH TAKSİYE BİNİYOR</h2>

  <p>Telefon çalıyordu. Bill, Derry Konağı Otelindeki odasında, yan uyanarak elini uzattı. “Alo?”</p>

  <p>“Bill?” Konuşan Mike Hanlon’du.</p>

  <p>“Evet, Mike?”</p>

  <p>“Seni uyandırdım, değil mi?”</p>

  <p>“Evet, uyandırdın ama zararı yok. Saat kaç?”</p>

  <p>“Ona çeyrek var.”</p>

  <p>“Ayın kaçı?”</p>

  <p>“Otuzu.” Mike’ın hafifçe güldüğü anlaşılıyordu.</p>

  <p>“Evet. Tamam.”</p>

  <p>“Buluşmamızı sağladım.” Mike’ın sesi saygılıydı şimdi.</p>

  <p>“Öyle mi?” Bill doğrularak ayaklarını karyolanın yanından sarkıttı. “Hepsi de geldiler mi?”</p>

  <p>Mike, “Stan Uris dışında hepsi,” dedi. Şimdi sesinde Bill’in anlayamadığı bir şey vardı. “En son Beverly geldi. Dün gece geç vakit.”</p>

  <p>“Neden en son Beverly geldi diyorsun, Mike? Stan da daha gelebilir.”</p>

  <p>“Bill, Stan ölmüş.”</p>

  <p>“Ne? Nasıl? Yoksa uçağı...”</p>

  <p>Mike, “Öyle bir şey yok,” dedi. “Dinle. Bu konuyu bir araya geldiğimiz zaman konuşuruz. Her şeyi hepinize birden anlatsam daha iyi olur.” “Bunun o meseleyle ilgisi var mı?”</p>

  <p>“Evet, öyle sanıyorum.” Mike bir an durdu. “Bundan eminim.”</p>

  <p>Bill yine o tanıdık korkuyu duydu. Paketine uzanarak bir sigara yaktı. “Pekâlâ... Nerede buluşuyoruz?”</p>

  <p>“Çelik fabrikasının yıkıntısını hatırlıyor musun?”</p>

  <p>“Şu Mera Yolunu mu? Tabii.”</p>

  <p>“Sen geçmişte yaşıyorsun, eski dostum. Orası artık Çarşı Yolu. Eyaletin en büyük çarşılarından biri yapıldı oraya.”</p>

  <p>“Y-y-ya...”</p>

  <p>“Bill?”</p>

  <p>“Efendim?”</p>

  <p>“İyi misin?”</p>

  <p>“Tabii.” Ama Bill’in kalbi çok hızlı çarpıyordu. Ayrıca kekelemiş, Mike da bunu fark etmişti.</p>

  <p>Mike kısa bir sessizlikten sonra, “Çarşıdan hemen sonra, Doğu Yeşimi adlı bir lokanta var,” dedi. “Partiler için özel salonlarını kiralıyorlar. Dün o odalardan birini tuttum. İstersek akşama kadar orada kalabiliriz.” “Taksi şoförleri lokantayı bilir herhalde.”</p>

  <p>“Tabii.”</p>

  <p>“Kaçta geleyim? Tam öğlende mi?”</p>

  <p>“Saat birde. Bırakalım Beverly uykusunu alsın.”</p>

  <p>Bill, “O evli mi?” diye sordu.</p>

  <p>Mike durakladı. “Buluştuğumuz zaman her şeyi öğreniriz.”</p>

  <p>Bill, “Bu iş on yıl sonra lise toplantısına katılmaya benziyor, değil mi?” dedi. “Kimin şişmanlamış, kimin kabaklaşmış olduğunu g-göreceksin. Kimin çocukları olduğunu...”</p>

  <p>Mike, “Keşke öyle olsaydı,” diye mırıldandı.</p>

  <p>“Evet, keşke, Mikey. Keşke.”</p>

  <p>Taksinin şoförü, “İşte su deposu,” dedi. “Orayı hatırlıyor musunuz? Çocukken orada hayaletlerin dolaştıklarını sanırdık.”</p>

  <p>Bill mırıldandı. “Hatırlıyorum...”</p>

  <p>“İşte bu da hastane.”</p>

  <p>Bill eski hastanenin yerinde on iki kadar yeni binanın yükseldiğini gördü. “Tanrım!” diye bağırdı. “Burası hastaneden çok bir tesise dönmüş.” Şoför gülmekten katıldı. “Evet. Şimdi hastanede altı yüz oda var. Radyasyon laboratuvarları, terapi merkezleri de...”</p>

  <p>Bill eskiyle yeniyi bağdaştırmaya çalışırken garip bir duyguya kapıldı. Sonra da, “Trenlerin manevra yaptıkları yer herhalde artık yok,” dedi.</p>

  <p>Şoför yine güldü. “Çocukken ayrılmışsınız buradan. Ama yine de her şeyi hatırlıyorsunuz. Manevra alanı eski yerinde ama artık kullanılmıyor.” Araba eski Mera Yoluna saparken Bill, “Kanal,” diye mırıldandı. “Kanal hâlâ burada.”</p>

  <p>Şoför, “Evet,” dedi. “O her zaman burada olacak sanırım.” Yeni çarşının önünden geçtiler, adam arabayı durdurdu. “Geldik, efendim.”</p>

  <p>Bill taksiden inerken şoföre beş dolar uzattı. “Üstü kalsın.”</p>

  <p>Şoför bağırdı. “Sağ olun!”</p>

  <p>Bill Denbrough dönüp Doğu Yeşimi Lokantasına girdi. Mike Hanlon lobide hasır bir koltuğa oturmuştu. Ayağa kalktı. Bill yine o garip duyguya kapıldı. Yazar, Mike’ı bir elli yedi boyunda, ince ve çevik bir zenci çocuk olarak hatırlıyordu. Oysa karşısında bir altmış sekiz boyunda, sıska bir adam duruyordu. Elbisesi üzerinden sarkıyordu sanki. Yüzündeki çizgiler, otuz sekizden çok daha yaşlı durmasına neden oluyordu. Şakakları kırlaşmıştı. Bill’in şok geçirdiği yüzünden anlaşılıyordu.</p>

  <p>Mike usulca, “Ne halde olduğumu biliyorum,” dedi.</p>

  <p>Bill kızardı. “Durum o kadar kötü değil, Mike. Sadece ben seni çocuk olarak hatırlıyordum. Hepsi o kadar.”</p>

  <p>“Öyle mi?”</p>

  <p>“Tabii biraz yorgun gibisin.”</p>

  <p>Mike, “Gerçekten biraz yorgunum,” dedi. “Ama dayanabileceğim sanırım” Gülümsedi, bütün yüzü aydınlandı. Bill o zaman yirmi yedi yıl önce tanıdığı çocuğu görür gibi oldu. Mike elini uzattı. “Derry’ye hoş geldin, Koca Bill.”</p>

  <p>Yazar uzatılan bu ele aldırmayarak Mike’ı kucakladı. Zenci de sevgiyle ona sarıldı. Bill akmayan gözyaşlarından boğuklaşmış bir sesle, “Sorun neyse çözümleriz, Mike,” diye mırıldandı. “O’nu bir defa y-y-yendik. Yine de yeneriz.”</p>

  <p>Mike hafifçe gerileyip ona baktı. Hâlâ gülümsüyordu ama gözleri fazla parlaktı. Mendilini çıkararak gözlerini sildi. “Tabii, Bill. Tabii.”</p>

  <p>İki arkadaş dönüp bir koridora girdiler. Bill, “Diğerleri...” diye başladı.</p>

  <p>Mike, “Hepsi de buradalar,” dedi. “Gelebilenler...”</p>

  <p>Bill birdenbire durakladı. Korkuya kapılmıştı. Hepimiz de olgun insanlarız artık, diye düşündü. O günlerde olayların tekrarlanacağını sanmıyorduk. Ama tekrarlandı işte. İçeriye girdiğim zaman her şey gerçek oluverecek. Çünkü artık olgun insanlarız. Ani bir çekingenlik ve şaşkınlıkla Mike’a baktı. “Ne haldeler onlar, Mike?”</p>

  <p>Zenci şefkatle, “Gel gör,” diyerek onu özel odaya soktu.</p>

  <h3 id="sigil_toc_id_28">BILL DENBROUGH ÇEVRESİNE BAKINIYOR</h3>

  <p>Bill’e bir an arkadaşları hiç büyümemişler gibi geldi. Hâlâ çocuktular. Belki buna odanın loşluğu neden olmuştu. Ama belki de Bill için gizli bir mesajdı bu. Kaderin şefkatle davranabileceğini hatırlatan bir haber!</p>

  <p>Richie Tozier iskemlesinin ön ayaklarını kaldırmış, arkasını duvara yaslanmıştı. Beverly Marsh’a bir şeyler söylüyordu. Kadın güldüğünü belli etmemek için elini ağzına götürmüştü. Richie’nin yüzünde o çok tanıdık, muzip ifade vardı. Eddie Kaspbrak, Beverly’nin sağındaydı. Önündeki masaya inhalatörünü koymuştu. Ben Hanscom masanın ucunda oturuyor, eski üç arkadaşına kaygı, neşe ve dikkatle bakıyordu.</p>

  <p>Bill az kalsın elini başına götürecekti. Galiba saçlarının sihirli bir biçimde geri gelip gelmediklerini anlamak için. O güzel kızıl saçları daha üniversitenin son sınıfındayken dökülmeye başlamıştı. Bu hareket o sihirli anı bozdu.</p>

  <p>Bill, Richie’nin gözlüğü olmadığını gördü. Herhalde artık lens takıyor, diye düşündü. Gözlükten nefret ederdi. Richie’nin çocukluğunda giydiği o tişörtlerle kot pantolonların yerini takım elbise almıştı. En aşağı dokuz yüz dolarlık bir kılıktı bu.</p>

  <p>Beverly Marsh göz kamaştıracak kadar güzel bir kadın olmuştu. Kızıl saçları omuzlarına dökülüyordu. Yazar, insanın ellerini bu kızıl saçların arasına soktuğu zaman neler hissedeceğini düşündü. Sonra da kendi kendine, “Dünyanın en eski hikâyesi bu,” dedi. “Karımı seviyorum, ama sen yok musun?”</p>

  <p>Eddie olgunlaşmış ve Tony Perkins’e benzer bir hal almıştı. İşte bu inanılacak gibi değildi. Yüzü erken kırışmıştı. Ama hareketleri Richie ve Ben’den daha genç duruyordu. Çerçevesiz gözlükleri ise daha büyük gözükmesine neden oluyordu. Saçlarını eski modaya göre, yani kısa kestirmişti. Arkasında ucuz bir yerden alınmışa benzeyen kareli spor ceket vardı. Ama saati, Preek Philippe’di. Sağ elinin küçük parmağına da çok iri taşlı yakut bir yüzük takmıştı.</p>

  <p>Asıl değişen Ben’di. Bill ona bakarken yine kendini rüyadaymış gibi hissetti. Ben’in yüzü eskisinin aynıydı. Saçları da öyle. Tabii saçları şimdi daha uzundu, üstelik kırlaşmaya başlamıştı. Ama mimar, saçlarını yine eskisi gibi sağdan ayırmıştı. İskemlesinde rahatça oturuyordu. Sade deri yeleğinin altına mavi kaba kumaştan bir gömlek giymişti. Ayaklarında kot pantolon ve kovboy çizmeleri vardı. Beline dövme gümüş tokalı, enli bir kemer takmıştı. Vücudu ince, kalçaları da dardı. Bileğinde iri baklalı bakır bir zincir ışıldıyordu. Bill, zayıflamış, diye düşündü. Eskisinin bir gölgesi gibi adeta... Bizim Ben incelmiş.</p>

  <p>Bir sessizlik oldu. Bill’in hayatının en garip anıydı bu. Stan burada değildi ama aralarında yedinci biri daha vardı. Azrail. Bu Azrail resimlerdeki, tırpanını omzuna vurmuş, uzun beyaz elbiseli, yaşlı bir adam gibi değildi. ‘O’ydu. Odadakilerin hepsi bunu seziyordu. Belki o anda hepsini geri getiren yaratığın o korkunç gücünü de daha iyi anlıyorlardı. Vücudu buz kesilen Bill, “‘O’ yaşıyor,” dedi kendi kendine. “‘O’ neyse, şimdi yine burada. Derry’de. ‘O’. Evet, yedinci misafir ‘O’ydu.</p>

  <p>Sonra Richie Tozier tekrar gülümsedi. “Ah, şuna bakın. Bill Denbrough, krom kafa modasını uyguluyor. Kafanı ne zamandan beri cilalıyorsun, Bill?”</p>

  <p>Yazar birden bağırdı. “Kes sesini, Çöp Ağızlı!”</p>

  <p>Bir sessizlik oldu, ardından hepsi birden gülmeye başladılar.</p>

  <h3 id="sigil_toc_id_29">BEN HANSCOM’UN İNCELİĞİ</h3>

  <p>Mike içki söyledi. Herkes bir ağızdan konuşmaya başladı. Beverly Marsh artık Rogan soyadını taşıyordu. Chicago’da şahane bir adamla evliydi. Kocası bütün dünyasını değiştirmiş ve onun başarılı bir modacı olmasını sağlamıştı. Eddie Kaspbrak’ın New York’ta bir şirketi vardı. Ünlüleri arabalarıyla gezdiriyordu. Eddie usulca, “Belki de karım şu anda Al Pacino’yla yatıyor,” dedi. Diğerleri güldüler.</p>

  <p>Bill’le Ben’in ne yaptıklarını hepsi biliyorlardı. Ben mimar, Bill de yazar olarak ün yapmıştı. Beverly, Joannayla Kara Çağlayanlar kitaplarını yanında getirdiğini söyleyerek Bill’den onları imzalamasını istedi. Richie de, Ben’e, Londra’da yaptığı BBC İletişim Merkezine hayran olduğunu açıkladı. Ama bakışlarındaki şaşkınlıktan o binayla bu adamın arasında ya da onlara bent yapmayı öğreten heyecanlı şişman çocuğun arasında bir bağ kuramadığı anlaşılıyordu.</p>

  <p>Richie, Califomia’da Disk Jokeylik yaptığını anlattı. Onu “Binbir Sesli Adam” diye tanıyorlardı, Bill inledi. “Tanrım, Richie! Taklitlerin her zaman berbattı!”</p>

  <p>Mike da kitaplıkta çalıştığından söz etti.</p>

  <p>O sırada içkiler geldi. Yine o şaşırtıcı, sıkıntılı sessizlik oldu.</p>

  <p>Beverly hafif boğuk, tatlı sesiyle, “E?” dedi. “Neye içiyoruz?”</p>

  <p>Richie birdenbire, “Bize,” diye cevap verdi. Artık gülmüyordu. Bir an Bill’le göz göze geldiler. Yazar, Richie’yle Neibolt Sokağından kaçışlarını hatırladı. Kadehini aldığı zaman eli öylesine titriyordu ki içkinin birazı peçeteye döküldü.</p>

  <p>Beverly sesinde hafif bir alayla, “Kaybedenlere,” dedi.</p>

  <p>Eddie tekrarladı. “Kaybedenlere.” Soluk yüzü yaşlı duruyordu.</p>

  <p>Ben de başını salladı. “Kaybedenlere.” Dudakları acı dolu hafif bir gülümsemeyle bükülmüştü.</p>

  <p>Mike Hanlon, “Kaybedenlere,” diye mırıldandı.</p>

  <p>Bill sırayı tamamladı. “Kaybedenlere.”</p>

  <p>Yine bir sessizlik oldu.</p>

  <p>Sonra Bill, “Anlat bakalım, Mike,” dedi. “Burada neler olduğunu söyle. Bizim neler yapabileceğimizi de.”</p>

  <p>Mike, “Önce yemek yiyelim,” diye cevap verdi. “Sonra konuşuruz.”</p>

  <p>Öyle de yaptılar. Sonunda Bill bitkince arkasına yaslandı. Pantolonunun kemeri belini sıkıyordu.</p>

  <p>Ben, “Çocukluğumdan beri böyle yemek yemedim,” dedi. “Gerçekten.”</p>

  <p>Eddie sordu. “Rejim mi yaptın?”</p>

  <p>Mimar başını salladı. “Evet, öyle. Adı da, ‘Ben Hanscom Özgürlük Rejimi.’”</p>

  <p>Richie, “Buna yol açan ne?” diye öğrenmek istedi.</p>

  <p>“Herhalde o eski hikâyeyi dinlemek istemezsiniz...” Ben sıkıntılı sıkıntılı kımıldandı.</p>

  <p>Bill, “Ötekileri bilmem ama ben istiyorum,” dedi. “Haydi, Ben. Saman Yığınını, hangi etken şimdi gördüğümüz manken haline ne getirdi?”</p>

  <p>Richie hafifçe güldü. “Saman Yığını! Doğru ya! Bunu unutmuştum.”</p>

  <p>Ben, “Bu öyle önemli bir hikâye değil,” dedi. “O yazdan sonra Derry’de iki yıl daha kaldık. 1958 yazından sonra. Sonra annemi işinden çıkardılar. Biz de Nebraska’ya, teyzemin yanına gittik. Orada pek rahat edemedik. Jean Teyzem sivridilli, cimri bir kadındı. Bizi yanına aldığı için ne kadar şanslı olduğumuzu söyleyip duruyordu. Hele benden, şişman olduğum için adeta tiksiniyor, bu yüzden başımın etini yiyordu. ‘Biraz daha hareket etmelisin, Ben. Kırkına gelmeden kalp sektesinden öleceksin. Dünyanın türlü yerinde çocuklar açlıktan ölüyorlar, Ben. Bu halinden utanman gerekir.’ Sonunda annem iş buldu ve teyzemin yanından ayrıldık. Omaha’ya yerleştik. Jean teyzemin yanında otururken ben kırk kilo daha almıştım. Galiba bunu teyzemi kızdırmak için yaptım... Omaha’da okula başladım. Çocuklar bana hemen ‘Damacana’ adını taktılar. Durmadan benimle alay ediyorlardı. Sonunda iyice azıttılar. Bir gün beden eğitimi dersinden sonra giyinirken beni kovalamaya başladılar. Kamıma, kaba etlerime, bacaklarıma, sırtıma vuruyorlardı. Korktum ve bağırmaya başladım. Bu onları daha da eğlendirdi. Kaçmaya çalıştım. O sırada Henry Bowers’ı hatırladım. Bu çocuklar da ondan farksızdılar. ‘Şişkoya vuralım! Şişkoya vuralım!’ diye bağırarak koşuyorlardı. Sonra ayağım bir banka takıldı. Yere yuvarlanıp başımı vurdum. Çocuklar hemen çevremi sardılar. Sonra biri, ‘Bu kadarı yeter,’ dedi. ‘Gidip giyinin’ Koç’du bu. Kapıda duruyordu. Olayın ne kadarını gördüğü belli değildi. Çocukların hepsi dönüp ona baktılar. Kimisi gülüyor, kimisi suçlu suçlu duruyordu. Sonra çıkıp gittiler. Ben de hüngür hüngür ağlamaya başladım. Koç bana yaklaştı, takılıp düştüğüm banka oturdu. ‘Seni avutmaya geldiğimi sanma,’ diye homurdandı. “Onlarda tiksinti uyandırıyorsun. Ben de de öyle. Tabii nedenlerimiz farklı. Onlar çocuk, ben değilim. Bu öğrenciler senden neden tiksindiklerini bilmiyorlar. Ben biliyorum. Sen Tanrı’nın sana verdiği sağlam vücudu bir yağ yığınının içine gömüyorsun. Tabii bunun nedeni kendine hâkim olamaman. Şimdi beni dinle, Ben. Seninle tekrar konuşacak değilim. İşim başımdan aşkın. Ama senin şişkoluğun şurada.’ Boynundan sallanan düdükle alnıma vurdu. ‘Herkesin yağı oradadır. Kafanı rejim konusuna verirsen, zayıflarsın.”’</p>

  <p>Beverly öfkeyle söylendi. “Amma da zalim bir adammış.”</p>

  <p>Ben güldü. “Öyle. Ama bunun farkında bile değildi. Bana iyilik ettiğini sanıyordu. Bir bakıma da haklıydı. Çünkü tam o sırada aklıma bir şey geldi.” Kaşlarını çattı. “O gün son defa Henry Bowers’ı hatırladığımı söyledim demin. Koç gitmek için kalkarken, 1958 yazında yaptıklarımızı düşündüm. Birlikte ne kadar başarılı olmuştuk! Kendi kendime, ‘Koç öyle bir şeyle karşılaşsaydı, saçları bembeyaz kesilirdi,’ dedim. ‘Kalbi de göğsünde eski bir saat gibi duruverirdi.’ Tabii haksız bir düşünceydi bu. Ama Koç da bana haksız davranmıştı. Zaten...”</p>

  <p>Bill, “Öfkelenmiştin,” dedi.</p>

  <p>Ben gülümsedi. “Evet, öyle. Arkasından, ‘Koç?’ diye seslendim. Dönüp bana baktı. ‘Sen koşucuları da çalıştırıyorsun, değil mi?’ diye sordum. ‘Evet,’ dedi. ‘Ama bu seni ilgilendirecek bir şey değil.’ ‘Beni dinle, taş kafalı ahmak,’ diye homurdandım. ‘Martta koşuculara katılacağım. En hızlı koşucunu geçeceğim. Sen de o zaman benden özür dileyeceksin.’”</p>

  <p>Richie, “Ve kilo vermeye başladın, öyle mi?” diye sordu.</p>

  <p>Ben, “Evet,” dedi. “Ama Koç yanılıyordu. Şişmanlığımın kafamla bir ilişkisi yoktu. Bu daha çok annemle ilgiliydi. O gece eve döndüğüm zaman anneme zayıflamak istediğimi söyledim. Müthiş kavga ettik. Sonunda ikimiz de ağladık. Annem beni iyice beslemenin en önemli görevi olduğunu sanıyordu. Her zaman, ‘Sen şişman değilsin, sadece kemiklerin iri,’ diyordu. ‘İriyan bir çocuk, ilerde iriyarı bir erkek olabilmek için bol besin almalıdır.’ Yani en önemli savaşı kafamla değil, annemle yaptım. Ondan sonra daha az yemeye başladım. Durmadan da koşuyordum. Sonunda da dediğimi yaptım. Koç’un en iyi koşucularını geçtim... İşte itiraflarımın sonu. Ama doğrusu, bir bira daha içebilirim. Konuşmak insanı susatıyor.”</p>

  <p>Mike garsona işaret etti.</p>

  <p>Bill, Mike şimdi konuşmaya başlayacak, diye düşündü. “Söyleyeceklerini duymak istediğimden pek emin değilim. Biri başka bir konu açsa...</p>

  <p>Garson dışarı çıktığı zaman Eddie Kaspbrak birdenbire Mike’a, “Stan ne zaman ölmüş?” diye sordu.</p>

  <p>“Önceki gece. Ben telefon ettikten sonra.”</p>

  <p>“Bunun... buraya gelişimizle bir ilgisi var mı?”</p>

  <p>Mike, “Stan benim telefonumdan hemen sonra öldüğüne göre, öyle olduğunu düşünebiliriz,” diye cevap verdi.</p>

  <p>Beverly ifadesiz bir sesle, “Stan intihar etti, değil mi?” dedi. “Ah, Tanrım... Zavallı Stan.”</p>

  <p>Mike içkisini bitirdi. “Evet, intihar etti. Benim telefonumdan sonra banyoya gitti ve küveti doldurdu. Suya girerek bileklerini kesti.”</p>

  <p>Richie sordu. “Sen olayı nasıl öğrendin? Buradaki gazeteler onun intihar ettiğini yazdılar mı?”</p>

  <p>“Hayır. Uzun bir süreden beri, oturduğunuz kentlerde çıkan gazetelere aboneyim. Yıllar boyunca sizi izlemeye çalıştım.”</p>

  <p>“Büyük casus.” Richie’nin yüzünde ekşi bir ifade belirmişti. “Teşekkürler, Mike.”</p>

  <p>Mike sadece, “Bu benim görevimdi,” dedi.</p>

  <p>Beverly tekrarladı. “Zavallı Stan.” İyice sersemlemiş gibiydi. “Ama o günlerde öyle cesurdu ki... Öyle azimli...”</p>

  <p>Eddie mırıldandı. “İnsanlar değişiyor.”</p>

  <p>Bill, “Öyle mi?” dedi. “Stan...” Ellerini oynattı. “Derli toplu bir insandı. Titizdi. Her şeyin en iyi biçimde olmasını isterdi. Bana o olayın sonlarına doğru, ‘Korkuya katlanabilirim ama pisliğe değil,’ dediğini hatırlıyorum. İşte bu tam Stan’i tanımlayan bir sözdü. Belki Mike ona telefon ettiği zaman, Stan bu duruma dayanamayacağını anladı. Sadece iki seçeneği vardı: ya yaşayacak, üstünün başının kirlenmesine aldırmayacaktı ya da ölecekti. Belki de insanlar sandığımız gibi fazla değişmiyorlar...”</p>

  <p>Kısa bir sessizlik oldu. Richie, “Pekâlâ, Mike,” dedi. “Derry’de neler oluyor? Bize anlat.”</p>

  <p>Mike mırıldandı. “Size bazı şeyleri anlatabilirim. Örneğin şu ara olanları. Sizinle ilgili bazı şeyleri. Ama 1958 yazında olanları açıklayamam. Buna gerek kalacağını da sanmıyorum. Bence er geç her şeyi kendiniz hatırlayacaksınız. Kafanız her şeyi hatırlamaya hazır olmadan fazla bir açıklama yaparsam...”</p>

  <p>Ben usulca sordu. “Stan gibi yapacağımızı mı düşünüyorsun?”</p>

  <p>Mike başını salladı. “Evet. Bundan korkuyorum.”</p>

  <p>Bill, “O halde bize uygun bulduğun şeyleri açıkla,” dedi.</p>

  <p>Zenci derin bir soluk aldı. “Pekâlâ.”</p>

  <h3 id="sigil_toc_id_30">KAYBEDENLER OLAYLARI ÖĞRENİYORLAR</h3>

  <p>Mike açık açık, “Cinayetler tekrar başladı,” dedi. Masadakilere baktı, sonra gözlerini Bill’e dikti. “Bu ‘yeni cinayetlerin ilk kurbanı Adrian Mellon adında, çocuksu bir homoydu. Astımı vardı.” Mike çabucak Adrian Mellon’un başına gelenleri anlattı. Don Hagart’le Christopher Unwin’in, köprü altındaki palyaçoyla ilgili sözlerini de tekrarladı.</p>

  <p>Ben boğuk bir sesle, “‘O’ bu,” dedi. “Şu Pennywise adlı alçak!”</p>

  <p>Mike yine Bill’e baktı. “Bir şey daha var. Olayı araştıran polislerden birinin adı Harold Gardener’dı.”</p>

  <p>Bill ağlayacakmış gibi bir tavırla, bitkin bitkin mırıldandı. “Ah, Tanrım...</p>

  <p>“Bill?” Beverly elini yazarın koluna koydu. “Ne oldu, Bill?”</p>

  <p>“Herhalde Harold o günlerde ancak beş yaşındaydı.” Bill sersem sersem Mike’a baktı.</p>

  <p>“Evet.”</p>

  <p>Richie, “Ne oldu, Bill?” diye sordu.</p>

  <p>Bill, “H-H-Harold Gardener, Dave Gardener’ın o-oğluydu,” dedi. “George öldürüldüğü zaman kardeşimin yanına ilk koşan da o oldu. Onu k-kapitone bir örtüye sararak eve getirdi.”</p>

  <p>Uzun bir sessizlik oldu. Sonra Mike, “Her şey birbirine nasıl da uyuyor, değil mi?” dedi.</p>

  <p>“Evet, uyuyor.” Bill’in sesi hafifti.</p>

  <p>Mike açıklamalarını sürdürdü. “Geçen yılın aralık ayında, parkta Steven Johnson adında sekiz yaşında bir çocuğun ölüsü bulundu. Adrian Mellon gibi o da ölümünden önce ya da sonra feci biçimde parçalanmıştı. Ama çocuğun korkudan ölmüş olması ihtimali de vardı.”</p>

  <p>Eddie, “Kaç çocuk öldürüldü?” diye sordu ama aslında bunu öğrenmeyi istiyormuş gibi bir hali yoktu.</p>

  <p>“Dokuz. Şu ana kadar.”</p>

  <p>Beverly, “Olamaz!” diye bağırdı. “Öyle bir şey olsaydı, gazetelerde bu olayları okurdum. Televizyonda izlerdim.”</p>

  <p>Mike başını salladı. “Evet, öyle... Bu konuyu çok düşündüm. Dokuz çocuk öldürüldü... Gazetecilerin, televizyon muhabirlerinin, psişik güçleri olduğunu iddia eden şarlatanların çoktan buraya koşmaları gerekirdi...” Bill, “Ama öyle olmadı,” dedi.</p>

  <p>Mike, “Olmadı ya,” diye cevap verdi. “Bence bir tek neden var. ‘O’, olayların duyulmasını istemiyor.”</p>

  <p>Bill yüksek sesle düşünüyormuş gibi fısıldadı. “‘O’...”</p>

  <p>Mike tekrarladı. “O... 1715 yılından beri burada o yaratık! Yirmi yedi yılda bir ortaya çıkıyor. Bir süre cinayetler işliyor. Ölümlere, yangınlara, felaketlere neden oluyor... Ancak her zamanki süreç, 1958’de daha erken sona erdi. Buna biz neden olduk.”</p>

  <p>Bill öne doğru eğildi. “Bundan emin misin?” Gözleri parlıyordu. “Kesinlikle emin misin?”</p>

  <p>Mike, “Evet,” dedi. “Genellikle diğer süreler daha uzun. Olaylar eylülde doruk noktasına erişiyor. Noel’de de ortalık oldukça yatışıyor. Son süre, kardeşin 1957’nin ekim ayında öldürüldüğü zaman başladı. 1958 yılının ağustos ayında birdenbire sona erdi.”</p>

  <p>Eddie heyecanla bağırdı. “Neden?” Islık gibi bir ses çıkararak soluyordu. “Biz ne yaptık?”</p>

  <p>Mike başını salladı. “Bunu hatırlayacaksın... Zamanı gelince hatırlayacaksın.”</p>

  <p>Ben, “Ya hatırlayamazsak?” diye sordu.</p>

  <p>“O zaman Tanrı yardımcımız olsun.”</p>

  <p>Richie, “Dernek bu yıl dokuz çocuk öldürüldü,” dedi. “Tanrım!”</p>

  <p>Mike açıkladı. “1984’ün sonlarında, Lisa Albrect ve Steven Johson, şubat ayında da Dennis Torrio adlı bir lise öğrencisi kayboldu. Cesedini martın ortalarında Çorak Yer’de buldular. Parçalanmıştı. Bu da ölünün yakınında duruyordu.” Cebinden çıkardığı bir fotoğrafı uzattı. Beverly’le Eddie resme şaşkın şaşkın baktılar. Ama Richie Tozier şiddetle irkildi. Fotoğrafı sanki elini yakmış gibi attı. “Tanrım! Tanrım, Mike!” Geçirdiği şokun etkisiyle gözleri irileşmişti. Sonra resmi tekrar alarak Bill’e verdi.</p>

  <p>Yazar fotoğrafa baktığında sanki dünya kurşuni bir renge bürünerek çevresinde dönmeye başladı. Bir an bayılacağını sandı yazar. İnledi ve resmi düşürdü.</p>

  <p>Sonra Beverly’nin sesini duydu. “Nedir bu? Bu ne anlama geliyor, Bill?”</p>

  <p>Yazar sonunda, “Bu kardeşimin ana okulunda çekilmiş olan fotoğrafı,” dedi. “G-G-Georgie’nin. Onun albümündeki resim. Şu kımıldayan, göz kırpan fotoğraf.”</p>

  <p>Diğerleri resmi tekrar incelediler. Sonra Beverly, “Bu fotoğraf bu yıl mı bulundu?” diye sordu. Mike başını salladı. Kadın, yazara döndü. “Sen bu resmi en son ne zaman gördün, Bill?”</p>

  <p>Bill dudaklarını yaladı, konuşmak için kendini zorladı. “O resmi 1958’den beri hiç görmedim. O-Onu Richie’ye göstermek istediğim zaman fotoğrafı bulamadım.”</p>

  <p>Mike, “Fotoğrafı Dennis Torrio adlı çocuğun cesedinin yakınında buldular,” dedi. “Katil bunu saklamamıştı. Tersine. Sanki canavar bu resinin bulunmasını istiyordu. Öyle olduğundan eminim.” Mike ölülerin adlarını açıklamayı sürdürdü, sonra, “Dawn Roy’un ölüsü, Torrio’nun cesedinden dört gün sonra bulundu,” dedi. “McCarron parkında. Kız on üç yaşındaydı ve kafası koparılmıştı. Bu yılın nisanında Adam Terrault öldürüldü. Yirmi iki nisanda. On altı yaşındaydı. Ölüsü Batı Broadway’ın yakınındaki koruda bulundu. Onun da kafası kopmuştu. 6 Mayısta Frederic Cowan öldürüldü. İki buçuk yaşındaydı henüz. Onu evin ikinci katındaki banyoda buldular. Klozete düşerek boğulmuştu.”</p>

  <p>Beverly haykırdı. “Ah, Mike!”</p>

  <p>Zenci adeta öfkeyle, “Evet,” dedi. “Çok feci. Bunu bilmediğimi mi sanıyorsun?”</p>

  <p>Beverly, “Polis bunun bir kaza olduğuna mı karar verdi?” diye sordu. Mike başını salladı. “Hayır. O gün çocuğun annesi arka bahçeye çamaşır asıyormuş. Oğlunun haykırdığını duymuş. Elinden geldiği kadar hızla koşmuş. İkinci kata çıktığı zaman, birinin arka arkaya sifonu çektiğini ve güldüğünü duymuş. Zavallı bunun insan gülüşüne benzemediğini söylemiş. Çocuğun bel kemiği ve kafası kırılmış. Etrafa kanlar sıçramış. Kadın şimdi akıl hastanesinde.”</p>

  <p>Richie boğuk boğuk, “Buna hiç şaşmadım,” dedi.</p>

  <p>Mike biraz su içti ve yeni bir resmi uzattı. “Jeffrey Holly. Ölüsü 13 Mayısta bulundu. Bebeğin ölümünden bir hafta sonra. Kanalın yakınındaki parkta. Karnı yarılmıştı. Bundan dokuz gün sonra, yani 22 Mayısta, beşinci sınıf öğrencisi olan John Feury, Neibolt Sokağında ölü bulundu...” Eddie titrek sesle bir çığlık attı. Yüzü sapsan kesilmişti. İnhalatörü ağzına sokarak tetiği arka arkaya çekti, sonra da arkasına yaslandı. Gözleri yan kapalıydı, kesik kesik soluyordu. “Endişelenmeyin... Sadece... şok geçirdim. Neibolt Sokağını tümüyle unutmuştum.”</p>

  <p>Mike alçak sesle konuşmasını sürdürdü. “John Feury’nin iki bacağı da koparılmıştı. Ama polis doktoru bunun çocuğun ölümünden sonra yapıldığını söyledi. Feury’nin kalbi durmuştu. Yani korkudan ölmüştü çocuk. Cesedi postacı buldu. Adam verandanın altından bir elin uzanmış olduğunu fark etmişti...”</p>

  <p>Richie, “Olay 29 numaralı evde olmadı, değil mi?” diye sordu. Bill ona çabucak bir göz attı. Disk Jokey de yazara bakarak başını hafifçe salladı. Sonra tekrar Mike’a döndü. “Neibolt Sokağı yirmi dokuz numaralı evde mi?”</p>

  <p>Mike yine sakin sakin, “Evet,” dedi. “O evde oldu.” Tekrar su içti. “Gerçekten iyi olduğundan emin misin, Eddie?”</p>

  <p>Eddie başını salladı. Şimdi daha rahat nefes alıyordu.</p>

  <p>Mike başını eğerek, “Size telefon etmeyi istemedim,” diye açıkladı. “Bunu erteledim, erteledim... Ama son cinayetin kurbanını gördüğüm zaman hemen telefona koştum. Keşke sizi daha önce çağırsaydım.”</p>

  <p>Ben, “Son kurban kim?” dedi.</p>

  <p>“Bir beşinci sınıf öğrencisi. Feury’nin arkadaşı Jerry Bellwood. Onu Kansas Sokağının yakınında, Bill’in Çorak Yer’e indiğimiz zaman bisikletini bıraktığı yerde buldular. Çocuk parça parça edilmişti. Kalıntıları Kansas Sokağına paralel olan o alçak beton duvarın dibinde duruyordu. Bu resim, ceset götürüldükten yarım saat kadar sonra çekildi.” Uzattığı fotoğraf elden ele dolaştı. Resimde, duvarın üzerine, “Buraya dönün buraya dönün buraya dönün,” yazılmış olduğu görülüyordu.</p>

  <p>Bill, Mike’a baktı. Önce şaşırmış ve korkmuştu. Ama şimdi öfkelenmeye başlıyordu. “Bu yazı tahmin ettiğim şeyle mi yazılmış?”</p>

  <p>Mike, “Evet,” dedi. “Jerry Bellwood’un kanıyla.”</p>

  <h3 id="sigil_toc_id_31">KARAR</h3>

  <p>Beverly usulca, “Dokuz çocuk,” dedi. “Buna inanamıyorum. Yani... hem inanabiliyorum, hem de inanamıyorum. Dokuz çocuk öldü ve kimse bir şey yapmadı, öyle mi? Hiçbir şey?”</p>

  <p>Mike, “Pek de öyle sayılmaz,” diye cevap verdi. “Kentliler öfkeli, bazıları korkuyorlar. Ya da öyle gözüküyor. Ama kimin gerçekten bir şeyler hissettiğini, kimin rol yaptığını anlamak imkânsız.”</p>

  <p>“Rol yaptığını mı?”</p>

  <p>“Evet. Şimdi Derry’de görünüşte her şey normal. Kentliler bu kanlı cinayetler karşısında kendilerinden beklenenleri yapıyorlar. Eyalet başsavcısının bürosundan on altı dedektif geldi. Federal Bürodan ajanlar da. Yine sokağa çıkma yasağı konuldu...”</p>

  <p>“Ah, evet, sokağa çıkma yasağı.” Ben boynunun yanını ovuyordu. “1958’de harikalar yarattıydı! Bu kadarını hatırlıyorum.”</p>

  <p>Mike konuşmasını sürdürdü. “Tabii bazıları yine Derry’den ayrılmaya başladılar. Bazen cinayetlerin sona ermesini kimlerin gerçekten istediklerini böyle anlayabildiğini düşünüyorum. Duygulan gerçek olanlar korkuyor ve kentten gidiyorlar.”</p>

  <p>Beverly usulca tekrarladı. “Buraya dönün buraya dönün buraya dönün...” Sonra Mike’a değil, Bill’e baktı. “‘O’, buraya dönmemizi istedi. Neden?”</p>

  <p>Mike biraz da esrarlı bir şey söyledi. “Belki ‘O’ geri dönmemizi istedi. Ama belki. Belki de ‘O’ bizden intikam almak niyetinde. Ne de olsa, vaktiyle ‘O’nu yendik.”</p>

  <p>Bill, “Belki intikam almak istiyor,” dedi. “Belki de her şeyi düzene sokmayı.”</p>

  <p>Mike başını salladı. “Hayatınızın fazla düzenli olduğu söylenemez. Hepimiz de Derry’den ayrıldığınız sırada iyice etkilenmiştiniz. ‘O’ sizi damgalamıştı. Burada olanları hepiniz unuttunuz. O yazla ilgili anılarınız da hâlâ kopuk kopuk. Sonra garip bir gerçek daha var. Hepiniz de zenginsiniz.”</p>

  <p>Richie, “Yapma, canım,” dedi. “Bu...”</p>

  <p>“Kızma, kızma.” Mike hafifçe gülerek elini kaldırdı. “Ben sizi kötü bir şey yapmakla suçlamıyorum. Sadece gerçekleri açıklıyorum. Küçük bir kentin kitaplığında çalışan ve her yıl eline vergiler çıktıktan sonra bin yüz dolar geçen birine göre, zengin sayılırsınız. Tamam mı?”</p>

  <p>Richie pahalı kumaşın sardığı omuzlarını sıkıntılı sıkıntılı oynattı. Bill dışında hiçbiri de zenciye bakmıyordu.</p>

  <p>Mike ekledi. “Tabii milyarder değilsiniz. Ama Amerika’nın yukarı-orta tabaka ölçülerine göre bile, yine de haliniz vaktiniz yerinde. Burada hepimiz dostuz. Onun için şunu itiraf edin.”</p>

  <p>Diğerleri birbirlerine adeta çekine çekine baktılar. Bill yanaklarının kızardığını hissetti. Ona, Tavan Arasındaki Oda romanının senaryo taslağı için Mike’ın bir yılda kazandığı paradan on bin dolar daha fazlasını vermişlerdi. Gerektiği takdirde yeniden yazılacak senaryolar için de yirmişer bin dolar ödeyeceklerini söylemişlerdi. Telif hakkı olarak da bol para alıyordu. İmzaladığı anlaşma gereğince, iki romanı için ona hatırı sayılacak bir avans verilmişti. Bill, Mike, oğlum, diye düşündü. Dernek fener bekçiliği ettiğin için sana bu kadar para veriyorlar! Aylığını arttırmalarını istemeliydin!</p>

  <p>Mike, “Bill Denbrough,” dedi. “Başarılı bir romancı. Bu iş sayesinde geçimini sağlayabilen şanslı yazarlardan biri. Pek az insanın sivrilebildiği bir alanda başarıya erişen Beverly Rogan. O şimdi ülkenin orta bölgelerinin en beğenilen moda yaratıcısı.”</p>

  <p>“Ah, bu anlattığın ben değilim.” Beverly sinirli sinirli güldü. “Bunu Tom sağladı. Kocam Tom. O olmasaydı şimdi etek bastıracak, ceketleri astarlayacaktım. Bende iş kafası yok. Tom bile böyle söylüyor. Bu sadece... Tom’a ve... şansa borçlu olduğum bir şey.”</p>

  <p>Mike konuşmasını sürdürdü. “Richie, belki de sen Amerika’nın en başarılı Disk Jokeyisin. Los Angeles’ı avcunun içine almış olduğun kesin. Ayrıca başka programların da var...”</p>

  <p>Richie sert bir gangster tavrıyla, “Kendine gel, ahbap,” dedi ama kızarmıştı. “Önünle arkana yer değiştirtirim sonra. Beynine yumruğumla ameliyat yaparım.”</p>

  <p>Mike, Richie’ye aldırmadan sözlerine devam etti. “Eddie, her yanı siyah, büyük ve lüks arabalarla dolu bir kentte, yine de başarılı bir şirketin var... Ben, sen belki de dünyanın en başarılı genç mimarısın.”</p>

  <p>Ben itiraz etmek için ağzını açtı, sonra da kapattı.</p>

  <p>Mike ellerini açarak onlara gülümsedi. “Kimseyi utandırmayı istemiyorum. Ama bütün kâğıtlar masaya açılmalı... Bazı insanlar genç yaşta başarıya erişirler. Eğer sadece içinizden bir ya da iki kişi başarılı olsaydı, bunu sadece bir rastlantı sayardım. Ama biriniz, ikiniz değil, hepiniz başarılısınız. Stan Uris de buna dahil. O da Atlanta’nın en başarılı genç hesap uzmanıydı. Daha doğrusu bütün güney bölgesinin. Ben bu durumdan belirli bir sonuç çıkardım. Başarınızı yirmi yedi yıl önce burada olan şeylere borçlusunuz. Buna itiraz eden var mı?” Arkadaşlarına baktı. Hiçbiri de cevap vermedi.</p>

  <p>Sonra Bill, “Senin dışında, Mike,” dedi. “Sana ne oldu?”</p>

  <p>“Belli değil mi?” Zenci güldü. “Ben burada kaldım.”</p>

  <p>Ben mırıldandı. “Sen fener bekçiliği ettin.” Bill hızla mimara doğru döndü. Ama Ben gözlerini Mike’a dikmişti. Yazarın bu hareketini fark etmedi. “Bu durum hiç hoşuma gitmiyor. Kendimi aşağılık bir yaratık gibi hissediyorum.”</p>

  <p>Beverly, “Ben de öyle,” dedi.</p>

  <p>Mike sabırla başını salladı. “Hiçbirinizin de kendini suçlu hissetmesine gerek yok. Burada kalmayı kendim mi istedim sanıyorsunuz? Seçeneğim var mıydı? Ya sizin? Yani Derry’den ayrılma konusunda? Kahretsin! Hepimiz de çocuktuk. Aileleriniz şu ya da bu nedenle Derry’den ayrıldılar. Eşyalarıyla birlikte sizi de götürdüler. Benim annemle babam Derry’de kaldılar. Ama bu aslında onların kararı mıydı? Sanmıyorum. Kimin gideceğine, kimin kalacağına nasıl karar verildi? Bu şans mıydı? Kader miydi? Başka bir güç müydü? Ama kararı biz vermedik. Onun için kendinizi suçlu hissetmeyin.”</p>

  <p>Eddie çekine çekine sordu. “Acı duygular hissetmiyor musun?” Mike, “Çok çalışıp çabaladım,” dedi. “Acı duygular hissedecek zamanım olmadı. Uzun bir süre, izledim ve bekledim... Galiba daha görevimin ne olduğunu bilmediğim bir zamanda başladı bu. Ama son beş yıl, ‘alarm durumunda’ olduğumu söyleyebilirim. O zamandan beri bir günlük tutuyorum. İnsan yazı yazdığı zaman daha iyi düşünür. Ya da belirli bazı noktaların üzerinde durur. Ben yazı yazarken ‘O’nun niteliği konusunu da uzun uzun düşündüm. ‘O’ değişebiliyor. Bunu biliyoruz. Bence ‘O5 insanları kullanıyor ve damgalıyor da.” Mike ağır ağır gömleğinin düğmelerini açtı. Göğsünün düzgün kahverengi derisinde pembe yara izleri vardı. “Pençelerin yara izleri nasıl kalıyorsa öyle.”</p>

  <p>Richie adeta inledi. “Kurt Adam! Ah, Tanrım! Koca Bill, o Kurt Adam. Hani Neibolt Sokağındaki eve gittiğimiz zaman karşılaşmıştık.”</p>

  <p>“Ne?” Bill uykudan yeni uyanmış bir adam gibi konuşmuştu. “Ne, Richie?”</p>

  <p>“Hatırlıyor musun?”</p>

  <p>“Hayır... Sen hatırlıyor musun?”</p>

  <p>“Ben... hatırlar gibi oluyorum...” Richie hem şaşırmış, hem de korkmuş gibiydi. Birdenbire sustu.</p>

  <p>Eddie apansız Mike’a, “Yani ‘O’nun kötü olmadığını mı söylemek istiyorsun?” diye sordu. Zencinin yaralarına ipnotize olmuş gibi bakıyordu. “‘O’ doğal düzenin bir parçası mı?”</p>

  <p>Mike gömleğinin düğmelerini ilikledi. “‘O’ anladığımız ya da kabul ettiğimiz doğal düzenin bir parçası değil... ‘O’ öldürüyor. Çocukları öldürüyor. Bu da, doğru bir şey değil. Bill bu gerçeği hepimizden önce anladı. Hatırlıyor musun, Bill?”</p>

  <p>Bill, “‘O’nu öldürmek istediğimi hatırlıyorum,” dedi. “Ama bu konuda öyle belirli bir fikrim yoktu. Ne dernek istediğimi anlıyor musun? Sadece ‘O’nu ortadan kaldırmayı istiyordum. Çünkü ‘O’ Georgie’yi öldürmüştü.”</p>

  <p>“Bunu hâlâ istiyor musun?”</p>

  <p>Bill masaya dayamış olduğu ellerine baktı. Sarı yağmurluklu George’u ve parafın sürdüğü kâğıt kayığı hatırladı. Başını kaldırarak Mike’a baktı, sonra. “H-h-her-her zamankinden daha çok,” dedi.</p>

  <p>Mike da bu cevabı bekliyormuş gibi başını salladı. “O bizi damgaladı. Bizi etkiledi. Bütün kenti etkilediği gibi. Her gün istediklerini yaptırttı.</p>

  <p>Kış uykusuna yattığı o uzun sürelerde bile.” Mike bir parmağını kaldırdı. “Ama biz de ‘O’nu etkiledik. Biz ‘O’nu, bütün istediklerini yapamadan durdurduk. Bunu biliyorum. ‘O’nu zayıflattık mı? Yaraladık mı? Hatta ‘O’nu ölümün eşiğine kadar getirebildik mi? Bence ‘O’nu öldürmek üzereydik. Bu yüzden yaratığı öldürdüğümüze de inandık.”</p>

  <p>Ben sordu. “Ama olayın bu bölümünü sen de hatırlamıyorsun, değil mi?”</p>

  <p>“Öyle. 15 Ağustos 1958’e kadar olanları hemen hemen tümüyle hatırlıyorum. Ama ondan sonra olanlar kafamdan silinmiş. 4 Eylüle, yani okul yeniden açılıncaya kadar geçen olaylar. Olayları bulanık olarak hatırladığımı söylemiyorum. Hepsi de belleğimden kaybolmuş. Ama bir tek şey var! Bill’in ‘ölü ışıklar’ diye bir şeyden söz ederek haykırdığı hâlâ aklımda.”</p>

  <p>Bill’in kolu sarsıldı. Eli boş bira şişelerinden birine çarptı. Şişe yere düşerek bomba gibi patladı.</p>

  <p>Mike usulca, “Ölü ışıkları hatırlıyor musun, Bill?” diye sordu.</p>

  <p>“Hayır...” Yazarın ağzı uyuşmuştu. Sanki dişçisi novocaine’i fazla kaçırmış gibi.</p>

  <p>“Hatırlayacaksın.”</p>

  <p>“Hatırlamayacağımı umarım!”</p>

  <p>Mike, “Ama yine de hatırlayacaksın,” dedi. “Şimdilik... hayır. Bunun ne olduğunu ben de bilmiyorum. Ya siz?”</p>

  <p>Diğerleri hayır der gibi başlarını salladılar.</p>

  <p>Mike usulca, “Ama hep birlikte bir şey yapabildik,” dedi. “Olayın bir noktasında, ‘Grup iradesi’ diyebileceğim bir güçten yararlandık. Bu noktada, bilerek ya da bilmeyerek, bir gerçeği kavradık.” Huzursuzca kımıldandı. “Keşke burada olsaydı. Kafası pek düzgün çalışan Stan’in bir fikri olabilirdi.”</p>

  <p>Beverly, “Belki de gerçekten bir fikri vardı,” diye mırıldandı. “Belki de S tan bu yüzden intihar etti. Belki de bir sihir olduğunu, ama olgun insanların bundan yararlanamayacaklarını anladı.”</p>

  <p>Mike, “Ama ben bundan yararlanabileceğimize inanıyorum,” dedi. “Altımızın ortak bir yanı daha var. Acaba içinizden biri bunu fark etti mi?”</p>

  <p>Bill ağzını açtı, sonra tekrar kapattı.</p>

  <p>Mike, “Haydi, söyle, Bill,” dedi. “Bunun ne olduğunu biliyorsun. Yüzünden anlaşılıyor.”</p>

  <p>Bill, “Bildiğimden pek emin değilim,” diye cevap verdi. “Ama g-g-galiba bu... hiçbirimizin de çocuğu olmaması.”</p>

  <p>Şaşkınlık dolu bir sessizlik oldu.</p>

  <p>Mike bağırdı. “Evet! İşte ortak yanımız bu!”</p>

  <p>Eddie öfkelendi. “Ulu Tanrım! Bunun konuyla ne ilgisi var? Dünyada herkesin çocuğu olması mı gerekiyor? Saçma!”</p>

  <p>Mike, “Çocuğunuz var mı, yok mu?” dedi.</p>

  <p>Eddie içini çekti. “Yok... Anlayacağın karım biraz... benim, karım fazla şişman. Doktor o zayıflamadıkça çocuğumuz olmayacağını söyledi. Suç mu bu?”</p>

  <p>Richie ona doğru eğildi. “Sinirlenme, Eds.”</p>

  <p>Eddie öfkeyle bağırdı. “Beni Eds diye çağırma! Yanağımı sıkmaya da kalkma! Bundan nefret ettiğimi biliyorsun! Her zaman nefret ettim!”</p>

  <p>Richie gözlerini kırpıştırarak geriledi. “Sinirlenme, Eddie... Dinle. Ben çapkın bir bekârım. Bunu Los Angeles’ta bilmeyen de yok. Ama hiç çocuğum olmadı. Şimdi bir kahkaha patlatır mısın, Eds?”</p>

  <p>Ama Eddie inatla, “Bu da...” diye başladı.</p>

  <p>Bill onun sözünü kesti. “Evet, bu hiçbir şeyi kanıtlamıyor. Ama yine de arada bir bağ olduğunu gösteriyor. Bu ortak yanımız bizim. Şimdi önemli olan, ne yapacağımız. Bunu düşündün mü, Mike?”</p>

  <p>Mike, “Düşündüm tabii,” dedi. “Ama bir araya gelip konuşmadan karar vermem imkânsızdı.” Susup arkadaşlarını süzdü. “Bir fikrim var. Ama bunu size açıklamadan önce, bu işe karışmamız gerekip gerekmediğine karar vermeliyiz. Daha önce yaptığımız bir şeyi yeniden denemeyi istiyor muyuz? ‘O’nu tekrar öldürmeyi denemeyi? Yoksa bu buluşmadan sonra her birimiz kendi yolumuza mı gideceğiz?”</p>

  <p>Beverly, “Bence...” dedi. Ama Mike ona bakarak başını salladı. Söyleyecekleri daha bitmemişti.</p>

  <p>“Başarılı olup olmayacağımızı önceden tahmin etmemiz imkânsız. Bunu kabullenmek zorundasınız. Fazla şansımız yok. Stan burada olsaydı belki biraz daha umutlanabilirdik. Yani şansımız biraz daha artmış olurdu ama işte o kadar. Stan öldü. O gün oluşturduğumuz daire de parçalandı. Bence ‘O’ bizi öldürecek. Teker teker. Herhalde feci bir biçimde hem de. Çocukken, şimdi bile anlayamadığım bir biçimde tam bir daire oluşturduk. Eğer bu işe girişmeye karar verirsek o zaman daha küçük bir daire oluşturmamız da gerekecek sanırım. Bunu başarıp başaramayacağımızı anlarız. Belki de başardığımızı sanır, sonra da... çok geç kalmış olduğumuzu anlarız.” Mike yorgun bakışlı, çukura kaçmış gözleriyle eski arkadaşlarına baktı. “Onun için oylama yapmamız gerekiyor. Ya burada kalıp yeniden deneyeceğiz ya da siz kalkıp evlerinize döneceksiniz. İşte seçenekler bunlar. Sizi buraya, hatırladığınızdan bile emin olmadığım bir yeminden yararlanarak çağırdım. Ama sırf bu yemine dayanarak hepinizi de burada tutamam. Bunun sonucu çok daha kötü olur.” Bill’e baktı.</p>

  <p>Yazar o zaman zencinin ne söyleyeceğini anladı. Mike onları buraya getirmiş ve her şeyi de düzgünce açıklamıştı. Zenci şimdi liderliğin 1958’de onlara elebaşılık eden kimseye verilmesini istiyordu.</p>

  <p>“Ne diyorsun, Koca Bill? Haydi, oylamaya başla.”</p>

  <p>Yazar, “H-Herkes konuyu anladı mı?” diye sordu. “Ya burada kalıp savaşacağız ya da bütün bunları unutacağız. Kalmak isteyenler?”</p>

  <p>Belki beş saniye masada hiç kimse kımıldamadı. Bill, Georgie’yi düşündü. Kimseye bir zararı olmayan küçük kardeşini. Bütün hafta evde kapalı kaldıktan sonra, sokağa çıkıp biraz oynamak istemişti çocukcağız. Sarı yağmurluğunu giymiş, gitmeden önce de eğilip ağabeyini yanağından öpmüştü. Yazar yine o eski öfkeyi duydu. Ama artık olgun bir erkekti. Görüş açısı da genişlemişti. ‘O’nun öldürdüğü tek çocuk Georgie değildi. Kafasından bütün o zavallıların adlarını geçirdi Bill. Sonra ağır ağır elini kaldırdı. “‘O’nu öldürelim. Ama bu sefer gerçekten öldürelim!”</p>

  <p>Yine bir sessizlik oldu. Sonra Richie içini çekerek elini kaldırdı. “Ne yapalım? Bazı tanınmış yıldızlarla röportaj yapmaktan daha zor olamaz ya!”</p>

  <p>Beverly de onu taklit etti. Hem çok heyecanlanmıştı, hem de fena halde korkuyordu. Mike elini kaldırdı. Ben de onu izledi.</p>

  <p>Eddie Kaspbrak arkasına dayanmış oturuyordu. İnce yüzünde mutsuzluk ve korku vardı. Bill onun yerinden fırlayarak odadan kaçacağını sandı. Herhalde arkasına bile bakmayacaktı. Ama sonra Eddie tek elini kaldırdı. Diğeriyle inhalatörünü sıkı sıkı tutuyordu.</p>

  <p>Richie, “Yaşa, Eds,” dedi. “Bu sefer gerçekten kahkahaları patlatacağımızdan eminim.”</p>

  <p>Eddie titrek bir sesle, “Evet, Richie,” diye cevap verdi. “Bundan eminim.”</p>

  <h3 id="sigil_toc_id_32">KAYBEDENLERE ARMAĞANLAR</h3>

  <p>Garson içinde niyetler olan Çin kurabiyelerinden getirdi. O çıktıktan sonra Bill, “Fikrin nedir, Mike?” diye sordu.</p>

  <p>Zenci, “Basit,” dedi. “Ama çok da tehlikeli olabilir.”</p>

  <p>Richie bağırdı. “Haydi açıkla şunu!”</p>

  <p>“Bence buradan çıktıktan sonra birbirimizden ayrılmalıyız. Her birimizin, Derry’de en iyi hatırladığı yere gitmesi doğru olur... Çorak Yer dışında yani. Henüz oraya gitmemizin zamanı değil.”</p>

  <p>Ben ona baktı. “Ne olacağını sanıyorsun, Mike?”</p>

  <p>“Bundan pek emin değilim... Benimki sadece bir önsezi. Ama aklınıza belirli bir yer gelmiyorsa, bırakın ayaklarınız sizi bildikleri gibi götürsün. Sonra bu gece kitaplıkta buluşur, olanlardan söz ederiz.”</p>

  <p>Ben, “Eğer bir şey o/ursa,” dedi.</p>

  <p>“Bence olacak.”</p>

  <p>Bill öğrenmek istedi. “Nasıl şeyler?”</p>

  <p>Mike başını salladı. “Hiçbir fikrim yok. Ama kötü şeyler olacağını seziyorum. Hatta belki de içimizden biri bu gece kitaplığa gelemeyecek. Bunu düşünmem için belirli bir neden yok... Bu da yine önsezilerimin bana fısıldadıkları bir şey.”</p>

  <p>Bu sözleri derin bir sessizlik izledi.</p>

  <p>Sonra Beverly, “Ama neden yalnız gidiyoruz?” diye sordu. “Madem bu meseleyi grup halinde halledeceğiz, o halde neden işe yalnız başımıza başlamamızı istiyorsun, Mike? Özellikle de tehlike sandığın kadar büyükse?”</p>

  <p>Bill, “Bu soruyu ben cevaplayabilirim sanırım,” dedi.</p>

  <p>Mike ona baktı. “Tamam, Bill.”</p>

  <p>Yazar, Beverly’ye döndü. “Olaylar biz yalnızken başladı. Henüz her şeyi hatırlayamıyorum. Ama bu kadarını unutmadığımdan eminim. George’un odasındaki kımıldayan fotoğraf. Ben’in mumyası. Eddie’nin Neibolt Sokağında, verandanın altında gördüğü cüzzamlı. Ve o kuş... Bir kuş olayı vardı, değil mi, Mike?”</p>

  <p>Zenci haşin bir tavırla başını salladı. “Evet. Dev bir kuş.”</p>

  <p>Bill yine Beverly’ye, “Lavabonun deliğinden sesler geldiği ve sonra da etrafa kanlar fışkırdığı sırada, sen de banyoda yalnızdın,” dedi. “Richie’ye gelince...” Şaşkın şaşkın durakladı.</p>

  <p>Richie gülümsedi. “Ben kuralları güçlendiren o istisnalardanım. Koca Bill. O yaz gerçekten acayip olan ilk şeyi, seninle George’un odasına girdiğim zaman gördüm. O gün seninle birlikte kardeşinin odasına girdik ve Georgie’nin albümüne baktık. Eski bir sokak resmindeki şeyler oynamaya başladı. Bunu hatırlıyor musun?”</p>

  <p>Bill, “Evet,” dedi. “Ama ondan önce hiçbir şeyle karşılaşmadığından emin misin, Richie, kesinlikle emin misin?”</p>

  <p>“Ben...” Disk Jokeyin gözlerinde garip bir ifade belirip kayboldu. “Henry’yle arkadaşlarının beni kovaladıkları o gün... daha okul sona ermemişti... Freese mağazasının oyuncak bölümüne girerek o serserilerin elinden kurtuldum. Sonra parka gidip bir süre bankta oturdum. O sırada bir şey gördüğümü sandım... Ama aslında rüyaydı.”</p>

  <p>Beverly meraklandı. “Neydi o?”</p>

  <p>“Hiç!” Richie’nin sesi sertleşmiş gibiydi. “Bir rüya. Gerçekten.” Mike’a baktı. “Ama dolaşmaya bir itirazım yok. Böylece zaman geçmiş olur. Eski kenti dolaşırım.”</p>

  <p>Bill arkadaşlarına baktı. “Dernek kabul ediyoruz, öyle mi?” Diğerleri, evet, der gibi başlarını salladılar.</p>

  <p>“Ve bu gece kitaplıkta buluşacağız... Kaçta, Mike?”</p>

  <p>“Yedide. Geç kalırsanız zili çalın. Kitaplık akşam yedide kapanıyor.” “Yedide o halde...” Bill ciddi ciddi diğerlerine baktı. “Dikkatli olun. Şunu da unutmayın. H-h-hiçbirimiz aslında ne yaptığımızı bilmiyoruz. Bunu bir keşif dolaşması sayın. Bir şey görürseniz savaşmaya kalkışmayın. Hemen kaçın.”</p>

  <p>Richie, Michael Jackson’un taklidini yaptı. “Ben âşığım, savaşçı değil.”</p>

  <p>“Eh, öyleyse gidelim.” Ben ağzını çarpıtarak' acı acı gülümsedi. “Ama açıkçası şu anda nereye gideceğimi de bilmiyorum. Madem Çorak Yer yasak... Benim için harika bir şey olurdu sizinle oraya gitmek.” Bir an Beverly’ye baktı, sonra gözlerini kaçırdı. “Aklıma benim açımdan bu kadar değerli olan başka bir yer gelmiyor. Herhalde birkaç saat dolaşır binalara bakarım O arada da ayaklarım ıslanır.”</p>

  <p>Richie, “Sen gidecek bir yer bulursun, Saman Yığını,” dedi. “Eskiden uğrayıp tıkındığın o büfelere git. Bir şeyler atıştır.”</p>

  <p>Ben güldü. “On bir yaşımdan beri iştahım bir hayli kapandı. Zaten öyle çok yemek yedim ki, belki beni buradan yuvarlayarak çıkarmak zorunda kalacaksınız.”</p>

  <p>Eddie, “Haydi, gidelim,” dedi.</p>

  <p>Diğerleri iskemlelerinden kalkmaya davranırlarken Beverly bağırdı. “Bir dakika! Niyetli kurabiyeler! Onları unutmayın!”</p>

  <p>Richie, “Ha, evet,” diye söylendi. “Kurabiyeden çıkacak niyeti görür gibiyim. ‘Yakında seni iri bir canavar yiyecek. Mutlu günler.’”</p>

  <p>Diğerleri gülmeye başladılar. Mike kurabiye dolu kâseyi Richie’ye uzattı. Disk Jokey bir kurabiye seçti, sonra kâseyi yanındaki arkadaşına verdi. Kurabiyeler masada elden ele dolaştı. Bill hiçbirinin de kurabiyelerini diğerlerinden önce açmadığını fark etti. Küçük, şapka biçimi kurabiyeleri ya ellerinde tutuyorlardı ya da önlerine koymuşlardı. Bekliyordu hepsi. Beverly gülerek kendi kurabiyesine uzandığı zaman, Bill, hayır, hayır, yapma! diye haykırmak istedi. Bu ‘O’nun oyununun bir parçası. Kurabiyeyi yerine bırak. Onu açma. Ama çok geç kalmıştı. Beverly kurabiyeyi ortasından kırdı. Ben de öyle. Eddie kendisininkini çatalla ikiye ayırmaya çalışıyordu. Beverly dehşetle irkilmeden hemen önce, Bill kendi kendine, hepimiz de durumu anlamıştık, diyecek kadar zaman buldu. Çünkü hiçbirimiz de kurabiyeleri ısırmadık. Aslında normali bu olurdu. Ama kimse bunu yapmadı. Galiba içimizde bir yer, hâlâ olanların hepsini de hatırlıyor. Ve bu düşünce ona her şeyden daha korkunç geldi.</p>

  <p>Beverly’nin kurabiyesinden kanlar fışkırdı. Sanki bir atardamar kesilmiş gibi. Kanlar kadının eline ve sofradaki beyaz örtüye sıçradı.</p>

  <p>Eddie Kaspbrak boğulurmuş gibi bağırarak tiksintiyle masadan uzaklaşmaya çalıştı. Az kalsın iskemlesi devriliyordu. Adamın kurabiyesinden pis, sarımsı kahverengi kabuklu dev bir böcek çıkmaya çalışıyordu. Kozadan çıkarmış gibi. Cama benzeyen gözleriyle boş boş bakıyordu böcek. Sonra sendeleyerek Eddie’nin tereyağ tabağına girdi, ince arka bacaklarını birbirine sürterken bir hışırtı duyuldu.</p>

  <p>Richie de boğulurcasına, “Ah, Tanrım,” diye inledi. “Ah, Tanrım! Koca Bill, bir göz...” Dudakları gerilmiş, dişleri ortaya çıkmıştı. Kurabiyesinin üzerinden bir parçanın koptuğu görülüyordu. Şimdi bu delikten camlaşmış bir insan gözü bakıyordu. Kahverengi bir göz!</p>

  <p>Ben Hanscom kurabiyesini fırlattı. Kurabiye masanın üzerinde yuvarlanırken Bill içinde kökleri kanlı iki diş gördü. Bu dişler birbirlerine çarparak çatırdıyordu.</p>

  <p>Bill tekrar Beverly’ye döndü ve kadının haykırmak üzere olduğunu anladı. Bir atılışta eliyle Beverly’nin ağzını kapattı. Eddie ise hırıltılı hırıltılı nefes alıyordu.</p>

  <p>Bill öfkeyle arkadaşlarına baktı, sonra da o yazdan kalmış olan sözleri tekrarladı. “Sesinizi kesin! Hepiniz de! Sesiniz çıkmasın! Susun!”</p>

  <p>Richie eliyle ağzını sildi. Mike’ın yüzü kirli bir kurşuniye dönüşmüştü. Ama zenci, yazara bakarak yine de başını sallamayı başardı. Hepsi de masadan uzaklaştılar. Bill kendi kurabiyesini açmamıştı. Şimdi kurabiyenin iki yanının kabarıp kabarıp indiğini görüyordu.</p>

  <p>Beverly, Bill’in avucuna doğru, “Hı...” diye bir şeyler söyledi.</p>

  <p>“Sus, Bev.” Yazar elini çekti.</p>

  <p>Kadının gözleri irileşmiş, sanki bütün yüzünü kaplamıştı. “Bil... Bill, gördün mü?” Gözleri böceğe kaydı. Şimdi bakışlarını ondan alamıyordu. Böcek ölmek üzereymiş gibiydi. Kadın inlemeye başladı.</p>

  <p>Bill sert bir sesle, “Sus,” dedi. “Masaya yaklaş.”</p>

  <p>“Bunu yapamam, Billy. O şeyin yanına...”</p>

  <p>“Yapabilirsin. B-b-bunu yapmak zorundasın.” Bill yaklaşan ayak seslerini duymuştu. “Hepiniz de masaya yaklaşın. Bir şey olmamış gibi davranın.”</p>

  <p>Garson içeri girdi. “Masayı toplayayım mı?”</p>

  <p>“Biraz sonra.” Mike yalancı bir neşeyle gülümsedi.</p>

  <p>“Yemeklerden memnun kaldınız mı?”</p>

  <p>Beverly, “Her şey çok güzeldi,” diyerek güldü. Gülümseyişi Mike’ınkinden çok daha doğaldı. Deli gibi gülümseyen Bill’inkinden de.</p>

  <p>Yazar hafif bir çıtırtı duydu. Tabağına baktı, kurabiyesinin içinden bir bacağın uzanmış olduğunu gördü. Bill, onu ısırabilirdim, diye düşündü. Ama hâlâ gülümsüyordu.</p>

  <p>Richie de yazarın tabağına bakıyordu. Grimsi siyah bir sinek, yavaş yavaş kurabiyenin içinden çıkıyordu. Hafifçe vızıldıyordu. Kurabiyeden akan sarımsı, yapışkan bir sıvı, sofra örtüsünün üzerine yayıldı. Çevreye irinli yaralan hatırlatan bir koku yayıldı.</p>

  <p>Garson, “Madem bir şey istemiyorsunuz...” diye mırıldandı.</p>

  <p>Ben, “Öyle,” dedi. “Yemekler nefisti... Çok değişik.”</p>

  <p>Garson selam vererek dışarı çıktı.</p>

  <p>Ben, Bill’in tabağındaki dev sineğe bakarak boğuk boğuk, “Nedir o?” diye sordu.</p>

  <p>Bill, “Bir sinek,” dedi. “Değişim geçirmiş bir sinek. Son zamanlarda sinekler aklımdan çıkmıyordu. Anlayacağınız yeni bir roman tasarlıyordum.”</p>

  <p>Beverly fısıldadı. “Bağışlayın... Galiba kusmam gerekiyor.” Daha erkekler ayağa kalkamadan odadan fırladı.</p>

  <p>Bill peçetesini silkeleyerek sineğin üzerine attı. Serçe yavrusu büyüklüğündeydi sinek. Peçetenin altında iki defa vızıldadı sonra da sustu.</p>

  <p>Eddie bitkinlikle, “Tanrım...” diye mırıldandı.</p>

  <p>Mike, “Buradan çıkalım,” dedi. “Beverly’yi lobide bekleriz.”</p>

  <p>Mike hesabı öderken Beverly de kadınlar tuvaletinden çıktı. Rengi uçmuştu ama sakindi. Hep birlikte yağmurlu güne çıktılar.</p>

  <p>Mike, “İçinizde bu olay yüzünden fikrini değiştiren var mı?” diye sordu.</p>

  <p>Ben, “Fikrimi değiştirmiş değilim,” dedi.</p>

  <p>Eddie başını salladı. “Hayır.”</p>

  <p>Richie güldü. “Hangi fikri?”</p>

  <p>Bill, “Vazgeçmedim,” diyerek Beverly’ye baktı.</p>

  <p>Kadın, “Ben de kaçacak değilim,” diye açıkladı. “Bill, sen demin ‘O’nun eski oyunlarına kalkıştığını mı söyledin?”</p>

  <p>Yazar, “Ben sineklerle ilgili bir roman yazmayı düşünüyordum, bu yüzden de bir sinek gördüm,” dedi. “Sen de kan, Beverly. Neden kanı düşünüyordun?”</p>

  <p>Beverly hemen, “Herhalde musluktan fışkıran kanlar yüzünden,” diye cevap verdi. Ama aslında bu doğru değildi. Çünkü kanlar eline fışkırır fışkırmaz, tabanının kesilmesini hatırlamıştı. Ve tabii Tom’u. Ve... babasını...</p>

  <p>Bill, Eddie’ye baktı. “Sana da böcek çıktı. Neden?”</p>

  <p>Eddie, “O bir cırcırböceği,” dedi. “Evimizin bodrumunda sürüyle cırcırböceği var. İki yüz bin dolarlık bir ev, ama o böceklerden kurtulamıyoruz. Geceleri bizi çıldırtıyorlar. Mike’ın telefonundan iki gece önce de korkunç bir kâbus gördüm. İnhalatörüme cırcırböcekleri dolmuştu.”</p>

  <p>Ben, “Garson bunların hiçbirini de görmedi,” diye hatırlattı, sonra Beverly’ye baktı. “Annenle babanın delikten fışkıran kanları görmedikleri gibi.”</p>

  <p>“Öyle...”</p>

  <p>Hafif yağmurda durup birbirlerine baktılar.</p>

  <p>Mike saatine bir göz attı. “Bu gece yedide bekliyorum. Hepiniz de dikkatli olun.”</p>

  <p>Ben, Kansas Sokağından çıkıyordu. Nereye gideceğini pek bilmiyordu mimar. Birdenbire, gümüş bir dolarlık, diye düşündü. Biz onunla ne yaptık? Ama bunu hatırlayamadı. Gümüş dolar, Ben. Beverly onun yardımıyla hayatını kurtardı... Senin... Belki diğerlerinin de. Ve özellikle Bill’in. Beverly harekete geçinceye kadar ‘O’ neredeyse bağırsaklarımı deşecekti. Sonra Beverly ne yaptı? Kız, ‘O’nu geriletti. Ve hepimiz de ona yardım ettik. Ama nasıl? Kafasında bir kelime belirdi. Anlamı olmayan, ama ürpermesine neden olan bir sözcük. Chüd... Bu ne anlama geliyor? Ben yüksek sesle, “Bilmiyorum,” dedi. Sonra da birinin duyup duymadığını anlamak için çevresine bakındı. Kansas Sokağından Costello Caddesine sapmış olduğunu fark etti. Ya bilerek ya da bilmeyerek sevdiği bir yere gelmişti.</p>
</body>
</html>
