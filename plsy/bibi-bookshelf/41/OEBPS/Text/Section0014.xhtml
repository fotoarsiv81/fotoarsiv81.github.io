<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/STYLE.css" rel="stylesheet" type="text/css" />
</head>

<body>
  <h2>XI</h2>

  <h2 id="sigil_toc_id_33">Dolaşma</h2>

  <h2 id="sigil_toc_id_34">BEN HANSCOM BİR KİTAP ALIYOR</h2>

  <p>Derry Kitaplığına. Ani bir özlem duyan mimar, basamaklardan çıkarak içeri girdi. Kendisini bir yabancı, başka bir ülkeden gelmiş bir casus gibi hissediyordu. Masasında oturan kütüphane memurunun başını kaldırarak çınlayan bir sesle, sen! demesini bekliyordu. Burada ne işin var? Sen dışardansın! Eski günlerden gelmesin. Geldiğin yere dön. Yoksa polis çağırırım.</p>

  <p>Kız başını kaldırdı. Genç ve güzeldi. Masasındaki levhada adı yazılıydı. Carole Danner. Daha geride, buzlu camlı bir kapı vardı. Üzerinde “Michael Hanlon-Kitaplık Müdürü,” diye yazılıydı.</p>

  <p>Sonra Ben’in gözü duvardaki bir afişe ilişti, kalbi hızla çarpmaya başladı. Poster sade... ve tanıdıktı. Üzerinde sadece birkaç cümle vardı.</p>

  <p>“Dışarı çıkma yasağını unutmayın.</p>

  <p>19’da evlerinizde olun.</p>

  <p>Derry Polis Merkezi.”</p>

  <p>Ben o anda her şeyi kavradı. Boşuna oylama yapmışlardı. Dönmek imkânsızdı. Kaderin çok önceden çizmiş olduğu yolda ilerlemek zorundaydılar.</p>

  <p>Miss Danner, “Size yardımcı olabilir miyim?” diye sordu.</p>

  <p>Ben, “Sanırım...” dedi. “Bu biraz... romantik bir şey. Anlayacağınız ben Derry’de büyüdüm. Çocukluğumdan beri kente ilk defa döndüm. Şimdi bir kitap almak istiyorum. Adım Hanscom. Ben Hanscom.”</p>

  <p>Carole Danner gülümsedi. “Çok hoş bir fikir bu. Siz on-on beş dakika kitapları inceleyin. Ben o sırada kartınızı hazırlarım. Çocukken kartınız var mıydı?”</p>

  <p>Ben gülümsedi. “Olmaz olur mu? Arkadaşlarım dışında, benim için en önemli şeylerden biri de o karttı...”</p>

  <p>Birdenbire salonda bir ses yankılandı. “Buraya gelir misin, Ben?”</p>

  <p>Mimar irkilerek döndü ama tanıdık kimseyi göremedi. Herkesin sakin sakin oturmasından, o sesi duymamış olduklarını da anladı. Kütüphane memuru, “Eskiden kartınız olduğuna göre,” diyordu. “Adınızı dosyalarda bulabilirim.”</p>

  <p>Ben, “Çok Teşekkür ederim,” diye gülümsedi. Aynı anda salonun sessizliğini daha yüksek, tehlikeli ve neşeli bir ses yardı. “Yukarı gel, Ben. Gel, şişko, gel.”</p>

  <p>Carole Danner başını eğerek mimara baktı. “Dışarıda hava ısındı mı?”</p>

  <p>Ben, “Biraz,” dedi. “Neden sordunuz?”</p>

  <p>“Çünkü...”</p>

  <p>O ses kitapların tepesinde haykırdı. “Bütün bunları Ben Hanscom yaptı! Çocukları o öldürdü! Ben Hanscom’u yakalayın. Tutun!”</p>

  <p>“Terliyorsunuz.”</p>

  <p>Ben aptal aptal mırıldandı. “Öyle mi?”</p>

  <p>Kız, “Kartınızı hemen hazırlayacağım,” dedi.</p>

  <p>“Teşekkür ederim.” Carole Danner masasındaki yazı makinesini önüne çekti.</p>

  <p>Ben ağır ağır uzaklaşırken kalbi kaburgalarını dövüyordu. Evet, terliyordu da. Terlerin alnından, koltukaltlarından ve göğsünden aktığını hissediyordu. Mimar başını kaldırdı, palyaço yüzünü beyaza boyamıştı. Katil gibi sırıtıyor, yayılan dudak boyalan kana benziyordu. Göz çukurları boştu. Bir elinde birkaç balon, diğerinde de bir kitap tutuyordu.</p>

  <p>Ben, ‘O,’ diye düşündü. 1985’de, bahar sonlarında bir gün, Derry Kitaplığının salonunda duruyorum. Olgun bir insanım. Ama karşımda çocukluk günlerinin en korkunç kâbusu var. ‘O’nunla karşı karşıyayım.</p>

  <p>Pennywise aşağıya seslendi. “Yukarı gel, Ben. Sana bir zarar verecek değilim. Senin için bir kitap seçtim... Ve bir de balon. Haydi, gel.”</p>

  <p>Ben cevap vermek için ağzını açtı. Oraya çıkacağımı sanıyorsan çıldırmışsın dernektir! Mimar birdenbire, böyle bağırırsa kitaplıktakilerin asıl onu deli sanacaklarını anladı.</p>

  <p>Pennywise kıkır kıkır güldü. “Ah, bana cevap veremeyeceğini biliyorum. Ama seni bir an kandırdım. Öyle değil mi?” Başını arkaya attı, kahkahaları tizleşti.</p>

  <p>Ben müthiş bir çaba sonucu, elleriyle kulaklarını tıkamamayı başardı. Pennywise yine, “Haydi gel, Ben,” diye seslendi. “Konuşuruz. Tarafsız bölge burası. Ne dersin?”</p>

  <p>Ben kendi kendine, “Oraya çıkacak değilim,” dedi. “Sonunda karşına dikildiğim zaman beni görmeyi istemeyeceksin sanırım. Çünkü seni öldüreceğiz.”</p>

  <p>Palyaço yine tiz kahkahalar attı. “Beni mi öldüreceksiniz, Saman Yığını? Beni mi?”</p>

  <p>Yüzü bembeyaz kesilmiş olan Ben salonda ilerledi. Neredeyse kusacaktı. Titreyen eliyle rafların birinden bir kitap çekti. Soğuk parmaklarıyla sayfalarını çevirdi.</p>

  <p>Palyaço, “Bu son şansın, Saman Yığını,” dedi. “Kentten uzaklaş. Bu akşam, hava kararmadan. Bu gece seni yakalayacağım. Seni de, diğerlerini de. Artık beni durduramayacak kadar büyüdün, Ben. Hepiniz de öyle. Hiçbir şey yapamayacak, sadece öleceksiniz. Çıkıp git, Ben. Bu gece olacakları görmek ister misin?”</p>

  <p>Ben buz gibi elleriyle kitabı tutuyordu hâlâ. Bakmak istemiyordu, ama sanki görünmeyen parmaklar çenesini tutmuş, başını kaldırıyordu.</p>

  <p>Palyaço ortadan kaybolmuş, onun yerini Drakula almıştı. Yüzü bir ölüm beyazlığında, gözleri de kan pıhtıları gibi morumsu kırmızıydı. Ağzı açıktı. Jilet kadar keskin dişleri gözüküyordu. Drakula, “Hart, hart!” diye bağırarak ağzını kapattı. Dişleri dudaklarını parçaladı. Ağzından kızılımsı kara bir kan akarken dudak parçalan kolalı gömleğinin önüne düştü. Etler beyaz kumaşta kanlı izler bırakarak aşağıya kaydılar.</p>

  <p>Vampir kanlı bir deliğe dönen ağzını açıp Ben’e haykırdı. “Stan Uris ölmeden önce ne gördü? Onu sen de görmek ister misin, Ben? Stan ne gördü? Ne gördü?”</p>

  <p>Ben nefesini tuttu. Çığlık atmak üzere olduğunu düşünüyordu. Ama sonra, “Tabii, ondan gümüş kurşun yaptık,” dedi. “Gümüş dolardan...” Merdivenin yukarısındaki vampirin kaybolmuş olduğunu fark etti. Şimdi orada bir balon uçuyordu. Ve üzerinde. “Günün iyi geçsin!” yazılıydı. “Gece öleceksin!”</p>

  <p>Carole Danner yanına geldi. “Kartınızı hazırladım.”</p>

  <p>Ben derin bir soluk aldı. “Çok teşekkür ederim.” Sonra kendi kendine, “Gümüş kurşun değil, gümüş toplar yaptık...” dedi.</p>

  <p>Kızla birlikte masaya gitti. Carole Danner ona turuncu bir kart uzattı. Ben, hayatımda ilk defa büyüklere özgü bir kitaplık kartı alıyorum, diye düşündü. Çocukken kartım sarıydı.</p>

  <p>Kız bir kitabı mikrofilm aygıtına doğru tuttu. Artık ödünç verilen eserleri damgalamıyor, bu aletten yararlanıyorlardı. Ben adeta delice bir neşeyle kendi kendine, “Bu, tam palyaço konuşmaya başladığı sırada rafların birinden kaptığım kitap,” dedi. “Kız onu almak istediğimi sandı. Yirmi yıl sonra Derry Kitaplığından bir eser aldım ama ne olduğunu bile bilmiyorum. Aldırdığım da yok. Buradan çıkayım da!”</p>

  <p>Ben kitabı koltuğunun altına sıkıştırarak, “Teşekkür ederim,” diye gülümsedi. “Size zahmet verdim.”</p>

  <p>“Ne zahmeti, Bay Hanscom...”</p>

  <p>Ben saatine bir göz attı. “Artık gitmem gerekiyor. Gösterdiğiniz nezaket için teşekkürler.”</p>

  <p>“Güzel bir gün geçirmenizi dilerim, Bay Hanscom.”</p>

  <p>Ben, ah, tabii, diye düşündü. Çünkü bu gece öleceğim. Hızla ilerleyerek kitaplıktan çıktı. Sıcak mayıs güneşinde, basamaklarda durarak elindeki kitaba baktı. Elindeki, Henry Bowers ve arkadaşlarından kurtulmak için Çorak Yer’e kaçtığı gün kitaplıktan aldığı romandı.</p>

  <p>Ben, “Ah, Tanrım...” diye mırıldandı. “Ah, Tanrım...” Birdenbire arkadaşlarının başına neler geldiğini merak etti.</p>

  <h3 id="sigil_toc_id_35">EDDIE KASPBRAK TOPU YAKALIYOR</h3>

  <p>Eddie bindiği otobüsten Kansas Sokağıyla Kossuth Yolunun kesiştiği yerde indi. Kansas boyunca aşağıya doğru inerken, “Buraya neden geldim?” diye sordu kendi kendine. “Batı Broadway’e gitmeli, o güzel konaklara bakmalıydım. Greta Bowie adlı sarışın kız da o evlerden birinde otururdu. Sapsan saçları vardı. Bir ara ona âşıktım sanırım. Cumartesi günleri Gretaların bahçesinde çocuklar kroket oynarlardı. Ama kız beni hiç çağırmazdı. Buna da kızmazdım. Benim gibi bir çocuğu neden çağıracaktı? Göğsüm dar ve çöküktü, astımım vardı. Yüzüm de boğulmuş bir sıçanınkine benzerdi...”</p>

  <p>Eddie ayağında şık Gucci mokasenleriyle ağır ağır ilerledi. Derin düşüncelere dalmıştı. Sonra kendisini, büyük çocukların vaktiyle beysbol oynadıkları arsanın önünde buldu. Galiba bazen Stan Uris de o çocuklara katılırdı... Ama asıl Geğirti Huggins’in oyun yeriydi burası. Eddie kendi kendine, “Geğirti komik denilecek kadar iriyarıydı,” dedi. “Daha on iki yaşında olmasına rağmen bir seksen boyundaydı. Herhalde en aşağı seksen kiloydu. O yaz ölmeseydi boyu daha da uzayacaktı. Ama hareketleri hantaldı. Çok da zalimdi...”</p>

  <p>Eddie arsanın dibine doğru gitti. Buraya paslı bir zincir gerilmişti. Daha geride Çorak Yer uzanıyordu. Orası daha da vahşi bir hal almıştı.</p>

  <p>Eddie, çocukluğumun en mutlu zamanlarını bu berbat yerde geçirdim, diye düşündü. Birdenbire ürperdi. Tam döneceği sırada gözü, üzerinde ağır çelik kapak olan beton silindire ilişti. Ben bunlardan “Morlock delikleri,” diye söz ederdi. Beton silindirin yanında durduğunda insan aşağıdan gelen horultuyu duyardı. Bir makinenin gürültüsünü.</p>

  <p>“Morlock delikleri... Oraya gittik. Ağustosta. En sonunda Ben’in Morlock deliklerinin birinden kanalizasyona indik. Sonra?... Patrick Hocstetter oradaydı... ‘O’ çocuğu yakalamadan önce, Beverly, Patrick’in kötü bir şey yaptığını görmüştü. Galiba Henry Bowers’la ilgiliydi. Evet, öyle sanırım. Ve...”</p>

  <p>Eddie dönerek yürüdü. Artık Çorak Yer’e bakmayı istemiyor, oranın uyandırdığı düşünceler hoşuna gitmiyordu. Şu anda evde, Myra’nın yanında olmalıydı. Derry’de olmak onu sıkıyordu...</p>

  <p>“Yakala, oğlum!”</p>

  <p>Eddie sesin geldiği tarafa döndü. Zincirin üzerinden aşan, topa benzer bir şey ona doğru geldi. Eddie bunu adeta zarif denilecek bir hareketle yakaladı. Sonra elindekine baktı ve içindeki her şey gevşeyip dondu. Elinde üzeri soyulmuş eski bir beysbol topu vardı. Sicimle sarılmıştı. Sicimin ucu zincirin üzerinden Çorak Yer’e doğru uzanıyordu. Eddie, Ah, Tanrım, diye düşündü. Ah, Tanrım! ‘O’ Burada. O benim yakınımda ŞİMDİ...</p>

  <p>Zincirin arkasından bir ses yükseldi. “Aşağıya in de oynayalım, Eddie.” Sesi tanıdı. Duyduğu dehşet yüzünden neredeyse bayılacaktı. Geğirti Huggins’in sesiydi bu. 1958 yılının ağustos ayında, Derry’nin altındaki tünellerde öldürülen Geğirti’nin. Ve şimdi çocuk, aşağıdan arsaya doğru tırmanıyordu.</p>

  <p>Arkasında New York Yankees takımının çizgili beysbol üniforması vardı. Her yanına kuru yapraklar yapışmıştı. Gelen şey hem Geğirti’ydi, hem de o cüzzamlı. Uzun yıllar ıslak bir mezarda yattıktan sonra canlanan iğrenç bir yaratık. Geğirti’nin iri yüzünün etleri pis kokulu şeritler halinde sarkmıştı. Bir göz çukuru boştu. Saçlarının arasında kıvıl kıvıl bir şeyler dolaşıyordu. Bir elinde küflü bir beysbol eldiveni vardı.</p>

  <p>Geğirti, “Şahane bir atıştı,” diyerek güldü. Bembeyaz ağzından bembeyaz bir kurbağa yere düştü. “Duydun mu? Ha, aklıma gelmişken... Seni okşamamı ister misin, Eddie? Ben bunu on sente yaparım. Hatta para almadan bile.”</p>

  <p>Geğirti’nin yüzü birdenbire değişti. Pelteye benzeyen burnu çöktü. Ortaya Eddie’nin kâbuslarında gördüğü kıpkırmızı iki yarık çıktı. Saç telleri kalınlaştı ve alnı açıldı. Saçları örümcek ağını hatırlatan bir beyazlığa büründü. Alnındaki deri yarıldı ve ortaya sümüğe benzer bir sıvıyla kaplı bembeyaz kemik çıktı. Geğirti ortadan kaybolmuştu artık. Onun yerini Neibolt Sokağındaki evin verandası altına gizlenen yaratık almıştı.</p>

  <p>Bu korkunç şey, şarkı söyler gibi, “Boby, seni on sente okşayabilir,” diyerek zincire doğru tırmandı. O sırada dokunduğu yeşil sarmaşıklar kapkara kesildiler. Zincir yaratığın ağırlığı altında sallanarak şıkırdadı. “Bunu ne zaman istersen yapar. Fazlası için on beş sent alır.”</p>

  <p>Eddie bağırmak istedi ama gırtlağından sadece gıcırtıya benzeyen anlamsız, hafif bir ses yükseldi. Ciğerleri hava almak için çabalıyordu, Eddie elindeki topa baktı. Birdenbire buna sarılmış olan sicimlerin arasından kan sızmaya başladı. Kanlar çakıllara ve Eddie’nin mokasenlerinin üstüne damladı.</p>

  <p>Eddie topu yere attı, sendeleyerek iki adım geriledi. Gözleri yuvalarından uğramıştı. Cüzzamlı zinciri aşıyordu şimdi. Dili dışarı sarkmıştı. Bir, hatta belki de bir buçuk metre uzunluğundaydı bu dil. Gülümseyen cüzzamlının ağzından, yılan gibi, zincire doğru uzanıyordu. Sonra hafif bir patlama oldu sanki. Ve yaratık birdenbire ortadan kayboldu.</p>

  <p>Eddie dönerek koşmaya başladı. Dudakları gerilmişti. Zorlukla soluk alıyordu. Yüzü peynir kadar beyazdı. Biri omzunu yakaladı. Eddie bir çığlık atarak kurtulmaya çalıştı. El omzunu bir an iyice kavradı, sonra gevşedi. Eddie başını çevirdi. Yanında Greta Bowie duruyordu. O da ölmüştü. Kızın yüzünün yansı yoktu. Geride kalan et parçalarının arasında kurtçuklar kıpırdanıyordu. Kız bir elinde yeşil bir balon tutuyordu.</p>

  <p>Greta yansı kalmış ağzıyla, “Araba kazası geçirdim,” diyerek gülümsedi. O arada yırtılma sesine benzeyen iğrenç bir ses duyuldu. Eddie kızın suratındaki kasların oynadığını gördü. Greta ekledi. “O sırada on sekiz yaşındaydım, Eddie. Hem içki içmiş, hem de uyuşturucu almıştım. Bütün arkadaşların burada, Eddie.”</p>

  <p>Eddie ellerini yüzüne doğru kaldırarak geri geri gitti. Greta ona doğru geldi. Bacaklarına kanlar dökülmüş, sonra da kurumuştu.</p>

  <p>Eddie kızın omzu üzerinden daha da korkunç bir şey gördü, Patrick Hocstetter sendeleyerek ona doğru geliyordu. Onun arkasında da beysbol üniforması vardı.</p>

  <p>Eddie koşmaya başladı. Greta onu tekrar yakalamaya çalıştı. Eddie’nin gömleği yırtıldı, ensesine korkunç bir sıvı döküldü. Eddie, Greta’nın elindeki balonun üzerine yazılmış olan cümleyi gördü. “Astım ilacı akciğer kanseri yapar.”</p>

  <p>Eddie deli gibi ileriye doğru atıldı. Koştu, koştu, koştu. Sonra McCarron parkının yakınında yere yığılarak bayıldı.</p>

  <h3 id="sigil_toc_id_36">BEVERLY ROGANTN ZİYARETİ</h3>

  <p>Beverly, Derry Konağı Otelinden çıkarak anayoldan aşağıya indi. Nereye gittiğini pek bilmiyordu. Zaten aklında o konu yoktu. Haiku’yu düşünüyordu. O kartı çekmeye, çamaşırlarının altına saklamıştı. Belki annesi görmüştü. Ama önemli değildi. Neyse ki babası o çekmeyi hiç açmıyordu. Eğer Al Marsh kartı görseydi, herhalde kızına onu felce uğratan dostça bir bakışla bakacak, yapmaman gereken bir şeye mi kalkıştın, Bevvie? diye soracaktı. Erkek çocuklarla aranda bir şeyler mi geçti? Beverly, hayır da dese, evet de dese, dayağı yiyecekti. Sonra babası yine dostça bir tavırla, senin için çok endişeleniyorum Bevvie, diyecekti. Çok, çok endişeleniyorum. Artık büyümelisin. Öyle değil mi?</p>

  <p>Kadın, belki de babam hâlâ Derry’de, diye düşündü. Ondan en son haber aldığım zaman bu kentteydi... On yıl önce mi? Tom’la evlenmeden çok önce olduğunu hatırlıyorum.</p>

  <p>Babası Beverly’ye bir kart göndermişti. Üzerinde Paul Bünyan heykelinin bir resmi vardı. Adam, “Doğru dürüst davrandığını umarım,” diye yazmıştı karta, “Mümkünse bana biraz para yolla, çünkü fazla param yok. Seni seviyorum, Bevvie. Baban.”</p>

  <p>Beverly, belki babam kendince beni seviyordu, diye düşündü. O uzun yaz boyunca Bill Denbrough’ya umutsuzca âşık olmamın sebebi de yine babamdı... Çünkü çocukların arasında sadece Bill babam gibi otoriterdi. Sebep ne olursa olsun, Beverly çılgınca âşık olmuştu Bill’e. Öte yandan Ben de ona âşıktı. Tatlı, iyi, şişman Ben. Beverly bu çocuksu üçgenin nasıl sona erdiğini hatırlayamıyordu...</p>

  <p>Beverly birdenbire sarsıldı. O eski apartmanın önünde bulmuştu kendisini. Titreyerek kollarını kavuşturdu. Belki de babam hâlâ burada otum yordur. Kapıya yaklaş, Beverly. Posta kutularına bak. Üzerinde Marsh ya zili bir kutu varsa, o zaman kapıyı çalarsın. Kızıl saçlarını, solaklığını ve resim yapma yeteneğini aldığın o adam da, ayaklarını sürüyerek gelir ve kapıyı açar.</p>

  <p>Kapıya doğru giderek kutulara baktı, sonra soluğunu tuttu. Bunlardan birinin üzerinde, “Marsh,” yazılıydı. Beverly, “Ama zili çalmayacağım,” dedi. “Onu görmek istemiyorum. Zili çalmayacağım.” Eli uzandı, zili çaldı. O tanıdık sesi duydu. “Tintan!”</p>

  <p>Kapı açıldı, eşikte biri belirdi. Beverly gülmek istedi o zaman. Karşısındaki babası değildi. Yaşı seksenine yaklaşmış, uzun boylu bir kadındı. Saçları uzun ve çok güzeldi. Ama iyice kırlaşmıştı. Aralarında altın gibi teller de vardı. Çerçevesiz gözlük takmış olan kadının gözleri fiyord’lar kadar maviydi. Belki de ataları İskandinav ülkelerinden gelmişti. Arkasında mor muareden eski bir elbise vardı. Duruşu çok gururluydu. Kırışık yüzü şefkat yansıtıyordu. “Evet, miss?”</p>

  <p>Beverly, “Affedersiniz,” dedi. “Galiba yanlış zili çaldım. Marsh yazılı olanı çalacaktım.”</p>

  <p>“Marsh mı?” Kadın zarif bir tavırla kaşlarını kaldırdı.</p>

  <p>“Evet, anlayacağınız...”</p>

  <p>Kadın, “Bu apartmanda Marsh adında biri yok,” dedi.</p>

  <p>“Ama...”</p>

  <p>“Herhalde Alvin Marsh’ı kasdetmiyorsunuz?”</p>

  <p>Beverly, “Evet,” diye bağırdı. “O benim babam!”</p>

  <p>Yaşlı kadın elini kaldırarak yakasındaki broşa dokundu, sonra da gülümsedi. Hem şefkatle, hem de kederle. “Kentte olanları pek bilmediğiniz anlaşılıyor, miss. Bunu size söylemeyi istemezdim. Ne de olsa ben bir yabancıyım. Ama babanız beş yıl önce öldü.”</p>

  <p>“Ama... zilin altında...” Beverly kapının yanına baktı, sonra şaşkınlıkla güldü. Babasının hâlâ burada olacağına inandığı için telaşlanmış. “Kersh” adını “Marsh” diye okumuştu. “Siz Bayan Kersh misiniz?” Babasının ölüm haberi onu sarsmıştı. Ama yaptığı budalaca hata yüzünden de kendi kendine kızıyordu.</p>

  <p>Yaşlı kadın başını salladı. “Evet...”</p>

  <p>“Babamı... tanır mıydınız?”</p>

  <p>Bayan Kersh, “Pek tanımazdım,” dedi. “Ama onunla bazen Costello Caddesindeki markette karşılaşırdık. Biz... renginiz uçtu. Çok üzgünüm. Lütfen içeri girin. Size çay vereyim.”</p>

  <p>Beverly bitkinlikle, “Hayır, hayır,” diye mırıldandı ama gerçekten sarsılmıştı. Çaya ihtiyacı vardı. Bir iskemleye oturmaya da.</p>

  <p>Bayan Kersh dostça bir tavırla, “Gelin, canım,” diye gülümsedi. “O kötü haberi verdikten sonra hiç olmazsa bu kadarını yapayım.”</p>

  <p>Beverly itiraz edemeden kendisini eski apartmanın oturma odasında buldu. Burası gözüne eskisinden daha küçük gözüktü. Ama herhalde güvenli bir yerdi.</p>

  <p>Bayan Kersh onu mutfağa götürdü. Buradaki yuvarlak masaya mavi kenarlı, bembeyaz, zarif çay fincanları konulmuştu. Bir yanda pasta ve bisküvi dolu tabaklar duruyor, önündeki çaydanlıktan buharlar çıkıyordu. Bayan Kersh, “Oturun,” dedi. “Oturun, miss. Size çay vereyim.” Beverly nedense birdenbire hafif bir endişe duydu. Bu kadının gülümsemesi biraz... neydi? Kötü mü? Sahte mi? Bilgiç mi? Ama bu saçma bir düşünceydi. Öyle değil mi? “Burayı çok güzel döşemişsiniz,” diye mırıldandı. “Her şeyi çok beğendim.”</p>

  <p>“Öyle mi?” Bayan Kersh bir fincana çay doldurdu. Çok koyu renk ve bulanık bir çay.</p>

  <p>Beverly çayı içmek istemediğini düşündü. Zaten orada olmayı da istemiyordu. Kafasında bir ses, “Aslında kapıda Marsh yazılıydı,” diye fısıldadı. Korktu o zaman.</p>

  <p>Bayan Kersh fincanı ona uzattı.</p>

  <p>Beverly, “Teşekkür ederim,” dedi. Çay belki bulanıktı ama kokusu nefisti. Bir yudum aldı. Tadı da güzeldi. Beverly kendi kendine, “Neredeyse gölgenden korkacaksın,” dedi. Sonra yaşlı kadına baktı. “Oturma odasındaki o sedir ağacından yapılmış sandığı çok beğendim.”</p>

  <p>“Antika o.” Bayan Kersh güldü. Beverly yaşlı kadının bir tek kusuru olduğunu fark etti. Dişleri berbattı. Güçlü görünüşlü, ama bozuk dişler.</p>

  <p>Renkleri sarıydı. Ön iki diş birbirinin üstüne binmişti. Köpek dişleri ise çok uzundu. Fillerin dişleri gibi.</p>

  <p>Beverly, ama demin dişleri bembeyazdı, diye düşündü. Kapıya geldiği zaman gülümsedi. Sen o zaman, “Dişleri ne kadar beyaz,” dedin kendi kendine. Birdenbire korkusu arttı. Oradan hemen uzaklaşmayı istiyordu artık.</p>

  <p>“Evet, o sandık çok eski!” Bayan Kersh fincanı başına dikti ve çirkin bir şapırtıyla çayını bir nefeste içti. Sonra Beverly’ye gülümsedi. Daha doğrusu sırıttı. Beverly gözlerin de değişmiş olduğunu gördü. Göz aklan sarıydı. Kırmızı damarlar iyice gözüküyordu. Bayan Kersh’in saçları da seyrelmişti. Şimdi donuk griydi bu saçlar.</p>

  <p>Bayan Kersh boş fincanının üzerinden Beverly’ye sinsi sinsi baktı. “Çok eski...” Tiksinti uyandıran o gülümseme yüzünden yine çarpık dişleri ortaya çıkmıştı. “Onu babamın evinden getirdim. Üzerine oyulmuş olan R ve G harflerini gördünüz mü? Onları fark ettiniz mi?”</p>

  <p>“Evet...” Beverly’nin sesi sanki çok uzaklardan geliyordu. Kafası deli gibi, “Belki kadın değiştiğini fark etmediğimi sanıyor,” diye haykırıyordu. “Eğer öyleyse belki yine de kurtulabilirim...”</p>

  <p>Bayan Kersh, “Babam,” dedi. Beverly onun elbisesinin de değişmiş olduğunu fark etti. Eski püskü, siyah bir şeydi üstündeki şimdi. Yakasındaki zarif iğne de, ağzı hastalıktan açılmış gibi duran bir kurukafa halini almıştı. Yaşlı kadın ekledi. “Babamın adı Robert Gray’di. Ama onu Bob Gray diye tanırlardı. Daha da önemlisi, Palyaço Pennywise diye. Oysa bu da onun asıl adı değildi. Ama babam şakadan hoşlanırdı.” Bir kahkaha attı. Dişlerinden bazıları da elbisesi gibi kapkara kesilmişti. Pembe beyaz cildi irin şansıydı şimdi. Elleri birer pençeye benziyordu. Yaşlı kadın Beverly’ye gülümsedi. “Bir şeyler yiyin, yavrum.” Sesi biraz tizleşmiş, çatallaşmıştı. Ölülerin konulduğu, kara toprak dolu bir mahzen kapısının açılıp kapanırken çıkardığı gıcırtıya benziyordu.</p>

  <p>Beverly gitmek isteyen bir çocuk gibi, “Hayır, teşekkür ederim,” dedi.</p>

  <p>Cadı, “İstemiyor musunuz?” diyerek güldü. Pençelerini hışırdatarak tabaklara uzandı. İnce ballı bisküvileri ve güzel pastaları iki eliyle birden ağzına tıkmaya başladı. O iğrenç dişleri inip inip kalkıyordu. Uzun, kirli tırnaklarını pastalara batırıyor, kemikli çenesinden kırıntılar dökülüyordu.</p>

  <p>Nefesi kokuyordu. Çoktan ölmüş olan ve çürürken çıkardıkları gazlar yüzünden patlayan şeylerin kokuşuydu bu. Saçlan büsbütün seyrekleşmişti. Kabuk bağlamış baş derisi gözüküyordu.</p>

  <p>“Ah, babam şakadan pek hoşlanırdı! Bu bir şaka, miss. Bilmem hoşunuza gidecek mi? Beni annem değil, babam dünyaya getirdi. Gerisinden fırlayıverdim. Heh heh!”</p>

  <p>Beverly gittiği ilk partide çok kötü bir biçimde utanan, üzgün bir küçük kız gibi, “Artık gitmem gerekiyor,” dedi. Ama bacaklarının bütün gücü kesilmişti. Fincanındakinin çay değil, sulu pislik olduğunu hayal meyal fark etti. Bundan birkaç yudum da almıştı. “Ah, Tanrım, Tanrım, lütfen... Yalvarırım, yalvarırım...”</p>

  <p>Yaşlı kadın karşısında küçülüyor, sıskalaşıyordu. Şimdi suratı elmadan yapılmış bir bebeğe benziyordu. Acuze yüzlü bir bebeğe. Çığlığa benzeyen tiz bir sesle gülüyor, öne arkaya sallanıyordu. “Ah, babamla benim birbirimizden hiç farkımız yoktur. Yavrum, eğer aklın varsa hemen geldiğin yere gidersin. Çabuk buradan kaç. Kalırsan ölümden daha da feci bir şeyle karşılaşırsın. Derry’de can veren bir insan, gerçekten ölmüş sayılmaz. Bunu daha önce de biliyordunuz. Artık bu gerçeğe inanın.”</p>

  <p>Beverly ağır ağır ayağa kalktı. Masadan ve cadıdan uzaklaşıp dehşet ve şaşkınlıkla geriledi. Çünkü güzel yuvarlak masanın meşe tahtası değil, çikolatadan yapılmış olduğunu fark etmişti. Cadı yine kıkır kıkır gülerek masadan bir parça koparttı, kara kenarlı bir kapana benzeyen ağzına tıktı. Sonra da, “Hepimiz sizi bekliyoruz!” diye haykırdı. Tırnakları çikolata masayı çizdi. “Ya, evet! Ya, evet!”</p>

  <p>Tavandaki avizeler akide şekerindendi. Çerçeveler karamela. Beverly yere baktı, zeminde ayakkabılarının izlerinin kaldığını gördü. Çünkü yer tahta değil, çikolatadandı.</p>

  <p>Ah, Tanrım, diye düşündü. “Hansel ve Gratel masalı bu. O cadı beni her zaman korkuturdu. Çocukları yediği için...”</p>

  <p>Cadı tiz kahkahalar atıyordu. “Sen ve arkadaşların! Seni ve arkadaşlarını kafese kapatacağım. Fırın kızıncaya kadar!”</p>

  <p>Beverly kapıya doğru koştu. Ama sanki ağır çekilmiş bir filmin içindeydi. Cadının kahkahaları kulaklarında çınlıyordu. Başının çevresinde yarasalar uçuşuyordu. Beverly bir çığlık attı. Antre şeker, karamela ve çilek esansı kokuyordu. Mide bulandırıcı bir şeydi bu. İçeri girdiği zaman gördüğü kristal taklidi kapı tokmağı, şimdi dev bir akideye dönüşmüştü.</p>

  <p>“Senin için endişeleniyorum, Bevvie. ÇOK endişeleniyorum!” Beverly dönerken kızıl saçları uçuştu. Babası koridordan sendeleyerek ona doğru geliyordu. Arkasında cadının siyah elbisesi, yakasında da kurukafa iğne vardı. Al Marsh’ın suratının etleri erimiş gibiydi. Gözleri birer taş parçasını andırıyordu. Ağzından köpükler saçarak gülüyor, yumruklarını sıkıp sıkıp açıyordu. “Benim güzel kızım... Seni döve döve öldüreceğim... Parça parça edeceğim... Gel...”</p>

  <p>Beverly haykırarak yapışkan tokmağa uzandı, kendisini giriş taraçasına attı. Buranın tabanı da çikolatadandı. Tavanına şekerle süsler yapılmıştı. Beverly bulanık gözlerle arabaların yoldan gelip geçtiklerini gördü. “Oraya ulaşmalıyım... Gerçek orada... Kaldırıma çıkabilirsem...”</p>

  <p>Babası, “Kaçmanın bir yaran olmaz, Bevvie,” dedi. “Bu anı uzun zamandan beri bekliyoruz. Çok eğleneceğiz... Karınlarımız da doyacak.” Beverly tekrar geriye bir göz attı. Şimdi babasının arkasında cadının elbisesi değil, palyaço kılığı vardı. Önündeki iri düğmeler turuncuydu. Babası bir elinde birkaç balon tutuyordu. Diğer elinde de bir çocuk bacağı vardı. Sanki tavuk buduymuş gibi. Balonların üzerinde, “Uzaydan geldi,” diye yazılıydı.</p>

  <p>‘O’ yalpalayarak Beverly’nin peşi sıra basamaklardan indi. Çökük dudaklarını aralayarak, “Arkadaşlarına söyle,” diye güldü. “Ben ölmüş bir ırkın sonuncusuyum. Ölmekte olan bir gezegenden kurtulabilen tek kimse. Kadınları soymak, erkeklerin ırzına geçmek ve twist yapmayı öğrenmek için geldim.” ‘O’ bir elinde kanayan kopuk bacak, diğer elinde de balonlarla, deli gibi dans etmeye başladı. Palyaço elbisesi dalgalanıp havalanıyordu. Ama Beverly rüzgârları hissetmiyordu. Birden bacakları birbirine dolaştı. Beverly kaldırıma yuvarlandı.</p>

  <p>Palyaço kopuk bacağı fırlatarak tekrar onun peşinden geldi. Bacak anlatılmayacak bir gürültüyle çim alana düştü. Beverly bir an kaldırımda öyle yattı. Bütün bunların gerçek olamayacağını düşünüyordu. Bu bir rüyaydı. Biraz sonra kendisi uyanacaktı.</p>

  <p>Palyaço uzun tırnaklı, çarpılmış parmaklarıyla ona dokunmadan bir dakika önce, yanıldığını ancak anladı. ‘O’gerçekti. Kendisini öldürebilirdi. O çocukları da öldürdüğü gibi.</p>

  <p>Beverly birdenbire ‘O’na, “Sığırcıklar senin gerçek adını biliyorlar!” diye bağırdı. ‘O’ irkildi. Beverly’ye bir an, o gülümsemenin yerini nefret ve can acısını simgeleyen bir ifade almış gibi geldi. Belki buna korku da karışmıştı. Belki Beverly’ye öyle gelmişti. Neden öyle delice bir şey söylediğini kendi de bilmiyordu. Ama bu sayede kısacık bir an kazanmıştı. Ayağa fırlayarak koşmaya başladı. Sonra fren gıcırtıları duyuldu. Hem öfke ve hem de korku dolu boğuk bir ses, çevrede yankılandı. “Önüne baksana, ahmak!”</p>

  <p>Beverly bir fırın kamyonetinin kendisine çarpmak üzere olduğunu hayal meyal fark etti. Sonra karşı kaldırımda durdu. Kesik kesik soluk alıyordu. Kamyonet uzaklaştı.</p>

  <p>Palyaço ortadan kaybolmuştu. O kopuk bacak da. Apartman hâlâ oradaydı. Ama Beverly şimdi binanın harap ve bomboş olduğunu görüyordu. Pencerelere tahtalar çakılmıştı.</p>

  <p>Kadın, “İçeriye gerçekten girdim mi?” diye kendi kendine sordu. “Yoksa hayal mi gördüm?” Ama elbisesi kirlenip tozlanmıştı. Parmaklarına da çikolata bulaşmıştı.</p>

  <p>Beverly ellerini silmeye çalışarak hızla yürüdü. Yüzü yanıyor, sırtında buzdan parmaklar dolaşıyordu. Kalbi hızla çarparken gözleri de ona uyarak kabarıp iniyordu sanki. ‘O’nu yenemeyiz! ‘O’ her neyse, kendisini yenmemiz imkânsız. ‘O’ bunu denememizi zaten istiyor. Eski olayın intikamını almak için. Buradan gitmeliyiz... Kaçmalıyız...” Bacağına bir şey hafifçe dokundu. Beverly bağırarak geriledi. Eğilip yere baktı. İrkilerek elini ağzına bastırdı. Yerde bir balon vardı. Sapsan bir balon. Bunun üzerine koyu mavi boyayla, “Haklısın, küçük tavşan,” diye yazılmıştı. Beverly kalkarken balon tatlı bahar rüzgârına kapılarak uçtu.</p>

  <p>RICHIE TOZIER GEZİYOR</p>

  <p>“O gün Henry’yle arkadaşları beni kovalamışlardı... Okul kapanmadan önce...” Richie kanala paralel yolda yürüyordu. Ellerini ceplerine sokarak görmeyen gözlerle “Öpüşme Köprüsü”ne baktı. “Freese’in Oyuncak Bölümüne kaçarak onlardan kurtuldum.”</p>

  <p>Richie korkunç bir biçimde sona eren o öğle yemeğinden beri amaçsız dolanıyordu... Kendi kendini, hep birlikte hayal gördüklerine inandırmaya çalışmaktaydı... Ama bunu başaramamıştı.</p>

  <p>Disk Jokey tekrar yürümeye başlayarak, Freese’den sonra Kent Merkezine gittim ve bir süre parktaki bir bankta oturdum, diye düşündü. “Ve bir şey gördüğümü sandım...” Kaşlarını çatarak tekrar durdu. “Ne gördüm?... Ama bu sadece bir rüyaydı... Öyle miydi? Gerçekten öyle miydi?” Sola doğru baktı, cam, tuğla ve çelikten yapılmış olan o binayı gördü. 1950’lerin sonunda, Merkez herkese pek modern gözükmüştü. Ama şimdi biçimsiz ve eski duruyordu. Richie, “İşte,” dedi. “Dönüp dolaşıp kahrolasıca Kent Merkezine geldim. Hayali gördüğüm o yere. Ya da rüyayı gördüğüm... Ah, insan eski rolüne nasıl da kolaylıkla giriveriyor...” Birdenbire gözlerine iğneler batmaya başladı sanki. Richie elini yüzüne götürdü. Sonra sancı, başladığı gibi birdenbire sona erdi. Richie ağır ağır yürüyerek parka girdi.</p>

  <p>Paul Bünyan’ın heykeline bakarak, ihtiyar Paul... diye düşündü. Ben gideli neler yaptın bakalım? o gün bana yaptığın gibi küçük çocukların ödlerini patlattın mı?</p>

  <p>Ah!... Richie birdenbire her şeyi hatırladı. Dilinin ucuna kadar gelen bir kelimeyi hatırlayıvermek gibi.</p>

  <p>O gün yumuşak mart güneşinde banka oturmuş, biraz uyuklamıştı. Eve gidip “Banstnad”ın son yarım saatini izlemeye karar vermişti sonra. Birdenbire yüzüne sıcak bir hava çarpmıştı. Bu yüzden alnına düşen saçları geriye doğru uçmuştu. Richie başını kaldırmış, Paul Bünyan’ın iri suratının kendi yüzüne pek yakın olduğunu görmüştü. Sinema ekranında görülen yüzlerden bile daha kocamandı o surat. Bütün dünyayı dolduruyordu sanki. O rüzgâra neden olan, Paul Bünyan’ın öne doğru eğilmesiydi... Ama artık çocuğun karşısındaki, Paul’a hiç benzemiyordu. Alnı dar, kaşları da çatıktı. Ayyaşlarınki gibi mosmor burnundan kıllar çıkmıştı. Gözleri kanlı, biri de şehlaydı.</p>

  <p>Balta Paul Bünyan’ın omzunda değildi artık. Paul baltaya dayanıyordu. Bastona dayanır gibi. Balta, beton kaldırımda bir çukur açmıştı. Paul yine gülümsüyordu ama gülümsemesi hiç de şen değildi. İri sarı dişlerinin arasından çevreye bir koku yayılıyordu. Sıcak havada otların arasında çürüyen hayvan leşlerini hatırlatan bir koku.</p>

  <p>Dev, homurtuyu andıran alçak bir sesle, “Seni yiyeceğim,” dedi. Ancak deprem sırasında birbirlerine çarpan kayalardan böyle bir ses çıkardı. “Bana tavuğumu, harpımı ve altın dolu keselerimi geri vermezsen seni parçalayıp yiyeceğim!”</p>

  <p>Paul bunları söylerken, solukları Richie’nin gömleğinin tayfuna yakalanmış yelken gibi dalgalanıp uçmasına neden oldu. Gözleri yuvalarından uğramış olan çocuk bankta arkasına dayanıp kaldı. Saçlan dimdik olmuş, o leş koku çevresini sarmıştı.</p>

  <p>Dev gülmeye başladı. İki eliyle baltanın sapını tutarak çekti. Ucunu, kaldırmaya başladı. Acayip, öldürücü bir hışırtı duyuldu. Richie birdenbire devin o baltayı kendisine indirmek, başını ve gövdesini ortadan yarmak niyetinde olduğunu anladı.</p>

  <p>Ama kımıldayacak halde değildi. Birdenbire bütün gücü kesilmişti. Kendi kendine, “Bunun ne önemi var?” diyordu. “Uyukluyorum ve rüya görüyorum. Biraz sonra bir şoför, koşarak karşıdan karşıya geçen bir çocuğa koma çalacak, ben de uyanacağım.”</p>

  <p>Dev, “Doğru,” diye homurdandı. “Cehennemde uyanacaksın!” Balta havada bir an durdu ve Richie o zaman bunun hiç de rüya olmadığını anladı... Rüyaysa bile, öldürücü bir rüyaydı.</p>

  <p>Çocuk bağırmaya çalıştı, sesi çıkmadı. Banktan, heykelin etrafındaki çakıllı alana yuvarlandı. Heykel yerinde değildi artık. Orada yalnızca kaide duruyordu. Paul Bünyan’ın ayaklarının bulunduğu yerden koskocaman birer çelik vida uzanıyordu. Hızla aşağıya inen balta bütün dünyayı ıslığı andıran bir sesle doldurdu. Devin gülümsemesi, bir katilin ifadesine dönüştü. Dudakları iyice gerilmiş, iğrenç, parıltılı plastik diş etleri ortaya çıkmıştı.</p>

  <p>Balta bir saniye önce Richie’nin oturduğu banka indi. O kadar keskindi ki, hemen hemen hiç ses çıkmadı. Ama bank hemen ikiye ayrıldı. Yeşile boyanmış tahtanın içi parlak, tiksinti uyandıracak kadarda beyazdı.</p>

  <p>Richie sırtüstü yerde yatıyor, hâlâ haykırmaya çalışıyordu. Topuklarıyla yerde ilerlemeye çabaladı. Gömleğinin yakasından, pantolonunun belinden içeriye çakıllar giriyordu. Paul tepesine dikildi. Kanalizasyon kapakları kadar iri olan gözleriyle çakılların üzerinde büzülen Richie’ye baktı. Sonra çocuğa doğru bir adım attı. Kara çizmesi toprağa değdiği zaman yer sarsıldı, çakıllar havalandı.</p>

  <p>Richie yüzüstü döndü ve sendeleyerek ayağa kalktı. Daha dengesini bulamadan koşmaya çalıştığı için tekrar karınüstü kapaklandı. Ciğerlerindeki bütün hava hışırtıyla boşaldı. S açlan gözlerine düştü. Trafiğin yolda her zamanki gibi akıp gittiğini görüyordu. Sanki hiçbir şey olmuyormuş gibi. Sanki o arabalardaki adamlardan hiçbiri Paul Bünyan’ın canlanıp kaideden indiğini, karavan büyüklüğündeki bir baltayla cinayet işlemeye hazırlandığını görmüyormuş gibi.</p>

  <p>Birdenbire güneş kayboldu. Richie şimdi biçimi bir insana benzeyen gölgelikte yatıyordu.</p>

  <p>Çocuk çabucak dizüstü doğruldu. Az kalsın yan devriliyordu. Sonra kalkmayı başardı ve elinden geldiği kadar hızlı koşmaya başladı. Arkasından o ıslığa benzeyen ısrarlı ses geliyordu, yine. Fışşşt...</p>

  <p>Yer sarsıldı. Richie’nin alt ve üst dişleri birbirine vurdu. Deprem sırasında sarsılan tabaklar gibi. Richie, Paul’un baltasının kendi ayaklarının hemen gerisine, kaldırıma saplandığını anladı. Dönüp arkasına bakmasına bile gerek yoktu.</p>

  <p>Çocuk, devin gölgesinden kurtularak tekrar güneşe çıktı. Aynı anda gülmeye başladı. Freese’de aşağı kata kaçtığı zaman yaptığı gibi. Bitkindi. Soluk soluğaydı. Sonunda arkasına bakmak cesaretini gösterebildi.</p>

  <p>Paul Bünyan’ın heykeli her zamanki gibi kaidesinin üzerinde duruyordu. Baltasını omzuna vurmuş, başını gökyüzüne doğru kaldırmıştı. Dudakları, efsane kahramanlarına özgü o sonsuz iyimser gülüşle aralanmıştı. İkiye bölünmüş olan bank sapasağlamdı. Dev Paul’un iri ayağını bastığı yerde çakıllar düzgündü. Sadece Richie’nin... rüya görürken... yuvarlandığı yerde küçük taşlar biraz karışmıştı. Ne yerde ayak izi, ne de, betonda çukur vardı. Ortada yalnızca küçük bir çocuk vardı. Daha iri çocukların kovaladığı biri. İşte Richie bu yüzden rüyasında dev bir Henry Bowers görmüştü.</p>

  <p>Richie pek hafif ve titrek bir sesle, “Kahretsin,” dedi, sonra da kararsızca güldü.</p>

  <p>Heykelin tekrar kımıldayıp kımıldamayacağını görmek için parkta bir süre bekledi. Belki Paul ona göz kırpar, baltasını bir omzundan diğerine geçirir ya da kaidesinden atlayarak tekrar Richie’ye saldırırdı. Ama tabii bunların hiçbiri de olmadı.</p>

  <p>Tabii.</p>

  <p>“Ben mi kaygılıyım? Hah hah hay! Uyukladım ve bir rüya gördüm. Hepsi o kadar...”</p>

  <p>Richie parktan geçerse evine daha çabuk varabilecekti. Ama uzun yolu tercih etti. Akşama kadar da bu olayı hemen hemen unuttu.</p>

  <p>Şu ana kadar...</p>

  <p>Disk Jokey, şimdi burada olgun bir erkek oturuyor, diye düşündü. Rodeo Drive’daki en lüks mağazaların birinden alınmış yosun yeşili bir spor ceket giymiş. Ayakkabıları ünlü birinin. İç çamaşırları da. Gözlerinde yumuşak lenslerle oturmuş, küçük bir çocuğun gördüğü rüyayı hatırlıyor. Yine o heykele bakıyor.</p>

  <p>“Hey, Paul! Dev Paul! Buraya hiç değişmemiş olduğunu söylemeye geldim. Hiç yaşlanmamışsın!”</p>

  <p>Evet, o gün bir rüya görmüştü, işte o kadar.</p>

  <p>Richie’nin gözlerine yine o ağrı saplandı. Ağzından üzüntülü bir çığlık kurtuldu. Bu seferki sancı deminkinden daha da şiddetliydi. Sanki çok derinlere iniyor, Disk Jokey’in ödünü patlatıyordu. Richie lenslerini çıkarmak için ellerini kaldırdı. Ama aynı anda sancı kesildi. Gözleri yaşardı bir an. Sonra o da durdu.</p>

  <p>Richie ellerini ağır ağır indirdi. Kalbi hızla çarpıyordu. Nedense birdenbire aklına, çocukluğunda onu dehşete düşüren tek korku filmi geldi. “Sürünen Göz” filmi. Pek de güzel bir şey değildi. Öbür çocuklar gülüp durmuşlardı. Ama Richie buz gibi kesilmiş ve sanki dili de tutulmuştu.</p>

  <p>Richie Tozier biraz da titrek bir sesle, “Lanet olsun,” diyerek kalkmaya davrandı. “Otele dönüp biraz uyuyacağım. Yolculuğun beni yorduğu belli.”</p>

  <p>Ayağa kalktığı zaman gözü Kent Merkezinin önündeki levhaya ilişti. Birdenbire dizlerinin bağı çözüldü ve tekrar banka çöktü.</p>

  <p>Orada, “1001 Sesli Richard Tozier 1001 dans diyarı Derry’ye döndü,” diye yazılıydı.</p>

  <p>“Çöp Ağızlının Kente Dönüşünün Şerefine, Richie Tozier’in ‘Ölüler Rock Şovu’nu sunuyoruz!”</p>

  <p>“Kentine Hoş Geldin, Richie! Sen de bir ölüsün!”</p>

  <p>Disk Jokeye, biri ciğerlerini yumruklamış da bütün havayı boşaltmış gibi geldi. Sonra o sesi duydu. O hışırtıyı. Fışşşt! Richie banktan çakılların üzerine yuvarlanırken, Dejavu dedikleri bu olmalı, diye düşündü. Artık bunu öğrendin. Kimseye sormana gerek kalmadı.</p>

  <p>Richie yere, omzunun üzerine düştü ve döndü. Başını kaldırarak Paul Bünyan’ın heykeline baktı. Ama oradaki Paul değildi artık. Kaidenin üzerinde palyaço duruyordu. Altı metre boyunda, renk renk plastikten yapılmış bir şeydi. Boyalı yüzünü gülünç bir kırma çevreliyordu. Gümüşümsü elbisesinin önünü voleybol topu büyüklüğünde, turuncu plastik düğmeler süslemekteydi. Elinde balta değil, plastik balonlar vardı. Bunların üzerinde de yine, “Richie Tozier’in Ölüler Rock Şovu,” yazılıydı.</p>

  <p>Disk Jokey topuklarına ve avuçlarına dayanarak geri geri gitti. Pantolonun belinden içeriye çakıllar girdi. Spor ceketinin kol altındaki dikişi attı. Richie döndü, ayağa kalktı, sendeleyerek geriye baktı. Palyaço da onu süzüyordu. Islak gözlerini sağa sola oynatıyordu.</p>

  <p>Sonra gök gürültüsü gibi bir sesle, “Seni korkuttum mu?” diye sordu.</p>

  <p>Richie’nin ağzının beyniyle bütün ilişkisi kesilmişti sanki. Dudaklarının arasından, “Ucuz heyecanlardan hoşlanmam,” sözleri döküldü.</p>

  <p>Palyaço bundan daha fazlasını beklemiyormuş gibi başını sallayarak gülümsedi. Dudaklarının arasından uçlan sipsivri, iri dişleri gözüktü. “İsteseydim seni şimdi öldürürdüm. Ama daha sonra, çok daha eğlenceli olacak.”</p>

  <p>Richie’nin ağzı, “Benim için de öyle,” diye homurdandı. “Özellikle şu pis kafanı kopardığım zaman, bebeğim.”</p>

  <p>Palyaçonun gülümsemesi yayıldıkça yayıldı. ‘O’, beyaz eldivenli ellerinden birini kaldırdığında, hava akımı yüzünden Richie’nin saçları uçtu. Yirmi yedi yıl önce olduğu gibi. Palyaço bir direk kadar iri işaret parmağını uzattı.</p>

  <p>Aynı anda Richie’nin gözlerine yine o korkunç sancı saplandı. Sanki biri gözlerine paslı çiviler çakıyordu. Disk Jokey bağırarak ellerini gözlerine bastırdı.*</p>

  <p>*Aynı olayı daha önce de yaşamış gibi hissetmek.</p>

  <p>Palyaço, “Komşunun gözündeki tozu çıkarmadan önce, kendi gözündeki mertekle ilgilen,” dedi. Sesi havada titreşti, Richie yine o leş kokusunu duydu.</p>

  <p>Başını kaldırdı, telaşla birkaç adım geriledi. Palyaço eğilmiş, eldivenli ellerini dizlerine dayamıştı.</p>

  <p>“Biraz daha oynamak ister misin, Richie? Parmağımla işaret eder etmez prostat kanserine yakalanırsın. Bunu ister misin? Ya da kafanı işaret ederim, beyninde bir ur oluşur. Tabii çok kimse, ‘Beynindeki urlara bir yenisi eklendi,’ diyebilir. Ya da ağzını işaret ederim, o fazla sivri dilin, irinler akıtan bir uzantı halini alır. Bunu yapabilirim, Richie. Görmek ister misin?” ‘O’nun gözleri gitgide irileşiyordu.</p>

  <p>Richie her biri futbol topu kadar iri olan gözbebeklerindeki o çılgınca karanlığı gördü. Evrenin dışındaki o karanlığı, Disk Jokey kendisini çıldırtabilecek korkunç bir mutluluk da görüyordu o gözlerde. ‘O’nun bütün bu söylediklerini yapabileceğini o anda anladı. Daha fazlasını da!</p>

  <p>Sonra Richie’nin ağzı oynadı yine. “Canımı sıkma, beyaz palyaço!” Yepyeni bir zenci taklidiydi bu. Disk Jokey birdenbire güldü. “Bana ilişme. Ben keyfimce gezer, keyfimce yaşarım. Beni duyuyor musun, beyaz suratlı köpek?”</p>

  <p>Richie’ye, palyaço irkilmiş gibi geldi. Ama bunun doğru olup olmadığını anlamak için bekledi. Hızla koşmaya başladı. Çocuğunun Paul Bunyon heykelini seyretmesi için durmuş olan genç bir babanın, kendisine bir deliye bakar gibi kuşkuyla bakmasına da aldırmadı. Aslında çıldırdım sanırım, dostlar, diye düşündü. Hem de nasıl! Taklit de pek kötüydü ama işe yaradı.</p>

  <p>Sonra palyaçonun sesi ortalıkta yankılandı. Çocuğun babası bunu duymadı. Ama küçüğün yüzü buruştu. Yavrucak ağlamaya başladı. Babası oğlunu kucağına alarak şaşkın şaşkın ona sarıldı. Richie o dehşetin arasında bile fark etti bunu. Palyaçonun sesi hem neşeli, hem de öfkeliydi galiba. Ya da sadece öfkeli.</p>

  <p>“O Göz burada, aşağıda, Richie! Beni duyuyor musun? Şu sürünen göz. Eğer bu kentten kaçmak niyetinde değilsen, derinlere in ve o dev göze, ‘Merhaba!’ de. Onu istediğin zaman görebilirsin. Her an! Beni duyuyor musun, Richie? Seninle en beğenilen parçalan çalar, dans ederiz!”</p>

  <p>Richie ancak kaldırıma vardığı zaman geriye bakmak cesaretini gösterdi. Gördüğü de içini hiç rahatlatmadı. Paul Bunyon hâlâ yerinde yoktu. Palyaço da öyle. Şimdi kaideden artık ölmüş olan ünlü müzisyen Buddy Holly’nin altı metre boyundaki plastik heykeli yükseliyordu. Buddy’nin yakasındaki rozetin üzerinde, “Richie Tozier’in Ölüler Rock Şovu,” yazılıydı yine.</p>

  <p>Küçük çocuk hâlâ deli gibi ağlıyor, babası onu kucağına almış götürüyordu. Genç adam özellikle Richie’nin yanından geçmemeye dikkat etti.</p>

  <p>Richie yürümeye başladı. Olanları düşünmemeye çalışıyordu. Şimdi yalnızca, otele vardığı zaman içeceği bardak dolusu viskiyi düşünmek istiyordu. Ondan sonra da biraz uyuyacaktı. Sonra birdenbire gözlerine o sancı saplandı. Richie ellerini çabucak kaldırarak lensleri çıkardı. Aynı anda etrafta palyaçonun kahkahası yankılandı.</p>

  <h3 id="sigil_toc_id_37">BILL DENBROUGH BİR HAYALET GÖRÜYOR</h3>

  <p>Bill o gün öğleden sonra Pennywise’ı görmedi. Ama bir hayaletle karşılaştı. Gerçek bir hayaletle. Yazar, olay sırasında buna inandı. Zaten daha sonra da fikrini değiştirmedi.</p>

  <p>Bill, Withcham Sokağından çıkarak Georgie’nin 1957’de, o yağmurlu günde can verdiği kanalizasyon ızgarasına baktı. Kalbi deli gibi çarpıyordu. Alçak sesle, “Haydi, çıksana,” dedi. “Neden gözükmüyorsun? Çık dışarı. Yoksa aşağıya iner, seni öldürürüz.” Cevap bekledi ama kanaldan hiç ses gelmedi.</p>

  <p>Tam ayağa kalkacağı sırada üzerine bir gölge düştü. Yazar telaşla başını kaldırdı. Ama gelen küçük bir çocuktu. On-on bir yaşlarında bir çocuk. Ayağında rengi solmuş bir şort vardı. Dizleri yara bere içindeydi.</p>

  <p>Çocuk, “Siz her zaman kanalizasyon borularıyla konuşur musunuz?” diye sordu.</p>

  <p>Bill, “Sadece Derry’deyken yaparım bunu,” dedi.</p>

  <p>Bir an ciddi ciddi birbirlerine baktılar, sonra da gülmeye başladılar. Bill mırıldandı. “S-sana aptalca bir soru soracağım.”</p>

  <p>Çocuk, “Sorun,” dedi.</p>

  <p>“Hiç bu ızgaraların birinden sesler geldiğini duydun mu?”</p>

  <p>Çocuk yazara, çıldırdığına karar vermiş gibi baktı.</p>

  <p>Bill başını salladı. “P-Pekâlâ. Bu soruyu sorduğumu unut.” Tam uzaklaşacağı sırada çocuk seslendi.</p>

  <p>“Bir dakika!”</p>

  <p>Yazar durdu. “Ne var?”</p>

  <p>Çocuk ona dikkatle baktı. Sanki konuşmaya karar verdiğine pişman olmuştu. “Evet, duydum.”</p>

  <p>“Neler söylüyorlardı?”</p>

  <p>“Bilmiyorum. Yabancı dilde konuşuyorlardı. O seslerin Çorak Yer’deki tulumba merkezlerinin birinden geldiğini işittim. Topraktan çıkmış büyük borulara benzeyen yerlerden...”</p>

  <p>“Evet, biliyorum. Duyduğun çocuk sesi miydi?”</p>

  <p>“Önce çocuk sesi duydum, sonra da erkek sesi.” Çocuk bir an durdu. “Çok korktum. Koşarak eve gittim ve olanları babama anlattım. O da, ‘Belki yankıdır,’ dedi.”</p>

  <p>“Buna inandın mı?”</p>

  <p>Çocuk sevimli bir tavırla güldü. “Pek inanmadım...”</p>

  <p>“O sesleri bir daha duydun mu?”</p>

  <p>Çocuk, “Bir kere,” dedi. “Banyo yaparken. Bir kız sesi duydum. Bir şey söylemiyor, sadece ağlıyordu. Yıkandıktan sonra tıkacı açmaya korktum. Belki... kızın boğulmasına neden olurum diye.”</p>

  <p>Bill yine başını salladı.</p>

  <p>Çocuk şimdi açık açık Bill’i süzüyordu. Işıltılı gözleri merak doluydu. “O sesleri siz de duydunuz mu, efendim?”</p>

  <p>Bill, “Evet, duydum,” diye cevap verdi. “Uzun yıllar önce. Burada öldürülen çocuklar arasında tanıdıkların var mıydı, oğlum?”</p>

  <p>Çocuğun gözlerindeki pırıltı söndü. Bunun yerini kaygı aldı. “Bazen Johnny Feury’le oynardım. İyi bir çocuktu. Öldüğü zaman ağladım.”</p>

  <p>Bill usulca, “Kanalizasyon borularına, kapaklarına sakın yaklaşma,” diye tembih etti. “Trenlerin manevra yaptıkları yere de gitme. Ama özellikle kanalizasyondan uzak dur!”</p>

  <p>Çocuğun gözleri yine parladı. “Size komik bir şey söyleyeyim mi?” “Söyle tabii.”</p>

  <p>“Köpekbalığının herkesi yediği o filmi biliyor musunuz?”</p>

  <p>“Herkes biliyor. J-J-Jaws.”</p>

  <p>“Şey... Bir arkadaşım var. Adı Tommy Vicananza. Fazla zeki değil. Biraz çatlak. Ne dernek istediğimi anlıyor musunuz?”</p>

  <p>“Evet.”</p>

  <p>“O kanalda bir köpekbalığı gördüğüne inanıyor. Bana sudan uzanan bir yüzgeç gördüğünü söyledi. İki buçuk-üç metre boyundaymış. Sadece yüzgeç. Tommy, ‘Johnny’yi de, öbür çocukları da o köpekbalığı öldürdü,’ diyor. ‘Jaws o. Bunu biliyorum. Çünkü balığı gördüm,’ diyor. Ben ona, kanalın sularının pis olduğunu, artık içinde hiçbir şey yaşamadığını hatırlattım. ‘Sen çatlaksın, Tommy,’ dedim. Ama o köpekbalığının tıpkı filmin sonunda olduğu gibi sudan çıktığını ve onu ısırmaya çalıştığını iddia ediyor. Güya son anda kaçmış. Çok komik değil mi, efendim?”</p>

  <p>Bill, “Evet, çok komik,” diye cevap verdi.</p>

  <p>“Çocuk çatlak. Öyle değil mi?”</p>

  <p>Bill durakladı. “Oğlum, sakın kanala da yaklaşma. Anlıyor musun?” “Yani Tommy’nin sözlerine inanıyor musunuz?”</p>

  <p>Bill durakladı. Omzunu silkecekti ama onun yerine, evet, der gibi başını salladı.</p>

  <p>Çocuk soluğunu verdi, utanmış gibi başını önüne eğdi. “Evet... Bazen bende de çatlaklık olduğunu düşünüyorum...”</p>

  <p>Bill, “Ne dernek istediğini çok iyi anlıyorum, oğlum,” diye mırıldandı. “Ama kanala da, kanalizasyon ızgaralarına da yaklaşmamalısın. Her yere arkadaşlarınla birlikte gitmelisin.”</p>

  <p>Çocuk, “Ben zaten evin yakınında oynuyorum,” diye açıkladı.</p>

  <p>Bill, erkek kardeşim de öyle yapardı, diye düşündü. Sonra da çocuğa, “Nasıl olsa bu olaylar yakında sona erecek,” dedi.</p>

  <p>“Sahi mi?”</p>

  <p>“Öyle sanıyorum.”</p>

  <p>“İyi öyleyse.”</p>

  <p>Bill ağır ağır eski evine doğru ilerledi ama binanın önünde durmadı. Sadece adımlarını yavaşlattı. Çim alandaki koltuklarda birileri oturuyordu. Bir aile. Ev eskisi gibi koyu yeşile boyalıydı. Ama Bill’in annesinin çiçek tarhları yoktu artık. Bill, evde oturanlarla konuşabileceğini biliyordu. Ama buna ne gerek vardı? Georgie’nin ölümünden sonra ev buz gibi bir yer halini almıştı. Bulmak için Derry’ye döndüğü şey de orada değildi.</p>

  <p>Yazar bu yüzden köşeye doğru giderek sağa saptı, arkasına da bakmadı. Kansas Sokağından aşağıya indi, bir süre kaldırımın kenarındaki parmaklığın önünde durarak Çorak Yer’e baktı. Hiç değişmemişti orası. Belki biraz daha vahşi bir hal almıştı. Koku bile aynıydı. Çöp yığınları kaldırılmış olsa bile. Baharda yeşeren bitkilerin kokusu diğerlerini gizleyemiyordu. İnsan artıklarının ve pis şeylerin kokusunu.</p>

  <p>Bill ürpererek, olay geçen sefer burada sona erdi, diye düşündü. Yine öyle olacak. Şurada... Kentin altında...</p>

  <p>Yazar dönerek hızla yürümeye başladı. Bir süre sonra da eskicilerin bulunduğu sokağa girdi. Buradaki dükkânlar antikacı değildi. Annesinin aşağılamasına, “Yankee Rehinciler,” diye tanımladığı kimseler vardı bu sokakta.</p>

  <p>Bill bir dükkânın önünde durdu. Eşyalar gelişigüzel oraya buraya yığılmıştı. Ama yazar gözlerini, hemen fark ettiği bir şeye dikmişti. Gördüğüne inanamıyormuş gibi bakıyordu. Gözleri irileşmiş, tüyleri diken diken olmuştu. Sağdaki vitrinde “Gümüş” duruyordu. Eskimişti bisiklet. Yer yer paslanmıştı. Bazı parçaları eksikti. Gümüş! Bill yanaklarından ağır ağır akan yaşları silmek için elini kaldırdı, sonra da içeri girdi. Dipteki masanın başında dükkân sahibi oturuyordu. Kırk yaşlarında son derece sıska bir adamdı. Kapının yukarısındaki çıngırak tıngırdadığı zaman o da okuduğu kitaptan başını kaldırdı. “Buyurun...”</p>

  <p>Bill, “Şey,” dedi. Vitrindeki bisikleti soracaktı ama birdenbire bir tek cümle bütün kafasını doldurdu sanki. Karşısında hayaleti görür ama yine de ona inanmaz. Ne anlama geliyordu bu?</p>

  <p>Dükkâncı, “Bir şey mi istiyordunuz?” diye sordu. Terbiyeli bir tavırla konuşmuştu ama Bill’i dikkatle süzüyordu.</p>

  <p>Bill sıkıntısına rağmen alayla, galiba caz müzisyenlerini coşturan o şeyden çektiğimi sanıyor, diye düşündü. Sonra da, “E-E-Evet,” dedi. “Ş-ş-şu vitrindeki b-b-bisiklet. K-k-kaça o?”</p>

  <p>“Yirmi dolar. Aslında bir Schwinn’miş o sanırım. Ama şimdi üzerinde türlü parça var.” Bakışlarıyla Bill’i ölçtü. “Bisiklet büyük. Ona binebilirsiniz.”</p>

  <p>Bill mırıldandı. “Bisiklete bindiğim günler geride kaldı... Çek kabul eder misiniz?”</p>

  <p>“Satın aldığınız eşyanın bedelini on dolardan fazla aşmamak şartıyla.”</p>

  <p>Bill, “Yirmi dolarlık bir çek vereceğim,” dedi. “Bir yere telefon edebilir miyim?”</p>

  <p>“Tabii. Buyurun.”</p>

  <p>Bill, Derry Kitaplığını aradı. Mike oradaydı. Zenci, “Neredesin Bill?” diye sordu. Sonra da telaşla ekledi. “İyisin ya?”</p>

  <p>“İyiyim, iyiyim. Bizimkileri gördün mü?”</p>

  <p>“Hayır. Onları bu gece göreceğiz.” Mike bir an durdu. “Yani öyle sanıyorum... Senin için ne yapabilirim, Koca Bill?”</p>

  <p>Bill sakin sakin, “Ben bir bisiklet alıyorum,” dedi. “Onu senin eve bırakabilir miyim? Bisikleti koyabileceğim bir yer var mı? Bir garaj falan?”</p>

  <p>Bir sessizlik oldu.</p>

  <p>“Mike? Sen...”</p>

  <p>Zenci, “Buradayım,” dedi. “Gümüş’ü mü alıyorsun?”</p>

  <p>“Evet.”</p>

  <p>“Pekâlâ. En iyisi, evime gel, Bill. Palmer yolu 61 numaraya. Ben de hemen oraya giderim. Yemek ister misin?”</p>

  <p>“İyi olur. İşten ayrılabilir misin?”</p>

  <p>“Önemli değil. Carole idare eder.” Mike yine durakladı. “Carole ben kitaplığa dönmeden bir saat önce birinin geldiğini söyledi. ‘Salondan çıkarken suratı hayalete benziyordu,’ dedi. Carole’un tarifinden onun Ben olduğunu anladım.”</p>

  <p>“Emin misin?”</p>

  <p>“Evet. Ve şimdi de bisiklet. Bu da olayın bir kısmı sanırım. Öyle değil mi?”</p>

  <p>Bill mırıldandı. “Öyle olmalı...” Yazar telefonu kapattıktan sonra çeki yazdı.</p>

  <p>Dükkân sahibi bisikleti vitrinden çıkarıp getirdi. Bill gidonu tuttu ve birdenbire titredi. Gümüş... Gümüş’ü bulmuştu yine.</p>

  <h3 id="sigil_toc_id_38">MİKE ESRARI ÇÖZÜYOR</h3>

  <p>Ev küçük ama güzeldi. Duvarları beyaz, panjurları da yeşildi. Bill, Gümüş’ü ite ite Palmer Sokağından çıktığı sırada, Mike da eve yeni gelmişti. Arabası pek eskiydi. Bill onun söylediklerini hatırladı. Kaybedenler Kulübünün altı üyesi Derry’den ayrılmışlar ve kazanmaya başlamışlardı. Ama Mike kentte kalmıştı. Ve hâlâ Kaybedenler’dendi.</p>

  <p>Bill, Gümüş’ü garaja soktu. İki arkadaş durup bisiklete bir süre sessizce baktılar.</p>

  <p>Sonra Mike, “Evet, bu gerçekten Gümüş,” dedi. “Yanılmış olabileceğini düşünüyordum. Ama Gümüş bu. Onu ne yapacaksın?” “Bilmiyorum... Ama Gümüş’ü tamir etmek istiyorum.”</p>

  <p>“Ona tekrar binecek misin?”</p>

  <p>Bill sert sert, “N-ne münasebet!” diye cevap verdi. “Sadece onun berbat halde kalmasını istemiyorum.”</p>

  <p>“Patron sensin, Koca Bill.” Mike rafa uzanarak bir bisiklet pompasıyla alet kutusunu aldı.</p>

  <p>Bill, “Eskiden pompan yoktu,” dedi. “Alet kutun da.”</p>

  <p>Zenci başını salladı. “Öyle. Bunları geçen hafta aldım.”</p>

  <p>“Bisikletin var mı?”</p>

  <p>Mike yazarın gözlerinin içine baktı. “Yok.”</p>

  <p>“Ama bunları alıverdin... Öyle mi?”</p>

  <p>“Evet. İçimden öyle geldi.” Mike hâlâ Bill’e bakıyordu. “Bir sabah uyandığım zaman alet kutusunun işe yarayacağını düşündüm. Pompanın da. Bütün gün aklımdan çıkmadı bu... Sonunda gidip bunları aldım. İşte sen şimdi onlardan yararlanacaksın.”</p>

  <p>Bill, “Evet, yararlanacağım,” diye cevap verdi. “Ama o iç bayıltıcı televizyon oyunlarında dedikleri gibi. ‘Bu ne anlama geliyor, hayatım?’” Mike, “Bunu bizimkilere sor,” dedi. “Bu gece.”</p>

  <p>“Gelecekler mi dersin?”</p>

  <p>“Bilmiyorum, Koca Bill.” Mike bir an durakladı, sonra da ekledi. “Belki hepsi gelemeyecekler. İçlerinden biri ikisi usulca kentten kaçmaya karar verebilirler. Ya da...”</p>

  <p>“O zaman ne yapacağız?”</p>

  <p>“Bilmiyorum...”</p>

  <p>İki arkadaş bisikleti onardıktan sonra yemek yediler. Mike’ın arka bahçesine çıkarak alacakaranlıkta sigara içtiler. Bill bir ara cüzdanındaki kartvizitlerden birini aldı, üzerine Gümüş’ü eskicinin vitrininde gördüğünden beri aklından çıkmayan cümleyi yazdı. Sonra da kartı Mike’a uzattı. Zenci cümleyi dikkatle okuyarak dudaklarını büzdü.</p>

  <p>Bill, “Sence bunun bir anlamı var mı?” diye sordu. “Bu cümleyi biliyor musun? Ya da buna benzer bir şeyi?”</p>

  <p>“‘Hayaleti karşısında görüyor ama yine de ona inanamıyor.’” Mike başını salladı. “Bunun ne olduğunu biliyorum tabii.”</p>

  <p>“Öyleyse bana da söyle. Y-y-yoksa yine her şeyi kendi kendime hatırlamam gerektiğinden mi s-söz edeceksin?”</p>

  <p>Mike, “Hayır,” dedi. “Bunu sana açıklamamın bir sakıncası yok. Bu eski bir İngiliz sözü. Sonradan kekemeler ve peltek peltek konuşan kimseler için bir egzersiz olarak kullanılmaya başlanmış. O yaz annen bu cümleyi söyleyebilmen için çabalayıp durdu. 1958 yazında. Sen bunu mırıldanarak etrafta dolaşıp dururdun.”</p>

  <p>“Öyle mi?” Bill bir an durdu, sonra kendi sorusunu cevapladı. “Öyle.”</p>

  <p>“Herhalde anneni memnun etmeyi çok istiyordun.”</p>

  <p>Bill neredeyse ağlayacaktı. Yalnızca, evet, der gibi başını sallayabildi. Konuşacak halde değildi.</p>

  <p>Mike, “Bunu doğru dürüst söylemeyi hiçbir zaman başaramadın,” diye açıkladı. “Çok iyi hatırlıyorum. Olanca gücünle çabaladın ama dilin hep dolaştı.”</p>

  <p>Bill, “Ama söyleyebildim!” diye cevap verdi. “Hiç olmazsa bir kere.”</p>

  <p>“Ne zaman?”</p>

  <p>Bill yumruğunu önlerindeki piknik masasına indirdi. “Onu hatırlamıyorum.” Sesi yükselmişti. Sonra da ifadesiz bir sesle ekledi. “Hiç hatırlamıyorum.”</p>
</body>
</html>
