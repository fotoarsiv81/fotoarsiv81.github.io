<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Çöl Akrebi</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" id="filepos669672"></p>

  <p class="calibre14"><span class="calibre10"><span class="bold"><span class="calibre7">6</span></span></span></p>

  <p class="calibre11">MÜTHİŞ BİR GECE</p>

  <p class="calibre12">Yaz gecesi olmasına rağmen Zeytinburnu'ndaki Sokak canlılık ve hareketliliğini çoktan kaybetmişti. Sokak sakinleri evlerine erken çekilmişler, açık pencerelerin çoğu kapanmış, ışıklar sönmüştü.</p>

  <p class="calibre12">Telefon, İSKİ, doğalgaz gibi altyapı çalışmaları nedeniyle çeşitli kısımları yamalanmış, bazı kısımları çökmüş asfalt sokak, eylem için oldukça elverişliydi.</p>

  <p class="calibre12">Mossad ajanları önce iki kere arabayla sokaktan geçtiler fakat durmadılar. İlk geçişlerinde saat tam 01.30'du. On dakika sonra bir kere daha geçtiler. Arap gerillaların kaldıkları daireyi dıştan gözlemlediler. Zaten gerekli istihbaratı aldıktan sonra daire gün boyu kontrol altında tutulmuştu.</p>

  <p class="calibre12">Bodrum katındaki dairenin bütün ışıkları sönüktü. İkinci turda araba sokak başında durdu. Arabadaki dört ajandan biri indi, yaya olarak sokağa girdi, saldıracakları daireyi yakından bir daha inceledi.</p>

  <p class="calibre12">Sokağın tenhalığı ve hareketsizliği eylemi kolaylaştıracaktı. Dairedeki pencerelerde demir parmaklık yoktu. Operasyon çok kolay gerçekleşebilecekti. Arabaya döndü ve son raporu verdi. Mossad'ın İstanbul İstasyon Şefi emekli albay Jakop Ventura yarım saat daha beklemeye karar verdi.</p>

  <p class="calibre12">Leyla Ahmadi yatağın içinde döndü durdu. Gözü uyku tutmuyordu. Basık tavanlı odası cehennem gibi sıcaktı. Sıcak iklim kadını olmasına rağmen nem oranının yüksekliğinden rahatsız oluyordu.</p>

  <p class="calibre12">Kalkıp bir duş almak istedi. Soğuk su belki uyumasına yardımcı olurdu. Ter içindeydi. Nedenini bilemediği tuhaf bir sıkıntı duyuyordu içinde.</p>

  <p class="calibre12">Oysa görev tamamlanmış, hedeflenen iki düşman da aldığı emir doğrultusunda yok edilmişlerdi. Fazla kayıp verdikleri de söylenemezdi. "İntikam timinden" sadece Halil'i kaybetmişlerdi. Yine de Halil'in görevi tamamiyle yerine getirip getirmediğini bilmiyordu. Burada haber alma kaynaklan çok kısıtlıydı. Umarım Ahmet Özveren çantayı açarken havaya uçmuştur, diye düşündü.</p>

  <p class="calibre12">Halil'i hatırlamak içindeki sıkıntıyı artırdı. Ondan hiç hoşlanmamıştı. Asi, aldığı emirleri tartışan, kontrolsüz ve kararsız bir militandı. Uyumsuzdu da. Ona acımadığını hissetti. Ölümünden dolayı<sup class="calibre15"><small class="calibre16"><span class="calibre17">A</span></small></sup>vicdan azabı da duymuyordu.</p>

  <p class="calibre12">Neden uyuyamıyorum, diye düşündü. Tek sebebi sıcak mıydı?</p>

  <p class="calibre12">Değildi. Sıkıntısının başka bir nedeni olmalıydı. Duş almaktan vazgeçti. Işığı yakmadan, başucundaki konsolun üzerinde duran çantasına uzandı, içinden sigara paketini çıkararak bir sigara yaktı. Kibrit alevi odanın içinde gölgeli ve geçici bir aydınlık yarattı. Salondan Yusuf Maksudi'nin muntazam horlamaları duyuluyordu. Huzursuzluğu daha da arttı.</p>

  <p class="calibre12">Önseziydi bu. Meslekteki geçen yılların kazandırdığı bir duygu. Gecenin ilerlemiş bu saatinde, herkesin uykuda olduğu bir zamanda aksilik çıkacağını hisseder gibiydi. "Mossad ajanları," diye mırıldandı. İçindeki huzursuzluğun neden onlardı. Yıllardır ömrü onlarla mücadele ile geçmişti. Onlardan daima nefret etmiş ve daima da çekinmişti. İstanbul'da izlerini nasıl bulduklarını bir türlü anlayamıyordu. Belki bu yeni hücre evini de tespit etmiş olabilirlerdi. Gerçi bu zayıf bir olasılıktı, on milyonun üstünde insanın yaşadığı bir kentte ve bu kadar kısa bir sürede izlerini yeniden bulmaları imkansızdı. Ama Mossad'ı yabana atamazdı. Çok güçlü bir örgüttü onlar. Elini yastığın altına atarak, içgüdüsel olarak otomatik tabancasını çıkardı. Bir elinde sigara, bir elinde tabanca yatağın içinde oturarak düşünmeye başladı.</p>

  <p class="calibre12">Etraf sessizdi. Kulağına sadece Yusuf'un horultuları geliyordu.</p>

  <p class="calibre12">Usulca yataktan süzülüp ayağa kalktı. Pencereye doğru ilerledi. Burası küçük bir daireydi. İki oda ve hap kadar bir salondan ibaret ufak bir bodrum katı. Arkadaki oda, apartman boşluğuna bakan karanlık bir yerdi, sadece Leyla'nın yattığı yer ile ufak salonun pencereleri sokağa bakıyordu ve onlar da asfaltla aynı hizadaydı. Karanlıkta perdeyi aralayıp sokağa baktı. Bomboştu sokak.</p>

  <p class="calibre12">Görünürde şüpheyi çekecek hiçbir şey yoktu. Neden tedirginim öyleyse, diye kendi kendine sordu. Şimdiye kadar önsezilerinde hiç yanılmamıştı.</p>

  <p class="calibre12">Bir süre pencerenin kenarından ayrılamadı. Aklından o tankçı albayı çıkarması mümkün değildi. Yedi canlı olmalıydı namussuz; hiç kimse o öldürücü cenbiye darbelerinden kurtulamazdı. Adamın göğsünde açtığı derin yaralan anımsadı. Onu kıraç arazinin, yarı çölün göbeğinde, kanlar içinde can çekişirken bırakmıştı. Fakat o kurtulmayı becermişti işte...</p>

  <p class="calibre12">Yeniden yatağa dönüp sigarasını tablaya bastırdı ve uzandı. Biraz uyuması lazımdı. Fakat gözleri açıktı ve otomatik tabancayı yatağın altına sürememişti.</p>

  <p class="calibre12">"Haydi gidiyoruz," dedi Jakop Ventura.</p>

  <p class="calibre12">Dört ajan da arabadan indiler. Motoru çalışır vaziyette bırakmışlardı. İki ajan yan sokaktan dolaşarak apartmanın bulunduğu sokağın diğer başına gittiler. Albay, Menahem Ruso'yu yanında tuttu. Aslında onun bu harekata katılmasından yana değildi. Ruso uzun süredir aktif operasyonlara katılmayan, masa başı elemanıydı artık. Deneyimli olabilirdi ama bu tür harekat daima beceri, pratik ve meleke isteyen bir işti. Diğer iki ajan sokağın başında gözüktüler.</p>

  <p class="calibre12">Yapılacak eylemi daha önce masa başında ve kâğıt üzerinde defalarca incelemişler, meydana gelebilecek en ufak aksiliklere kadar detaylarıAhesaplamışlardı. Aslında bu baskın onlar için oldukça sıradan bir operasyondu. Tek özelliği, hedefin Çöl Akrebi gibi çok usta ve üstün yetenekli bir teröristin etrafında odaklanmasıydı.</p>

  <p class="calibre12">Ventura ile Ruso da ağır ağır yürümeye başladı. Eve yaklaşıyorlardı.</p>

  <p class="calibre12">Eve üç metre kala Ventura ceketinin içine sakladığı Uzi'yi ortaya çıkardı. Sokağın öbür yanından gelen ajanlarla birleştiler.</p>

  <p class="calibre12">Ekip operasyona başlamak için Albay'ın işaretini bekliyordu artık.</p>

  <p class="calibre12">Jakop Ventura son Aez sokaktaki evlere şöyle bir baktı. Yalnızca dört beş apartman ileride ışıkları yanan tek bir daire vardı. Sokak sakinleri derin uykudaydılar.</p>

  <p class="calibre12">Albay işaretini verdi.</p>

  <p class="calibre12">Leyla uyuyamayacağını anladı.</p>

  <p class="calibre12">Yataktan fırladı tekrar. Tabancası elinde, sanki az sonra Olacaklar içine doğmuş gibi yeniden pencerenin önüne gitti. Perdeyi araladı, dışarıya baktı. Ruhunu cendere gibi sıkan bir beklenti içine girmişti. Sokak hâlâ boş ve hareketsizdi. Camı usulca açtı. Dışarının sessizliğini dinledi. Sanki uzaklarda bir yerde bir arabanın kapıları kapanıyordu. Her şey normaldi, yalnız içindeki sıkıntı hariç...</p>

  <p class="calibre12">Sokağı daha iyi görebilmek için pencerenin en ucuna kadar gitti, yanağını camla duvarın bittiği yere dayadı ve sokak başına baktı. İyi seçemiyordu ama iki sokağın kesiştiği yerde koyu renk bir arabayı farketmişti. İçinden inen kişileri de.</p>

  <p class="calibre12">Belki onlardan şüphelenmeyecek, geç vakit eğlenceden dönen kişiler olduklarını düşünecek ve aklına bir baskın olasılığı gelmeyecekti. Ama gecenin sessizliğinde rölantide çalışan motorun homurtusunu duyunca birden uyandı. O, iyi eğitilmiş bir militandı; motor sesi, baskın yapan kişilerin kaçarken zaman kazanmak için başvurdukları bir tedbirdi. Kontağın basmaması, motorun teklemesi ihtimalini, zayıf da olsa bertaraf etmek için alınan bir emniyet tedbiri. Önsezilerinde yanılmadığını anlayıverdi. O herifler baskın yapacaklardı. Hızla pantolonunu giydi, lastik spor ayakkabılarını ayağına geçirdi, salonda uyuyan Yusuf'un yanına koştu. Adamı dürterken bir yandan da eliyle, "sus" işareti yapıyordu. Yusuf Maksudi gözlerini açtı. Sessizce yerinden fırladı. Yanı başında duran Halil Zeyd'in TEC-9'unu kavradı. Bir fevkaladelik olduğunu hemen anlamıştı. Fısıldayarak, "Ne oluyor?" diye sordu. "Hazır ol. Galiba baskına uğruyoruz," diye mırıldandı kadın.</p>

  <p class="calibre12">Yusuf'ta en ufak bir uyku sersemliği yoktu. Divanın üzerine elbiseleriyle uzanmıştı. İlk sorusu, "Kaç kişiler?" demek oldu. "Kesin bilmiyorum. Dört beş kişi saydım." "Camlardan uzak dur," dedi adam.</p>

  <p class="calibre12">Birlikte koridora çıktılar. Salona giden dar koridor duvarının başında Yusuf dizlerinin üzerine eğilerek mevzilendi. "Sen de öbür odanın camını kolla. Patlamadan önce sakın başını uzatma," diye mırıldandı.</p>

  <p class="calibre12">"El bombası mı kullanacaklarını düşünüyorsun?"</p>

  <p class="calibre12">"En akla yakın ihtimal bu. Camı kırıp içeriye el bombası ya da başka bir patlayıcı atabilirler. Uykuda olduğumuzu var sayıp, hem bizi gafil avlayabilirler hem de kolayca temizlerler." Leyla hayretle sordu:<sup class="calibre15"><small class="calibre16"><span class="calibre17">A</span></small></sup>.</p>

  <p class="calibre12">"Yoksa çatışmaya girmeyi mi düşünüyorsun?"</p>

  <p class="calibre12">"Başka çaremiz yok. Tek çıkış yolu var, o da sokak kapısı. Onu da şimdi kullanamayız.</p>

  <p class="calibre12">Önünde tertibat almışlardır, bizi keklik gibi avlarlar."</p>

  <p class="calibre12">"Saçmalama Yusuf! Burada çatışmaya giremeyiz. Şartlar çok aleyhimize." "Sandığın kadar değil. Unutma, sen söylemiştin, israil'de değiliz. Burada bizimle uzun süreli silahlı müsademeye giremezler. Yıldırım baskın yapacaklar ve bomba kullanacaklardır.</p>

  <p class="calibre12">Başka çareleri yok. işi kısa tutup kaçmak isteyeceklerdir."</p>

  <p class="calibre12">Yusuf'un söylediği akla yakındı.</p>

  <p class="calibre12">Ama tahrip gücü yüksek bir el bombasına odanın ince duvarları ne kadar dayanırdı acaba? Leyla'yı ter bastı.</p>

  <p class="calibre12">Burada çatışmaya girmek tehlikeli ve anlamsızdı. Bu baskından kurtulamazlardı.</p>

  <p class="calibre12">Yusuf'a dönerek, "Buradan firarın bir yolunu bulmalıyız," diye homurdandı.</p>

  <p class="calibre12">"Artık çok geç. O namussuz bizi buraya getirdiği zaman kabul etmemeliydik. Burası olmaz diye diretmeliydik."</p>

  <p class="calibre12">"Aksaray'daki yardımcıyı mı kastediyorsun?"</p>

  <p class="calibre12">"Onu tabii, başka kimi olacak!" Kulaklarına hafif bir tıkırtı aksetti.</p>

  <p class="calibre12">İkisi de silahlarının emniyetlerini açarak, her an ateş kusmaya hazır hale getirdiler...</p>

  <p class="calibre12">Sokak dar ve uzundu. Gecenin bu saatinde kapı önlerine parkedilmiş bir sürü araba mevcuttu. İsrailli ajanlar yaklaşık elli metre ilerideki koyu renk Opel'in içinde oturarak, olayları seyreden iki adamı farketmediler. Alevi gözükmesin diye sigara bile içmiyorlardı. Sarışın olan genci sordu: "Acaba daha ne bekliyorlar?"</p>

  <p class="calibre12">"Etrafın iyice tenhalaşmasını. Uykuların en derin olduğu zamanı, iki buçuk üç arasını belki." "Şefim, Mossadlılar'a operasyon için ne kadar süre tanındı?" "Tam beş dakika."</p>

  <p class="calibre12">"Beş dakikada bu işi bitirirler mi acaba?"</p>

  <p class="calibre12">"Kuşkun mu var? Bunlar işlerinin ehli gerçek profesyoneller. Hem tanıdığımız bu süre az zaman değil."</p>

  <p class="calibre12">Sarı saçlı genç, "Haklısınız amirim," diyerek sustu. Sonra dayanamayarak, "İnşallah apartman sakinlerine bir zarar vermezler," diye mırıldandı.</p>

  <p class="calibre12">“İşte," dedi yanındaki. "Başlıyorlar. Sokağın başında duran araba onların, iniyorlar. Tam dört kişiler."</p>

  <p class="calibre12">Genç olanı gözlerini kısarak ileriye baktı. Mossad ajanlarının ikili gruplar halinde ayrıldıklarını gördü, “İnşallah her şey umulduğu gibi gider," dedi.</p>

  <p class="calibre12">Yaşlı olanı ise sesini çıkarmadı. Gözlerini kartal gibi gecenin karanlığında ilerleyen Mossad ajanlarına dikmişti.</p>

  <p class="calibre12">Albayın emrini bekleyen ajanlar, işareti alınca yıldırım hızıyla harekete geçtiler. Uzi'lerini çeken Mossad ajanları pencerelerden bodrum katındaki odaları kurşun yağmuruna tuttular. Silahlar ölüm kustu. Tarrakalar gecenin sessizliğini yırttı. Sonra dördü de ustaca paramparça olan pencerelerden içeriye kaydılar. Karanlığa alışıncaya kadar silahlar susmadı.</p>

  <p class="calibre12">Gördükleri her şeye, her bölgeye kurşun sıkıyorlardı. Karşılık görmemişlerdi. Jakop Ventura neden sonra daldıkları odanın boş olduğunu anladı. Arap teröristler ya evin başka bir odasına sığınmışlardı ya da evde yoktular. Evde olduklarını biliyordu, zira ev, adresin öğrenildiği andan itibaren gözaltına alınmıştı.</p>

  <p class="calibre12">Dairenin ufak ve dar koridoruna fırladılar. Karanlık koridorda birbirlerini vurmamak için bir an ateş kestiler.</p>

  <p class="calibre12">Yusuf Maksudi için en uygun hücum zamanı doğmuştu.</p>

  <p class="calibre12">Leyla, her an patlayacak el bombasının tedirginliği içindeydi. Uzun ve kahredici bir bekleyişti bu. Tabancasını kavrayan avuç içleri terden sırılsıklamdı.</p>

  <p class="calibre12">“İlk patlamada başını korumayı unutma," diye fısıldadı Yusuf. "Unutma ki biz avantajlı durumdayız. Uyuduğumuzu sanıyorlar. Tek kozları bizim şaşkınlığımız. Ne yapacaklarsa, şu bir iki dakikada yapacaklarını biliyorlar. Dua edelim de şu duvar patlama sırasında yıkılmasın."</p>

  <p class="calibre12">Saniyeler geçmek bilmiyordu.</p>

  <p class="calibre12">Leyla'nın tetik üzerindeki parmağı, ona asılmak için karıncalanmaya başlamıştı.</p>

  <p class="calibre12">Mücadeleden asla yılmazdı ama içinde bulundukları durumun hiç de Yusuf'un düşündüğü gibi elverişli olmadığını sezinliyordu. Bu dairede çarpışmaya girmek delilikti.</p>

  <p class="calibre12">Fısıltı halinde, "Arkadaki küçük odanın apartman boşluğuna açılan bir penceresi var.</p>

  <p class="calibre12">Oradan kaçmayı deneyelim mi?" diye sordu.</p>

  <p class="calibre12">"Orası bir hava boşluğu. Nereye gidebiliriz ki?"</p>

  <p class="calibre12">"Bir üst kata tırmanabiliriz."</p>

  <p class="calibre12">"Ya sonra ne yapacağız?"</p>

  <p class="calibre12">"Ne bileyim şimdiden? Mesela evdekileri rehin alabiliriz."</p>

  <p class="calibre12">"Ne karşılığı? Saldıranlar Türk değil ki vatandaşlarını düşünsünler. Oradakiler Mossad ajanlarının umurunda mı sanıyorsun?"</p>

  <p class="calibre12">"Buna cesaret edemezler. Bizim için bir şans olabilir."</p>

  <p class="calibre12">"Yanılıyorsun Leyla, lsrailliler'i senden iyi tanırım. Gayeleri için herkesi gözlerini kırpmadan harcarlar. Kimsenin de gözünün yaşına bakmazlar." Leyla ısrar etti:</p>

  <p class="calibre12">"Bence tek çaremiz arka odanın penceresinden yukarıya çıkmak." Kısık sesle konuşuyorlardı. Yusuf Maksudi karanlıkta sırıttı.</p>

  <p class="calibre12">"Korkuyor musun? Yoksa ünlü Çöl Akrebi korkmaya mı başladı?" "Aptalca konuşma Yusuf! Bu korku değil, mantığın gereği. "Ben çarpışmaktan yanayım."</p>

  <p class="calibre12">"Hiç şansımız yok. Kaçmayı becerebilirsek, Aksaray'daki irtibat merkezine sığınırız daha sonra da konsolosluk yetkilisi bize bir çıkış yolu bulur." Maksudi, "Artık çok geç," diye mırıldandı. Çöl Akrebi sinirlenmeye başlamıştı.</p>

  <p class="calibre12">“İnat etme Yusuf! Vakit varken kaçmayı deneyelim. Bir iki dakika sonra saldırı başlarsa bu şansımızı da yitireceğiz."</p>

  <p class="calibre12">"Hayır vuruşalım. Herifleri temizlersek, dediğini yaparız."</p>

  <p class="calibre12">Leyla'nın tepesi atmıştı. Karanlık koridorda dizleri üzerinde sürünerek Yusuf'a doğru yaklaştı.</p>

  <p class="calibre12">"Bu timin yetkilisi benim. Sana emrediyorum, gideceğiz. Hem de şimdi." "Düşmandan kaçmamak emre riayetsizlik değildir, istersen beni Örgüt'e şikayet et. Ben gelmeyeceğim."</p>

  <p class="calibre12">Leyla hiddetten titredi. Sinirlerine hakim olamıyordu.</p>

  <p class="calibre12">“İnatçı koca bunak! Burada bok yoluna gebereceksin. Sana son kez emrediyorum." Leyla'nın o an, koridorun karanlığında ak saçlı militanın gözlerindeki üzüntüyü görmesi imkansızdı. Kararını verdi, daha fazla ısrar etmeden, YusuPu orada bırakarak, hızla arka odaya seğirtti. Pencereyi açarak, binanın hava boşluğuna sıçradı. Ayağının ucuyla dışarıya çıktığı odanın pencere kanadını geriye itti. Kanat yerine oturacak kadar kapandı. Sonra bir üst katın, boşluğa açılan penceresine sıçrayıp tutunması çok kolay oldu. Artık Yusufu düşünmüyordu. Şimdi önemli olan kendi hayatıydı...</p>

  <p class="calibre12">Yusuf Maksudi TEC-9'un tetiğine asıldı.</p>

  <p class="calibre12">Bir anda karanlık koridor yeniden silah sesleriyle doldu. Namluların ucundan çıkan kurşunların yarattığı hat halindeki kızıl alev rengi etrafı aydınlattı. Jakop Ventura kurşun tarrakalarına boğulan koridorda vurulan adamının attığı acı çığlığı duydu. Duvarın dibinde yere çömelerek ateş eden Yusufu görmüştü.</p>

  <p class="calibre12">O da Uzi'yi ateşledi. Silahından çıkan mermiler bir anda Arap militanı sırtından kalbura çevirmişti. Bir iki kurşun daha yakıldı. Sonra bodrum katını derin bir sessizlik kapladı. Biri koridorun ışığını yaktı.</p>

  <p class="calibre12">Mossad'lılar gözlerini kısarak çevreye bakındılar. Menahem Ruso odadan koridora henüz çıkabilmişti. İçlerinden biri yerde boylu boyunca yatıyordu. Koyu renk gömleği kan içindeydi. Kurşunları tam göğsünden ve karnından yemişti. Canlı kalması imkansızdı. Menahem, hemen ayaklarının dibinde yatan ak saçlı Yusufu gördü.</p>

  <p class="calibre12">Albay ve diğer ajan Leyla'nın bir üst kata tırmandığı odaya daldılar. Koridorun ışığı etrafı aydınlatıyordu. Oda boştu. Sonra mutfağa ve ufak banyoya baktılar.</p>

  <p class="calibre12">Çöl Akrebi ortalarda yoktu.</p>

  <p class="calibre12">Jakop, içinden okkalı bir küfür savurdu. Menahem, "Kaçmış mı?" diye sordu. Albay, "Yok," diye hırladı.</p>

  <p class="calibre12">Menahem Ruso hırsla yerde yatan Yusuf'un üstüne eğildi. Adamı çevirdi, elindeki silahı beynine dayadı. Aldığı onca kurşun yarasına rağmen hâlâ ölmediğini gördü. Yaşlı terörist can çekişiyordu.</p>

  <p class="calibre12">Menahem ise hiddetinden titriyordu. Yusuf, gözleri sabitleşmiş, her nefes alışında dudaklarının kenarından kan sızıyordu. Görünüşe göre ciğerleri parçalanmıştı. Ruhunu teslim etmesi an meselesiydi. Menahem gürledi. "Nerede o kaltak?" Arap fedainin cevap verecek hali yoktu. Sabitleşen gözlerini güçlükle Mossad ajanına çevirdi. Ağzından kanla beraber garip bir hırıltı yükseliyordu. Menahem ölüm eşiğinde çok insan görmüştü. Adamın her an ölebileceğim anladı.</p>

  <p class="calibre12">Gömleğinin yakasını kavrayarak sarstı. Uzi'nin namlusunu da alnına bastırmaya devam ediyordu. "Konuş diyorum sana! Nerede o kaltak?" Ventura, Menahem Ruso'nun başına dikildi. Gerçeği daha iyi görebiliyordu. Adam konuşacak halde değildi. Ruso'nun çabası anlamsızdı.</p>

  <p class="calibre12">Yusuf Maksudi'nin gözleri irileşti, yüzü gerildi. Son nefesini vermek üzereydi.</p>

  <p class="calibre12">Albay saatine baktı. Her şey bir buçuk dakikada olup bitmişti. Verdikleri söze göre burayı terketmeleri için üç buçuk dakikaları kalmıştı.</p>

  <p class="calibre12">"Boş ver, o artık konuşamaz," diye Ruso'nun omzunu dürttü. "Çöl Akrebi burada yok. Çek tetiği de bir an evvel gidelim."</p>

  <p class="calibre12">Hiddetten titreyen Menahem, Yusuf'un ağzını açtığını görünce merakla adama doğru eğildi. Galiba konuşacaktı. Aralık dudaklarının arasından kanlı dilini gördü. Yaşlı militan zorlanıyordu.</p>

  <p class="calibre12">Menahem ne diyeceğini iyi işitebilmek için biraz daha eğildi. Aynı anda kanlı ciğerlerinden yükselen bir balgam Menahem'in yüzüne yapıştı. Nefret dolu tükürüktü bu. Çılgına dönen Mossad ajanı tetiğe asıldı.</p>

  <p class="calibre12">Kafatası bir anda parçalanan Yusuf'un kanlı beyninin parçacıkları etrafa saçıldı. Ölümü çabuk olmuştu.</p>

  <p class="calibre12">Leyla silah seslerini üst katın penceresinden sıçrarken işitti. Baskını yapan ajanlar el bombası kullanmamışlardı. Otomatik silahlardan çıkan mermi sesleriydi bunlar. "Aptal Yusuf," diye homurdandı. Aşağıda kurtuluş şansı hiç yoktu. O şartlar altında çatışmaya girmek aptallıktı. Başarı ancak akılla kazanılırdı. Ona hiç acımadı. Sıçradığı pencerenin camı yarı aralıktı. Burası bir yatak odası olabilirdi ve içeride uyuyan her kim ise, yaz gecesinin boğucu sıcağı nedeniyle pencereyi aralık bırakmıştı. Şansı yaver gidiyordu, camı kırmak zorunda kalmayacaktı. İçeriye süzülmesi kolay oldu. Gözleri karanlığa çabuk uyum sağladı. Tırmanırken pantolonunun beline sıkıştırdığı tabancasını eline aldı. Girdiği odaya hemencecik bir göz attı. Yanılmamıştı, ufak bir yatak odasıydı burası. Duvara bitişik karyolada uyuyan biri vardı. Yaşını, cinsiyetini kestiremedi. Lastik ayakkabıları gürültü çıkarmadığından odaya süzülüşünü duymamıştı. Fakat alt kattaki silah seslerinin az sonra bütün apartmandan duyulacağını biliyordu. Acele etmeliydi. Silahını doğrultup usulca karyolanın yanına gitti. Aşağıdaki otomatik silahlardan çıkan sesler yeri göğü inletmeye başlamıştı. Değil bu apartman sakinleri, az sonra bütün mahalleli ayağa kalkacaktı. Nitekim yanılmadı.</p>

  <p class="calibre12">Yataktaki önce yerinde kımıldadı. Uyku sersemliği ile gözlerini ovuşturdu. Henüz Leyla'yı görmemiş, neler olduğunu ve kendisini bekleyen tehlikeyi anlamamıştı. Neden sonra karanlıkta yatağının başucunda dikilen yabancıyı far-ketti. Bir süre bön bön yüzüne baktı, belki de hırsız sanmıştı. Başında heyula gibi dikilen yabancı ile mahiyetini kestiremediği silah seslerini birleştirince korkuya kapılıp bağırmak istedi.</p>

  <p class="calibre12">Leyla hızla üzerine çullanıp ağzını kapattı. Silahı da başına dayadı. Elleri yumuşak ve uzun saçlara değmişti. Rehinesi genç bir kızdı. Karanlıkta iyi seçemiyordu ama olsa olsa on altı, on yedi yaşlarında körpe bir kız.</p>

  <p class="calibre12">Arapça, "Kes sesini! Sakın bağırayım deme," diye hırladı. Kız Arapça bilmediğinden ne söylediğini anlamamış, çırpınmaya devam etmişti. Çöl Akrebi kızı yatağa devirerek üstüne sıçradı. Kız kendisiyle mücadele edemeyecek kadar genç ve güçsüzdü. Dehşete kapılmasına rağmen hareketsiz kaldı. Zaten neler olduğunu da anlamıyordu. Leyla'nın onu öldürmeye niyeti yoktu, ama mükemmel bir rehine ele geçirdiğinin de farkındaydı. Bulunduğu dairede ışıklar yandı, sesler gelmeye başladı. Birisi koridorda koşuşturuyordu. Tiz bir kadın sesi evin içinde yankılandı.</p>

  <p class="calibre12">"Nedir bu sesler yahu? Neler oluyor aşağıda? Ayol bunlar silah sesleri!" diye bağırıyordu. Leyla koridordaki bâğrışmayı kelime kelime anlamıyordu ama telaşın nedenini rahatlıkla sezinleyebiliyordu. Birazdan büyük bir çıngar çıkacaktı.</p>

  <p class="calibre12">Yatak odasının kapısında buzlu cam vardı. Koridorda ışık yanınca oda eni konu aydınlanmıştı. Leyla üstüne çıkıp bacaklarının arasına sıkıştırdığı kıza baktı. Yüzünü açık seçik görebiliyordu şimdi.</p>

  <p class="calibre12">Bu kız ancak lise öğrencisi olabilecek yaştaydı. Uzun, bakımlı saçları vardı ve korkudan irileşmiş gözleri elaydı...</p>

  <p class="calibre12">Dışarıdan bağıran kadın, kızın annesi olmalıydı. Leyla kızın ağzını örten elini çekmemişti henüz. Kız avurduna batan parmaklardan kurtulabilmek için başını çaresizce iki yana salladı. Koridorda annesinin sesini duyunca cesaretlenmiş gibiydi. Parmaklarını kızın yanağına biraz daha gömdü Leyla.</p>

  <p class="calibre12">Alt kattan akseden silah sesleri kesilmişti artık. Çöl Akrebi, Mossad ajanlarının Yusuf un işini bitirdiklerini tahmin etti. Apartman sakinleri, çevre binalardaki bir sürü insan, konu komşu silah seslerini duyarak uyanmış, pencerelere üşüşmüş olmalıydılar şimdi. İsrailli ajanlar daha fazla bekleyemezlerdi; çoktan kaçmaya başlamış olmaları gerekirdi. Neredeyse polis ekipleri olay yerine gelirlerdi.</p>

  <p class="calibre12">Leyla'nın tek yapacağı şey, beklemekti. Rehine kızın şansı yoktu. Sorun, yatak odasının kapısı açılıp, kızın ailesi odaya girince gösterecekleri tepkiydi. Onu öldürmek istemiyordu, kızın karşı koyması da mümkün değildi, fakat annesiyle babasının durumu görünce ne yapacakları, nasıl davranacakları bilinmezdi. Bağırır çağırır, üstüne atılmaya kalkışırlarsa, o zaman iş değişirdi tabii...</p>

  <p class="calibre12">"Mehmet Ali, ayol sağır mısın? Kalksana, aşağısı savaş alanı gibi."</p>

  <p class="calibre12">Koridorda kalın bir erkek sesi duyuldu. "Ne var hanım, ne oluyor yahu? Beni niye uyandırdın? Ben ses filan duymuyorum."</p>

  <p class="calibre12">"Duymazsın tabii, top atsalar duymazsın sen! Kahrolası ayyaş! İçip içip zom olursun sadece. Sana aşağısı savaş alanına döndü diyorum."</p>

  <p class="calibre12">Konuşmalara genç bir erkek sesi daha karıştı: "Adamlar kaçtı, anne. Hepsini gördüm. Alt katın penceresinden çıktılar. Sırtlarına bir de adam yükleyip taşıdılar. Adam ölü gibiydi." Kalın sesli adam, "Alt kat boş değil miydi yahu?" diye sordu. Genci: "Dün orada birilerini gördüm baba. Galiba yeni kiracı taşındı."</p>

  <p class="calibre12">"Yeni kiracı mı? Ehh işte, her önüne gelene ev kiraya verilirse sonuç böyle olur. Kimbilir neyin nesiydiler? Hırlı mı hırsız mı, belli değil!"</p>

  <p class="calibre12">"Ama baba orası hep boştur. Hiç kiraya verilmedi ki daha önce. Sahibi Almanya'da diyorlardı. Söylesene baba, aşağıdaki olaylar yoksa Mafya hesaplaşması mı? Hani şu çek senet hesaplaşması mı, ne dersin?"</p>

  <p class="calibre12">Adam sarhoşluğun verdiği peltek sesiyle, "Ne bileyim oğlum?" diye homurdandı. Kadının sesi tekrar duyuldu.</p>

  <p class="calibre12">"Ayol yer yerinden oynadı, bizim kız uyanmadı bile. Hakan oğlum, şu kardeşine bir baksana."</p>

  <p class="calibre12">"Boş ver anne, bırak uyusun. Bak siren sesleri duyuluyor, polisler geliyor şirrıdi. Ben sokağa çıkıp bakacağım." Annenin sesi tekrar işitildi.</p>

  <p class="calibre12">"Hayır, Hakan. Aşağıya inmeyeceksin. Daha neler olup bittiğini bile bilmiyoruz. Şahit filan gösterirler, başın derde girer. Sen hiçbir şeye karışmayacaksın."</p>

  <p class="calibre12">"Ama anne herkes sokağa çıkmış, dışarısı insan kaynıyor. Ben de insem ne olur?" "Hayır dedim. O kadar meraklıysan balkondan bak." "Yapma anne! Serdar'la Oğuz da aşağıdalar. Herkes toplanmış. Arkadaşlarımın yanına gitmek istiyorum."</p>

  <p class="calibre12">"Uzatma, inmeyeceksin o kadar." Delikanlı itirazı kesti. Söylenerek balkona koştu. Annesini bir türlü anlayamıyordu. On sekiz yaşına gelmişti ama hâlâ ona çocuk muamelesi yapıyordu.</p>

  <p class="calibre12">Leyla kapıya yaklaşan şıpıtık terlik seslerini duydu. Konuşulanları anlamamakla beraber birinin odaya gireceğini sezinledi. Silahın namlusunu kızın alnından çekerek kapıya yöneltti.</p>

  <p class="calibre12">Asıl gürültü şimdi kopacaktı. Kapı açıldı.</p>

  <p class="calibre12">Koridorun ışığı yatağa aksetti.</p>

  <p class="calibre12">Orta boylu, zayıf, kara kuru bir kadındı kızın annesi. Manzarayı görünce dili tutulmuş gibi kapının önünde taş kesildi. Ama ağzından gık çıkmadı.</p>

  <p class="calibre12">Leyla kadının güçlü ve soğukkanlı biri olduğunu o anda hissetti. Yerinde hangi kadın olsa çığlığı basar, ödü kopar, imdat diye bağırırdı. Kadın korkudan değil, durumun çaresizliğini anında muhakeme ederek susması gerektiğini takdir ettiğinden pasif davranmıştı. Leyla'ya dik dik baktı. Korkmuş olsa bile bunu belli etmemeye çalışıyordu. Onun çekinilecek biri olduğunu hemen sezinlemişti.</p>

  <p class="calibre12">Leyla tabancasının namlusunu hareket ettirerek içeriye girmesini işaret etti. Kadının suratı sararmıştı ama verilen işareti anlayarak yana çekildi.</p>

  <p class="calibre12">Dışarıda iki erkek vardı henüz. Çöl Akrebi durumun gittikçe kötüleştiğini anlıyordu, ama tehlikede sayılmazdı daha. Kapı açık kalmıştı.</p>

  <p class="calibre12">Kız ödü kopmuş bir şekilde, yattığı yerde başını çevirerek imdat dilenircesine annesine baktı. Kadın neden sonra kendisini toparlayarak:</p>

  <p class="calibre12">"Sen de kimsin? Ne istiyorsun kızımdan?" diyebildi. Leyla'nın sert ve haşin bir tonla söylediklerinin tek kelimesini anlamamıştı. Yabancı olduğunu kavramıştı ama. Ve bu onu daha da ürküttü. Zira kızını kıskıvrak yakalayan kadınla, alt kattan gelen silah sesleri arasında irtibat kurmakta gecikmedi.</p>

  <p class="calibre12">Kadın yaslandığı duvardan kımıldayacak oldu. Leyla hemen tabancayı yataktaki kızın şakağına dayadı.</p>

  <p class="calibre12">Ne yapmak istediğini anlamıştı kadın. Hareketsiz kaldı. Aşağıda tonlarca kurşun yakan insanların kızını da acımasızca öldürebileceği açıktı. Bunlar gözü dönmüş cani olmalıydılar. Beklemekten başka çaresi yoktu.</p>

  <p class="calibre12">Önce kadının ne istediğini öğrenmeliydi. Belki saklanabilmek için birilerinden kaçıyorlardı.</p>

  <p class="calibre12">Tanımadıklarına göre şahsi bir garezi olamazdı. Suyuna gitmek pek çok şeyi halledebilirdi.</p>

  <p class="calibre12">İçeriden kocası seslenmeye başlamıştı.</p>

  <p class="calibre12">"Hatice, gelsene... Hanım huuu, baksana yahu."</p>

  <p class="calibre12">Ecel terleri dökülen odada hiç ses yoktu.</p>

  <p class="calibre12">Adam da karısını çağırmaktan vazgeçmişti.</p>

  <p class="calibre12">Leyla kızı da annesini de yeterince korkutarak etkilediğini anlamıştı. Kızın ağzını kapatan elini hafifçe gevşetti. Sonra parmaklarını araladı. Anlaşılan kız bağırmayacaktı. Elini usulca ağzından çekti. Kız ne çığlık attı ne de bağırdı. Derin derin soluk almaya başladı. Yüzü kireç gibi bembeyaz olmuştu. Körpecik bedeni böyle bir gerilimi kaldıramayacak kadar zayıftı. Gözlerinde yaşlar belirmişti. Korkudan sessizce ağlamaya başladı. Bu kadarcık bir reaksiyon da normaldi.</p>

  <p class="calibre12">Leyla, işler şimdilik yolunda gidiyor, diye düşündü. Bekleyecekti. Fakat kızın üzerinden inmedi. Ata biner gibi dizleriyle kızın narin bedenini kalçalarıyla sıkıştırmaya devam etti. Dışarıdaki iki erkek de bu şartlar altında ona bir sorun yaratamazlardı. Anne Hatice hanım, Adapazarlı Çerkez bir aileden gelmeydi. Eğitimi yoktu ama evlatlarına düşkün, otoriter, sağduyu sahibi ve pratik zekâsı yerinde bir kadındı. Anladığı kadarıyla sorun, yalnız kızı için değil, bütün aile bireyleri için geçerli hale geliyordu. Bu gözü dönmüş kadın hepsini silah tehdidi altında tutacaktı. Milliyetini çıkaramıyordu ama yüzündeki acımasız ve nefret dolu ifadeden ne tıynette biri olduğunu hemencecik anlamıştı. En ufak ters bir davranışta, gözünü kırpmadan tetiği çekebilirdi. Kocasının sesini tekrar işitti.</p>

  <p class="calibre12">"Hatice huuu! Gelsene yahu! Gel de sokağın haline bir bak."</p>

  <p class="calibre12">Ne meraksız herifti şu kocası! Arkasından gelip neredesin bile demiyordu. Hak da verdi, kızının odasında yaşanan feci olayı nereden bilebilirdi ki? Aklının köşesinden bile geçmezdi. On dakika kadar öylece kaldılar.</p>

  <p class="calibre12">Hatice, sokağa bakan ön balkon kapısının açıldığını duymuştu. Şimdi baba-oğul balkona çıkmış, olayları oradan seyrediyor olmalıydılar. Sokaktaki gürültü patırtılar, toplanan kalabalığın uğultusu bulundukları odaya kadar aksediyordu. Millete eğlence çıkmıştı.</p>

  <p class="calibre12">Adamın sesi tekrar duyuldu.</p>

  <p class="calibre12">"Hatice terliklerimi getirsene!"</p>

  <p class="calibre12">Anneden ses çıkmadı.</p>

  <p class="calibre12">"Hatice..."</p>

  <p class="calibre12">Çöl Akrebi adamın karısına seslendiğini anlıyordu. Cevap alamayınca onu aramak için odaya geleceğini de.</p>

  <p class="calibre12">"Yahu, sağır mısın be kadın!"</p>

  <p class="calibre12">Çıplak ayakların zeminde yankılanan sesleri duyuldu. Odadakilerin gerginliği arttı. Baba geliyordu.</p>

  <p class="calibre12">Arkadan koridor ışığının aksettiği kapı önünde adam gözüktü. Sırtında bir atlet fanila, altında çizgili bir pijama vardı. Çıplak ayaklan ile kapının ağzında donarak kalmıştı. Gördüklerine inanmaz bir ifade vardı yüzünde. Şaşkınlıktan aptallaşmıştı ve gözlerini evindeki yabancının elinde tuttuğu tabancadan alamıyordu.</p>

  <p class="calibre12">Leyla adamı dikkatle süzdü. Elli yaşları civarında olmalıydı. Zayıf, uzun boylu, kısa kesilmiş saçları yatmaktan kırılarak ayağa kalkmış, yüzü aldığı alkolden kızarmış sevimsiz biriydi. Leyla, kadına yaptığı gibi tabancanın namlusunu ona da yönelterek içeriye geçmesini işaret etti. Adam kımıldamadan duruyordu. Karısı, Türkçe bir şeyler söyledi.</p>

  <p class="calibre12">Leyla ne dediğini anlamamıştı tabii, ama "Sakın bir çılgınlık yapmaya kalkma, şakası yok, hepimizi temizler," türünden bir şeyler mırıldandığını tahmin etti. Adam teslim olduğunu anlatırcasına ellerini yukarıya kaldırarak, süklüm püklüm odaya girdi ve duvarın kenarına, karısının yanına geçti. Elleri hâlâ havadaydı. Odadaki gergin bekleyiş devam ediyordu. Şimdi dışarıda durumdan habersiz bir tek oğulları kalmıştı. Leyla, dışarıdaki kalabalığı seyreden oğlanın kolay kolay içeriye girmeyeceğini tahmin etti.</p>

  <p class="calibre12">Onu endişelendiren tek bir sorun vardı. Olay yerine gelen polisler, rutin soruşturma olarak komşuların olayı duyup duymadıkları, aşağıdaki kiracıları tanıyıp tanımadıklarını araştırmak ve bilgilerine müracaat için kapılarına gelebilirlerdi. Buna bir tedbir almak zorundaydı.</p>

  <p class="calibre12">Polis memurlarının içeriye girmelerine engel olmalıydı. Ne yapabilirim, diye düşünmeye başladı. Ev halkıyla konuşup anlaşabileceği ortak bir dil de yoktu. Arapça bilmedikleri açıktı. Hepsine dönerek:</p>

  <p class="calibre12">“İngilizce biliyor musunuz?" diye sordu. Karı koca aval aval Leyla'ya baktılar. Altındaki kızın titrek sesini duydu Leyla. "Ağabeyim biraz bilir."</p>

  <p class="calibre12">"Demek sen de biraz biliyorsun. Söyle şunlara ağabeyini içeriye çağırsınlar." Baba heyecana kapılarak kızına sordu: "Ne diyor bu karı?"</p>

  <p class="calibre12">"Ağabeyimi içeriye çağırmamızı istiyor." Karı koca birbirlerine baktılar. Adam oğlunun da silah tehdidi altında kalmasını istemiyor olmalıydı ki, "Hayır," diye bağırdı. "Bırak o dışarıda kalsın, belki kurtulur. Belki balkondan atlayıp durumu polise haber verebilir." Kadın hemen müdahale etti.</p>

  <p class="calibre12">"Çıldırdın mı efendi? Böyle bir şeyden şüphelendi mi o saat kızı öldürür. Deli misin sen? Bu karıya güvenemeyiz, baksana gözü dönmüş. Çağır Hakan'ı buraya." Adam karar veremedi.</p>

  <p class="calibre12">Bakışları Leyla'nın elindeki 45'likteydi. Kocaman ve ürkütücü bir silahtı. Acaba sokak polislerle kaynarken o silahı kullanmaya cesaret edebilir miydi?</p>

  <p class="calibre12">Buna emin olamazdı. Karısının uyarısına rağmen oğlunun tehditten uzak kalması içini rahatlatıyordu.</p>

  <p class="calibre12">Adeta adamın beynini okur gibi aklından geçenleri sezmişti Çöl Akrebi. Birden top gibi kızın üzerinden fırlayarak tabancanın namlusunu adamın yarı aralık ağzına vurdu. Çöl Akrebi o kadar hızlı davranmıştı ki, yerinden bile kımıldayamadı adam. Kırk beşliğin küt namlusu dudaklarına çarpınca adamın takma olan alt dişi yerinden fırlamış, üstü ise kırılarak dilinin üstüne doluşmuştu. Adamcağız canı yanarak ağzındaki protez parçalarını tükürdü. O gece geç saatlere kadar içki içmişti, midesinin bulanmaya başladığını, her an kusabileceğim anladı. Gözleri iri iri açıldı. Allanın cezası kadın az daha öldürecekti kendisini. Dudakları kanıyordu. Kanının tadı diline değdikçe bulantısı artıyor, midesindeki ifrazatın yemek borusunun ucuna kadar geldiğini hissediyordu. Az sonra kusmuklar etrafa saçılacaktı, inledi, hiçbir şey yapamadı. Ömründe bu kadar ürkütücü bir olay yaşamamıştı.</p>

  <p class="calibre12">Kocasının maruz kaldığı muameleye rağmen Hatice hanım soğukkanlılığını kaybetmemişti. "Hakan," diye seslendi. Gözünün ucuyla da kocasının başına dikilen kadına bakıyordu. Oğlu galiba sesini duymamıştı. Ya da duysa bile kendini sokağın heyecanına kaptırdığından umursamıyordu. içinden, keşke onun sokağa çıkma isteğine karşı çıkmasaydım, diye düşünüyordu. Hiç olmazsa şimdi o kurtulmuş olurdu. Fakat hayıflanması için çok geçti artık. "Hakan," diye bir daha bağırdı. Bu defa sesi gür ve tiz çıkmıştı. Oğlanın balkondan sesi duyuldu. "Efendim?" "Buraya gel!"</p>

  <p class="calibre12">"Ne var anne yahu? Aşağıyı seyrediyorum şimdi." "Sana çabuk buraya gel dedim."</p>

  <p class="calibre12">Oğlan homurdanarak balkondan ayrıldı. Şu annesi de alem bir kadındı; ne vardı şimdi içeriye çağıracak? Abuk subuk bir angaryası vardır, diye düşünüyordu, insana hiç rahat vermezdi. Söylenerek içeriye girdi. Ev halkını ortalıkta görememişti.</p>

  <p class="calibre12">Terliklerini giymek için içeriye giren babası da meydanda yoktu.</p>

  <p class="calibre12">"Neredesiniz?"</p>

  <p class="calibre12">"Kardeşinin odasına gel."</p>

  <p class="calibre12">Çöl Akrebi sırıttı. Az sonra evin tüm fertlerini sessiz ve olaysız bir şekilde aynı odada toplayabilecekti. Hakan koridorda yürürken bir yandan da bağırarak, sanki onlara yeni bir haber verircesine, "Biliyor musunuz, aşağıdakiler meğerse teröristlermiş. Alt katta bir ölü var!" diye bağırıyordu. Delikanlı böyle bir olaya tanık olmanın çocuksu heyecanım yaşıyordu. Onun için, bu gece yaşanan olay değişik, yarın arkadaşlarına anlatabileceği gizem dolu bir hadiseydi. Belki ufak tefek bazı ilaveler de katabilirdi olaya. Neden olmasındı ki? Herkesin evinde yaşanan sıradan bir olay değildi bu. Kendine biraz daha aktif bir pay çıkarabilirdi.</p>

  <p class="calibre12">Koşarak koridora girdi. Bir yandan da annesine bozulmakta devam ediyordu. En keyifli ve heyecanlı yerinde çağırmıştı. Annesinin yatak odasının kapısı kapalıydı. Mutfakta ışık yoktu.</p>

  <p class="calibre12">Herhalde hepsi kardeşi Semra'nın odasında olmalıydılar. Sahi, o neden uyanmamıştı acaba? Sokakta kıyamet kopuyordu.</p>

  <p class="calibre12">Kapının eşiğine gelince, önce karyolasında dertop olmuş Semra'yı gördü. Suratında anlam veremediği dehşet dolu bir ifade vardı. Sanki korkudan dudağı uçuklayacakmış gibi garip garip yüzüne bakıyordu. Gözleri sabitleşmiş ve irileşmişti. Hakan paldır küldür odaya daldı ve babasının boğazına silahı dayamış Leyla'yı gördü. Şaşkınlıktan neredeyse küçük dilini yutacaktı. Aşağı dairede olanları hayal etmeye çalışırken gerçekler birdenbire kendi evlerine sıçramıştı. Deminden beri seyirci olduğu olaylar ve içindeki gençlik heyecanı, hemen harekete geçip bir şeyler yapması gerektiğini söylüyordu ona. Buna dayanamazdı. Gözlerinde şimşekler çaktı. Hızla kadının üzerine saldırıp onu alaşağı edebilirdi. Babası da boş durmaz ona yardım ederdi. On sekiz yaşında, gücü kuvveti yerinde bir lise öğrencisiydi. Elinde silah bile olsa, alt tarafı bir kadındı işte. Bir yumrukta onu deviririm, diye düşündü.</p>

  <p class="calibre12">Annesi, oğlunun her an bir çılgınlık yapabileceğini sezinlemişti. "Sakın Hakan, sakın bir saçmalık yapayım deme," diye uyardı. Delikanlı afallayıp kalmıştı kapının önünde.</p>

  <p class="calibre12">Annesi tane tane konuşmaya devam etti. "Çok acımasız bir karıya benziyor bu. Hepimizi öldürebilir. Aman oğlum, dikkat et. Karı gavur galiba. Türkçe bilmiyor. İngilizce biliyorsun diye seni çağırttı."</p>

  <p class="calibre12">Oğlan şaşkınlığını üzerinden atamamıştı. Kekeleyerek:</p>

  <p class="calibre12">"Ben İngilizce bilmiyorum ki, mektepte ne öğrenebildiysem o işte."</p>

  <p class="calibre12">"Olsun, dinle bakalım şu karıyı. Ne istiyor bizden?"</p>

  <p class="calibre12">Leyla, sessizce ana oğul arasındaki konuşmayı dinliyordu. Bir şey anlamamakla beraber, annenin yatıştırıcı ve akıllı davrandığını sezinlemişti. Ağır ağır ve tane tane konuşmaya başladı.</p>

  <p class="calibre12">"Sesinizi çıkarmazsanız sizin için bir tehlike yok. Sizinle bir alıp veremediğim de yok. Uslu uslu oturursanız hiçbirinizin canına bir zarar gelmez. Ama bağırıp çağırmaya kalkarsanız hepinizi mıhlarım. Anladın mı beni?"</p>

  <p class="calibre12">Hakan, Leyla'nın söylediklerinin çoğunu anlamamıştı. Yakalayabildiği kelimelerden anlam çıkarmaya çalıştı. Başını sallamakla yetindi.</p>

  <p class="calibre12">"İyi," dedi Çöl Akrebi. "Polisler aşağıdan çekip gidinceye kadar hepiniz burada kalacaksınız.</p>

  <p class="calibre12">Ses çıkarmak, konuşmak yok. Ne dersem onu yapacaksınız. Tamam mı?"</p>

  <p class="calibre12">Hakan tekrar başını salladı.</p>

  <p class="calibre12">Annesi, "Ne diyor?" diye sordu.</p>

  <p class="calibre12">"Susmamızı."</p>

  <p class="calibre12">"Hepsi o kadar mı ayol? Bir düzine laf etti bu karı." Oğlan kekeleyerek, "Hepsini anlayamadım," diye mırıldandı.</p>

  <p class="calibre12">Leyla hâlâ yatakta duran kıza, yanıma gel, diye işaret etti. Semra korka korka yataktan indi, Leyla'nın yanına yaklaştı. Kadın kızı geceliğinden kavrayarak kendine doğru çekerken tabancayı da adamın boynundan uzaklaştırdı.</p>

  <p class="calibre12">Adam önce soluklanmaya çalıştı. Kendini daha fazla tutamayacaktı, bulantısı dayanılacak gibi değildi, yere doğru eğildi ve kusmaya başladı. Küçük odanın zemini kusmuk içinde kalmıştı. Adam öğürerek kusmaya devam ediyordu. Odanın havası ağırlaşmış, tiksindirici bir koku etrafı kaplamıştı. Leyla iğrenerek adama baktı sonra yere eğilmiş, iki büklüm duran adama sert bir tekme savurdu. Herif odayı berbat etmişti. Adam beline yediği tekmenin şiddetiyle kusmukların üzerine uzandı.</p>

  <p class="calibre12">Hatice hanım Leyla'ya bakarak, "Allah belanı versin," diye homurdandı. Gerçi kocasına müstahaktı bu. Her gece eve sarhoş dönüyordu, bu kadar zıkkımlanmanın ne anlamı vardı?</p>

  <p class="calibre12">Babasının yediği tekmeyi hazmedemeyen Hakan tam bir hareket yapacaktı ki, kafasına yönelen iri 45'liği görünce zınk diye duraladı. Kımıldarsa silahı ateşleyeceğini sezdi kadının. Kara gözleri merhametsizce ışıldıyordu. "Oturun," diye bağırdı Çöl Akrebi hepsine.</p>

  <p class="calibre12">Bir margarin fabrikasında ustabaşı olarak çalışan Mehmet Ali'nin zaten kusmuk yığınının üzerinde kımıldayacak hali yoktu. Önce anneleri yere çömeldi, sonra Hakan dizlerini kırıp oturdu. On yedi yaşındaki Semra hâlâ Leyla'nın kolları arasındaydı. Onu da yanlarına itti. Şimdi dördü de duvar dibinde yan yana sıralanmışlardı. Çöl Akrebi yatağa oturdu.</p>

  <p class="calibre12">Silahını üstlerine çevirdi. Yalnız koridorun ışığı yanıyordu. Onu da söndürürse etrafın zifiri karanlığa bürüneceğini düşünerek vazgeçti. Rehinelerinin her davranışını görmeliydi. Polisler usulen binada bir araştırma yapabilirlerdi. Buna hazırlıklı olmalıydı. Polisler kapıyı çalınca birinin açması gerekecekti. Kapıya çocukların annesini göndermeye karar verdi. Aralarında en aklı başında ve soğukkanlı olanı oydu. İçeride evlatları tehlikedeyken bir hata yapacağını sanmıyordu, inşallah polisler içeriyi aramaya kalkışmazlardı. Leyla bunu uzak bir ihtimal olarak gördü. Herhangi bir ihbar olmazsa ev sahibinin ifadesiyle yetinmeleri çok doğaldı.</p>

  <p class="calibre12">Çöl Akrebi'nin aklına takılan başka sualler de vardı. Sokaktaki bu kalabalık ne zaman dağılırdı? Polisler acaba ne zaman çekip giderlerdi. Yusuf'un cesedini şimdi mi yoksa yarın sabah mı alırlardı? Bodrum katına nasıl ve kimin vasıtasıyla geldiklerini araştıracaklar mıydı? Ve en önemlisi Mossad'lı ajanlar bu kadar kısa zamanda yeni hücre evini nasıl bulmuşlardı? Bu soru aklını çok kurcalamaya başlamıştı. Uzun ve tedirgin saatler kendisini bekliyordu.</p>

  <p class="calibre12">Ve evin sarhoş reisi bütün bu hengameye rağmen, yattığı yerde sızmıştı!...</p>

  <p class="calibre12">Olayın geçtiği sokaktaki araba içinde oturan iki MİT görevlisinden sarışın olanı mırıldandı. "Adamlar iyi iş başardılar. Becerikliymişler. Epey de hızlı. Verilen süreye uydular. Operasyon beş dakika bile sürmedi."</p>

  <p class="calibre12">"Evet," dedi diğeri. "Haklısın, hızlıydılar. Bizi de büyük bir dertten kurtardılar. Ama o kadar da gözünde büyütme; bu çocuk oyuncağı kadar basit bir eylemdi. Arapları gafil avladılar, teröristler kendilerini emniyette sayıyorlardı. Ona rağmen bir de kayıpları var. Taşıdıkları arkadaşları ölüye benziyordu." "Bakalım basın yarın neler yazacak?"</p>

  <p class="calibre12">"Bir sürü alakasız yorum yapacaklar tabii. Kimisi mafya hesaplaşması diyecek, kimisi teröristlerin kendi aralarındaki hesaplaşması. Belki bazıları da gerçeğe yakın şeyler." "Ya da moda deyimle yargısız infaz."</p>

  <p class="calibre12">"Boş ver, ne yazarlarsa yazsınlar. Sonuç yararımızadır. Gerisine aldırma." "Gidelim mi artık?"</p>

  <p class="calibre12">"Bas gaza da gidelim. Fikret Bey sabaha raporu masasının üstünde ister."</p>

  <p class="calibre12">İlerleyen saatler odadaki gerginliği azaltmıştı biraz. Baba Mehmet Ali aldığı alkolden dumanlanmış kafası ve geçirdiği şoktan sonra bitik haldeydi. Şişmiş ve patlamış dudağı müthiş acı veriyordu. Sırtını duvara dayamış, üstü başı kusmuk içinde oturuyordu. Kadına usul usul küfretmekten ve homurdanmaktan vazgeçmişti artık. Hakan ise geçen saatler içinde o öfkeli halinden vazgeçerek sinmişti. Başını, dizleri üzerinde birleştirdiği kollarına dayayarak, gözlerini açık tutmaya çalışıyordu. Ne de olsa gençti, odaya sükunet sinip etraf yatışınca, şartlara alışmış zaman zaman içinin geçmesini engelleyemez olmuştu. Anne Hatice ise gözünü bile kırpmamıştı. Tehlikeyi ve durumun vahametini en iyi kavrayan da o olmuştu zaten. Kızı da uyuyamamıştı. Annesinin yanında, ondan cesaret almak istercesine koluna girmiş, üzerinden atamadığı titremelerle korkarak büzülmüştü.</p>

  <p class="calibre12">Çöl Akrebi oturduğu yatağın üzerinde rahattı. Sabırla, kaçmak için en uygun zamanı bekliyordu. Elindeki tabancayı da devamlı olarak rehinelerin üzerine yöneltmiş olarak tutuyordu. Çöl Akrebi karşısındaki kadının devamlı üzerinde olan bakışlarından rahatsız olmaya başlamıştı. Yine de bekleyişi umduğundan rahat geçiyordu. Polisler kapıya gelmemişlerdi. Bu durumu garipsiyordu. Üstünkörü bir soruşturma dahi yapmamışlardı. Buna şaşmaktan kendini alamadı. Biraz garipti. Sokaktaki kalabalığın gürültüleri kesilmiş, herkes evlerine dağılmıştı. Leyla yerinden kalkarak odaya girdiği pencereden yukarıya tırmandığı bodrum katının penceresine baktı. Cam bıraktığı vaziyette duruyordu. Tam kapanmamış, yarı aralık durumda. Ne Mossad ajanlarının ne de olay yerine gelen polislerin dikkatini<sup class="calibre15"><small class="calibre16"><span class="calibre17">A</span></small></sup>çekmemişti firar ettiği yol. Bu da biraz garipti. Hadi israilli ajanlar bir an önce olay yerinden uzalaşmak zorunda oldukları için gözlerinden kaçmış olabilirdi ama olay yerine gelen polislerin dikkatini çekmemesi tuhaftı. Çünkü onların, aşağıda bıraktığı eşyalarından orada bir de kadının bulunduğunu anlamaları gerekirdi.</p>

  <p class="calibre12">Bileğindeki saate bir göz attı.</p>

  <p class="calibre12">Sabahın dört buçuğuydu. Temmuz ayında olduklarına göre az sonra gün ağarmaya başlayacaktı. Evi terketmek için en uygun saat "beş" olmalıydı. Yarım saat sonra gün doğar etraf iyice aydınlanırdı. Yarım saat daha beklemeliydi. Ayağa kalktı, uyuşan bacaklarını ovuşturdu.</p>

  <p class="calibre12">Kadın dik dik yüzüne bakıyordu. Çöl Akrebi'nin saate bakıp ayağa kalkmasından pirelenmişti. Gözlerinin içi parladı. Gitmeye hazırlandığını sezer gibi oldu. Az sonra kurtulacaklardı.</p>

  <p class="calibre12">Leyla zor durumda olduğunu biliyordu. "İntihar timinin" elemanları birer birer ölüyordu. Dün Halil, bu gece de Yusuf'u kaybetmişti. Bu badireyi atlatamazsa kendi sonu da geldi demekti. Aksaray'daki merkeze, kendilerine lojistik sağlayan mağazaya nasıl gidebilirim, diye düşünmeye başladı. Polis çevreyi hâlâ gözaltında tutuyor olabilirdi. Birden hatırladı, can korkusuyla kaçarken sahte pasaportunu, paralarını, hatta silahının yedek şarjörünü bile alt kattaki çantasında unutmuştu. Onlara şiddetle ihtiyacı vardı.</p>

  <p class="calibre12">Beş parasız yabancı bir şehirde sokağa adım atamazdı. Polisler çevirirlerse, kendisini tanımasalar bile kimlik sorabilirlerdi. Bunu düşünmeliydi. Harekete geçmek için sadece yarım saati kalmıştı. Çılgınca bir fikir geldi aklına.</p>

  <p class="calibre12">Denemesi son derece tehlikeliydi ama başka çaresi de yoktu galiba. Uyuklayan delikanlıyı dürttü. Hakan uyku sersemi ayağa fırladı. "Bana ip getir," dedi.</p>

  <p class="calibre12">Delikanlı ne istediğini anlamamıştı. İngilizcesi yetmiyordu.</p>

  <p class="calibre12">Leyla meramını işaretle anlatmaya çalıştı. Hakan anlamadığını ifade için omuz silkti, umursamadı. Biraz da geçen saatler içinde kadının pek şiddete başvurmayacağını sezinlediğindendi.</p>

  <p class="calibre12">Umursamaz tavrı Leyla'yı sinirlendirmişti. Oğlanı bisiklet fanilasından tuttuğu gibi silkeleyip duvara çarptı, aynı anda delikanlı daha ne olduğunu anlamadan tabancanın küt burnuyla şakağına doğru sertçe vurdu. Elmacık kemiğinin üstü ile şakağının arası anında yarılarak kanamaya başladı. Annesi yerinden kımıldamak istedi.</p>

  <p class="calibre12">Leyla çok hızlıydı, bu kez silahı birden kadının alnına dayadı. "Hadi, kımılda!" diye çıkıştı Hakan'a.</p>

  <p class="calibre12">Delikanlı şakağına yediği darbenin etkisiyle aptallaşmıştı. Canı yanıyordu ama dayanılmayacak kadar da değildi. Elini kanayan yarasına götürdü, parmaklarına kan bulaştı.</p>

  <p class="calibre12">Hatice hanım, Leyla'nın ne istediğini anlamıştı.</p>

  <p class="calibre12">"İp istiyor. Galiba bizi bağlayıp gidecek," diye homurdandı.</p>

  <p class="calibre12">Oğlan hırsla, "Ben nereden ip bulayım şimdi?" diye terslendi.</p>

  <p class="calibre12">"Karanlık odada naylon çamaşır ipi var. Leğenin içinde. Aptallığı bırak da git getir." Hakan sarsak adımlarla, kullanılmayan eski eşyaların, öteberinin tıkıldığı, penqpresiz, ufak, karanlık oda denilen yere doğru yürüdü. Az sonra uzun bir çamaşır ipiyle dönmüştü. Leyla önce oğluna babasının ellerini bağlattı. Kızın masası üzerinde bulduğu bir dikiş makası ile ipi kestirip delikanlının ellerini de annesine bağlattı. Annenin ellerini kızına, Semra'nın ellerini de bizzat Leyla halletti. Çöl Akrebi hepsinin bağlarını birer birer kontrol etti. Kolay kolay bunları çözemezlerdi. Odada etrafına bakındı. Küçük bir dolaptan bulup çıkardığı kıza ait bir bluzu elindeki makasla yırtarak ağızlarına tıkadı. Artık bağıramazlardı da. Rahatladı. Sonra hepsinin ayaklarını bağladı sıkıca...</p>

  <p class="calibre12">Şimdi çok zor ve tehlikeli bir işe kalkışacaktı. Delicesine bir teşebbüse. Çatışmanın olduğu daireye dönmek intihar gibi bir şeydi, fakat ne çare ki paraya ve pasaportuna ihtiyacı vardı. Aralık pencereden apartmanın hava boşluğuna doğru süzüldü.</p>

  <p class="calibre12">Ayakları cam önündeki çıkıntıya değdi, kendini dengeledi, pervaza tutundu. Nefesini keserek bekledi. Çıt çıkmamıştı. Odada ışık yanmıyordu ama koridorun ölgün ışığı içeriye aksediyordu. Dairede konuşan birinin seslerini duydu. Nöbete kalan polisler olmalıydılar. Acaba kaç kişiydiler?</p>

  <p class="calibre12">Yaptığının saçma bir iş olduğunun bilincindeydi, arı kovanına çomak sokuyordu, fakat başka çaresi de yoktu. Pasaportsuz ve parasız sokağa çıkma riskini göze alamazdı. Polislerin sesini duyunca yüreği çarpmaya başladı. Yukarıya kaçarken pencere kanadını itmiş fakat tam kapatmamıştı. Parmaklarının ucuyla kanadı kendine doğru çekti. Cam aralandı.</p>

  <p class="calibre12">Polislerden birinin usul usul türkü mırıldandığını duydu. Galiba iki kişiydiler. Sesin geldiği yönü değerlendirdi; ufak salonda oturuyor olmalıydılar. Şimdilik tehlikede değildi, pervaza tutunarak ayaklarını odanın tahta zeminine değdirdi. İçerideydi artık. Beline sıkıştırdığı tabancasını çekip eline aldı. İçine biraz daha güven gelmişti. Gür saçlarını topladığı ense kökü, memelerinin arası ve bel çukuru ter içinde kalmıştı. Lastik ayakkabılarının ucuna basa basa usulca yürüdü. Kedi gibi sessiz yürüyüşünden hiç ses çıkmıyordu. Polisler varlığını bilseler dahi, olay yerine yeniden döneceğini asla düşünemezlerdi. Vücudunu ufak odanın duvarına siper ederek başını uzattı.</p>

  <p class="calibre12">Koridorda Yusuf Maksudi'nin kalbura çevrilmiş cansız vücudunu gördü. Salondaki masa örtüsünü cesedin üzerine örtmüşlerdi. Nedense acıma hissi duymadı; onu takdir ederdi ama son inadı ve emrine karşı gelmesi düpedüz aptallıktı. Niçin böyle davrandığını anlayamıyordu. Sonra aklına gelen düşünceyle irkildi. Yoksa Yusuf kendisinin kaçmasına olanak sağlamak için bilerek mi kalmıştı? Yani aşkın yarattığı gönüllü bir fedai mi olmuştu? Kendisine tutkun olduğunu biliyordu ve onun cesedini görünceye kadar bunu hiç düşünmemişti. Gerçekten de o şartlar altında kaçmaları çok zordu. İsrail ajanlarını kalıp oyalamış ve onun firarını temin etmişti. Bunu kısmen başarmıştı da. Yüreği cız etti birden.</p>

  <p class="calibre12">Yaptığı hatayı anladı. Onu yalnız bırakmayacaktı.</p>

  <p class="calibre12">Saldırganlar el bombası kullanmamışlardı. Birlikte olsaydılar, belki o dört ajana karşı mücadele edebilirlerdi. Yusuf'un yerdeki pozisyonuna baktı, namussuzlar muhtemelen onu çapraz ateşe alarak öldürmüşlerdi.</p>

  <p class="calibre12">İçindeki kin ve nefret| hissi depreşti. O Albay'ı bir daha eline geçirirse kesinkes öldürmeye ant içti. Bu kez intikamı feci olacaktı.</p>

  <p class="calibre12">Kendini toparlamaya çalıştı. Şimdi bunları düşünecek zaman değildi. Önce bu izbe ve tehlikeli yerden kurtulması gerekiyordu. Sırtını duvara dayayarak derin ve sessiz soluklar aldı. Onun mesleğinde duygusallığa asla yer yoktu. Cesedi kaldırmak için ne bekliyorlardı acaba?</p>

  <p class="calibre12">Burada şekli kuralların ne olduğunu bilmiyordu. Belki adli tabip ya da savcı gibi yetkililer bekleniyor olabilirdi. Acele etmeliydi.</p>

  <p class="calibre12">Koridora çıkıp oradan yattığı odaya geçecekti. Tüm eşyaları o odadaydı. Koridora adım attı. Gölge gibi sessiz davranmaya çalışıyordu. Bulunduğu yerden salondaki polisleri göremiyordu. İki memuru olay yerinde nöbetçi bırakmış olmalıydılar.</p>

  <p class="calibre12">Memurlardan biri uzun uzun ve sesli esnedi. Kendi aralarında konuşuyorlardı, fakat Türkçe bilmediğinden anlayamıyordu da.</p>

  <p class="calibre12">Bir iki adım attı. Yattığı odanın önüne kadar geldi. Acaba evi araştıran polisler, pasaportuna, parasına ve diğer eşyalarına el koymuşlar mıydı? Yoksa geç mi kalmıştı? Bunu az sonra öğrenecekti.</p>

  <p class="calibre12">Ufak el çantasını bulmalıydı. Lüzumlu olan her şey onun içindeydi. Çantayı yatağın başucundaki ufak sehpanın üzerine bırakmıştı. Öyle hatırlıyordu. Odaya girdi. Salonun ışığı buraya aksetmediği için oldukça karanlıktı. Kırık camlardan serin bir sabah rüzgârı odaya doluyordu. Leyla titrediğini hissetti. El yordamıyla sehpanın üzerini aradı. Bir şeye çarpıp ses çıkarmaktan huylanıyordu. Çantayı bulamadı! İşte bu çok kötüydü. Emin olmak için sehpanın üzerini yeniden ve dikkatle bir daha aradı. Yoktu çanta. Başka polisler muhtemelen çantayı kimlik tespiti için müdüriyete götürmüş olabilirlerdi. Belki de Yusuf'un malzemeleri ile birlikte salona bir yere almış da olabilirlerdi. Kısa bir tereddüt geçirdi.</p>

  <p class="calibre12">Ne yapacağına hemen karar veremedi. Çantasının salonda tutulduğuna emin olsa memurlarla silahlı çatışmaya da girebilirdi. Tabancası mermi doluydu, tek bir kurşun dahi sıkmamıştı. Sabahın dört buçuğunda, rehavet içinde koltuklarda günün ağarmasını ve bir an önce buradan ayrılmayı bekleyen polisleri avlaması işten bile değildi. Birden ortaya fırlar, ikisini de keklik gibi avlardı. Hiçbir zorluğu yoktu. Fakat tabancasının susturucusu da çantanın içinde kalmıştı. Silah sesleri her taraftan işitilirdi. Sokak halkı dün geceki olaydan sonra zaten kuş uykusunda ve tedirgin olmalıydı. Bu ise kaçışını zorlaştırmaktan başka bir işe yaramazdı. Bu riski göze almamalıydı.</p>

  <p class="calibre12">Mantığına uydu, çatışmaya girmekten vazgeçti. Ancak mecbur kalırsa silahını ateşleyecekti. Bütün mesele Aksaray'daki dükkana kapağı atabilmekti. Her türlü ihtiyacını nasıl olsa onlar karşılardı. Yeni bir pasaport temini belki biraz zaman alırdı fakat buna katlanmak zorundaydı. Ayaklarının ucuna basa basa tekrar küçük odaya döndü. Bunca risk bir işe yaramamıştı.</p>

  <p class="calibre12">Geldiği yoldan rehinelerinin yanına dönmesi zor olmadı. Hepsi yerli yerlerinde oturuyorlardı. Onlarla hiç ilgilenmedi. Evi araştırmaya başladı. Hiç olmazsa kendini Aksaray'a kadar götürecek taksi parası bulmalıydı.</p>

  <p class="calibre12">Önce ev sahiplerinin yatak odasına gitti. Gelir düzeyi pek iyi bir aile olmadıkları her hallerinden belliydi, içeriye girince kapının arkasındaki çiviye asılı bir ceket gördü. Sarhoş adamın ceketi olmalıydı, iç cebinde bir cüzdan buldu, içinden bir miktar para alıp cüzdanı yere fırlattı. Adamın ceketi de işe yarayabilirdi. Kocaman 45'liği beline sıkıştırıp sokağa çıkamazdı ya! Ceketi sırtına geçirdi. Sakil ve komik bir görünümü olmuştu, ama aldırmadı, kollarını kıvırdı, aynaya bir göz attı. Uykusuzluk, yorgunluk ve gerginlikten, çirkin ve sevimsiz bir hal almıştı. Şimdi bunları düşünecek halde değildi. Rehinelerine gözükmeden sokak kapısına gitti, sessizce dışarıya süzüldü. Kapıyı kapatmadı, dışarıda karşılaşacağı şartlan düşünerek, geri dönmek zorunda kalabilirim diye hafif aralık bıraktı.</p>

  <p class="calibre12">Gün ağarmıştı. Sokak hemen hemen boş sayılırdı, iki basamak merdiveni inip sabah serinliği içinde sokağa çıktı. Hemen sola dönerek yürümeye başladı. Bodrum katındaki polislerin dikkatini çekmek istemiyordu.</p>

  <p class="calibre12">Yolun alt tararında sabah namazına gittiklerini düşündüğü iki yaşlı dededen başka kimseyi göremedi.</p>

  <p class="calibre12">Temiz havayı derin derin soludu. Etraf şimdilik emniyetli görünüyordu...</p>

  <p class="calibre12"><span class="calibre7">&nbsp;</span></p>

  <div class="mbppagebreak" id="calibre_pb_24"></div>
</body>
</html>
