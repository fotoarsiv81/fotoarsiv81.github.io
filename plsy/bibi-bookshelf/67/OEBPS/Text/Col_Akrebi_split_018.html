<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Çöl Akrebi</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" id="filepos465624"></p>

  <p class="calibre14"><span class="calibre10"><span class="bold"><span class="calibre7">5</span></span></span></p>

  <p class="calibre11">KİLYOS'TA BİR ÇİFTLİK</p>

  <p class="calibre12">Engin Mert, oğlunu yatağa yatırıp salona, Selda'nın yanına döndü. Genç kadın kanapede ayaklarını uzatmış, kana-penin sırtına dayadığı sol elinin parmaklan arasındaki Pall Mall sigarasından nefes çekmeden, yorgun ve mecalsiz öylece oturuyordu. Başkomiser ve MİT ajanının uzun süren görüşmeleri bitince yemek yemişler, sessiz ve gergin geçen yemeğin sonunda da Okan'ın uykusu gelmiş, çocuk sofranın başında uyuklamaya başlamıştı. Genç adam Selda'yı uzaktan süzdü.</p>

  <p class="calibre12">Gerçekten de zor günler geçiriyordu karısı. Mutsuz da olsa sürdürdüğü ikinci evlilik, karanlık işler çeviren kocasının yüz kızartıcı katliyle sona ermişti. Düştüğü bu durumda kendini aşağılanmış ve yıpranmış hissediyordu. İki gündür basında bu cinayetle ilgili asılsız yorumlar, ilgisiz beyanlar ve analizler yer alıyordu. Gazeteciler, tüm saklama gayretlerine rağmen sonunda Selda'nın eski kocasının evinde kaldığını tespit etmişlerdi. Günün her saati kendisinden bir röportaj koparabilmek için didinen gazetecileri atlatmaya çalışmakla geçiyordu, izini tespit ettikten sonra evin önü gazetecilerden geçilmez olmuştu. Koruma polislerinin engel olması sık sık gazetecilerle polisler arasında sürtüşmelere yol açıyordu. Engin'in evde olmadığı zamanlar Selda telefonun fişini çekmek zorunda kalıyordu. Engin üzülerek karısını süzdü. Bakıma muhtaç çocuk gibiydi. Karşısına oturdu. "Okan'ı yatırdım," dedi. "Baş başa bir kadeh viski içmeye ne dersin? Ya da soğuk beyaz şaraba. Buzdolabında Fransız şarabım var." Genç kadın başını salladı.</p>

  <p class="calibre12">"Teşekkür ederim, ben içmem. İstiyorsan sen iç." Engin karısının elini tuttu. Elleri buz gibiydi.</p>

  <p class="calibre12">"Çok sarsıldığını biliyorum. Olaylar hep üst üste geldi. Katlanılması zor şeyler. Yine de dayandın hayatım. Seni takdir ediyorum."</p>

  <p class="calibre12">Selda eski kocasından bakışlarını kaçırdı. Gözleri kızarmış ve ıslanmıştı. Engin, "Sen ağlamışsın," dedi.</p>

  <p class="calibre12">Dudaklarını ısırdı Selda. Konuşmakta zorlanıyordu. Her an bir ağlama krizine girebilirdi.</p>

  <p class="calibre12">"Kendimi yalnız, çaresiz ve karamsar hissediyorum," diye fısıldadı.</p>

  <p class="calibre12">"Niye? Ben yanında değil miyim? Sonuna kadar da sana destek olacağım."</p>

  <p class="calibre12">Selda kısa bir tereddüt geçirdi, sonra kocasının kolları arasına atıldı. Engin onu usul usul ve sevecen bir şekilde okşamaya başladı. Alnına, yanağına, saçlarına öpücükler kondurdu, hıçkırarak ağlamasına izin verdi. Ağlamak çoğu zaman boşalmanın, biriken ruh gerginliğinden kurtulmanın en iyi yoluydu.</p>

  <p class="calibre12">Neden sonra hıçkırıklardan kurtulan Selda: "Biliyorum, çok büyük hata ettim," dedi. "Ne hatası?"</p>

  <p class="calibre12">Genç kadın başını gömdüğü kocasının göğsünden ayırmadan, "Seni terk etmekle," dedi. "Hayatımın en büyük hatasıydı.</p>

  <p class="calibre12">Kendimi bir türlü affedemiyorum. Hem bu hatayı anlamam yeni olmadı. Daha boşandığımızın ertesi günü kafama dank etti. Ama ben, aptal gururunu hep ön planda tutan sersemin tekiyim. Hayatı kendime de sana da zehir ettim."</p>

  <p class="calibre12">"Bırak şimdi bunları. Hepsi geçmişte kaldı. Yeniden deşmenin anlamı yok. Daha genciz ve önümüzde uzun bir ömür var. Her şeye yeniden başlayabiliriz." Selda çocuksu bir heyecanla sordu: "Beni hâlâ seviyor musun?" "Sana olan sevgim hiçbir zaman kaybolmadı ki..." Dudakları birleşti, uzun uzun, ayrı geçen yılların hasret ve arzusuyla öpüştüler. Telefon çalmasa devam da edeceklerdi. Engin zoraki yerinden kalktı. Kuvvetli bir olasılıkla röportaj için arayan yeni bir gazeteciydi. Selda da aynı şeyi tahmin ettiğinden, "Boş ver açma, fişi çek," diye söylendi. Genç kadın oturduğu yerde alev alev yanan vücuduyla Engin'in yanına dönmesini bekliyordu. Bunca yıldan sonra sevdiği erkekle öpüşmesi, damarlarındaki kanı ateşlemişti. Fakat Engin telefonu €açtı.</p>

  <p class="calibre12">Ciddi bir ifadeyle hattın öbür ucundan anlatılanları dinliyordu. Arada sırada, "Evet anlıyorum," gibi laflar ediyordu. Zaman zaman da kanapede oturan karısına bakıyordu. Telefon kapanınca huzursuz bir şekilde yerine döndü. Karısına sarılmamıştı. Selda sordu. "Kimdi arayan?"</p>

  <p class="calibre12">"Başkomiser," dedi Engin. "Otopsi işi bitmiş. Yarın Doktor'un cenazesini alabileceğimizi ve defin muamelelerine başlayabileceğimizi söyledi."</p>

  <p class="calibre12">O tılsımlı hava bozulmuştu. Selda derin bir soluk aldı. Hiç sesini çıkarmadı. "Merak etme," dedi Engin. "Her şeyle ben meşgul olurum. Üzme canını." Selda minnetle ona baktı.</p>

  <p class="calibre12">"Sen gerçekten mükemmel birisin," diye fısıldadı. "Anlayışına, gösterdiğin olgunluğa hayranım."</p>

  <p class="calibre12">Engin yanına oturup karısının elini tuttu yeniden. Fakat bu gece telefon onların yakınlıklarının daha ileriye gitmesine engel olacağa benziyordu. Engin kaşlarını çatarak yeniden çalmaya başlayan telefona baktı. Acaba Başkomiser bir şey ilave etmeyi filan mı unutmuştu?</p>

  <p class="calibre12">Fakat nedense bu kez telefonu açmadan içini hafif bir ürpertinin kapladığını hisseder gibi oldu. Kötü bir haberle karşılaşacağı içine doğuyordu.</p>

  <p class="calibre12">Almacı kaldırdı, "Alo?" dedi. Arayan cevap vermiyordu. Bir daha yüksek sesle, "Alo?" diye tekrarladı. Yine ses yoktu!...</p>

  <p class="calibre12">Gözü Selda'ya takıldı. Genç kadında da tedirginlik oluşmuştu. Nemli gözleri merak doluydu. Engin, sessiz telefonu tam kapatmaya hazırlanırken tanıdık bir sesle irkildi. "Merhaba Engin," diyordu hattın öbür ucundaki ses. Sesi tanımıştı!... Buz gibi kesildi birden. Arayan Ahmet Özveren'di...</p>

  <p class="calibre12">Bir an ne diyeceğini bilemedi. Onun telefon edebileceğine hiç ihtimal vermemişti. Şaşkınlığı uzadı, vakit kazanmak, kafasını toparlayabilmek için, sesi tanımamış gibi davranarak, "Ahmet?" diye sordu. "Evet, benim."</p>

  <p class="calibre12">Engin kendini toparlamaya çalıştı. Selda'nın iri iri açılan gözlerini görünce işaret parmağını dudaklarına götürüp, "sus" işareti yaptı. Selda taş kesilmişti. Olacak şey değildi, bunca olaydan sonra telefon etmesine akıl sır erdiremiyordu. Engin cevap veremedi. "Benden telefon beklemediğine eminim kardeşim. Bu telefonun senin için şaşırtıcı olduğunu da biliyorum. Üstelik beni bir suçlu gibi değerlendirdiğini de." "Bu doğru." "Yanılıyorsun Engin. Sen benim çok eski bir arkadaşımsın. Seni severim. Bunca yıldır aramızda hiçbir ihtilaf ve sürtüşme olmadı, yalan mı? Sana niye bir kötülüğüm dokunsun, düşünsene. Ama çok zor bir durumdayım. Birileri aleyhime, içinden çıkamayacağım kötü ve tehlikeli bir ağ kuruyor ve ben yalnızlık içinde battıkça batıyorum." "Sana inanmıyorum." "Böyle söyleyeceğini biliyordum. Lütfen sakin ol ve iyi düşün, istediğin her soru]|a cevap vermeye hazırım. Yeter ki, şartlanmış olarak ve önyargılı beni dinleme." "Ne istiyorsun benden?"</p>

  <p class="calibre12">"Bana yardım etmeni. Sen benim dostum ve avukatım-sın." "Artık ne dostun ne de avukatınım."</p>

  <p class="calibre12">“İşte, önyargılı davranmaya başladın bile. Sen ne biçim adalet adamısın? Beni dinlemeden işittiklerinle suçluyor-sun." Engin sesini yükselterek bağırdı: "Numara yapmayı bırak, beni kandıramazsın. Boğazına kadar pisliğe gömülmüşsün sen. Bir kaçakçılık şebekesinin baş organizatörüsün. Cinayet işlettirdin. Ne yüzle benden' yardım istiyorsun şimdi anlayamıyorum, insan öldürmeye kalkıştığı birinden nasıl yardım ister yahu? Havsalam almıyor bu yüzsüzlüğü... "</p>

  <p class="calibre12">"Neler diyorsun sen Engin? Ne öldürmesi?" "Bugün Gamze'yi öldüren adamların bana da ateş açtı. Yoksa inkara mı kalkışacaksın?"</p>

  <p class="calibre12">"Gamze mi? Ben öyle birini tanımıyorum. Çıldırdın mı sen?"</p>

  <p class="calibre12">"Yeter artık. Bırak şu yalancılığı. Masken düştü. Her şeyi biliyorum dedim sana."</p>

  <p class="calibre12">"Hiçbir şey bilmiyorsun ve yanılıyorsun. Gamze de kim?"</p>

  <p class="calibre12">"Demek peşime taktığın metresini bilmiyorsun ha? İstersen hatırlatayım; evvelki gün seni onun evinden çıkarken gördüm. Bunu da inkar edecek misin?" "Evvelki gün mü? Nerede?" "Ataköy'de."</p>

  <p class="calibre12">Telefonun öbür ucunda bir sessizlik oldu.</p>

  <p class="calibre12">Sonra Ahmet Özveren'den ağır bir küfür aksetti Engin'in kulağına.</p>

  <p class="calibre12">"Vay orospu vay. Demek o da bu işin içindeymiş. Hiç ummazdım. Sen herhalde Merali kastediyorsun."</p>

  <p class="calibre12">Engin bir an duraladı.</p>

  <p class="calibre12">"Meral mi? O da kim?"</p>

  <p class="calibre12">"Senin Gamze diye tanıdığın kadın olmalı."</p>

  <p class="calibre12">"Ben Meral diye birini tanımam. Hostes kızdan bahsediyorum."</p>

  <p class="calibre12">"Tamam, o işte! Onun adı Gamze değildir. Başımı yakanlardan biri de o demek!"</p>

  <p class="calibre12">"Sıkıldım artık Ahmet. Yine ne numaralar çeviriyorsun bilmiyorum ama, o kadını peşime takan sen değil misin?"</p>

  <p class="calibre12">"Deli misin sen? Meral bir zamanlar düşüp kalktığım bir kadındır. Senin peşine niye takayım ki? Anlaşılan ikimize de oyun oynadılar." "Kimler?"</p>

  <p class="calibre12">“İşte benim de seninle görüşmek istediğim konu bu. Korkunç bir açmazın içindeyiz, anlamıyor musun? Hayatımız tehlikede. Bir tedbir almazsak ikimizi de öldürecekler." "Kimi kastediyorsun? Kim bizi öldürmek istiyor?" "Bunu sana telefonda anlatamam. Telefonlarımın dinlendiğinden şüphe ediyorum. Etrafımızda bize dost görünen birtakım gizli güçler var. Hem de tahmin edemeyeceğin kadar güçlü kişiler. Lütfen bana yardım et!" Engin huzursuzca yerinde kıvrandı. Hukukçu mantığı, her insanın suçu sabit oluncaya kadar masumiyetine inanmak doğrultusundaydı. Ahmet'in söyledikleri aklını karıştırmaya başlamıştı.</p>

  <p class="calibre12">"Madem masumsun, öyleyse polisi ara, onlardan yardım iste." "Bir hukukçu olarak setlinle görüşmeden polise gidemem. Çünkü aleyhime korkunç durumlar yarattılar, tam bir komplonun içindeyim. Polise bildiklerimi anlatırsam pek çok şeyi kanıtlayamam. Polis paçamı kurtarmak için başkalarını suçladığımı düşünebilir. Önce iddialarımı ispatlayacak delil ve vesikalara ihtiyacım var."</p>

  <p class="calibre12">Engin'in içine bir kurt düşmüştü. Üç gün evveline kadar Ahmet'in kanunsuz işler çevirdiği konusunda hiçbir bilgisi yoktu. Olaylar öylesine hızlı bir tempoyla gelişmişti ki, artık aradaki bağıntıyı bölük pörçük bilgileriyle kuramıyordu. Birtakım güçlerden bahsetmişti; acaba neyi veya kimleri kastediyordu? Yoksa bazı devlet güçleri de bu işin içinde miydi? Tüyleri diken diken oldu birden.</p>

  <p class="calibre12">Olaylar hakkındaki bilgileri hep ajandan almıştı. Yoksa diye beyninden geçen şüphe ile irkildi. Bunu hiç düşünmemişti.</p>

  <p class="calibre12">Aklına ilk gelen soruyu hemen sordu:</p>

  <p class="calibre12">"Dr. Şükrü Namlıoğlu'na şirketteki hisselerini sattın mı?"</p>

  <p class="calibre12">"Hayır, niye satacakmışım ki? İnanmıyorsan şirkete git pay defterlerine bak. Hiçbir hisse devri olmadığını göreceksin." Engin bu işi zaten yapmıştı. "Makbuz karşılığı sattın mı?"</p>

  <p class="calibre12">"Anlamıyorum Engin! Niye hisselerimi satayım? Para getiren, bana kâr sağlayan şirketimi devretmek için sebep mi var?"</p>

  <p class="calibre12">"Bunu ancak sen bilirsin." "Ama hisselerimi ele geçirmek isteyenler var."</p>

  <p class="calibre12">"Kim mesela?"</p>

  <p class="calibre12">"Dedim ya telefonda anlatamam. Korkuyorum. Öldürülmekten korkuyorum. Yüz yüze konuşmamız gerekiyor. Bana yardımcı olmalısın. Sana gelebilir miyim?"</p>

  <p class="calibre12">Bu soru karşısında Engin birden paniğe kapıldı. Şayet Ahmet yalan söylüyorsa, bu bir tuzak demekti. Evinde yeni bir tehlike yaşamak istemiyordu.</p>

  <p class="calibre12">Ama ya Ahmet doğru söylüyorsa!...</p>

  <p class="calibre12">Kekeledi bir an.</p>

  <p class="calibre12">"Benim evde olmaz," dedi.</p>

  <p class="calibre12">"Neden?"</p>

  <p class="calibre12">"Evimde polis yirmi dört saat nöbet tutuyor." "Polis mi? Neden?"</p>

  <p class="calibre12">"Dr. Şükrü'nün öldürüldüğünden haberin yok mu?"</p>

  <p class="calibre12">"Tabii ki var, duymayan mı kaldı? Bütün gazetelere manşet oldu. Ama Doktor'la kapındaki polislerin ilişkisini anlayamadım." "Eski karımı hatırlıyor musun?"</p>

  <p class="calibre12">"Evet, bir iki kere görmüştüm. Selda idi adı galiba, yanılıyor muyum?" "Doğru. Dr. Şükrü ile evliydi."</p>

  <p class="calibre12">"Ne diyorsun!... Şimdi neden senin de peşinde oldukları daha iyi anlaşılıyor."</p>

  <p class="calibre12">"Açık konuşsana be adam! Kim bu benim peşimdekiler?"</p>

  <p class="calibre12">"Dedim ya, telefonda olmaz. Buluşmalıyız."</p>

  <p class="calibre12">"Bilemiyorum," diye mırıldandı Engin. Ama kullandığı bu kelime bile prensip olarak buluşmayı onayladığını söylüyordu, içini bir sıkıntı kapladı. Ahmet'e inanmakta zorlanıyordu. Diğer yandan, söyledikleri doğruysa bunca yıllık arkadaşını böyle zor durumda bırakmayı kendisine yediremiyordu. Bu insanlığa sığmazdı, hem arkadaşı hem de ekmeğini yediği işvereniydi. Ayrıca bulmacanın tek kilit adamı oydu. Söylediklerine inanmak istiyordu. Beyninde şekillenen sorulara da ancak o cevap verebilirdi. Gamze yahut Meral denen kadın kimin nesiydi? Hostesi Ahmet'in adamları öldürmediyse, kim öldürmüştü? Aynı adamlar ne için kendisine de ateş etmişlerdi? Aklı iyice karışmıştı. Nihayet: "Yarın şirkete gel," diyebildi.</p>

  <p class="calibre12">"İmkansız," diye cevapladı Ahmet.</p>

  <p class="calibre12">"Şirkete gelemem."</p>

  <p class="calibre12">"Neden? Polisten mi korkuyorsun?"</p>

  <p class="calibre12">"Biraz, ama daha çok içimizdeki namussuzlardan."</p>

  <p class="calibre12">"Hâlâ bilmece gibi konuşuyorsun. Öyleyse ben senin evine geleyim."</p>

  <p class="calibre12">"Oraya da gelemezsin. Senin için tehlikeli. Zaten evimde kalamıyorum." "Peki, nerede kalıyorsun?"</p>

  <p class="calibre12">"Her gece değişik eş dostun evinde ve de onlara hiçbir şey açıklayamadan. Çok korkuyorum Engin."</p>

  <p class="calibre12">"Öyleyse nerede buluşacağız?" Ahmet Özveren düşünmeye başladı. Sesi çıkmıyordu. "Söylesene aklından geçen bir yer var mı?" "Düşünüyorum," dedi Ahmet. "Gündüzleri dışarıya çıkamıyorum. Her an izlendiğim kanısındayım. Buluşmak için uygun bir yer aklıma gelmiyor." "Tarabya'daki teknene geleyim." "Olmaz. Tekneyi de gözetliyorlardır." Engin, arkadaşının tam ve gerçek bir korku bunalımı içinde olduğunu sezinledi. Gözü öylesine yılmıştı ki artık mantıklı düşünemiyordu.</p>

  <p class="calibre12">"Buldum," diye bağırdı birden Ahmet Özveren. "Evet, neresi?"</p>

  <p class="calibre12">"Kilyos tarafında bir çiftliğim vardı, hatırlıyor musun? iki sene kadar evvel satın aldığımda arkadaşlarımı çağırmış, kuzu çevirmiştik. Sanırım, sen de gelmiştin o gün." Engin anımsamaya çalıştı.</p>

  <p class="calibre12">Gerçekten de öyle bir davete gitmiş, çiftliğin geniş kırlarında yemek yemişlerdi. "Tamam, hatırladım," dedi.</p>

  <p class="calibre12">"Hemen oraya gel. Kimse orada buluşacağımızı akıl edemez."</p>

  <p class="calibre12">"Hemen mi? Çıldırdın mı sen? Saatten haberin yok galiba! Gecenin bu saatinde oraya nasıl gelirim yahu? Yeri de tam hatırlayamıyorum zaten. Çiftlik ana yoldan epey uzak, tenha ve içerlek bir yerdeydi. Gece yarısı bulabileceğimi hiç sanmıyorum. Sabah ola, hayır ola. Yarın görüşürüz."</p>

  <p class="calibre12">"Engin, beni hiç anlamıyorsun. Hayatım tehlikede diyorum sana! Zamana karşı savaş veriyorum. Gündüz vakti sokağa çıkamam artık. Beni gördükleri yerde vurabilirler." "Arapları mı kastediyorsun?" "Yok canım! Benim onlarla bir ilgim yok." "Peki kimden korkuyorsun yahu? Biraz açıklasana!" Ahmet huylanır gibi bir tavır takınmıştı. Kısa bir duraklamadan sonra:</p>

  <p class="calibre12">"Galiba sana güvenmekle de hata ettim. Anlaşılan bana yardım etmekten çekmiyorsun.</p>

  <p class="calibre12">Tamam tamam, söylediklerimi unut, ben başımın çaresine bakmaya çalışırım."</p>

  <p class="calibre12">Kısa bir duraklamadan sonra Engin:</p>

  <p class="calibre12">"Pekâlâ, birazdan çıkıyorum," dedi. Telefonu kapattı.</p>

  <p class="calibre12">Konuşmaları dinleyen Selda, tedirginlik ve kuşku içinde ona bakıyordu.</p>

  <p class="calibre12">"Gecenin bu saatinde nereye gidiyorsun?" "Kilyos tarafında bir çiftliğe." "Şaka mı bu? Ciddi olamazsın!"</p>

  <p class="calibre12">"Biliyorum sevgilim, ama Ahmet hayatından endişeli; gündüz sokağa çıkarsa her an vurulabileceğini söylüyor."</p>

  <p class="calibre12">Yerinden fırlayan Selda kocasını kollarından tuttu.</p>

  <p class="calibre12">"Sen de buna inanıyorsun, değil mi? Engin ya çok safsın ya da başka bir planın var. Bir insanı öldürmek isteyenler öncelikle geceyi tercih edeceklerdir. Karanlık ve tenha yerler işlerine gelir. Gündüz herkes uyanık, millet ayaktayken niye böyle bir şeye kalkışsınlar? Bu aleyhine kurulmuş, düpedüz bir tuzak. Gecenin bu vaktinde, in cin top oynayan bir yere çağırıyorlar ve sen de safça kabul ediyorsun. Pes doğrusu. Gerçekten gitmeyi düşünüyor musun?" Engin başını önüne eğdi.</p>

  <p class="calibre12">"Seni anlamakta zorluk çekiyorum Engin. Şu telefon gelinceye kadar Ahmet'i sana kötülük eden, bütün bu olayların tek ve asıl sorumlusu olarak görüyorum. Şimdi ise buram buram tuzak kokan bu davete gitmekte hiç sakınca görmüyorsun. Oynattın mı sen?" Engin sıkılarak:</p>

  <p class="calibre12">"Haklı olabilirsin. Önce ben de aynı şeyi düşündüm. Fakat..."</p>

  <p class="calibre12">"Fakatı ne? Bu adam ne söyledi ki birden kanaatin değişti?" Genç adam yutkundu.</p>

  <p class="calibre12">"Ahmet bunca yıllık arkadaşımdır. Bana kötülük etmesi, canıma kasdetmesi için ortada bir sebep yok. Beni niçin öldürmek istesin? Ona ne zararım var? Olayların en başından beri kendime hep bu soruyu soruyorum. Aklıma geçerli bir neden gelmiyor. Tıpkı bana olduğu gibi birileri Ahmet'e de oyun oynuyor sanırım." "Kimler?"</p>

  <p class="calibre12">"İşle bunu Ahmet biliyor. Benim de öğrenmem lazım." Selda ikna olmamıştı.</p>

  <p class="calibre12">"Eminim bu bir tuzak," diye bağırdı yeniden. "Bırak polise başvursun." Engin bu konuda beyninde şekillenen şüphelerden karısına bahsedemezdi. "Benimle görüştükten sonra polise gidecek zaten," dedi.</p>

  <p class="calibre12">Selda kocasını fikrinden caydıramayacağını anlayınca, suratını astı, hışımla gidip bir yere oturdu. Engin, "Üzülme, acı patlıcanı kırağı çalmaz. Bana kimse bir şey yapamaz," diye mırıldandı ve ağır ağır yatak odasına yollandı. Baş ucundaki çekmeceyi çekerek Smith- Wesson'u yerinden çıkardı. Tabancayı itina ile doldurdu. İnce, yazlık montunu sırtına geçirdi. Cebine yedek bir kutu mermi aldı. Selda'ya belli etmemeye çalışmasına rağmen onun da içinde korku rüzgârları esiyordu.</p>

  <p class="calibre12">Tabancayı beline soktu. Konsolun üzerinden otomobilinin anahtarını aldı, somurtuk şekilde oturan Selda'ya yaklaştı. Onu böyle üzgün ve kırgın bırakmak istemiyordu. Yanına yaklaşıp saçlarını okşadı.</p>

  <p class="calibre12">Selda, "Madem tehlike yok diyorsun, öyleyse silahı niye yanına aldın?" diye sordu.</p>

  <p class="calibre12">"Sadece bir emniyet tedbiri. Hepsi o."</p>

  <p class="calibre12">"Yani tehlike olmadığına eminsin?"</p>

  <p class="calibre12">"Evet hayatım, kesinlikle." "İyi, öyleyse ben de geleceğim."</p>

  <p class="calibre12">Engin hemen itiraz etti.</p>

  <p class="calibre12">"Yapma Selda, olacak şey mi bu?"</p>

  <p class="calibre12">"Tehlike olmadığını sen söyledin."</p>

  <p class="calibre12">Engin bocaladı.</p>

  <p class="calibre12">"Evet, ama... "</p>

  <p class="calibre12">"Beni de götüreceksin. Seni yalnız bırakamam." "Selda doğru olmaz bu! Yine de neyle karşılaşacağımı bilmiyorum. Bu sabah Şile'de olanları unutma. Hem Okan'ı ne yapacağız? Bütün bir gece çocuğu evde yalnız bırakamayız ya?"</p>

  <p class="calibre12">"O uyudu. Sabaha kadar uyanmaz artık." "Saçmalıyorsun Selda, bu riski göze alamam."</p>

  <p class="calibre12">Genç kadın bir panter gibi dikleşti. Sert bir sesle: "Öyleyse ben de koruma polislerine haber veririm. Oraya yalnız gitmeni kabul edemem. Seni bir daha kaybetmek istemiyorum."</p>

  <p class="calibre12">Engin şaşkın şaşkın karısına baktı. "İnanamıyorum! Bunu yapamazsın!"</p>

  <p class="calibre12">"Bal gibi de yaparım. Denemesi bedava. İstersen şimdi camı açıp aşağıya sesleneyim."</p>

  <p class="calibre12">Genç adam karısının polislere sesleneceğine inanmıştı. Çok kararlı görünüyordu. Bir an düşündü.</p>

  <p class="calibre12">"Peki, aşağıdaki polislere ne diyeceğiz?" "Ben bir bahane uydururum." "Bu sabahki numaradan sonra yutmazlar." "Sen işi bana bırak."</p>

  <p class="calibre12">Engin çaresiz kalmıştı. Sevmediği en kötü yanı da buydu zaten; insanlara bir türlü sert ve haşin davranamazdı. "Pekala, hadi çabuk hazırlan," dedi.</p>

  <p class="calibre12">Dış kapıdan çıkınca koruma polislerinden biri yanına yaklaştı.</p>

  <p class="calibre12">"İyi geceler efendim," dedi. "Dışarıya mı çıkıyorsunuz?" "Evet," dedi Selda. Sonra elindeki evin anahtarını polise uzattı. "Bu evin anahtarı. Hava çok sıcak ve biz sıkıldık. Arabayla Bağdat Caddesinde şöyle bir tur atacağız. Çabuk döneriz. Çocuğumuz evde uyuyor ama biriniz evde ona göz kulak olursanız çok seviniriz. Buzdolabında soğuk meşrubat var. Çekinmeden kullanın lütfen."</p>

  <p class="calibre12">Görevli polis teklifi yadırgayarak ve biraz da şüpheyle onlara baktı. "Bu sabahki gibi habersiz uzaklaşmazsınız, değil mi efendim?" diye sordu. Selda ikna edici bir şekilde gülümsedi. "Gecenin bu saatinde, oğlumuz uyurken mi?"</p>

  <p class="calibre12">Sesi öyle inandırıcı idi ki, Engin bile şaştı. Memurun yerinde kendisi olsa o bile inanırdı. Koruma nezaketle yana çekilip yol verdi.</p>

  <p class="calibre12">Engin arabayı çalıştırırken, polis hizmet otosundaki arkadaşının yanına gitti. "Başkomisere haber ver, yine şüpheli bir şekilde dışarıya çıktılar. Galiba bir dümen çevirecekler. Çocuğu evde bırakıyorlar. Sen dikkatli ol ve çaktırmadan peşlerine takıl. Bu da bizi atlatmak için yeni bir numara olabilir." Az sonra polis telsizi durumu Başkomisere iletiyordu.</p>

  <p class="calibre12">Engin bir süre suratı asık, Selda'ya bozuk çalarak arabayı sürdü. Konuşmuyordu. Selda da oturduğu koltukta büzülmüş, sesini çıkarmadan sinmişti. Arabanın hız göstergesi doksan kilometrenin altına düşmüyordu. Aralarındaki uzun sessizliği Kilyos sapağına yaklaştıklarında Selda bozdu. "Bu çiftliğe daha önce gitmiş miydin?" "Yaklaşık iki yıl önce bir defa." "Gecenin karanlığında bulabilecek misin?" "Dua et de bulayım. O tarihten bu yana Kilyos tarafına hiç gitmedim. Allahtan mehtap var. Etraf pırıl pırıl." "Nasıl bir yer burası?"</p>

  <p class="calibre12">"Bana sorarsan tam bir ahır! Sıradan bir çiftlik işte. Geniş ve büyük bir arazi. Ahmet kelepir düşürmüş ve hemen almıştı. İçinde tek katlı, köhne, kokuşmuş bir bina vardı. Dedim ya ahır gibi bir şey. Onu yıkarak modern bir çiftlik evi yapmak istiyordu. Sonradan yaptı mı yapmadı mı bilmiyorum. Aklıma gelip sormadım. Bilirsin, ben çiftlik hayatını, tabiatla böyle iç içe, haşır neşir yaşamayı pek sevmem. Şehir hayatını her zaman tercih etmişimdir, ilk aldığı sırada ateşte kuzu çevirmeye çağırmıştı kalabalık bir arkadaş grubunu. Ben sıkılmıştım."</p>

  <p class="calibre12">Bir süre yine sessiz yol aldılar.</p>

  <p class="calibre12">Engin takip edeceği yolu hayal meyal hatırlamıştı ama yine de tam emin değildi. Artık takip ettikleri yolda hiç araba kalmamıştı. İçerilere giden tali bir toprak yola sapmışlardı. Çevrenin sessizliği, karanlık ve ürpertici yalnızlık genç kadını korkutmaya başlamıştı. Cırcır böceklerinin vızıltıları hariç, bütün tabiat susmuştu sanki. Selda dayanamadı. "Ben bunda bir tuzak havası sezinliyorum hayatım. Gel, vakit varken, bu işten vazgeçip geri dönelim. Ne dersin?"</p>

  <p class="calibre12">"Artık olmaz. Neredeyse geldik." Selda fazla ısrar edemedi. Engin: "Endişelenmene gerek yok, yanımda silah var," dedi. "Silahlı olmak ne ifade eder ki? Orada neyle karşılaşacağımızı bilmiyoruz."</p>

  <p class="calibre12">Engin içinden karısına hak veriyordu. Ama merakı şu anda her şeyin üzerindeydi. Üç yüz metre kadar ilerleyip keskin bir virajı dönünce mehtap ışığı altında tek katlı eski binanın görüntüsü karşılarına çıktı.</p>

  <p class="calibre12">Etraf alabildiğine tenha ve sessizdi. Engin arabayı büyük bir ahır görünümündeki binaya yaklaştırdı. Arabanın farları yapıyı aydınlatıyordu. Göründüğü kadarıyla iki yıl içinde binaya tek bir çivi bile çakılmamıştı. Metruk, kullanılmayan bir hali vardı. Genç adam motoru stop ettirip, farları söndürdü. Çevre zifiri bir karanlığa gömüldü. Tepedeki ay ışığı bile çiftlik evinin korkutucu karanlığını yumuşatmaya yetmiyordu. Farlar sönünce ahırımsı yapının tek gözlü ve perdesiz odasından akseden gaz lambası ışığı, ürkütücü karanlık içindeki tek aydınlık olarak ortaya çıktı.</p>

  <p class="calibre12">İnmeden önce Engin, "Korkuyorsan arabanın içinde kal, kapıları kilitle, dönüşümü bekle," dedi. Genç kadın başını iki yana salladı.</p>

  <p class="calibre12">“İmkânsız, karanlık fobimi unuttun mu? Bu karanlıkta yalnız kalamam. Ödüm kopar. Ben de seninle geleceğim." "Hadi, yürü öyleyse." Arabadan indiler.</p>

  <p class="calibre12">Çevrelerini saran derin sessizlik sanki boğucuydu. Yol boyunca işittikleri cırcır böcekleri nedense burada ötmüyorlardı. Gökteki mehtap bile civardaki tepelere yansıyarak kırılıyor, etrafı yeterince aydınlatmıyordu. Çiftlik evinin duvarlarının ayışığını gölgelediği yerler, korkutucu bir karanlığa bürünmüştü. Çiftlik evinde en ufak bir hareket yoktu.</p>

  <p class="calibre12">Arabanın farlarından ve motor homurtusundan, şayet kendilerini bekleyen biri varsa geldiklerini görmüş olması gerekmez miydi? Bir iki adım ilerlediler,.</p>

  <p class="calibre12">Selda, "Acaba burada köpek filan var mıdır?" diye sordu.</p>

  <p class="calibre12">Köpek lafı Engin'e bu sabah karşılaştığı Gamze'nin kurt köpeğinin leşini hatırlattı. Tüyleri ürperdi birden. Her çiftlikte bir köpek olması normaldi, görevli bir çoban köpeği. Ama ne bir havlama ne de koşuşan bir hayvan vardı burada. İlginçti!</p>

  <p class="calibre12">İlk gelişini hatırladı. O zaman "Karabaş" diye çağrılan kocaman çoban köpeğini anımsadı birden. Heybetiyle misafirlere korku salmıştı. Hayvan şimdi ortalarda görünmüyordu. Tek pencereli odadan akseden solgun sarı ışık olmasa insan burayı tamamen terkedilmiş sanırdı. "Sen yine de dikkatli ol," diye fısıldadı Selda'ya.</p>

  <p class="calibre12">Elini atıp, beline soktuğu tabancayı kavradı. Silahın metal soğukluğu içine güven verdi. Bu sabah Smith-Wesson'unu başarı ile kullanmayı becermişti.</p>

  <p class="calibre12">Evden akseden ışığa doğru yürüdüler.</p>

  <p class="calibre12">Seda fısıltı halinde, "Burada elektrik yok mu?" diye sordu.</p>

  <p class="calibre12">"Bilmem, herhalde vardır. Niye sordun?" "Bu yanan ışık elektrik değil, idare lambası." Engin dikkatle camdan akseden ışığa baktı. Selda haklıydı. Pencereye yaklaşmışlardı. Engin, "Ahmet," diye seslendi.</p>

  <p class="calibre12">Gür sesi karanlıkta yankılar yaptı.</p>

  <p class="calibre12">Cevap alamadı. Derin sessizlik devam ediyordu. Hafif esen meltemle beraber kulaklarına çevredeki yüksek kavak ağaçlarının yaprak hışırtıları aksetti. Hepsi o kadar. Engin tekrar seslendi.</p>

  <p class="calibre12">Ahır görünümlü evde hiçbir hareket yoktu. Sıcak havanın basıncı bunaltıcı bir şekilde üstlerine sinmişti.</p>

  <p class="calibre12">Selda, "Galiba burada kimsecikler yok," diye ürpererek fısıldadı.</p>

  <p class="calibre12">"Nasıl olur? İçeride ışık var. Bu da birinin olduğunu göstermez mi?" "Öyleyse niye karşılamaya çıkmıyor?"</p>

  <p class="calibre12">Engin aklına gelen ihtimalle titredi birden.</p>

  <p class="calibre12">"Galiba yine geç kaldık."</p>

  <p class="calibre12">"Ne demek istiyorsun?"</p>

  <p class="calibre12">Selda sormasına rağmen kocasının ne demek istediğini anlamıştı. "Yani birileri bizden evvel gelip onu öldürdü mü?"</p>

  <p class="calibre12">Engin cevap vermedi. Silahın emniyetini açtı, kabzayı sıkı sıkıya kavrayıp camın önüne yaklaştı. Pencere boy hizasındaydı ve içeriyi kolaylıkla görebiliyordu. Uzanıp baktı. Küçük çiftlik odası boştu! Yanı başında titreyen Selda, “İçeride kimse yok mu?" diye sordu. "Hayır."</p>

  <p class="calibre12">Selda isyan edercesine, "Sakın yanlış bir yere gelmiş olmayalım, bahsettiğin çiftliğin burası olduğuna emin misin?" "Evet hayatım, hatırlıyorum. Burası." Genç kadın şansını bir kere daha denemek istedi. "Görüyorsun burada kimsecikler yok. Sen üstüne düşeni yaptın, geldin işte. Sabaha kadar bu zifiri karanlıkta bekleyecek değiliz ya, gidelim artık." Engin oralı olmadı.</p>

  <p class="calibre12">"Anlaşılan Ahmet henüz gelmedi. Etrafta başka araba da yok. Belki biz erken geldik." "Öyleyse içerideki ışığı kim yaktı?" "Nerden bileyim? Çiftliğin bekçisi olamaz mı?" "O halde, o nerede?"</p>

  <p class="calibre12">"Sen beni burada bekle, içeriye bir göz atayım." "Olmaz. Beni burada bırakma, korkuyorum." Genç kadın kocasının silahsız koluna yapıştı. Binanın ön yüzünde kapıya benzer bir şey yoktu, içeriye nereden gireceğini düşünen Engin, karısının elinden tutarak, kulağı tetikte, her an karşılarına çıkabilecek olası bir tehlikeye karşı uyanık, yan tarafa doğru yürüdü.</p>

  <p class="calibre12">Temmuz meltemi hızını biraz daha artırmış gibi duvarı dönünce serin serin yüzlerini yaladı. Selda titremeye devam ediyordu. Ağzını kocasının kulağına yaklaştırıp: "Ne dersin, dönelim mi artık?" diye sordu.</p>

  <p class="calibre12">"Ahmet'in burada olmadığına kanaat getirmedikçe dönmem."</p>

  <p class="calibre12">"Görmüyor musun? Kimsecikler yok burada. İn cin top oynuyor!"</p>

  <p class="calibre12">Tam o sırada yan taraftaki kapıyı farkettiler. Kapının önü zifiri karanlıktı.</p>

  <p class="calibre12">Engin yaklaşarak yarı aralık duran tahta kapıyı itti. Gecenin ve karanlığın derin sessizliğini bozan bir gıcırtı duyuldu. Tahta kapı birkaç santim yerinden oynadı. Kapı açık bırakılmıştı.</p>

  <p class="calibre12">Bir an duraladılar. Genç kadın telaşla kocasını uyardı. "Anlamıyor musun, bu bir davet! Bizi içeriye çekmek istiyorlar. Tuzağa düşürüyorlar."</p>

  <p class="calibre12">Engin terslendi. "Korkudan saçmalıyorsun Selda. Burada tuzak filan yok. Etraftaki şu sessizliğe ve tenhalığa bak. İsteseler daha arabadan iner inmez bizi avlarlardı. Sesimizi de kimsecikler duymazdı. Allanın kırında yapayalnızız. Dağ başı gibi bir yer burası. Ama yine de bir tuhaflık seziyorum. Işık yanıyor ve içeride kimse yok. Garip değil mi bu?" Engin aralanan kapıdan içeriye bir göz attı. Karanlıkta bir şey göremiyordu. Lambanın yandığı oda ile kapı arasında başka bir bölme daha olmalıydı. Bir süre gözlerinin koyu karanlığa alışmasını bekledi. Ay ışığı aralık kapıdan içeriye süzülünce karanlık duvarlarda korkunç gölgeler yaratmıştı.</p>

  <p class="calibre12">Genç adam yine, "Ahmet, burada mısın?" diye seslendi.</p>

  <p class="calibre12">Yine cevap yoktu.</p>

  <p class="calibre12">Kapının eşiğinde kalakalmıştı. Nedense içinden yükselen bir ses, bu ahır bozması karanlık binaya adım atmasına engel oluyordu.</p>

  <p class="calibre12">Birden gölgeler arasından yükselen o aşina olduğu sesle irkildi. Hatta biraz korktu da. "Yanındaki kim? Sana yalnız gelmeni söylemiştim." Ahmet Özveren'di konuşan.</p>

  <p class="calibre12">Onu göremiyordu ve sesin geldiği yönü çıkaramamıştı, yine de korkunç karanlık ve yalnızlığı biriyle paylaşmak içini ısıtmıştı. Bir de içindeki kuşkuları yenebilse enikonu rahatlayacaktı. Ona inanmak istiyordu ama bu karşılama hiç hoşuna gitmemişti.</p>

  <p class="calibre12">"Yabancı değil," dedi genç adam. "Selda, eski karım." "Onun ne işi var burada? Onu niye getirdin?" Ahmet hâlâ karanlıkların içindeydi ve ortaya çıkmamıştı.</p>

  <p class="calibre12">Kendini biraz toparlayan Engin, "Bırak şimdi onu. Çık ortaya da konuşalım. Ne diyeceksen söyle," diye bağırdı.</p>

  <p class="calibre12">Karanlıkların içinde bir gölge kımıldadı.</p>

  <p class="calibre12">İkisi de adamın koyu siluetini şimdi seçebiliyorlardı.</p>

  <p class="calibre12">"Elinde bir tabanca tutuyorsun. Bunun anlamı ne? Bana silah mı çekiyorsun?" Engin kekeledi.</p>

  <p class="calibre12">"Neyle karşılaşacağımı bilemezdim. Tedbirli olmalıydım," diye mırıldandı. "Demek bana hâlâ inanmıyorsun?"</p>

  <p class="calibre12">"Açıkça söylemek gerekirse kimseye itimadım yok. Sana da. Kendimi emniyete almak zorundayım. Bir an evvel konuşmaya başlasak iyi olur. Bana ne anlatmak istiyorsan ortaya çık."</p>

  <p class="calibre12">"Her şeyi karının yanında mı konuşacağız?"</p>

  <p class="calibre12">"Bence hiçbir sakıncası yok. Ondan sana da bir zarar gelmez."</p>

  <p class="calibre12">Ahmet Özveren bir iki adım ileriye attı.</p>

  <p class="calibre12">İkisinin de gözleri karanlığa biraz daha alışmıştı. Selda merak ve endişe ile Ahmet'in keçi sakallı yüzüne baktı. Suratının hatlarını seçebiliyordu artık.</p>

  <p class="calibre12">"Sana kesin olarak güvenebilir miyim Engin?" "Saçmalama. Aksi halde gecenin bu saatinde burada işim ne?"</p>

  <p class="calibre12">"Peşinde polis olmadığına da inanabilir miyim?" "Öyle olsa çoktan burayı basarlardı." Ahmet'in sesi çıkmadı.</p>

  <p class="calibre12">"Konuşacak daha aydınlık bir yer yok mu?" dedi Engin.</p>

  <p class="calibre12">"Şu bitişikteki odaya geçelim. Orada bir lamba var. Biraz pis ve havasızdır ama o kadarına katlanacaksınız artık."</p>

  <p class="calibre12">Ahmet eliyle bulundukları dar avluya açılan bir kapıyı gösterdi. Karanlık fobisi olan Selda hızla odaya yürüdü. İdare lambasının aydınlattığı ufak bir odaydı burası. Selda titrek ışık altında önce Ahmet Özveren'i inceledi. Şık kıyafeti, beyaz keten elbisesi, lacivert kravatı ile, bu ahır bozması yerde çok komik kaçıyordu görünümü. Sonra acele etrafa bir göz attı. Pis bir sedirin yer aldığı ilkel bir köy odasıydı. Yan taraftaki boruları çarpık, sac bir odun sobası vardı. Gaz lambası da ortadaki boyası aşınmış, bir bacağı eğri duran çıplak tahta masanın üzerindeydi. Burası bir çoban odası olmalıydı. Selda'nın gözü Engin'e takıldı. Smith-Wesson'u hâla elindeydi ama Ahmet'e yönelik değildi artık. Tabancayı tutan kolu yanına sarkmıştı.</p>

  <p class="calibre12">Selda, bu esrarengiz sakallı adamdan hiç hoşlanmamıştı. Yüzünde hilekar, dolandırıcı, insana güven vermeyen bir ifade yakalamıştı. Engin'in ona nasıl güvendiğine hayret etti. Kaba, bencil ve fazla mağrur bir edası da vardı. Ahmet kendisiyle hiç ilgilenmemiş, bir merhaba bile dememişti. Bunun kabalığından mı yoksa yaşadığı bunalımdan mı kaynaklandığını kestiremedi. Ama anladığı tek şey, kendisini burada görmekten memnun olmadığıydı. Selda durumdan hâlâ rahatsızdı.</p>

  <p class="calibre12">"Hadi artık konuşmaya başla. Bunca yolu seni dinlemek için geldim," dedi Engin.</p>

  <p class="calibre12">Odadakilerin suratları lambanın solgun ışığında gölgeleniyor, yüzler adeta uzuyor, olduğundan büyük ve ürkütücü görünüyordu.</p>

  <p class="calibre12">Ahmet'in sesi odada yankılandı. "Allahını seversen şu tabancayı kaldır ortadan. Baktıkça sinirlerim bozuluyor. Hâlâ bana güvenmiyor musun?"</p>

  <p class="calibre12">Engin sesini çıkarmadı. Tabancanın emniyetini kapatarak anorağının cebine soktu. Yazlık anorağın sağ cebi silahın ağırlığıyla sarktı.</p>

  <p class="calibre12">"Hadi bakalım, seni dinliyorum. Fakat önce ben bir şey sorayım; buraya nasıl geldin? Dışarıda arabanı göremedim." Ahmet sırıttı.</p>

  <p class="calibre12">"Göremezsin. Geliş yolundan gözükmesin diye Land Rover'i arkaya çektim." "Bu karanlıkta zaten görülmezdi." "Tedbirli davranmalıydım. Dışarıda ayışığı var." "Sana iki kere seslendim, niye cevap vermedin?" "Yalnız gelmeni söylemiştim. Yanında birini daha görünce emin olmak istedim. Kim olduğunu anlamadıkça ortaya çıkamazdım. Polis de olabilirdi."</p>

  <p class="calibre12">"Seninle konuşmadan polise gitmeyeceğimi düşünmeliydin." "Zaten öyle düşündüm. Bunu yapmayacağını tahmin ettim." Engin, arkadaşının yüzüne ters ters baktı. "Şimdi kısa ve açık konuş. Tüm gerçekleri bilmek istiyorum."</p>

  <p class="calibre12">Ahmet sırıtmaya devam ediyordu. Elini ceketinin iç cebine attı. Engin sigara tabakasını çıkaracağını sandı ya da her gergin olduğu zaman yaktığı purolarından birini. Oysa elinde mavi çelikten ufak bir tabanca parlıyordu.</p>

  <p class="calibre12">Selda kendini tutamayarak bir çığlık attı.</p>

  <p class="calibre12">Engin afallamıştı. İstemeyerek eli anorağının cebine uzandı.</p>

  <p class="calibre12">"Sakın... Sakın öyle bir şeyi deneyim deme," diye homurdandı Ahmet. "Yoksa kurşunu kalbine yersin. Bu mesafeden ıskalamam imkansız."</p>

  <p class="calibre12">Ona inanmakla ne büyük bir hata işlediğini bir kere daha anladı genç adam. Ama faka basmış, geç kalmıştı. Silahını çekip, emniyetini açıp ateş edinceye kadar en az iki kurşun yerdi. Mutlak ölümdü bu. Çaresizliğini anladı ve kımıldamadı.</p>

  <p class="calibre12">Acı gerçeği kabul etmeliydi; tuzağa düşmüştü. Hem de bir gün içinde iki kere! Düpedüz aptallık etmişti. Bunun başka izahı yoktu. Polis de, Selda da kendisini ikaz etmişlerdi. Hele Selda'nın yırtınarak, az öncesine kadar, "Bu bir tuzak, uzaklaşalım buradan," diyen uyarılarını hatırladı. Yalnız kendisinin değil, karısının da başını yakmıştı aptallığı ve inatçılığıyla. Keşke onu dinleseydim, diye hayıflandı.</p>

  <p class="calibre12">"Sen gerçekten alçağın tekiymişsin; yazık, bunca yıl seni tanıyamamışım, çok yazık," diye homurdandı. Aklına söyleyecek başka bir laf gelmiyordu. Ahmet'in yüzündeki gülümseme genişledi. "Namus kişiye göre değişken bir kavramdır Engin'ciğim. İnan bunu sana yapmak istemezdim ama işlerime öyle burnunu soktun ki, çaresiz kaldım. Üstelik benim zorum se- ninleydi; bu kadını niye getirdin buraya, anlayamıyorum. Simdi onu da temizlemek zorunda kalacağım."</p>

  <p class="calibre12">Tir tir titreyen Selda bir çığlık daha attı. Kesik, tiz ve kısa.</p>

  <p class="calibre12">Korkudan damarlarındaki kanın çekildiğini hissediyordu. Adamın ağzından büyük bir soğukkanlılıkla dökülen kelimelerden ciddi olduğunu ve her ikisini de öldüreceğini anlamıştı. Kesik çığlıklarını zaptedemiyordu. Çığlıklar bir tür sinir kriziydi. Önleyemiyordu.</p>

  <p class="calibre12">Ahmet, "Sustur şu karıyı!" diye bağırdı. "Yoksa ilk kurşunu ona sıkacağım." "Elinde değil, korkudan bağırıyor. Ne yapabilirim ki? İzin ver onu teskin etmeye çalışayım. Belki yatışır."</p>

  <p class="calibre12">Ahmet, "Hiç böyle kurgulu bebek gibi ciyaklayan karıya rastlamadım. Ne ödlekmiş bu be!" diye bağırdı.</p>

  <p class="calibre12">Engin hafifçe yerinden<sup class="calibre15"><small class="calibre16"><span class="calibre17">A</span></small></sup>kımıldadı. "Dur... Hareket etme."</p>

  <p class="calibre12">Engin mıhlanıp kaldı.</p>

  <p class="calibre12">Ahmet kısa fakat dikkatli iki adım attı. Kolunu dik olarak uzatıp elindeki silahın namlusunu tam genç adamın kalbine dayadı. "Kımıldarsan seni gebertirim," dedi. Sonra usulca elini anorağın cebine sokup Smith-Wesson'u aldı. Kısa bir an gümüşi renkli tabancaya baktı. "Vay vay vay!" diye mırıldandı. "Şu silaha bak. Böyle bir oyuncağın olacağını hiç tahmin etmezdim. Sana hiç yakışmıyor. Ama bu sabah Şile'de az daha bir adamımı öldürüyordun. Dizi paramparça olmuş. Belki hiç yürüyemeyecek bir daha. Erdal'ın dediği gibi seni hafife almamalıymışım. Sen ne yaman adammışsın be?" Engin susuyordu.</p>

  <p class="calibre12">Fakat Ahmet'in son cümlesi birden dikkatini çekmişti Şirketin mali müşavirinin adını vermişti. Demek Erdal Cebeci de bu pisliğin içindeydi.</p>

  <p class="calibre12">Ahmet rahatlamıştı. Avukatı silahsızdı artık. Smith-Wesson'u cebine indirdi, iki adım geri çekildi. Selda'nın susmak bilmeyen kesik kesik çığlıkları ise asabını bozuyordu. Genç kadının yanına yaklaştı, bakışlarını onun korku dolu gözlerine dikti, sonra serbest eliyle Selda'nın suratına şiddetli bir tokat attı.</p>

  <p class="calibre12">Selda'nın kafası tokatın şiddetiyle geriye savruldu. Fakat tokatın hiçbir etkisi olmamıştı, şimdi daha güçlü çığlıklar atıyor, yerinde sarsılıyordu. Selda'nın yaşadığı kriz adamı fena halde sinirlendiriyordu. Tabancanın namlusunu Engin'den ayırmadan, sol eliyle kadını saçlarından kavradı ve onu iterek sürüklemeye başladı. Canı iyice yanan Selda'nın çığlıkları daha da artmıştı. Feryatlar sessiz ortamda ürpertici yankılar yapıyordu. Engin çaresizlik içinde kıvrandı.</p>

  <p class="calibre12">Hareket eder etmez kurşunu yiyeceğini biliyordu. Soğukkanlılığını yitirmemeliydi. İçi kan ağlıyor, Selda'nın gördüğü kötü muamele karşısında aktif olamamak, genç adamı öfkeden kudurtuyordu. Ama şu anda yapacağı herhangi bir müdahalenin yararı olmayacaktı. Kurşunu yerse hiç şansları kalmayacaktı. Sabretmeli, beklemeliydi. Belki saldırabileceği, Ahmet'in elinden silahı alabileceği uygun bir fırsat doğabilirdi.</p>

  <p class="calibre12">Ahmet'in, karısını o zamana kadar farketmediği ufak bir kapıya doğru sürüklediğini gördü. Kirli görünümlü, alçak ve basık tahta bir kapıydı bu.</p>

  <p class="calibre12">Ahmet ufak kapıyı açtı. Kapının ardında sadece zifiri bir karanlık gözüküyordu. Engin kapının nereye açıldığını anlayamadı. Ağıla inen ufak bir merdiven ağzı olmalıydı. Zira kapl açılınca hissedilir biçimde küf, rutubet ve tezek kokusu dolmuştu.</p>

  <p class="calibre12">Ahmet, genç kadını karanlığa doğru itti ve kapıyı örttü. Kilidin anahtarını çevirdi, madeni bir "klik" sesi duyuldu.</p>

  <p class="calibre12">Selda karanlıklar içinde kalmıştı.</p>

  <p class="calibre12">Engin, sevinmesi mi yoksa endişelenmesi mi gerektiğini kestiremedi. Karısı Ahmet tarafından hırpalanmaktan kurtulmuştu belki, ama onun karanlık fobisini hatırlayınca tüyleri diken diken oldu.</p>

  <p class="calibre12">Genç kadının çığlıkları bir anda kesilmişti. Bu hiç de hayra alamet değildi. Böyle korkular üzerine gelebilecek bir şokun, kalp durmasına yol açabileceğini bir yerlerde okumuştu. Kanının çekildiğini hissetti.</p>

  <p class="calibre12">Her ne pahasına olursa olsun Selda'yı o karanlık yerden çıkarmalıydı. Aksi halde bu, sevgili karısı için sessiz bir ölüm olacaktı.</p>

  <p class="calibre12">Arkasından kapı kapanırken, odadaki titrek idare lambasından bulunduğu yere akseden ışık, ağır ağır kayboldu. Etraf kahredici bir karanlığa büründü. Göz gözü görmüyordu. Nefesi tıkanır gibi oldu genç kadının. En korktuğu şeydi bu.</p>

  <p class="calibre12">Boğazı kurumuş, ses telleri kısılmış, ağzı açık olmasına rağmen sesi çıkmaz olmuştu. Korkudan kımıldayamıyordu.</p>

  <p class="calibre12">Karanlığın dehşeti içine çökmüştü. Avazı çıktığı kadar bağırmaya çalıştı. Yoksa sağır mı olmuştu? Ağzından yükseldiğini sandığı çığlığını duyamıyordu.</p>

  <p class="calibre12">Bir süre olduğu yerde kımıldamadan durdu. Gözleri biraz karanlığa alışır gibi olmuştu. Mümkün olmadığını biliyordu ama bu korkuyu yenmeliydi.</p>

  <p class="calibre12">Zihninin panik içinde bocaladığını hissedebiliyordu. Elinde olmayan bir korkuydu bu. Mantık ölçülerine sığmayan, iradesi dışında yaşadığı bir şey! Işığa, evet ışığa ihtiyacı vardı! Bir yerlerden ışık bulmalıydı.</p>

  <p class="calibre12">Ellerini, bulunduğu ortamı tanımak için şuursuzca iki yana açtı. El yordamıyla yandaki duvara tutundu. Rutubetten adeta ıslaktı duvar. Elleri yapış yapış oldu. Tam bir karabasandı bu.</p>

  <p class="calibre12">Buradan çıkmalıyım, diye inledi.</p>

  <p class="calibre12">Karanlığa dayanamayacaktı. Bu hal devam ederse, bir daha asla içinden çıkamayacağı bir girdaba kapılıp sonsuzluğa kadar kaybolacağına inanıyordu. Sanki bilinmeyen, tarif edemeyeceği esrarengiz bir gücün boğazına sarıldığını, nefesini kestiğini sanıyordu. Daha şimdiden nefes almakta zorlandığını farketti. İrkilerek kulak kabarttı.</p>

  <p class="calibre12">Karanlığın içinden uğultular halinde ciyak ciyak sesler yükseliyordu. Ne olduğunu anlayamadı önce. Sanki hayvan sesiydi duyduğu. Ciyaklamalar daha da artıyordu.</p>

  <p class="calibre12">Parmakları, dayandığı nemli duvarda elektrik düğmesi aradı. Çiftlik evinde elektrik olmadığını içi titreyerek anımsadı, yine de şuur ötesi bir çaresizlikle aranmaya devam etti.</p>

  <p class="calibre12">Belki elektrikler kesikti, belki çiftlik kullanılmadığı için tesisatın onarıma ihtiyacı vardı ya da Ahmet onları tuzağa düşürmek için kasten elektrikleri yakmamıştı.</p>

  <p class="calibre12">El yordamıyla yandaki duvarda elektrik düğmesi aramaya devam etti. Yoktu!</p>

  <p class="calibre12">Ahh, bir el feneri olsaydı şu anda. Hiç olmazsa bir mum, hatta bir kibrit. Işık için her şeyini fedaya hazırdı.</p>

  <p class="calibre12">Bu bodrum gibi izbe yere gelenler, önlerini nasıl görüyorlar, nasıl aydınlanıyorlardı? Burası nasıl bir yerdi acaba? Koku... Evet, pis ve ağır bir koku vardı burada. Taze tezek kokusu. Mutlaka çiftliğin ahırıydı, öyle olmalıydı.</p>

  <p class="calibre12">Gözleri karanlığa biraz daha alışır gibi olmuştu. Ürpertici zifiriliğin koyu mor renge dönüşmesini seyretti. Açık havada da karanlıktan korkardı, fakat evlerden, sokak ışıklarından, yıldızlardan ışık gelirdi nasılsa. Geceleri yalnız hiç sokağa çıkmazdı, oysa şimdi burada, hiç ışıksız bir yerde karanlık, boğucu bir kabus gibi tüm benliğini kaplıyor, ödünü koparı-yordu.</p>

  <p class="calibre12">Duyduğu ciyaklamalar daha da yoğunlaşmıştı.</p>

  <p class="calibre12">Burası ne biçim bir ahır ya da ağıldı? Ne at kişnemesi, ne öküz sesi, ne de koyun melemesi işitmiyordu! Duyduğu tek ses koro halinde yükselen ayaklamalardı...</p>

  <p class="calibre12">Sanki önündeki merdivenin altında hareket halinde, dalga dalga ilerleyen bir böcek ordusu vardı.</p>

  <p class="calibre12">Her yanı titriyor, vücudunun sarsılmasına engel olamıyordu. Önünde uzanan merdiven biraz daha belirginleşmişti. Ağıl olarak kullanılan bir yere kapatıldığını o zaman daha iyi anladı. Hayret, bulunduğu yerin ufak bir penceresi bile yoktu.</p>

  <p class="calibre12">Mıhlanmıştı yerine. İlerlemeye korkuyordu. Aşağıdan gelen ayaklamaları dinliyordu sadece. Aniden duvara dayalı elinin üzerinde hareket eden bir şey hissetti. Ne olduğunu kavrayamadı. Bir böcek olmalıydı İncecik eklem bacaklar, terli derisinin üzerinde geziniyordu Belki hamam böceği ya da o türden soğuk bir şey! Ufak fakat tiksindirici. Kusacak gibi oldu. Haşarattan nefret ederdi Silkindi, elini duvardan çekti, diğer eliyle çıplak teninde dolaşan hayvanı fiskeledi.</p>

  <p class="calibre12">Tüyleri diken diken olmuştu. Aynı anda başka bir böceğin tavandan saçlarına düştüğünü hissederken, bluzunun açık duran üst düğmelerinin arasından tüylü, ufak bir yaratığın memelerinin ayrığında dolaştığını farketti. Dehşete kapıldı. Bütün vücudu kaşınmaya başlamıştı.</p>

  <p class="calibre12">Aman Allahım, burası nasıl bir yer! diye düşünmeye başladı. Her taraf böcek kaynıyordu. Kendi bedeniyle boğuşmaya başladı. Çılgın gibi saçında, göğsünde hareket eden böcekleri üstünden atmaya çalışıyordu.</p>

  <p class="calibre12">Ağzından müthiş bir feryat yükseldi. Bütün ağılı inleten korkunç bir çığlık. Nihayet sesi çıkmıştı ve artık kendi sesini işitebiliyordu. Ellerini o yapışkan ve nemli duvardan çekmişti ama şimdi de kendini uzun, dipsiz, derin ve karanlık bir kuyuda gibi hissediyordu. Çevre ve mekan kavramını yitirmişti adeta; şu haliyle mezardaydı sanki, diri diri gömülmüştü ve toprağın içindeki sayısız haşarat, vücudunu kemirmek için saldırıyorlardı. Uzun bir çığlık daha attı. Arkasından bir daha. Nefesi kesilinceye kadar bağırmak istiyordu. Bunun bir yararının olmayacağını bilmekle beraber ağılda yankılanan çığlıkları sanki onu ferahlatıyordu.</p>

  <p class="calibre12">Artık duvara da tutunmak istemiyordu; duvarda yığınla böceğin dolaştığını anlamıştı. Kırkayaklar, çiyanlar, akrepler ve daha niceleri. Görmüyor ama hayal edebiliyordu. Işık... Şiddetle ışığa ihtiyacı vardı.</p>

  <p class="calibre12">Belki dalga dalga çıkan o ayaklamalar da bu böceklerden çıkıyordu. Sonra "olmaz," diye düşündü. Kırkayaklar ve çiyanlar ciyaklamazdı. Yaşadığı öldürücü korkuya rağmen beyni bu kadarcığını akıl edebiliyordu hâlâ. Korkudan yüreği öylesine atıyordu ki, her an durabilirdi.</p>

  <p class="calibre12">"Sen bana yardım et, Allahım," diye inledi. Gırtlağından çıkan o çığlıklardan sonra ayaklamaların bir an kesildiğini farketmişti. Böcekler çığlıklarından korkup kaçmışlar gibi. Olabilir miydi bu?</p>

  <p class="calibre12">Belki mümkündü! Onlar ölüye, hareketsiz cesetlere alışıktılar... Cesaretlenir gibi oldu bir an.</p>

  <p class="calibre12">Onları ürkütüyorsa durmadan bağırabilirdi. Zaten tek yaptığı da buydu. Boğazından bir feryat daha yükseldi, dinledi, yanılmıyordu. Ciyaklamalar azalmıştı... Ahh, birazcık ışık olsaydı... Azıcık önünü görebilseydi...</p>

  <p class="calibre12">Ahmet'in kendisini içeriye ittiği kapıya döndü. Kapı tam arkasında olmalıydı. Çığlık atmadığı zamanlar onların konuşmalarını işitebiliyordu. O kapıyı zorlamalıydı. Başka çaresi yoktu.</p>

  <p class="calibre12">Ya kapının üzerinde de çiyanlar dolaşıyorsa?</p>

  <p class="calibre12">Yapamazdı. O kapıya dokunamazdı! Gücü tükenen Selda ağlamaya başladı. Dimdik, hiçbir yere dokunmamaya özen göstererek ayakta durmaya çalışıyordu. Şimdi burnuna ağır, pis, iğrenç bir koku geliyordu. Dışkı, idrar ve çürümüş saman kokusu. Bütün genzi bu berbat kokuyla dolmuştu. Öyle ya, burası kullanılmayan bir ağıl olmalıydı. Peki, bu ağılın dışarıya açılan başka bir kapısı olması gerekmez miydi? Hayvanlar içeriye nereden girip çıkacaklardı? Herhalde bu merdiven başındaki kapıdan değildi. Öyleyse göremediği merdiven altında mutlaka bir kapı daha olmalıydı. Zor da olsa merdivenleri inmeye karar verdi. Aşağıdaki zifiri karanlık ödünü koparıyordu, fakat geriye dönemeyeceğine ve hayat boyu mıhlanıp kaldığı yerde duramayacağına göre, ilerlemeliydi. Başka şansı yoktu. Merdivenleri inecekti.</p>

  <p class="calibre12">Kısa bir süre titreyerek, kararsız bekledi. Sonra Önündeki ilk basamağa adımını attı. Ciyaklamalar azalmıştı, ya da eski şiddetinde değildi. Ellerini iki yana açtı, önünü kollamak istercesine ayağına basamağa sürterek, bir adım daha attı. Elleri körler gibi tutunacak yer arıyordu. Parmak uçları yanındaki tahta tırabzana değdi, yuvarlanmaktan ürküyordu, cesaretini toplayıp tırabzanı tuttu. Hayret, eline herhangi bir böcek yapışmamıştı. Bir adım daha attı. Yarabbim, acaba kaç basamak bu merdiven, diye inledi.</p>

  <p class="calibre12">Kalbi duracak gibi çarpıyordu. Hâlâ bir şey görmüyordu ama vücudunun çıplak yerlerine de bir şey değmiyordu. Azıcık daha cesaretlendi.</p>

  <p class="calibre12">Bir alt basamağa inen sağ ayağı yumuşak ve ufak bir şeyi ezmişti. Tabanının altında bir kayma, büzüşme, yayılma hissetti. Keskin bir cıyaklama duydu yeniden. Ve o anda yükselen ayaklamaların neden kaynaklandığını dehşetle anladı. Zemin farelerle doluydu!... Sesi çıkaran onlardı ve az evvel onlardan birini ezmişti. Gözleri karardı, bayılacağını anladı.</p>

  <p class="calibre12">Karısının, kilitli kapının ardından akseden çığlıkları dayanılacak gibi değildi. Engin hırsından dudaklarını ısırdı. Kapının aralığından görebildiği kadarıyla o bodrum çok karanla olmalıya' ve fobisi Selda için hem ruhsal hem de fiziksel tehlike teşkil ediyordu. Bütün içini sızlatan o çığlıklara rağmen karısına yardım edemiyordu. Gözü, üzerine çevrilmiş tabancanın parıldayan çeliğine takıldı. Ahmet nasıl olsa tabancayı ateşleyecekti; belki şimdi belki biraz sonra. Öldürmeye kararlıydı.</p>

  <p class="calibre12">Onu oyalayıp, aldatamazdı da. Ahmet akıllı, tilki kadar kurnaz biriydi; kelime oyunlarına gelmezdi. Pek şansı yoktu, aptal gibi tuzağa düşmüştü, hem de çok aptalca. Beklemenin bir yararı yok, diye düşündü Engin. Öyle mutlu sonlar, son anda beklenmeyen bir yardımın gelmesi ya romanlarda olurdu ya da filmlerde. Oysa bu hayatın gerçeğiydi ve Ahmet az sonra tetiğe asılacaktı. Ölüm kaçınılmaz görünüyordu. Ahmet pis pis sırıtıyordu karşısında. "Tahminimden de aptalmışsın," dedi nihayet. Haklıydı da. Engin'in bu tespite verecek cevabı yoktu.</p>

  <p class="calibre12">"Şimdi seninle kısa bir söyleşi yapacağız. Gamze'nin anlattıklarını birer birer bana söyleyeceksin. Doğru konuşursan, belki aramızdaki eski arkadaşlığın hatırına seni bağışlayabilirim. O da bir daha karşıma çıkmamak kaydıyla." Nasıl da yalan söylüyordu!</p>

  <p class="calibre12">Engin aptallık ettiğini kabulleniyordu ama bu kadar da ahmak ve bön değildi. Artık, dönülmez bir noktaya gelmişlerdi, bundan sonra bağışlama olmazdı, istediğini elde ettikten sonra hayatta bırakmazdı kendisini.</p>

  <p class="calibre12">İnanmış göründü. "Avantaj sende," dedi. "Duruma hakimsin. Şartlarını kabullenmek zorundayım. Neyi öğrenmek istiyorsun?" Ahmet sinsi sinsi gülümsedi.</p>

  <p class="calibre12">"Bu kadar çabuk mu pes edeceksin?" Selda'nın acı çığlıkları kapalı yerden devam ediyordu. "Başka şansım var mı?" "Yok. Konuşmaya başla."</p>

  <p class="calibre12">"Tamam Ahmet, her şeyi söyleyeceğim ama orada karım feryat figan bağırırken mi?" "İstersen kulaklarını tıka. O beni hiç ırgalamıyor." "Beni ırgalıyor. Karanlığa dayanamaz; çocukluktan kalma bir hastalık. Karanlık fobisi vardır."</p>

  <p class="calibre12">"Yani konuşmak için kapıyı açmamı mı bekliyorsun?" "Evet. Başka türlü konuşmam." "Sen bilirsin! Bana şart ileri süremezsin. Benim için tehlike teşkil eden Gamze nasıl olsa öldü, artık konuşamaz. Seni de onun yanına gönderirim, mesele biter." Selda'nın çığlıkları aksetmeye devam ediyordu. "Öyleyse, hiç durma, ateş et. Konuşmayacağım." Ahmet'in yüzündeki gülümseme kayboldu. Buz gibi, nefret dolu bir ifadeyle bakıyordu yüzüne. "Demek ölümü tercih ediyorsun?" "Evet!"</p>

  <p class="calibre12">"Vah aptal arkadaşım, vah! Biraz pratik zekalı olmaya çalışsana. Ölüm sana ne kazandırır ki? İnat edersen önce seni sonra da karını temizleyeceğim. Halbuki yapacağın itiraf ikinizin de kurtulmasını sağlayacak."</p>

  <p class="calibre12">Selda'nın çığlıkları dayanılacak gibi değildi.</p>

  <p class="calibre12">Engin ürpererek sordu:</p>

  <p class="calibre12">"Şu çığlıkları dinlesene... Bu yalnız karanlık korkusu değil galiba?"</p>

  <p class="calibre12">Ahmet keyifle dudaklarını büzdü. "Orası kullanılmayan, eski bir ağıl. Bakımsız ve pistir.</p>

  <p class="calibre12">Anlarsın ya, haşarat, ufak tefek böcekler ve bol miktarda da tarla faresi."</p>

  <p class="calibre12">Selda'nın düştüğü durumu kavrayan Engin iliklerine kadar titredi.</p>

  <p class="calibre12">"Çok vicdansızsın."</p>

  <p class="calibre12">"Evet. Çıkarlarım söz konusu olunca öyleyimdir." "Ama karım korkudan ölebilir." "Konuşmazsan nasıl olsa ölecek."</p>

  <p class="calibre12">Kısa bir duraksamadan sonra Engin, "Pekala," diye homurdandı, “İstediğin gibi olsun. Konuşacağım. Ne bilmek istiyorsan anlatacağım."</p>

  <p class="calibre12">"Biraz geç akıllandın ama hiç yoktan iyidir. Söyle bakalım o şırfıntı sana neler anlattı. En başından başla."</p>

  <p class="calibre12">Engin'in biraz düşünmesi lazımdı. Aslına bakılacak olursa, kız fazla bir şey söylememişti Engin'e. Oysa Ahmet'i ikna edebilecek, kabullenebileceği bir şeyler söylemesi gerekiyordu. Böylece biraz zaman kazanması, onu oyalaması mümkün olacaktı. Üstüne sinen ürkeklikten, gösterdiği beceriksizlikten nefret duydu.</p>

  <p class="calibre12">"Kız bana her şeyi anlattı," dedi. "Öyle mi? Mesela neyi?" "Boğazına kadar kaçakçılığa bulaştığını." "Geç bunu! Hepsi bu mu yani?" "Yetmez mi?" "Hayır. Başka?" Engin irkildi. Bu gerçek bile Ahmet'e yetmiyordu. Demek onu endişelendiren başka şeyler de vardı. Ne olabilirdi acaba? Gamze daha fazlasını söylememişti ki. Düşünmeye çalıştı. Fakat Selda'nın tüyler ürperten çığlıklarını işittikçe daha fazlasını düşünemiyordu. Beyni duracak gibiydi. Son bir gayretle:</p>

  <p class="calibre12">"Bak, Ahmet," dedi. "Bu kirli işlere neden bulaştığım bilmiyorum ama bana yaptıklarını unutabilirim. Ben seni bağışlamaya hazırım. Hatta elimden gelebilecek hukuki bir yardım varsa onu da yapmaya hazırım. Unutma, hâlâ senin avukatınım. Asıl sen konuş da, seni kurtarmaya çalışayım."</p>

  <p class="calibre12">Ahmet Özveren kaşlarını çatarak yaklaştı. Tabancasını tekrar tam genç adamın karnına dayayarak bastırdı. Ağzını açınca hafif bir alkol kokusu Engin'in burnuna çarptı. "Yine saçmalamaya başladın. Seni buraya nasihat dinlemeye çağırmadım. Sadece Gamze'den ne öğrendiğini anlat. Tek istediğim bu. Ayrıca unutma, tahammülüm gittikçe azalıyor. Kurtulmak istiyorsanız, bir an önce konuşmaya başla." Burun burunaydılar.</p>

  <p class="calibre12">Öylesine yakındılar ki, Engin başını eğip bakmazsa karnına gömülü tabancayı bile göremiyordu. Saldırmak için kesinlikle uygun bir zaman değildi. Tetiği çekecek ufak bir parmak hareketi ciğerlerini, midesini, belki de kalbini parçalamaya yeterliydi. Engin'i ense kökünden kuyruk sokumuna kadar ter bastı.</p>

  <p class="calibre12">Acaba yapacağı ani bir hamleyle, bedenine yapışık tabancanın soğuk namlusundan kurtulabilir miydi? Çok zor ve tehlikeliydi. Hayatta kalmak ve karısını kurtarmak için beklemek zorundaydı. Tek umudu daha müsait bir fırsatın doğmasıydı. Nihayet, "Kız seni de kandırdı," diyebildi. "Kandırdı mı? Nasıl?"</p>

  <p class="calibre12">Ahmet'in sesi kükrer gibi çıkmıştı ve kara gözleri nefretle ışıldıyordu.</p>

  <p class="calibre12">"O İngilizle senin aleyhine işbirliği yapıyordu. Kızıl saçlı adamla... Harry Lewis'le."</p>

  <p class="calibre12">Ahmet hayretle yüzüne baktı. Uydurduğu yalan galiba etkili olmuştu.</p>

  <p class="calibre12">"Çok garip! Bunu sana Gamze mi söyledi?" "Gayet tabii. Başka nasıl bilebilirim?" "Sana inanmıyorum. Bu ikisi, aleyhime nasıl bir dolap çevirebilirler ki?"</p>

  <p class="calibre12">“İster inan, ister inanma. Hem bu işin içinde başkaları da var."</p>

  <p class="calibre12">Ahmet pirelenmeye başlamıştı.</p>

  <p class="calibre12">"Kimler? Ayrıca Gamze sana bunları niye anlatsın ki?"</p>

  <p class="calibre12">"Üzgünüm dostum. Planında hiç hesaplamadığın bir aksama oldu. Peşime taktığın hostes bana tutuldu."</p>

  <p class="calibre12">"Gamze mi? Hadi ordan sen de! Gamze hiç kimseye âşık olmaz."</p>

  <p class="calibre12">"Yanıldın dostum. Kız bana sırılsıklam âşıktı. Zaten çoktan senden ümidi kesmişti, eh bana anlattığı kadarıyla da seni epey yormuş zaten. Şile'deki evi de ona sen yaptırmışsın, fazla beklediği birAşey kalmamış senden. Kadın milleti bu, ne zaman ne yapacağı pek belli olmaz." Ahmet sapsarı kesilmişti. "Orospu çocuğu," diye hırladı. Bu küfrün kendine yönelik olmadığını anladı Engin. Adamın gözleri dalmış,işittiklerini beyninde değerlendirmeye başlamıştı. Ve Engin göğsüne dayalı silahın tazyikinin biraz hafiflediğini hissetti. Bu, iyiye işaretti. Yalanı işe yaramaya başlamıştı. "Peki, benim aleyhime çalışan diğer kişiler kimlermiş?"</p>

  <p class="calibre12">Genç adam bundan sonra ne uyduracağını kestiremedi fakat onu şaşırtacak bir şey daha bulabilirse beklediği fırsatın doğacağını anlamıştı artık.</p>

  <p class="calibre12">Bir an kekeledi, kuruyan dudaklarını ıslattı.</p>

  <p class="calibre12">Aklına yeni bir şey gelmiyordu. Zoraki:</p>

  <p class="calibre12">"Önemli bir nokta daha var," diyebildi.</p>

  <p class="calibre12">Bodrumdan hâlâ Selda'nın çığlıkları geliyordu. İçinden de, "Ah şu namlu biraz daha uzaklaşsa karnımdan," diye geçiriyordu.</p>

  <p class="calibre12">"Söyle," diye gürledi yeniden Ahmet.</p>

  <p class="calibre12">"Gamze bir mektup bıraktı."</p>

  <p class="calibre12">"Ne mektubu?"</p>

  <p class="calibre12">"Başına bir hal gelirse polise verilmek üzere hazırlanmış uzun bir itirafname. Kaçakçılık işinde taşıyıcı olarak onu kullanmışsın."</p>

  <p class="calibre12">Ahmet Özveren iyice sinirlenmişti. "Nerede bu mektup?" "Bende. Bana teslim etti." Kısa bir duraksamadan sonra Ahmet gülmeye başladı. Soğuk bir tebessüm bütün yüzüne yayılmaya başlamıştı.</p>

  <p class="calibre12">"Yalan söylüyorsun. Hem de çok aptalca bir yalan. Tam sana göre bir palavra. Bu pek beylik bir numara, çocuklar bile inanmaz. Gamze, aklı o kadar çalışan biri değildi. Ayrıca hayatından endişe etmiş olacağını da hiç sanmıyorum. Onu beklemediği bir anda öldürttüm. Senin Şile'ye geleceğini kimden öğrendiğimi sanıyordun? Sana âşık filan da değildi. Bunlar senin palavraların. Bu zor durumdan kurtulabilmek için uydurduğun bahaneler. Aklınca beni kandıracaksın." Numarayı yutmamıştı Ahmet Özveren. Namluyla karnını dürttü. "Çok enayisin. Zaten artık merak da etmiyorum. Konuşmamızın bir anlamı kalmadı. Gebereceksin dostum." Engin dehşetle titredi. Tam o sırada ikisi de duydukları ses ile irkildiler...</p>

  <p class="calibre12">En tiksindiği, en korktuğu hayvandı fare.</p>

  <p class="calibre12">Korkunç gerçek kanını dondurdu. Her tarafın farelerle dolu olduğunu anlamıştı. Birbiri ardına çığlıklar atarak, kontrolsüz ve şuursuz, merdivenleri inmeye devam etti. Ne yapacağını, nereye yöneleceğini kesinlikle bilmiyordu artık. Yalnızca hareket etmek, durmamak ve kabustan kurtulmak istiyordu.</p>

  <p class="calibre12">Görmemesine rağmen, yerde yığınlarla farenin kımıldayarak öteye beriye kaçıştığını sezinleyebiliyordu. Kendini kaybetmek üzereydi. Her an yığılıp bir yere devrilebilir, bayılırdı da.</p>

  <p class="calibre12">Basamaklar bitmişti.</p>

  <p class="calibre12">Zemin ölü ve canlı farelerle doluydu. Farelerin üstüne bastıkça ağzından çığlıklar yükseliyordu. Aşağıdan, yukarıdan sanki her yerden yüzlerce fare üstüne geliyor gibiydi. Yürüyen, kıpırdayan, sıçrayan belki binlerce canavar. Düşecek gibi oldu, sendeledi.</p>

  <p class="calibre12">Bu dehşete daha fazla dayanamayacaktı. Ayaklan kayıyor, başı dönüyor, gözleri kararıyordu. Tüm enerjisi tükenmek üzereydi. Ayaklarına, bacaklarına iri iri bir şeyler çarpıyordu. Kocaman fareler tarafından her an ısırılmak tehlikesi yüreğini kaplamıştı. Bacaklarında sivri fare dişlerini hissetmemek için sıçrayarak koşmaya çalışıyordu.</p>

  <p class="calibre12">Birden omzu sert bir yere çarptı. Canı yandı. Düşmemek için kollarını uzatıp tutunacak bir yer aradı. Elleri tahta bir kapıya değince, var gücüyle itti. Dayandığı yer ağırlığını çekmedi, bir gıcırtı duyuldu. İğrenç kokulu ağıla, serin ve temiz kokulu bir hava dolmaya başlamıştı. Derin derin soludu. Temiz havayı ciğerlerine çekmeye çalıştı. Dışarıya açılan kapıyı bulmuştu nihayet. Olanca hızıyla itti ve aralıktan dışa-rıya fırladı. Işık... Sonunda ışığa kavuşmuştu.</p>

  <p class="calibre12">Parlak ayışığı tepelerin üstünde parıldıyordu. Gökyüzü yıldızlarla kaplıydı. Tabiatın sessizliği bile artık onu ürkütmüyordu. Dışarıya açılan ağıl kapısının kilitli olmaması hayatını kurtarmıştı. Selda ürpererek ayışığının aksettiği açık kapıdan ağılın zeminine baktı. Dışarıya fırlayan ve kaçışan fareleri görebiliyordu. Tiksinti ile kapıyı örttü.</p>

  <p class="calibre12">Bir süre soluk soluğa, mehtabın üzerine dökülen ışıkları altında kurtuluşunun zevkine varmaya çalıştı. Her yanım ter kaplamıştı.</p>

  <p class="calibre12">Aklına Engin geldi. Acaba o ne durumdaydı?</p>

  <p class="calibre12">Kocasına yardım etmeliydi.</p>

  <p class="calibre12">Bir gıcırtı işitmişlerdi. Belirgin, kulak tırmalayıcı bir ses. Sanki çiftlik evinin küçük odasında belli belirsiz bir hava cereyanı oluşmuştu. Artık</p>

  <p class="calibre12">Selda'nın çığlıkları da duyulmuyordu. Selda'nın dışarıya fırladığı ağıl kapısının sesiydi bu. Engin sesin nereden geldiğini anlayamamıştı, ama Ahmet tedirgin bir şekilde kulak kabartmıştı. Yüzü birden ciddileşerek elinde olmadan, arkaya dönüp telaşla, kilitli kapıya baktı. Namlunun ucu biraz yana kaydı. Adamın dikkati dağılmıştı. Bu bir fırsat olabilirdi, evet. Engin'in ele geçirebileceği tek ve son şans. Ahmet başını geriye çevirmiş, sesin geldiği yönü araştırıyordu. Ürkmüştü. Saniyelerle ölçülebilecek bu kısa zaman içinde genç avukat, kararını vererek adamın silahı tutan elini hızla bedeninden itti. Ahmet'in silahı tutan eli boşluğa kaymıştı. Patlayan silah, boş çiftlik evinde bomba gibi ses çıkardı.</p>

  <p class="calibre12">Refleks olarak Ahmet tetiğe asılmış, çıkan kurşun Engin'in anorağını sıyırarak gidip duvara saplanmıştı.</p>

  <p class="calibre12">Engin önce ittiği bileğe yapıştı. Silahın namlusunun tekrar üzerine yönelmesine izin vermemeliydi. Diğer eliyle de, parmaklarını mengene gibi Ahmet'in boğazına geçirdi. Aralarında ölesiye, müthiş bir boğuşma başlamıştı. Tabanca bir daha ateş aldı; ardından bir daha. Kurşunlar boğuşma sırasında hep boşa gidiyordu. Engin silahı mümkün olduğunca bedeninden uzak tutmayı başarmıştı. Ayrıca Ahmet'ten hem daha güçlüydü, hem de içinde biriken hırsla daha saldırgan. Tuttuğu bileği olanca gücüyle büktü. Acı ile kıvrandı Ahmet. Böyle mücadelelere alışık biri değildi. Şimdiden soluk soluğa kalmıştı ama tabancası da hâlâ elinden düşmemişti. Engin, Ahmet'in kasıklarına doğru sıkı bir diz çıkardı. Diz hedefini bulmuş, adam iki büklüm olmuştu. Engin, boğazından çektiği elini bir boksör gibi kullanarak alttan çenesine doğru hızlı bir yumruk attı.</p>

  <p class="calibre12">Dengesini kaybeden Ahmet, sırtüstü yere yuvarlandı. Düşerken elindeki silah fırladığı gibi, keten ceketinin cebine attığı Engin'in Smith-Wesson'u da gürültüyle tahtaların üzerine düştü. Engin ayağının ucuyla onun silahını uzağa itti. Yerde kıvranan adamın ona erişmesi artık mümkün değildi. Eğilip kendi tabancasını yerden aldı. Kozlar değişmişti şimdi. Güçlü olan, silahı eline geçiren kendisiydi artık. Bu işin sonunun geldiğini anladı. Bu herifi zararsız hale getirecek sonra karısının yardımına koşacaktı. Selda'nın ne kadar zor bir durumda olduğunu tahmin edebiliyordu. İşittiği o gıcırtının da neden kaynaklandığını boğuşma sırasında unutmuştu.</p>

  <p class="calibre12">Birden odada garip bir aydınlığın peydah olduğunu fark etti.</p>

  <p class="calibre12">Burnuna çarpan duman kokusu ve arkasındaki çatırtılarla irkildi. Ne olduğunu anlamak için başını geriye çevirdi. Bulundukları odanın tahta zemini alev alev yanıyordu! Boğuşma sırasında ortadaki eğri büğrü tahta masaya çarpmışlar ve üzerindeki gaz lambasını devirmişlerdi. Cam ile uğraşırken lambanın devrildiğini fark edememişti Engin.</p>

  <p class="calibre12">Bir anda kirli, yağlı ve kuru tahtalar üzerindeki alevlerin şiddetle büyüdüğünü gördü. Kısa bir sürede içerisi dumandan göz gözü görmez hale gelmişti. Küçük oda cehennemi andıracak kadar ısınmıştı. Genç adam, Ahmet'i unutup dehşetle yükselen aleve baktı. Alevler daha da etrafa yayılmadan onu bulmalıydı.</p>

  <p class="calibre12">Gözleri yerde kıvranan adama takıldı. Dizlerinin üzerinde durmuş, güçlükle soluk alıp vermeye çalışıyordu. Onu düşünecek halde değildi şimdi. Ayağıyla ileriye fırlattığı Ahmet'in silahına baktı. Alevlerin içinde kalmıştı. Ağıla açılan kilitli kapıya yöneldi, "Selda," diye seslendi iki-üç kez. Kilidin anahtarını Ahmet almıştı. Fazla düşünmedi, Smith-Wesson'u kilide yöneltip üst üste iki kurşun sıktı. Kapı rezelerinden oynadı, tahta kıymıklar etrafa saçıldı. Şiddetli bir tekme savurunca kapı ardına kadar açıldı. Aşağıdan yükselen o pis ve iğrenç koku oluk gibi içeriye aktı. Aşağıda bir hava sirkülasyonu olmalıydı, bir anda odanın tutuşan zemini üzerindeki alevler her iki yana doğru dalgalandı. Engin'in aklı fikri karısında idi, bir an önce onu o korkunç yerden çıkarıp kurtarmalıydı. Aşağıdan korkunç sesler aksediyordu, ne olduğunu anlayamadığı ayaklamalar. Dumandan yanmaya başlayan gözleri irileşti, inanmak istemedi, açılan kapıdan sürüyle fare doluyordu içeri; sonra ateşten ürken hayvanlar aynı hızla geldikleri yere doğru kaçışıyorlardı. Engin kapının önünde ne yapacağını bilemeden kalakaldı.</p>

  <p class="calibre12">Ama düşünecek zaman değildi, fazla bekleyemezdi, merdivene atıldı. Gerçi içerisi oldukça karanlıktı ama arkadan yükselen alevlerin kızıl ışığı merdivenlere aksediyor ve aşağıdaki kapının aralığından çizgi halinde ayışığı sızıyordu.</p>

  <p class="calibre12">Yüreği rahatladı birden. Selda burada yoktu. Bir yolunu bulup o kapıdan çıkmış olmalıydı. Yine de emin olmak için ağılın izbe, karanlık köşelerine baktı; bayılıp bir yere yuvarlanmış olabilirdi.</p>

  <p class="calibre12">Ayağının altında kaynaşan farelere aldırmadan merdivenlere doğru koştu. Yüreği deli gibi çarpıyordu, Selda'yı henüz bulamamıştı ve yangın gittikçe aşağıya indiği kapıyı sarmaya başlamıştı.</p>

  <p class="calibre12">Zemini alev alev yanan odaya daldı. Etraf keskin bir dumanla kaplıydı. Nefes almakta zorluk çekiyordu. Dumandan yaşaran gözleri baygın yatacağını sandığı Ahmet Özveren'i aradı. Adam ortalarda yoktu.</p>

  <p class="calibre12">Soluk soluğa ilk girdikleri kapıya koştu. Kapı ardına kadar açıktı. İçine derin derin temiz havayı çekip, "Selda!" diye bağırmaya başladı.</p>

  <p class="calibre12">Birden ağıldaki kapıyı hatırladı. O fare ve böcek cehenneminden kaçtıysa ancak o kapıdan çıkmış olabilirdi. Çılgın gibi çiftlik evinin arkasına doğru koşarken, ayışığı altında sarsak sarsak yürüyen karısını farketti. Kollarını açarak ona doğru ilerledi. Sarmaş dolaş oldular.</p>

  <p class="calibre12">Engin güçlü kollarıyla karısını kavrarken, “İyi misin?" diye sordu. Genç kadın yeniden kocasına kavuşmanın sevinciyle, "İdare edebilirim," diye fısıldadı. İkisi de heyecandan ve yaşadıkları gerilimden titriyordu.</p>

  <p class="calibre12">Alevler tam bir yangına dönüşmüş, çiftlik evi tamamen tutuşmuştu. Sıcaklık artmış, kopup devrilen tahtaların çatırtı sesleri yükselmeye başlamıştı. "Buradan bir an önce uzaklaşalım," diye bağırdı Engin. "O ne oldu?"</p>

  <p class="calibre12">"Bilmiyorum. Ortalarda yok. Boğuştuk, sonra seni aramak için ağıla daldığımda kaçmış olmalı. Hadi, tutun bana ve biraz gayret et. Arabaya kadar gidelim."</p>

  <p class="calibre12">Alevlerin ve yangının homurtusundan arkadaki Land Rover'in motor sesini duyamadılar.</p>

  <p class="calibre12">Kendi arabalarına doğru yürürlerken kaçan Rover'in etrafi aydınlatan farlarının ışıklarını görebiliyorlardı.</p>

  <p class="calibre12">Ahmet Özveren kaçıyordu.</p>

  <p class="calibre12"><span class="calibre7">&nbsp;</span></p>

  <div class="mbppagebreak" id="calibre_pb_18"></div>
</body>
</html>
