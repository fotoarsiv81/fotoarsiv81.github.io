<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Çöl Akrebi</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" id="filepos48882"></p>

  <p class="calibre14"><span class="calibre10"><span class="bold"><span class="calibre7">4</span></span></span></p>

  <p class="calibre11">İSTANBUL'DA BİR YER</p>

  <p class="calibre12">Leyla Ahmadi, aynanın karşısına geçerek gür ve kalın telli kömür karası saçlarını uzun uzun taradı.</p>

  <p class="calibre12">Nedense bu kez ruhunun ta derinliklerinde anlam veremediği gereksiz bir heyecan filizlenmişti. Sebebini anlayamıyordu. Bunca yıllık deneyiminden sonra böyle amatörce bir heyecanın işinde yeri olamazdı. Sakin, soğukkanlı ve sabırlı olmalıydı. Şimdiye kadar giriştiği toplu katliamlar hariç, on iki kişiyi öldürmüştü.</p>

  <p class="calibre12">Bu son derece basit ve kolay bir görev olacaktı. Öyleyse bu heyecan niyeydi? Saçını taramayı bırakıp aynadaki görüntüsüne baktı.</p>

  <p class="calibre12">Hafif oval yüzü, simsiyah iri gözleri, kalın dudakları ile çok erkeğin yüreğini yaktığını biliyordu. Gülümsedi. Gülmek çok yakışıyordu ona. Haris bin Halid de bu gülüşüne âşık olmuştu zaten.</p>

  <p class="calibre12">Haris'i hatırlamak kasıklarının arasında hafif bir zonklama yarattı. Ekip şefini çok özlemişti. Bir aydan beri onun ihtiraslı okşayışlarından, vücudunun her zerresini öpüşlerinden yoksun kalmıştı. Haris bin Halid şu sıralar Kudüs'te görevliydi, kendisi ise geçici bir iş için istanbul'da. Üç gün sonra ekip şefi Haris de burada olacaktı. Üç kişilik intihar komando timinin görevi kısa bir süre sonra sona erecekti ve Haris bin Halid'in katılmasıyla yeni görev yerine uçacaklardı.</p>

  <p class="calibre12">Aynanın karşısından kalktı. Masaj çantasını açtı. içine ufak bir havlu, talk pudrası kutusu ve ucuna susturucu takılmış Cold tabancayı yerleştirdi. Tabancayı havlunun altına sokarak görünmesini engelledi. Artık bu işlerden bıkmıştı.</p>

  <p class="calibre12">Belki profesyonelliğe uygun düşmeyen içindeki heyecan ve anlamsız sıkıntı da bundandı. Bir an evvel pasif hizmete geçmek istiyordu. İnanç ve gayesine masa başındaki bürokratik hizmetlerle de devam edebilirdi. Kafasına koymuştu, İstanbul'daki görevi tamamlayıp, Halid ve ekibiyle yapacağı son eylemden sonra bir yolunu bulup örgütün büyük şefiyle görüşecek, teklifinin kabulünü isteyecekti. Kızıl Cihad örgütüne yeterince aktif hizmet vermişti. Ruhunda ağır bir yorgunluk hissediyordu. Gözlerini kapadı bir an. Beyninde az sonra öldüreceği adamın çarpık hayaliyle, Beyrut'ta, Kudüs'te ve daha nice Arap şehirlerinde çöpler ve enkaz yığınları arasında oturup oynaşan çocukların şiş karınları, bakımsız ve sağlıksız yüzleri canlandı.</p>

  <p class="calibre12">İhtilaller ve terör bunları değiştirebilecek miydi acaba? Terörün ünlü liderleri çocukların yazgılarını değiştirmeyi önemsiyorlar mıydı? Yoksa aradıkları sadece güç müydü? Ölenler ve ölümleri emredenler hiç aynı kişiler olmuyordu. Eski Sovyet diktatörleri, Castro, Arafat, Hafız Esat ya da onlar gibi bir sürüleri hep aynı kişiler değil miydi? Sonunda hiçbir şey değişmeyecek miydi?</p>

  <p class="calibre12">Kendi de bir zamanlar özgürlüğe inanırdı. Ama onlar ihtilalin ancak körü körüne bağlılıkla zafere ulaşacağını söylüyorlardı. Böylece evrensel kardeşlik gününe varılacaktı Doğrusu tartışılacak bir hedef değildi bu; insan buna varmak için elinden geleni yapmalıydı. Hangi araçla olursa olsun. Evet, doğru olan da buydu. Tarihin şu anında uygulamaya değer tek felsefe terördü. İhtilal boşluğu dolduracaktı. Şiddet ve geçici olarak özgürlüğün kaybı, evrensel kardeşliğin gerçekleşmesi için ödenecek çok küçük bedellerdi. Odadan çıkıp kapıyı kapattı.</p>

  <p class="calibre12">Ufak hücre evinin koridoru yine leş gibi baharat kokuyordu. Nefret ediyordu bu kokudan. Ama yanındaki iki görev arkadaşı Halil Zeyd de, Yusuf Maksudi de Türkiye'ye geldiklerinden beri her gün pastırma, sucuk yiyorlardı. Halil Zeyd koridora açılan ufak mutfak kapısının önündeydi.</p>

  <p class="calibre12">Leyla'ya yiyecek gibi aç gözlerle baktı. Yirmi iki yaşındaki bu oğlan sinirini çok bozuyordu.</p>

  <p class="calibre12">Henüz bardağı taşıran bir davranışta bulunmamıştı ama bunun çok yakın olduğunu hissediyordu ve o an gelince de ona asla unutamayacağı bir ders verecekti.</p>

  <p class="calibre12">"Vakit geldi mi?" diye sordu sırnaşık bir gülümsemeyle.</p>

  <p class="calibre12">"Evet," dedi kadın soğuk bir sesle.</p>

  <p class="calibre12">"Çok güzel kokuyorsun. Özel parfüm mü bu?"</p>

  <p class="calibre12">"Sana ne?"</p>

  <p class="calibre12">"Kızma canım!... Hoşuma gittiği için söyledim."</p>

  <p class="calibre12">Leyla tam sert bir cevap vermeye hazırlanırken koridora açılan diğer kapıda Yusuf Maksudi'nin ifadesiz yüzü göründü. Konuşmayı duymuş olmalıydı. Leyla'ya bakarak: "Hazır mısın?" dedi.</p>

  <p class="calibre12">Ak saçlı teröristin yaşını anlamak mümkün değildi, ama Leyla onun mert ve her zaman güvenilir bir dost olduğunu bilirdi. "Hazırım," diye yanıtladı.</p>

  <p class="calibre12">Yusuf yanına yaklaştı, iri nasırlı ellerini dostça kızın omzuna koydu. Bir an göz göze geldiler. "Talihin açık olsun. Allanın inayeti üzerinde olacaktır." "Sağol Yusuf." "Her zamanki gibi bu görevde de muzaffer olup, yüzünün akıyla çıkacağına eminim," diye fısıldadı.</p>

  <p class="calibre12">"Umarım öyle olur."</p>

  <p class="calibre12">"Tanrı yardımcın olsun. Bir kurşun da benim için sık o deyyusa..."</p>

  <p class="calibre12">Gülümseyen kız, "Olur, sıkarım," dedi ve çantasını kavrayıp dışarı çıktı.</p>

  <p class="calibre12">Öldüreceği hedef, masaj yapması için kendisini bekliyordu.</p>

  <p class="calibre12">Pis, üç kâğıtçı bir bok tulumuydu herif. İki gün evvelki ilk ziyaretinde fırsat buldukça ufak ufak sarkıntılığa yeltenmiş, ellerini etekliğinin altına sokarak bacaklarını okşamıştı. Seks düşkünü yaşlı bir budalaydı.</p>

  <p class="calibre12">Leyla karısını da görmüştü. Dünya güzeli bir kadındı ve nereden bakılsa aralarında en az otuz yaş fark vardı.</p>

  <p class="calibre12">Leyla Ahmadi bir taksiye atladı.</p>

  <p class="calibre12">Dr. Şükrü Namlıoğlu evin saunasından dışarıya çıktı. Sırtına uzun, lacivert bir bornoz geçirmişti. Saunanın kan dolaşımını düzenlediğini, aşırı ter nedeniyle derinin gözeneklerini açtığını, bir tıp adamı olarak iyi bilirdi.</p>

  <p class="calibre12">Saunadan banyoya geçti. Karısı Selda'nın itina ile seçip dekore ettirdiği italyan seramiklerine çıplak ayak basarak aynanın önüne geldi. Uzun uzun kendini inceledi.</p>

  <p class="calibre12">Altmış yaşına gelmiş vücudu iyice hantallaşıp, yağ bağlamıştı- Artık başında saçı kalmamıştı, şakaklarının üstünde ve ensesinde kalan birkaç tutam teli itina ile taradı. Bornozundan taşan haşmetli göbeğine bir göz attı. Fiziği eni konu çirkinleşmişti, ama bir kadına yaklaşmak için görüntünün hiç önemli olmadığını da bilecek yaşa ve olgunluğa erişmişti. Bir erkeğin tek gücü olurdu. Hem öyle bir güç ki, dünyanın hangi ülkesinde olursa olsun, bütün kadınların taptıkları, ayaklarına kapandıkları, teslim oldukları tek ve yegane etkin kuvvetti: Para.</p>

  <p class="calibre12">Artık bu yaşta bedeninin şekilsizleşmesi hiç önemli değildi, çünkü zengindi. Ayrıca akıllı bir adamdı. Hayatta eline geçen her fırsatı değerlendirmesini bilmiş, ulaşması icap eden yerlere hızla tırmanmasını becermişti. Ahlak ve namus değerleri kendine özgüydü, ucunda para ve menfaatin olduğu her yol mubahtı onun için. Artık istediği her şeyi elde edebilecek güce erişmişti zaten. Bunun tek bir istisnası var denilebilirdi. Karısı Selda...</p>

  <p class="calibre12">Aslında onunla evlenmesi hata olmuştu. Sonuçlarını önceden bilse asla bu evliliğe girmezdi. Ondan nefret ediyordu ancak karısının sosyal yaşamının da kendisine sağladığı önemli bir katkısı vardı.</p>

  <p class="calibre12">Aynaya bakıp sırıttı. Şimdi Selda'yı düşünmenin sırası değildi. Keyif ve zevk vakti gelmişti. Telaşla saatine bir göz attı, biraz acele etmeliydi, yeni masöz on dakikaya kadar gelirdi. Kız randevusuna tam zamanında geliyordu.</p>

  <p class="calibre12">Kız aklına gelince, ellerini ovuşturdu, keyiflendi. Hoş, diri, kütür kütür biriydi. Geçen masaj seansında ona dokunmuş, okşamış, sürtünmüştü. Kızın gülümsemekten başka hiçbir tepkisi olmamıştı. Anlaşılan bu tip yaklaşımlara açık ve alışıktı.</p>

  <p class="calibre12">Vücuduna bol losyon sürdü, koltuk altlarına deodorant sıktı. Göğsündeki ağarmış kılları parmaklarıyla kabarttı. Aynadaki aksine son bir kez daha baktı.</p>

  <p class="calibre12">Masöz yabancıydı. İngilizce ve Fransızcayı güzel konuşuyordu. Milliyetini çıkaramamıştı ama bu gelişinde soracaktı. Onu bir dostu tavsiye etmişti. Kız belli ki masözlük kisvesi altında başka işler de çevirerek para kazanıyordu.</p>

  <p class="calibre12">Karısı Selda'yı evden uzaklaştırmıştı. Daha doğrusu, o sevimsiz piçi için alışverişe çıkmıştı. Nasıl olsa üç dört saatten evvel dönmezdi. Hem belki kızla masaj sırasında oynaşacağını da sezinlemiş olabilirdi. Kurnaz bir kadındı Selda.</p>

  <p class="calibre12">Ağır ağır salona yürüyerek pencerenin önünde kızın gelişini bekledi. On sekiz yaşındaki bir delikanlı gibi heyecanlıydı. Üç dört dakika sonra apartmanın bahçe kapısı önünde duran taksiden kızın indiğini gördü. Yine tam vaktinde gelmişti.</p>

  <p class="calibre12">Bu kızda hoşuna giden yalnız diriliği ve körpeliği değildi. Kızda çok daha esaslı ve pek ender rastlanan bir özellik daha vardı. Kedi gibiydi.</p>

  <p class="calibre12">Yumuşak ve sokulgan, insanı ipnotize eden bir şeydi bu. Masaj sırasında vücutta dolaşan parmakların dokunuşu, her sözcüğün sonunda ihtirasla kapanan dudakları, uzun siyah saçlarının omuzlarına dökülüşü çok ayrı bir cazibe katıyordu genel görünümüne. Makyaj yapmıyordu ama geçen sefer insanın soluğunu kesen bir parfüm sürmüştü. Kısacık bir mini etek giymişti ve kalçalarının yuvarlaklığını kumaş örtemiyordu. Gülümsemeleri sanki cinsel ilişkiye davet gibiydi.</p>

  <p class="calibre12">Dr. Şükrü kızın geldiğini görünce, evin bazı bölümlerinin kapılarını kapattı, kızı kabul edeceği masaj odasının perdelerini örttü ve onun asansörden yukarıya çıkmasını bekledi. Leyla Ahmadi asansöre bindi. Kabinin ince uzun aynasında kendisine son bir kez baktı, diliyle alt dudağını ıslattı. Dairenin zili çalındı.</p>

  <p class="calibre12">Dr. Şükrü kapıyı açmadan önce delikten dışarıya baktı. Yaşlı damarlarındaki kanın tutuştuğunu hissetti. Şehvet içinde yüzeceği dakikalara kendini hazırladı. Bornozunun bağını çözdü, çıplaklığını ortaya çıkardı.</p>

  <p class="calibre12">Selda 3.16 BMW sini Akmerkez'in garajına bıraktı.</p>

  <p class="calibre12">Günlerden pazar olması nedeniyle alışveriş merkezi çok kalabalıktı. Yarın çıkacakları yolculuk için bir iki parça eşya, çiftliğin havuzunda kullanacağı mayo ve yalnızlığını paylaşacağı kitaplar alacaktı. Akmerkez'e neden geldiğini bilmiyordu.</p>

  <p class="calibre12">Burası İstanbul'un en modern mağazalar topluluğu idi. Ayrıca evine çok yakın hem de ne ararsa bulabileceği bir yerdi, fakat bu nedenlerin tercih sebebi olmadığının da bilinci içindeydi. Bunlar bahaneydi sadece; kendine bile itiraf etmekten çekinmekle beraber, onu buraya çeken gerçek sebebin, Engin'le yeniden karşılaşma şansı olduğunu biliyordu. Okan'dan işitmişti. Baba oğul hamburger yiyip sinemaya gideceklerdi. Şu anda muhtemelen sinemada olmaları gerekirdi. Saatine baktı, seansın bitimini hesaplamaya çalıştı. En az bir saat vakit vardı daha. Bu süre içinde alışverişini tamamlar, sonra tesadüfen karşılaşmışlar izlenimini verecek tarzda karşılarına çıkardı.</p>

  <p class="calibre12">Sabahleyin Engin'i görmek, içindeki bütün dengeleri altüst etmişti. Eski kocasına hiç de adil ve samimi davranmadığını biliyordu. Onu itham için ileri sürdüğü sebeplerin hepsi aslında yıkılmış gururunun hezeyan ve çırpınışlarıydı. Asıl suçlu kendisiydi. Bunu çok iyi biliyordu. Mükemmel bir evliliği, kaprisleri ve saçma sapan gururu yüzünden yıkmıştı. Ne var ki, şimdi yıkılan gururu bu gerçeği kocasına ifadeye hâlâ engeldi. Eve dönmek istemiyordu.</p>

  <p class="calibre12">Dr. Şükrü hayatındaki gerçek kâbustu. İkinci evliliği ile ne denli büyük bir hata işlediğini daha ilk gün anlamıştı. Balayı için gittikleri otelde ilk gece yataklarını ayırmışlardı. Doktora bir erkek olarak tahammül edemeyeceğini ve bu evliliğin yürümeyeceğini çok çabuk kabul etmişti. Fakat Dr. Şükrü müthiş açgözlü ve haris bir adamdı. Elbette kocasından uzak durmanın bir bedeli olacaktı ve Selda bunu ödemeye hazırdı. Selda silkinerek geçmişin acı anılarından sıyrılmaya çalıştı.</p>

  <p class="calibre12">Ne çare ki, bu gerçekleri Engin'e anlatamazdı artık. Mutlu kadın rolünü oynamaya devam etmeliydi. Tek düşüncesi oğlu Okan'dı. Şimdilik durumu zor da olsa idare edebiliyordu ama çocuk biraz daha büyüyüp gerçekleri anlamaya başlayınca ne yapacağını kestiremiyordu. En sağlıklı yol, oğlunun gerçekleri görmeden Şükrü'den boşanmasıydı. Bu fikir enikonu beyninde şekillenmişti artık. Zaten kocasıyla Antalya'daki çiftliğe gitmek istemesi de boşanma konusunu rahatça konuşabilmek içindi. Geçen yıl bu konuyu bir kere daha açmış ama Şükrü kesinlikle boşanmaya yanaşmamıştı. Selda bu kez kararlıydı ve netice almak için sonuna kadar dayanacaktı. Çiftlik ziyaretçilerin olmadığı sakin bir yerdi, hele şimdi Okan da yanında olmayınca, rahat rahat tartışabilirdi Şükrü'yle. Doktor'u hatırlamak midesini bulandırıyordu.</p>

  <p class="calibre12">Kocasının masaj saatiydi şimdi. Evden biraz da onun için uzaklaşmıştı, iki gün evvel eve gelen masöze nasıl aç gözlerle baktığını tiksinerek anımsadı.</p>

  <p class="calibre12">İlerlemiş yaşına rağmen cinsel açıdan ne kadar aç olduğunu görebiliyordu. Garip fakat inanılmaz bir şeydi. Şu anda evde masözle oynaştığına emindi. "Ahlaksız herif," diye homurdandı içinden. Sonra bir oyuncakçı dükkânına girerek oğluna bir walkmen ve bir de paten aldı. Çiftliğe gitmeden evvel onları oğluna vermek istiyordu.</p>

  <p class="calibre12">Mayo seçiminde hiç zorlanmadı. Rastgele iki mayo seçti. Tezgâhtar kız, böylesine rahat seçim yapan genç kadınlara alışık olmadığı için garipseyerek baktı Selda'ya. Sonra kitapçıya girdi.</p>

  <p class="calibre12">Çiftlikte geçecek uzun ve sıkıcı geceler için birkaç kitap almalıydı. Biri Sidney Sheldon, diğeri Danielle Steel'den iki roman seçti. Her ikisi de sevdiği yazarlardı ve zorlanmadan okuyabileceği türdendiler.</p>

  <p class="calibre12">İşte, kızıl saçlı adamı da o zaman farketti.</p>

  <p class="calibre12">Bir an bakışları karşılaştı.</p>

  <p class="calibre12">Sanki adamı daha önceden görmüşlüğü varmış gibi bir hisse kapıldı. Yanılıyor muydu acaba?. Hafızasıyla her zaman övünürdü, bu kızıl saçlı adamı başka zaman, başka bir yerde gördüğüne emindi. Ama nerede? Çıkaramadı.</p>

  <p class="calibre12">Kırk yaşlarında görünüyordu. Keten pantolon, çizgili spor gömlek vardı üzerinde. Kitap seçmekten çok, vakit geçirmek istiyormuş gibi, boş nazarlarla yabancı dilden sıralanmış kitap raflarının önünde dolaşıyordu.</p>

  <p class="calibre12">Adam Selda'yı görünce şaşırmış gibi bakışlarını hemen kaçırmış, ürkek bir hal almıştı. Bu durum Selda'yı daha da meraklandırdı. Zihnini zorladı, fakat nafile, adamı anımsayamıyordu bir türlü.</p>

  <p class="calibre12">Aldığı kitapların parasını ödeyip dükkândan çıktı. Gözleri istemeyerek yoğun kalabalık arasında kızıl saçlı adamı aradı. Göremedi. Sanki sırra kadem basmıştı.</p>

  <p class="calibre12">Leyla Ahmadi içeriye girince ilk gözüne çarpan şey Doktor'un önü açık olan bornozuydu. Etli dudaklarında hafif bir gülümseme belirdi. Ne var ki, yüzündeki tebessüm adama tiksinerek bakmasına engel değildi.</p>

  <p class="calibre12">Doktor, kızın gülümsemesinden iyice cesaretlenmişti. Kıza yaklaştı, elinden tutarak masaj odasına götürdü.</p>

  <p class="calibre12">Masöz Türkçe bilmediği için genellikle Fransızca konuşuyorlardı. Dr. Şükrü bornozunu çıkarıp çırılçıplak masaya uzandı. Bunu ilk kez deniyordu. Geçen seansta üstüne geniş bir havlu koymuştu.</p>

  <p class="calibre12">Kızın hiç bozulup renk vermediğini memnuniyetle görmüştü. Her şeyin istediği gibi gelişeceğini anlamıştı artık. Leyla çantasını açarak pudra kutusunu çıkardı. Sonra kısacık eteğiyle adamın üstüne eğilerek boynuna, omuzlarına, kılları ağarmış göğsüne bol pudra serpti. Yüzündeki gülümseme kaybolmamıştı. Konuşmuyorlardı, fakat daha şimdiden Dr. Şükrü, az sonra yaşayacağı dakikaların hayal ve zevkine kapılmıştı bile. Gözleri şehvet dolu parıltılarla ışıl ısıldı.</p>

  <p class="calibre12">Kızın incecik parmakları önce boynunda dolaşmaya başladı. Parmaklar sihirliydi sanki, sonra omuz başlarına kaydı. Yaşlı adam rahatlayıp gevşemenin verdiği zevkle gözlerini kapadı. Kızın elleri göğsüne kaydığında, masadan sarkan sağ koluyla kızın mermer gibi sert olan bacaklarına dokundu. Hiçbir tepki görmedi. Usul usul düzgün bacakları okşamaya başladı.</p>

  <p class="calibre12">Ereksiyona geçtiğini hissetti.</p>

  <p class="calibre12">Kızın elleri birden üstünden çekilmişti. Ne olduğunu anlamak için gözlerini açtı. Masöz çantasından bir şey çıkarıyordu. Doktor, "Ne arıyorsun?" diye sordu Fransızca. Kız sırtı dönük cevapladı.</p>

  <p class="calibre12">"Cinsel fantezilerini kamçılayacak ufak bir araç."</p>

  <p class="calibre12">Doktor sırıttı fakat gözlerini kapatmadı. Aracın ne olduğunu merak etmeye başlamıştı. Leyla Ahmadi birden geriye döndü. Elinde susturucu takılmış kocaman bir Cold tutuyordu ve namlusu Doktor'a dönüktü.</p>

  <p class="calibre12">Doktor masaj masasının üzerinde doğruldu. Gözleri iri iri açılmıştı. Hayretle kıza bakıyordu.</p>

  <p class="calibre12">Bir şey anlamamıştı. Şaşkınlıkla:</p>

  <p class="calibre12">"Bu da ne?" diye homurdandı.</p>

  <p class="calibre12">Kız gülerek, "Bir tabanca," dedi.</p>

  <p class="calibre12">"Deli misin sen? Ne yapacaksın onunla?" "Cinselliğini artıracağım. Bir oyun oynayacağız."</p>

  <p class="calibre12">"Saçmalama, kaldır onu. Silah şakaya gelmez."</p>

  <p class="calibre12">Kız sırıtmaya devam ediyordu.</p>

  <p class="calibre12">"Hiç böyle numara görmedin mi sen?"</p>

  <p class="calibre12">Doktor, kızın yüzündeki gülümsemenin devam ettiğini görünce silaha yeniden baktı.</p>

  <p class="calibre12">"Yoksa oyuncak mı o ?"</p>

  <p class="calibre12">"Hayır, değil. Gerçek bir tabanca."</p>

  <p class="calibre12">"Hoşlanmadım bu fanteziden. Çabuk kaldır onu ortadan." Doktorun sesi emredici çıkmıştı.</p>

  <p class="calibre12">Ama masözün aldırmadan silahı üstüne doğru yöneltmeye devam ettiğini dehşetle gördü. Büyülenmiş gibi yerinden kımıldayamıyordu. Neden sonra kızın yüzündeki ifadeden tuzağa düşürüldüğünü anladı. Çıplak ve çaresizdi. Nefesi kesilir gibi oldu.</p>

  <p class="calibre12">Dehşet içinde, "Kimsin sen?" diye sorabildi. Boğazı kurumuş, gözleri irileşmişti. "Yoksa... Yoksa sen onlardan mısın?" Sesi titriyordu.</p>

  <p class="calibre12">Leyla Ahmadi sıkı sıkıya kavradığı Cold'u milim kıpırdatmadan başını salladı. “İyi bildin, onlardanım."</p>

  <p class="calibre12">"Bunu anlamalıydım," diye kekeledi. "Beni tuzağa düşürdünüz." Dizlerinin bağı çözülmüştü.</p>

  <p class="calibre12">"Ne istiyorsun benden?"</p>

  <p class="calibre12">"Salak herif... Hâlâ anlamadın mı?"</p>

  <p class="calibre12">Dr. Şükrü'yü ölüm korkusu sarmıştı.</p>

  <p class="calibre12">Arap gerillalarının ne kadar acımasız ve gaddar olduklarını biliyordu. Fakat durumu ve çevirdiği dolapları nasıl olup da bu kadar çabuk farkedip karşısına dikildiklerini anlayamıyordu.</p>

  <p class="calibre12">Birisi mutlaka kendisine ihanet etmiş ve Kızıl Cihad örgütüne ihbarda bulunmuştu. Ama şimdi bunu düşünecek durumda değildi.</p>

  <p class="calibre12">Bütün vücudunu soğuk ter kapladı. Boğazına biri tıkaç tıkmış gibi soluk almakta zorlanıyordu. Ölüm korkusu bu olmalıydı. Kız ateş etmemişti.</p>

  <p class="calibre12">Karşısına geçmiş tetiğe asılmadan sadece seyrediyordu. Ama gülümsemeyi kesmiş, kaşlarını çatmıştı.</p>

  <p class="calibre12">Ne bekliyordu acaba? Evde yalnızdılar, sessizce işini görmesi için son derece uygun bir ortam içindeydiler.</p>

  <p class="calibre12">Doktor ürpererek sordu. Sesini kendi bile tanıyamamıştı- "Beni öldürecek misin?"</p>

  <p class="calibre12">"Evet."</p>

  <p class="calibre12">"Ama neden? Bir türlü anlayamıyorum. Ne yaptım ki ben?"</p>

  <p class="calibre12">"Sen anlaşmayı bozdun. Örgütün paralarına el koydun ve silahlan bize teslim etmedin. Düpedüz alçaklıktır bu. Cezasız kalacağını mı sandın?"</p>

  <p class="calibre12">Doktor mosmor kesildi birden. Alnında biriken terler gözlerine süzülerek yakmaya başladı. "Yanılıyorsun," diye inledi. "Ben kimsenin parasına el koymadım. Bunda bir yanlışlık var. Size yanlış bilgi vermişler."</p>

  <p class="calibre12">Kızın yüz hatları gerilmiş, burun delikleri oynamaya başlamıştı. Tetiğe asılması an meselesiydi. Paniğe kapılan Doktor:</p>

  <p class="calibre12">"Dur, dur bir dakika... Ateş etme," diye yalvardı. Sonra derin derin nefes almaya çalıştı. Korkudan yerinden kalkamıyor, hatta kımıldarsa kızın ateş etmesinden ürküyordu. "Bir hata yaptığınıza inanıyorum. Siz yanlış yere geldiniz. Aradığınız adam ben olamam. Sıradan bir doktorum ben. Hiçbir siyasi örgütle de ilişkim yok." "Öyle mi?" "Yemin ederim."</p>

  <p class="calibre12">"Demek yanıldığımızı iddia ediyorsunuz?" Doktor başını sallayabildi.</p>

  <p class="calibre12">"Peki, Simka denen şirketin sahibi siz değil misiniz?"</p>

  <p class="calibre12">Yutkunan adam, "Evet," diyebildi. "Ama o şirketteki büyük hisseyi yeni satın aldım. Şayet şirketle bir ihtilafınız varsa o eski patrondan kaynaklanıyor demektir." "Kısmen haklı sayılırsın Doktor. Onunla da görülecek bir hesabımız var. Hem hiç endişelenme. Ona da bir ziyaret yapacağım. Biz bu şirketin uzun zamandır müşterisiyiz. Sırtımızdan çok para kazandınız."</p>

  <p class="calibre12">"Eee, ne var bunda? Siz de ihtiyacınız olan silahları temin ettiniz."</p>

  <p class="calibre12">"Çok pişkinsin Doktor. Aklınca beni uyutmaya mı kalkışıyorsun? Söyle bana, son iki gemi yüklü silahtan uğradığımız zararı kim karşılayacak? Silahlar da gitti, para da." "Ne zararı? Sen neden bahsediyorsun?" "Bu kadar şaklabanlık yeter Doktor. Sonun geldi. Bize attığın kazığı fena ödeyeceksin."</p>

  <p class="calibre12">Şükrü Namlıoğlu, "Tamam tamam," diye mırıldandı. "Ortada bir zarar varsa bunu ödemeye hazırım. Durumu telafi edebiliriz. Ama şunu bilmeni isterim ki bu durumun gerçek sorumlusu şirketin eski sahibi Ahmet Özveren'dir. Siz asıl onun yakasına yapışın." Kız tekrar sırıttı:</p>

  <p class="calibre12">"Merak etme, o da sırada. Ama önce sen öleceksin." "Bir anlaşmaya varamaz mıyız?"</p>

  <p class="calibre12">"Artık çok geç. Örgüt böyle bir anlaşmaya girmez. Karar verildi ve cezanız kesinleşti. ikiniz de öleceksiniz." Olanlara bir türlü inanmak istemiyordu yaşlı adam. Bir Arap terörist tarafından kendi evinde öldürüleceği aklının köşesinden bile geçmezdi. Oysa yaşadıkları bir gerçekti ve kız hiç şaka yapıyor gibi görünmüyordu.</p>

  <p class="calibre12">"Beni vurursan buradan kaçamazsın," diye inledi. "Öyle mi sanıyorsun?"</p>

  <p class="calibre12">"Silah sesi kesinlikle işitilecektir. Yaz günü etraf kalabalık, mutlaka biri önünü keser.</p>

  <p class="calibre12">Kurtulamazsın."</p>

  <p class="calibre12">"Korku senin gözünü kör etmiş. Tabancanın ucundaki susturucuyu görmüyor musun? Ses içerideki odadan bile duyulmaz. Ben bu silahla yedi kişiyi öldürdüm. Sen de sekizinci olacaksın."</p>

  <p class="calibre12">Doktorun aklına ne söyleyecek ne de kendini kurtaracak bir çözüm gelmiyordu. Korkudan yattığı yerde öylece kalmıştı. "Karın nerede?" "Evde yok." "Bunu görüyorum sersem! Ne zaman döner, onu söyle." "Bilmiyorum... Her an gelebilir..." "Hangi cehenneme gitti?" "Alışverişe çıktı."</p>

  <p class="calibre12">Selda'nın da hayatının tehlikede olabileceği doktoru hiç ırgalamıyordu. Tek düşüncesi bu gözü dönmüş kadının elinden kurtulma şansının olup olmadığıydı. Nihayet: "Her an gelmesi mümkündür," diyebildi. Leyla tekrar sırıttı.</p>

  <p class="calibre12">"Geçen gelişimde beni gördü. Polise ihbar edebilir, tarifimi verebilir, görgü tanıklığı yapabilir. Onu sağ bırakamam." Saatine bir göz attı. "Ayrıca hiç acelem yok. Rahatlıkla bekleyebilirim," diye mırıldandı.</p>

  <p class="calibre12">Doktor bir kurtuluş ümidi doğduğunu düşünerek, "Bekleyelim öyleyse," dedi. Kızın iri ve kalın dudakları alaycı bir şekilde büzüldü. Şen şakrak bir kahkaha attı. "Ben bekleyeceğim sersem, sen değil!"</p>

  <p class="calibre12">Bir adım ileriye attı. Duruş pozisyonunu dengeledi. Tabancanın namlusunu adamın tam yumurtalıklarına doğru çevirdi.</p>

  <p class="calibre12">Doktor nereye ateş edeceğini anlamıştı. Gözleri irileşti.</p>

  <p class="calibre12">"Yalvarırım yapma," diye inledi. "Sana ne istersen verebilirim. Seni bir servete boğabilirim. Yeter ki ateş etme... "</p>

  <p class="calibre12">"Adi, kart zampara. Bok çuvalı," diye söylendi kız. Sonra tetiği büyük bir hızla çekti.</p>

  <p class="calibre12">Şişirilmiş kese kâğıdının el ayasına çarparak patlaması gibi kof ve boğuk bir ses işitildi. Şükrü Namlıoğlu yerinden sıçradı. Silah sesiyle birlikte cinsel organında müthiş bir acı hissetti. inanamıyordu bir türlü. Dudaklarının arasından boğuk bir inilti yükseldi. Acıya rağmen bayılmamıştı. Bakışları kasıklarının arasına kaydı. Önünde berbat bir manzara vardı. Organını ve yumurtalıklarını göremiyordu. Onların yerinde derin bir oyuk açılmıştı ve oluk oluk kan fışkırıyordu. Gözlerinde inanılmaz bir dehşet ifadesi belirdi.</p>

  <p class="calibre12">İçini yakan kurşun acısı dalga dalga beynine doğru yürüyordu. Bayılmak üzereydi. Istırabı dayanılır gibi değildi. Moraran dudakları kıpırdadı, kızın duyamayacağı kadar hafif bir sesle "Orospunun dölü," diye fısıldadı. Gözleri kaydı.</p>

  <p class="calibre12">Kız sırıtarak, yüzünde adam vurmanın şehevi ifadesiyle yaralıyı süzüyordu. Doktor'un acılarından keyif aldığı açıkça belliydi. Yaklaşarak adamın gözlerinin akına baktı. Gözbebekleri yuvasının içinde istemi dışında aşağı yukarı oynuyordu. Adam kendinden geçmek üzereydi.</p>

  <p class="calibre12">Dr. Şükrü'nün önce başı göğsüne düştü, sonra masanın üzerine yığıldı. Cinsel organı paramparça ve etraf kan gölüne dönmüştü.</p>

  <p class="calibre12">Kız ilk kurşunu sıkarken adama en uygun cezayı uyguladığına inanıyordu. Onu en can alıcı yerinden vurmuştu. Orasını burası okşayıp ellediğini düşündükçe büsbütün tiksinti duyuyordu. Keşke onu bu halde, öldürmeden bırakabilseydi. Onun için çok daha hazin bir son olurdu. Ne çare ki Örgüt öldürülmesi konusunda karar çıkarmıştı. Masaya biraz daha yaklaştı.</p>

  <p class="calibre12">Yere akan kanlara basmamaya özen gösterdi. Sonra silahı tam iki kaşının arasına nişanladı ve yakın mesafeden tetiği bir kere daha çekti. Doktorun alın kemiği parçalandı, alnının tam orta yerinde kanlı bir çukur daha açıldı. Çok yakın mesafeden ateş edildiği için kanlı beyin parçacıkları, irili ufaklı kemiklerle beraber etrafa saçıldı. Adam anında öldü. Leyla'nın tüm dikkatine rağmen üzerine kan damlacıkları sıçramıştı. Doktor'un hareketsiz kalan bedenine son bir kez baktı. Görevin ilk bölümü tamamlanmıştı.</p>

  <p class="calibre12">Leyla Ahmadi vahşi bir orgazma ulaşmış gibi hissetti kendini. Bu işleri artık isteyerek yaptığı söylenemezdi ama o bir profesyoneldi ve işinin gereğini tam olarak yerine getirmek isterdi. Ağır ağır masaj çantasının yarana gitti. Ufak havlusuyla üzerine sıçrayan kan lekelerini silmeye çalıştı. Tam olarak çıkmayacağını biliyordu. Pudra kutusunu ve ufak havluyu çantaya tıktı, en üstüne de silahı bıraktı. Artık beklemeye başlayabilirdi. Hiç acelesi yoktu.</p>

  <p class="calibre12">Doktor'un niyetini tahmin edebiliyordu; karısını, kendisiyle sevişebilmek ve yatağa atmak için kasten evden uzaklaştırmıştı. Kadının en az, daha iki saat dönmeyeceğini düşündü. Cesedin bulunduğu masaj odasından çıktı. Son derece soğukkanlı ve rahattı. En ufak bir gerginlik ve heyecan duymuyordu. Sadece susamıştı.</p>

  <p class="calibre12">Örgüt'ün istediği doğrultuda görevi tamamladığı söylenebilirdi. Aldığı öldürme emri Doktor'un karısını kapsamıyordu, ama o arkasında bir görgü tanığı, kendisini teşhis edebilecek bir şahit bırakamazdı. Hiçbir profesyonel terörist geride iz ve şahit bırakmak istemezdi zaten.</p>

  <p class="calibre12">Doktor'un karısını anımsamaya çalıştı. Geçen gelişinde onu kısa bir süre görmüştü. Güzel, havalı ve gençti. Acaba bu herifte ne bulmuştu da onunla evlenmişti? Tek sebep para olmalı, diye düşündü. Kapitalist toplumdaki kadının kokuşmuş yazgısıydı bu. Kadının boşu boşuna öleceği düşüncesinin ruhunda yarattığı sıkıntı sanki biraz hafiflemiş gibi hissetti şimdi.</p>

  <p class="calibre12">Saat 14 olmuştu. Seansın bitmesi gerekirdi. Sinema salonunun birazdan kapıları açılır, seyirciler dağılmaya başlardı. Selda çıkış kapılarına yakın bir yerde durarak oyalanmaya başladı. İçinde Engin'i yeniden görmek gibi dayanılmaz bir istek vardı. Hislerini frenlemeye çalışıyordu. Böyle davranmamalıydı, komik ve zor duruma düşebilirdi. Engin, bu tesadüf süsü verilen karşılaşmayı yutmazdı.</p>

  <p class="calibre12">Onunla geçirdiği yıllar film şeridi gibi gözünün önünden geçmeye başladı. Her bunalımlı anında en iyi teselliyi kocasının göğsünde, onun şefkatli kollarında bulmuştu. Ne yazık ki bu gerçeği, ona zaman, ağır bir bedel ödeterek öğretmişti. Artık dönüşü olmayan bir noktadaydılar.</p>

  <p class="calibre12">Şu kahrolası gururu, Engin'e duygularını anlatmasına, onu isteyip özlediğini söylemesine engeldi. Belki böyle suskun kalmakla bir büyük hata daha yapıyordu. Ancak ona açılsa bile, bakalım Engin yeniden birlikte olmayı, tekrar evlenmeyi ister miydi? Onun da gururuna düşkün biri olduğunu bilirdi, üstelik evliliklerinin yıkılmasındaki gerçek sorumlu olarak kendisini görüyordu.</p>

  <p class="calibre12">Uzun süredir Engin'in özel hayatını ortak bazı eski dostları aracılığıyla kontrol ediyor, hayatına giren kadınlar hakkında bilgi alıyordu. Bekar hayatına iyice alışmıştı. Çok kazandığını da biliyordu. Belki de evliliği hiç düşünmüyordu artık; nasılsa evlilikten ağzı fena yanmıştı. Ayrıca Engin, zeki bir adamdı; bu sabah evin bahçesinde yaptıkları ağız dalaşından onu kıskandığını hemencecik anlamıştı. Belki içinden gülmüştü de.</p>

  <p class="calibre12">"Hayır," diye düşündü. Burada durup onların sinemadan çıkışlarını bekleyemezdi. Engin bu karşılaşmanın tesadüf olmadığını anlamakta zorluk çekmeyecekti. Selda kızardı. Yüreği hızlı hızlı atmaya başladı.</p>

  <p class="calibre12">"Aman Allahım, çok komik bir duruma düşebilirim," diye mırıldandı. Kendini aşağılanmış gibi hissetti. İradesine hakim olmalı, bu durumdan kendisini kurtarmalıydı. Ani bir kararla beklemekten vazgeçti. Eve dönmeliydi.</p>

  <p class="calibre12">Arabasını bıraktığı garaja doğru hızlı hızlı yürümeye başladı. İçinden de kendi kendine Söyleniyordu. Engin'e ne söyleyecekti ki? Her şeyden önce Şükrü ile görüşüp onunla evliliğini sona erdirmeliydi. O adama tahammül edemiyordu artık. Hem kendi ruh sağlığı hem de oğlunun daha iyi bir ortamda büyümesi için boşanması, şarttı. Aralarında hiçbir cinsi bağ olmamasına rağmen sık sık dengesizliklerine, şehvet dolu bakışlarına, bu tarz tacizlerine maruz kalıyordu. O tehlikeli bir adamdı. Ne zaman ne yapacağının garantisi asla yoktu. Geçen yıl muayenehanesindeki yardımcı hemşireyi gebe bırakmıştı. Olay bir skandala dönüşmeden güçlükle örtbas edilmişti.</p>

  <p class="calibre12">Onunla daha fazla yaşayamayacağı kesindi. İnşallah bu kez boşanma için de fazla zorluk çıkarmazdı. Zaten çiftliğe de bu nedenle gidiyordu. Aralarında esaslı bir pazarlık olacağına emindi. Gerçi Şükrü paralı bir adamdı ama ailesinden ona kalan servet asla Şükrü'nün sırt çevireceği bir miktar değildi.</p>

  <p class="calibre12">Engin'le konuşmayı ve yeniden birleşmeyi ancak bundan sonra düşünebilirdi. Tabii o da kabul ederse. Otuz beş yaşına gelmişti; artık bundan sonra atacağı her adımı dikkatle düşünmek ve isabetli kararlar vermek zorundaydı.</p>

  <p class="calibre12">Keyfi kaçmış, umudu kırılmış olarak garaja indi. BMWsini buldu, elindeki paketleri arka koltuğa koydu, arabayı çalıştırarak çıkışa doğru sürdü.</p>

  <p class="calibre12">Leyla Ahmadi yaklaşan bir otomobil sesi duydu. Ardından gıcırtılı bir fren ve tiz bir klakson sesi.</p>

  <p class="calibre12">Yerinden kalkıp pencereden dışarıya baktı.</p>

  <p class="calibre12">Üstü açık, kırmızı, spor bir Pontiac gelmişti, içinde yirmi üç yaş civarında iki genç vardı. Arabayı uzun sarı saçları rüzgârda uçuşan güzel bir kız kullanıyordu. Yanındaki delikanlı apartmandan birine el salladı. Bu binada yaşayan bir gencin arkadaşları olmalıydılar. Pencerenin önünden çekildi. Çekilirken de, "Kapitalist piçler," diye söylendi. Gelenler beklediği kişi değildi.</p>

  <p class="calibre12">Doktoru öldürürken duyduğu profesyonel görev bilincinin rahatlığı yavaş yavaş kayboluyordu. Öldürmekten duyduğu usanç ve bedbinlik, benliğini kaplamaya başlamıştı. Ne kadar deneyimli de olsa, yıllar bile pişmanlığa benzeyen bu hissi içinden söküp atamıyordu. Oysa o kadını da öldürme -liydi. Başka çaresi yoktu, istanbul'daki görevi bitmişti, bu mecburiyeti hissetmeyecekti artık, ama bu şehirde daha ne kadar kalacağını bilemiyordu. Geride bir şahit bırakıp kendini ateşe atamazdı. Kadının sokağa çıkmış olması ecelini bir iki saat ertelemişti sadece.</p>

  <p class="calibre12">Salondaki kanapelerden birine oturdu. Beklemeye başladı.</p>

  <p class="calibre12">Gözleri boş boş, pahalı ve nadide antika eşyalarla döşenmiş salonda dolaştı. Biraz da küçümseyerek baktı etrafa. Bu evde gerçek bir kapitalist kültürün ürünü olabilecek zevk ve ihtişam yoktu. Mobilyalar pahalı olabilirdi ama bilinçsiz ve eğitimsiz bir zevkin seçimiydi hepsi. Çocukluğu aklına geldi.</p>

  <p class="calibre12">Babası, Arap aleminin, Beyrut'un en zengin ve nüfuzlu ailelerinden birine mensuptu. Kızının orta öğrenimini İngiltere'de, üniversite eğitimini de Sorbonne'un Siyasal Bilimler Fakültesi'nde yaptırmıştı. Fakat Leyla son sınıfta üniversiteyi terketmiş, siyasete bulaşmıştı. Sonra gizlice ülkesine dönerek bağımsızlık peşinde koşan Arap milliyetçiliğinin sol fraksiyonları arasında bocalayıp dur muştu*. Çocukluğunda geçirdiği hayatın ihtişamı geldi aklına. Şimdi onlar tam bir düştü. Özellikle son on seneyi, korkunç çatışmaların süregeldiği kan ve barut kokusu içindeki dayanılmaz bir ortamda geçirmişti. Gerçek bir militan olarak eğitilmiş, yaşamının en güzel yıllarını nefret, şiddet ve ölüme adamıştı.</p>

  <p class="calibre12">Uçan bir sivrisineğin vızıltısı ile hayallerinden sıyrıldı. Çıplak bacağını kaşıdı. Susamıştı; yerinden kalktı, kendi evindeymiş gibi mutfağa giderek buzdolabını açtı. Rafta dizi dizi duran Perrier şişelerini gördü. Birini açıp kana kana içti.</p>

  <p class="calibre12">Kapıda, kilidi açmak için dönen anahtar sesini de o zaman duydu.</p>

  <p class="calibre12">"Allah kahretsin!" diye söylendi.</p>

  <p class="calibre12">Deneyimlerine uygun düşmeyen bir hata yapmış, kadının bu kadar erken döneceğini düşünmediğinden, mutfağa giderken silahının bulunduğu çantayı salonda bırakmıştı. Koridoru aşarak hızla salona koştu. Koşarken sokak kapısına bir göz attı. İçeriye giren kadın henüz kendisini görmemişti. Bir an önce silahına kavuşmalıydı.</p>

  <p class="calibre12">Antreden, "Şükrü Bey," diye seslenen kadının sesini işitti. Çantayı açıp Cold'u çıkarırken dudaklarında alaycı bir gülümseme belirdi. Belli ki kadın seslenerek geldiğini kocasına anlatmaya çalışıyor, uygunsuz bir vaziyetle karşılaşmak istemiyordu. Hazımlı biri olmalıydı; anlaşılan kocasının yaptığı rezaletlerden haberdardı. Böyle ezilmiş, kişiliksiz, haklarını savunamayan kadınlardan nefret ederdi. Onu ortadan kaldırmak vicdanında yara açmayacaktı. Silahını doğrultup kadının salon kapısında görünmesini bekledi. Tek bir kurşun her şeyi halletmeye yeterli olacaktı.</p>

  <p class="calibre12">Baba oğul sinemadan çıktılar. Küçük Okan filmi çok beğenmişti. Başroldeki küçük maskaranın maceralarına bayılmıştı. Arabaya binerlerken hâlâ babasına filmdeki çocukla ilgili sorular soruyordu.</p>

  <p class="calibre12">Engin bir yandan ona uygun cevaplar vermeye çalışırken bir yandan da önündeki uzun bir haftayı onunla nasıl geçireceğini düşünmeye başlamıştı. Olayın zamanlaması çok aksiydi; iki hafta sonra olsaydı adli tatile girilecek, rahatlayacaktı. Belki oğlunu alır, Akdeniz yöresine kısa bir tatile çıkardı. Ne var ki, şu son haftaya hemen her gün önemli duruşmaları sıkışmıştı. Aksi gibi hepsi de önemli davalardı. Geceleri kolaydı ama gündüzleri ne yapacağını, oğlunu kime bırakacağını bilemiyordu. Galiba biraz da seyrettiği filmin etkisinde kalarak, çocuğu evde tek başına bırakmasının mümkün olmadığı kanısına vardı. Herhalde onu da yazıhanesine götürecekti. Cici bir sekreteri vardı; kendisi olmadığı zamanlar ofiste Okan'la meşgul olabilirdi. Başka bir formül aklına gelmiyordu.</p>

  <p class="calibre12">Araba hareket ederken Okan boynunu büküp sordu: "Baba, beni bu akşam sirke götürür müsün?" "Sirke mi? Hangi sirke?"</p>

  <p class="calibre12">"Bilmiyor musun? Moskova Sirki'ne. Annem götürmeye söz vermişti de." "Nerede bu sirk?" "Bilmiyorum, annem bilir."</p>

  <p class="calibre12">Genç adam, oğlunun masum ve ilgi bekleyen yüzüne baktı. Aralarındaki sıcak ve sevgi dolu ilişkiye rağmen, çocukta babasını devamlı görememenin yarattığı hafif bir çekingenlik vardı. Engin, bu akşam olmaz dese, çocuğun kırılabileceğini, belki de bu isteği bil daha tekrarlayamayacağını düşündü. Yüreği burkuldu. Gülerek:</p>

  <p class="calibre12">"Gideriz tabii, neden olmasın," dedi. “İstersen şimdi doğru gidip bavulunu alalım, sen de annene sirkin nerede olduğunu sor ha, ne dersin?"</p>

  <p class="calibre12">Çocuk ellerini çırparak, "Yaşşa baba," dedi. "Ne iyi, sen hiçbir isteğime hayır demiyorsun. Seni çok seviyorum." Engin göz kırptı. "Yoksa annen hep hayır mı diyor?" Okan annesini korumak istercesine, "O da hayır demez ama bazen beni üzer."</p>

  <p class="calibre12">Çocuğun aklınca verdiği bu politik cevaba Engin güldü. Sesini çıkarmadı, arabayı Selda'nın evine doğru sürdü.</p>

  <p class="calibre12">Tuhaf bir koku vardı evin içinde. Hiç alışık olmadığı, burnuna yabancı gelen, pis bir koku. Selda o zamana kadar barut ve kan kokusunu hiç duymamışta.</p>

  <p class="calibre12">İlk aklına gaz kaçağı geldi. Ama o da böyle kokmazdı. Geniz yakan, acımsı bir kokuydu bu.</p>

  <p class="calibre12">Yine de mutfağa doğru yöneldi önce. Günlerden pazar olduğundan hizmetçi izinliydi. Belki Şükrü kahve yapmaya kalkmış, ocağı iyi kapatmamıştır, diye düşündü.</p>

  <p class="calibre12">Mutfaktaki ocağın bütün düğmeleri kapalıydı. Hem o tuhaf pis koku burada daha az hissediliyordu. " Şükrü Bey," diye seslendi. Hiç cevap yoktu.</p>

  <p class="calibre12">Acaba dışarıya mı çıkmıştı? Buna da ihtimal vermedi. Az evvel BMW'sini onun Mercedes'inin yanına parketmişti. Arabasız bir yere gitmezdi.</p>

  <p class="calibre12">Sesini mi duymamıştı yoksa?</p>

  <p class="calibre12">Aklına gelen düşünce ile irkildi; tam mutfaktan çıkacakken durdu. Hiç şaşmamak gerekirdi, muhtemelen masaja gelen o garip tavırlı, yabancı kadın ile yatak odasında sevişiyor olabilirdi.</p>

  <p class="calibre12">Masözü geçen gelişinde görmüştü. Genç, diri ve güzel bir esmerdi. Bakışlarını hiç beğenmemişti Şükrü'ye. Ateşli, davetkâr ve her işe açığım diyen bakışlardı bunlar. Hem şimdi sosyetede moda olmuştu; orta hizmetçiliği, çocuk bakıcılığı, masözlük genellikle Uzakdoğu'dan gelen kadınlara yaptırılıyordu. Galiba o da öyle biriydi, ilgilenmemişti kadınla.</p>

  <p class="calibre12">Umurunda değildi Selda'nın. Kendisine dokunmadıktan sonra istediğiyle düşüp kalkabilirdi, fakat bu rezaleti birlikte yaşadıkları eve kadar taşıması affedilir hata değildi. Üstelik bu daire Selda'nın eviydi. Tepesi attı.</p>

  <p class="calibre12">Mutfak kapısının önünde durdu, tekrar "Şükrü Bey," diye bağırdı. Bu sefer sesi iyice yüksek çıktı. Duymaması olanaksızdı. Hayret! Yine ses yoktu.</p>

  <p class="calibre12">Garipsedi durumu. Ev sanki her zamankinden de sessizdi.</p>

  <p class="calibre12">İçini garip bir ürperti kapladı. Geniş antrede o koku daha fazla hissediliyordu.</p>

  <p class="calibre12">Sebepsiz bir korkuya kapıldı. Ne olduğunu anlamadan korkması çok anlamsızdı. Ruhunun derinliklerinden gelen bir ses içeride bir terslik olduğunu söylüyordu. Gündüz vakti, bu saatte ne olabilirdi ki? Evinde bir yabancı gibi hissetmeye başlamıştı kendini. Duvarlar, kapılar antredeki eşyalar gözünde büyüyordu.</p>

  <p class="calibre12">Kendini toparlamaya çalıştı.</p>

  <p class="calibre12">Burası onun eviydi; nedir bu ürkekliğin, neden korkuyorsun, diye söylendi kendi kendjtıe. Etrafına bakındı. Her şey bıraktığı gibiydi, bir anormallik gözükmüyordu. Tek farklılık gittikçe artan ve genzine dolan o garip kokuydu.</p>

  <p class="calibre12">Bu kokunun nereden kaynaklandığını bulmalıydı. Mutfaktan çıkıp bir iki adım attı. Sadece iki ufak adım. Ayakları külçe gibi ağırlaşmıştı, içinde bir felaketle karşılaşacağını söyleyen o önseziden kurtulamıyordu. Dikkat kesilip, evin derin sessizliğinde işitebileceği tuhaf, garip, ona ters gelebilecek bir ses bekledi.</p>

  <p class="calibre12">Dikkatini çekebilecek hiçbir yabancı ses duymuyordu. Her şey normaldi. Fakat aşırı normal. Ne başka dairelerden akseden müzik sesi, ne sokaklardan yükselen insan ve trafik sesi. Sanki yaşam durmuş, her şey susmuştu.</p>

  <p class="calibre12">Elindeki poşetleri yavaşça yere bıraktı. Plastik poşetlerden ince bir hışırtı yükseldi. Sessizlik içinde poşet hışırtısı koridorda yankılandı. Gözleri her an koridora fırlayacak, bilinmeyen, korku konusu bir nesneyi bekler gibiydi.</p>

  <p class="calibre12">Usulca mokasenlerini çıkardı. Çıplak tabanları zemindeki mermerin soğukluğunu duydu. Ürpertisini hâlâ yenememişti.</p>

  <p class="calibre12">Evde olağanüstü bir gariplik vardı. Bunu hissedebiliyordu. Son zamanlarda televizyonlarda bir yığın abuk subuk korku filmi seyretmişti, acaba etkisinde mi kaldım, diye düşündü. Hayır, olamazdı. O aklı başında, erişkin bir kadındı, filmlerin etkisinde kalacak değildi ya?</p>

  <p class="calibre12">Bir kere daha burnunu çekip havayı kokladı. O pis kokunun nereden geldiğini anlamaya çalıştı. Sonunda buldu da. Koku, koridorun ortasındaki, kapısı açık ufak odadan geliyordu. Genellikle evde işe yaramayan ufak tefek eşyanın saklandığı, ütü işlerinin yapıldığı küçük odadan. Oraya Şükrü'nün masaj yapabilmesi için özel bir de masa koymuşlardı. Ayaklarının ucuna basa basa ilerledi. Odaya bir göz atacaktı.</p>

  <p class="calibre12">Çirkin, istenilmeyen bir manzarayla karşılaşacağına ihtimal vermiyordu artık. iki kez "Şükrü Bey" diye seslenmişti. Duymaması olanaksızdı. Odanın kapısı açıktı; biçimsiz bir durumda olsalar bile, geldiğini duymuş, çoktan toparlanmış olmaları gerekirdi. Açık olan salon kapısının önünden geçti, içeriye göz atmak aklının köşesinden bile geçmemişti, içeride bir yabancı, hırsız ya da beklenmeyen bir ziyaretçi düşünmüyordu artık, sadece burnuna gelen kokunun itici, pis ve kötü etkisinde kalarak aranıyordu. Neden sonra salonun açık kapısı önünde sessiz bir gölgenin kayar gibi süzüldüğünü farkeder gibi oldu. Buna hissetti demek daha doğru olacaktı, çünkü gerçekte bir şey görmemiş sadece gördüğünü sanmıştı. Ürpererek, hızla geriye döndü.</p>

  <p class="calibre12">Masajcı kız arkasında, salonun kapısının önünde duruyordu. Dilini yutacak kadar şaşırmıştı. Kızın elinde bir tabanca vardı ve namlusu kendisine yönelikti. Silahlardan hiç anlamazdı ama namlunun ucundaki o boru gibi duran parçanın adını hep filmlerden işitiyordu, "susturucu" diyorlardı ona. Silah sesini boğan bir alet... Donmuş gibi kızın yüzüne bakakaldı.</p>

  <p class="calibre12">Donuk ve anlamsız bir çehreydi bu. Yüzünde ne nefret ifadesi vardı ne de kin. Niye silah çekiyor onu bile anlamamıştı.</p>

  <p class="calibre12">Leyla Ahmadi tek kelime etmeden tetiğe asıldı.</p>

  <p class="calibre12">Tetiğin düşmesinden çıkan ses koridorda yankılandı. Sersemleşen Selda silahın ateş almadım neden sonra anlaya-bildi.</p>

  <p class="calibre12">Leyla dehşetle silahını baktı. Bunca yıldır kullandığı tabanca ilk defa tutukluk yapıyordu, inanamadı, Cold'un tetiğine bir daha asıldı. Madeni tıkırtı üst üste işitildi. Silah ateş almıyordu.</p>

  <p class="calibre12">Leyla Ahmadi Arapça küfretti. Ama onun için dert değildi, eğitim görmüş bir gerillaydı, çıplak elle de adam öldürmeyi bilirdi. Hele mücadeleden aciz, böyle süslü bir salon bebeğini öldürmek onun için çok kolaydı.</p>

  <p class="calibre12">Tabancayı elinden atarak hızla Selda'nın üzerine sıçradı. Sağ elinin parmaklarını bitiştirmiş, boyun hizasına öldürücü bir karate darbesi indirmeye hazırlanmıştı. İlk şaşkınlığı geçen Selda'nın ağzından acı bir feryat yükseldi. Neye uğradığını şaşırmıştı. Üzerine şahin gibi sıçrayan kızdan korkarak eğildi. Bu eğiliş, boynuna inecek vuruştan kurtulmasını sağlamıştı, iki kadın çarpıştılar ve dengelerini kaybederek yere yuvarlandılar. Selda hâlâ ne olup bittiğini anlayamamıştı. Bilinçaltı hayatının tehlikede olduğunun sinyallerini veriyor, gereken uyarıyı yapıyordu. Kendisini savunmak için bir an önce doğrulup harekete geçmesi gerektiğini sezinliyordu. Doğrulmaya çalıştı. Saldırırken havaya sıçrayan kızın sol dizi kaburgalarına isabet etmişti. Müthiş bir acı duydu. Yerden kalkamadı. Saldırgan, erkek kadar hareketli ve ataktı. Kımıldadıkça kaburgalarındaki sancı artıyordu. Bu kızla mücadele edemeyeceği açıktı.</p>

  <p class="calibre12">Yarı kapalı göz kapaklarının arasından başına doğru yaklaşan bir ayak gördü. Kız çoktan ayağa fırlamış, tekme sallıyordu. Kaçmak istedi, başaramadı ve tekme tam kafasına isabet etti. Gözleri kararan Selda'nın boğazından acı bir feryat daha yükseldi. O korkunç darbeye rağmen hâlâ tam olarak bayılmamıştı ama yere boylu boyunca serilmiş ve kımıl-dayamaz hale gelmişti. Hayal meyal kızın bir kedi çevikliği ile üstüne sıçradığını farketti. Kızın bedeni tüm ağırlığıyla sırtına binince nefesi kesildi. Bir kolunu boynuna dolamış, diğeri ile çenesinden tutarak başını çevirmeye başlamıştı. Direnmesi çok zordu ve kızın boynunu kıracağını anlamıştı.</p>

  <p class="calibre12">Sonra her şey gözlerinin önünden silinip kayboldu.</p>

  <p class="calibre12">Engin Honda'yı bahçeye soktu.</p>

  <p class="calibre12">Okan, apartmanın kapısına baktı. Annesini kapıda göremeyince, "Hadi baba, sen de yukarıya gel," diye fısıldadı. "Ben yukarıya çıkmasam daha iyi olur oğlum." "Ama niye baba? Sen niçin bizim eve hiç geliniyorsun ?"</p>

  <p class="calibre12">"Bunu büyüyünce anlarsın, boş ver. Dairenin zilini çal, annen bavulunu aşağıya indirir." "Anneme sirkin nerede gösteri yaptığını sormayacak mısın?" "Merak etme, aşağıya inince sorarım." Çocuk bir an duraksadı.</p>

  <p class="calibre12">"O adam yüzünden yukarıya çıkmıyorsun, değil mi?" Engin başını iki yana salladı, kaşlarını çatar gibi yaptı. "Ne ayıp? Hiç senin gibi terbiyeli bir çocuk annesinin eşinden o adam diye bahseder mi?"</p>

  <p class="calibre12">"Ama onu hiç sevmiyorum baba."</p>

  <p class="calibre12">Engin'in, çocuğun bu içten cevabı karşısında vereceği, bir karşılık yoktu. "Hadi durma şimdi, yukarıya çık ve annene geldiğimizi haber ver." dedi. Okan isteksizce arabadan indi ve asansöre yürüdü. Arabanın içinde yalnız kalan Engin bir sigara yaktı. Derin bir nefes çekti. Okan'ın ruh sağlığı ciddi bir tehlike arzediyordu. Üvey baba ile uyumsuzluğu belli ki ciddi boyutlardaydı. Bu konuyu Selda ile konuşması lazımdı. Daha sigaradan ikinci nefesi çekmeden, Okan'ın telaş içinde geri döndüğünü gördü. Annesi yanında yoktu. Çocuğun gözleri iri iri açılmış, dehşete kapılmış bir hali vardı. Soluk soluğa arabaya yaklaştı.</p>

  <p class="calibre12">Çocuğun telaşından huylanmıştı Engin. "Ne oluyor oğlum?" diye sordu. "Baba, baba, yetiş! Annem dayak yiyor!" "Anlamadım?"</p>

  <p class="calibre12">"Baba, kapıyı çaldım. Annem açmıyor, içeriden onun bağırtılarını işittim. Annem çığlıklar atıyor. O adam annemi dövüyor."</p>

  <p class="calibre12">"Kim? Şükrü Bey mi?" "Tabii, başka kim olacak?"</p>

  <p class="calibre12">Engin bir an ne yapacağına karar veremedi. Bu karı koca arasındaki ağız kavgası, sert bir münakaşa, hatta belki de atılmış bir tokat olabilirdi. Selda dik başlı, münakaşadan kaçınmayan ve aklına geleni rahatlıkla söyleyebilen bir kadındı ama Engin asla bir kadına el kalkmayacağına inanan biriydi. Eski karısıyla zamanında o da çok münakaşalar etmişti, fakat karısına bir fiske bile vurduğunu hatırlamıyordu.</p>

  <p class="calibre12">Hem belki Okan, üvey babasından hoşlanmadığı için kapının ardından duyduklarını büyüterek de anlatıyor olabilirdi. Karışmamak en doğrusuydu. "Hadi baba, ne duruyorsun? Benimle gelsene." "Oğlum... "</p>

  <p class="calibre12">"Baba, adam annemi öldürüyor. Çığlıklarını duydum diyorum sana." Engin ani bir kararla yerinden fırladı.</p>

  <p class="calibre12">Herifin sıfatı ne olursa olsun, çocuğunun annesini dövemezdi. Hışımla arabadan çıktı. Hislerini kontrol edemediğinin farkındaydı. Bu, aslında karışılmaması gereken bir olaydı ama göz göre göre de Selda'nın dayak yemesine seyirci kalamazdı. Bu müdahaleyi yapmazsa oğlunun düşeceği hayal kırıklığını düşündü.</p>

  <p class="calibre12">Asansöre bindiler. Engin, "Yanında anahtarın var mı?" diye sordu. Çocuk korkudan irileşmiş gözleri ve titreyen minicik parmaklarıyla hemencecik babasının avucuna bir anahtar sıkıştırdı.</p>

  <p class="calibre12">Leyla Ahmadi, Selda'yı bırakarak sokak kapısına baktı. Zil çalınıyordu.</p>

  <p class="calibre12">Boğuşma sırasında çıkan çığlıklar ve iniltilerden çalan zilin sesini duyamamıştı galiba. Birileri kapıya dayanmış olmalıydı- Altında ümitsizce çırpınan kadına baktı, inlemeye devam ediyordu.</p>

  <p class="calibre12">Eliyle Selda'ya sert bir darbe vurdu, sesini kesti. Kadın bayılmış olmalıydı. Boynunu kırmayı daha sonraya da bırakabilirdi. Önce kapıdakilerin gitmesi, kendini tehlikeden sıyırması ve kaçış yolunun temizlenmesi gerekirdi. Ona evde karı koca ve bir de ufak çocuk olduğunu söylemişlerdi. Geçen gelişinde ufak çocuğu gördüğünü de anımsıyordu. Sahi, çocuk neredeydi acaba? Kadınla birlikte içeriye girdiğini görmemişti. Yoksa gelen o muydu? Bir kişi daha mı öldürmek zorunda kalacaktı? Masum bir veledi?</p>

  <p class="calibre12">Yerde baygın yatan Selda'nın üzerinden kalktı. Tutukluk yapan silahını yerden aldı. Ayağındaki sandaletler sessizce yürümesini sağlıyordu.</p>

  <p class="calibre12">Gelen belki çocuk değildi. Misafir de olabilirdi, ya da gürültüleri merak eden herhangi bir komşu.</p>

  <p class="calibre12">Kulak kabarttı.</p>

  <p class="calibre12">Dışarıdaki sesler kesilmişti, Sonra aşağıya inen asansörün vınlamasını işitti. Anlaşılan meçhul ziyaretçi kapının açılmayacağını düşünerek gidiyordu. Kadın yerde hareketsiz kaldığına göre aşağıya bakmak için pencerenin önüne gidebilirdi.</p>

  <p class="calibre12">Çocuğu gördü. Yedi sekiz yaşlarında ufak bir oğlandı. Beyaz renkli bir Honda'ya doğru koşuyordu. Az sonra arabadan genç bir adamı alarak yeniden binaya doğru koştuklarını gördü.</p>

  <p class="calibre12">Durum nazikleşiyordu.</p>

  <p class="calibre12">En iyisi buradan bir an evvel uzaklaşmaktı. Ama nasıl?</p>

  <p class="calibre12">Onlar asansörle yukarıya çıkarlarken merdiveni kullanabilirdi. Bir çırpıda aşağıya iner ve buradan uzaklaşabilirdi.</p>

  <p class="calibre12">Ya kadın? Onu ne yapacaktı? Böyle bırakamazdı. Hâlâ yaşıyordu ve kocasının katilinin kim olduğunu teşhis edebilecekti.</p>

  <p class="calibre12">Tereddüt geçirdi. Acele bir karar vermesi ve kararını hızla uygulaması gerekiyordu. Böyle sıkışık zamanlarda çabuk ve isabetli kararlar vermek üzere eğitilmişti. Zaman hızla ilerliyordu. Yeniden baygın yatan kadının başucuna geldi. Elindeki silahı kadına doğrultup tetiğe asıldı. Tabanca yine ateş almamıştı.</p>

  <p class="calibre12">Evin yeniden oluşan o korkunç sessizliği içinde yükselen asansörün mekanik homurtusunu işitebiliyordu. Yakalanma endişesine kapıldı. Artık kovalayan değil, kaçan durumuna düşmüştü...</p>

  <p class="calibre12">Ağzından alışkanlıkla Arapça ağır bir küfür çıktı. Kapıyı açtı, kat sahanlığına fırladı. Mümkün olduğunca çabuk buradan kaçmalıydı.</p>

  <p class="calibre12">Aynı anda da kata gelen asansörün kapısı açılıyordu. Engin ile Leyla Ahmadi göz göze geldiler. Genç adam kızın elindeki tabancayı farkedince beyninde şimşekler çakmaya başladı. Oğlunun işittiği boğuşma sesleri ve feryatlar belli ki karı koca kavgası değildi. Kızın elindeki silah her şeyi açıklıyordu. Bu evde çok tatsız şeyler olmuştu ve o anda Engin kimin ne sebeple saldırdığını düşünecek halde değildi.</p>

  <p class="calibre12">Tüyleri diken diken oldu. Yoksa Selda'nın başına bir felaket mi gelmişti? Bunu düşünmek bile istemiyordu.</p>

  <p class="calibre12">İnsan beyni hiç kuşkusuz en gelişmiş bilgisayardı. Bütün bunları saniyeden az bir zaman dilimi içinde düşünmüştü. Daha asansör kapısı kapanmadan, kaçmaya çalışan kızın üzerine atladı. Bir yandan da oğlunun tehlikeli alandan uzak kalmasını istiyordu. Kızın üzerine sıçrarken, "Sen asansörde kal!" diye bağırdı Okan'a.</p>

  <p class="calibre12">Çocuk ne olduğunu anlamamıştı bile. Tıpkı filmlerdeki gibi bir sahneydi. Kahraman babası "kötü kişiyi" yakalamaya çalkıyordu. Onu mutlaka haklayacaktı. Yine de küçücük gözleri korkuyla büyüdü. Kendisine yapılan uyarıyı unutmuş, asansörün kapısını kapatmayarak olup bitenleri seyre dalmıştı.</p>

  <p class="calibre12">Leyla, Engin'den gelecek bir saldırıya hazırlıklıydı. Bu nedenle genç adamın atağını rahatlıkla savuşturdu. Engin kızı yakalayamamış, sahanlığın mermerleri üzerine düşmüştü. Yerden kalkmaya hazırlanırken kızın kollarının mengene gibi boynuna dolandığını hissetti. Belinin tam ortasına da dizini dayamıştı. Şiddetle kanırtıyordu. Soluğu kesildi. Bu baskı devam ederse ya belinin ya da boynunun kırılacağını anladı. Kızın sıradan biri olmadığı, teke tek dövüşte bir erkek kadar güçlü ve deneyimli olduğu açıkça ortadaydı. Dehşete kapılarak kızın kollarına yapışıp, boynuna olan baskıyı hafifletmeye çalıştı. Boyun adalelerini var gücüyle germişti. Can pazarıydı bu ve ölümle yüz yüze geldiğini gayet iyi anlamıştı. Dövüş tekniği konusunda bilgisi yoktu, fakat seksen beş kilo ağırlığında, güçlü kuvvetli bir adamdı. Sonunda kızın ellerini boynundan çözmeyi başardı ve ardından kızın yüzüne doğru sert bir dirsek attı. Hedefi tam bulamamasına rağmen kız sendelemiş, dengesini kaybetmişti. Bir yandan da kızın neden silah kullanmayıp, teke tek mücadeleyi tercih ettiğini anlamaya çalışıyordu.</p>

  <p class="calibre12">Belindeki korkunç baskı kalkınca, geriye dönüp lanet kadını boynundan yakaladı. Şimdi avantaj kendisine geçmişti- Kız inada direnmeye devam ediyordu, ayrıca bir kadından beklenmeyecek kadar da güçlüydü. Nitekim hiç ummadığı bir anda göğsünün üzerine yediği sert bir el darbesiyle gözleri karardı, yeniden nefesi kesilir gibi oldu, durduğu yerde sarsıldı. Okan'ın feryadını işitmese belki kendinden de geçecekti. Oğlunun çığlığı sanki insanüstü bir enerji ve dayanma gücü vermişti. Silkindi ve kızın ikinci bir darbesine meydan vermeden sağ kolunu olanca hızıyla Leyla'nın yüzüne indirdi. Yumruk tam yerini bulmuştu. Kız merdivenlere savruldu, dengesini kaybederek yuvarlandı ve bir alt katın sahanlığına kadar gitti. O yumruğu yiyen ve merdivenlerden yuvarlanan bir kadının ayağa kalkamayacağına emindi.</p>

  <p class="calibre12">Kadının top gibi sıçrayarak ayağa kalktığını gördü. İnanılır gibi değildi. Dehşete kapıldı. Nefessizlikten göğsü körük gibi inip kalkıyor, başı dönüyordu.</p>

  <p class="calibre12">Biri alt biri üst sahanlıktan nefretle birbirlerine baktılar. Aralarında sekiz basamaklı bir merdiven vardı ve ikisi de birbirlerinin üstüne gidemiyorlardı. Kız, Engin'in anlayamadığı bir dilden söyleniyordu. Belki de tehditle karışık küfrediyordu.</p>

  <p class="calibre12">Engin'in aklı karısındaydı. Acaba kahrolası kadın Selda'ya bir kötülük yapmış mıydı? İçeriye girip Selda'ya mı bakayım, yoksa merdivenlere saldırıp şu kızı mı yakalayayım diye tereddüt geçirdi. Aslında kızın peşinden koşacak gücü de kalmamıştı. Boynu müthiş sancıyordu.</p>

  <p class="calibre12">O böyle düşünürken kız merdivenlerde kayboldu. Basamakları ikişer üçer atlayarak gözden uzaklaştı.</p>

  <p class="calibre12">Engin asansörün kapısı önünde donmuş kalmış oğluna baktı. Çocuğun dili tutulmuş gibiydi. Genç adam içeriye girmeye de çekiniyordu. Karısının cansız bedeniyle karşılaşmak korkusu benliğini kaplamıştı.</p>

  <p class="calibre12">Oğlunu kendine çekti, "Korkma, her şey geçti," diye fısıldadı. Sonra dairenin aralık kapısından içeriye süzülerek etrafa bir göz attı. Selda koridorun orta yerinde hareketsiz yatıyordu. Tüyleri diken diken oldu. Korktuğu başına gelmişti galiba.</p>

  <p class="calibre12">Okan'ı geri çekti. "Sen burada bekle," dedi oğluna. Okan'ın, şayet annesi ölmüşse, belleğinden yıllarca çıkmayacak bu manzaraya şahit olmasını istemiyordu, içinden yaşaması için dualar ederek karısının hareketsiz yatan vücuduna doğru eğildi.</p>

  <p class="calibre12">Çok şükür nefes alıyordu...</p>

  <p class="calibre13" style="margin:0pt; border:0pt; height:1em">&nbsp;</p>

  <div class="mbppagebreak" id="calibre_pb_4"></div>
</body>
</html>
