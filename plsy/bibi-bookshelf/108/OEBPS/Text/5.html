<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="">
<head>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />

  <title></title>
</head>

<body class="calibre">
  <p><br /></p>

  <h2 style="text-align: center;"><i>3. Gece Pilotu</i></h2>

  <p><br /></p>

  <h3 id="sigil_toc_id_1" style="text-align: center;"><i>1</i></h3>

  <p>Dees, pilot ruhsatı olmasına rağmen Maryland Havaalanındaki cinayetlerle ölü sayısı üçe, sonra dörde çıkana kadar pek ilgilenmemişti. Ondan sonra, inside View okurlarının beklemeye alıştıkları o özel kan kokusunu aldı. Bunun gibi esaslı bir esrarengiz durumla birleşince, tiraj artışı bekleyebilirdin ve boyalı basında da tiraj artışından daha önemli bir şey olamazdı.</p>

  <p>Ancak Dees için iyi haberin yanı sıra kötü haberler de vardı, iyi haber, hikâyeleri sürünün geri kalanlarından önce ele geçirmiş olmasıydı; hâlâ yenilgisizdi, hâlâ şampiyondu. Kötü haber ise olayın aslında Morrison’a ait olduğuydu, en azından şimdiye kadar. Yeni editör olan Morrison, emektar muhabir Dees’in ortada dumandan ve yankıdan başka bir şey olmadığını söylemesine rağmen olayı kurcalamaya devam etmişti. Dees ilk kan kokusunu Morrison’un almış olmasından memnun değildi hatta, bundan nefret ediyorduve içinde adamı atlatmak için anlaşılabilir bir istek vardı. Bunu nasıl yapacağını da biliyordu.</p>

  <p>“Duffrey, Maryland, öyle mi?”</p>

  <p>Morrison başını salladı.</p>

  <p>“Namuslu basında bunu bulan olmadı mı?” diye Dees sordu ve Morrison’un hemen öfkelendiğini görerek sevindi.</p>

  <p>“Yani başka birisinin seri cinayetten söz edip etmediğini soruyorsan, yanıt hayır,” dedi sert bir sesle.</p>

  <p>‘Ama uzun zaman öyle kalmayacak.’ diye düşündü Dees.</p>

  <p>“Ama uzun zaman bu şekilde kalamaz,” dedi Morrison. “Bir cinayet işlenirse…”</p>

  <p>Dees, Morrison’un insanı ürkütecek kadar düzenli masası üstündeki ten rengi dosyayı işaret ederek, “Dosyayı bana ver,” dedi.</p>

  <p>Saçları dökülmeye yüz tutmuş olan editör dosyanın üzerine elini koyunca Dees iki şey anladı: Morrison onu kendisine verecekti, ancak ilk baştaki inanmazlığı ve bu konuda verdiği emek için bir bedel ödettikten sonra. Eh, belki bunda da haklıydı. Kendi yerini bilmesi için en tepedekilerin bile zaman zaman uyarılmaya ihtiyaçları vardı.</p>

  <p>Morrison, “Senin Doğa Tarihi Müzesi’nde o penguenciyle konuştuğunu sanıyordum,” dedi. Dudaklarının kenarlarında küçük ama kesinlikle kötü bir gülümseme belirdi. “Hani penguenlerin insanlardan ve yunuslardan daha akıllı olduklarına inanan o adamla.”</p>

  <p>Dees, Morrison’un masası üstünde dosya ile karısı ve üç çocuğunun fotoğrafı dışındaki tek şeyi gösterdi: Üzerinde EKMEK TEKNESİ yazan kocaman bir tel sepet. Sepette şu anda Dees’in özel kırmızı renkli ataşlarından biriyle birbirine tutturulmuş sekiz on sayfa ile üzerinde FOTOĞRAF BÜKMEYİN yazılı bir zarf vardı.</p>

  <p>Morrison elini dosyadan kaldırdı. (Dees kıpırdadığı anda hemen yine oraya koyacak gibi görünüyordu), zarfı açtı, her biri pul boyunda fotoğraflarla kaplı iki sayfa çıkardı. Fotoğrafların her birinde dizi dizi penguenler kameraya bakıyordu. Morrison başını sallayıp fotoğrafları zarfa yerleştirdi. Dees ilke olarak bütün editörlerden nefret ederdi, ama bunun da insanın hakkını teslim ettiğini kabul etmeliydi. Bu pek seyrek rastlanan bir özellikti ve Dees böyle bir şeyin insanın daha sonraki yaşamında pek çok tıbbi soruna yol açacağına inanırdı. Belki de sorunlar başlamıştı bile. İşte karşısında oturan adam daha otuz beş yaşına varmamıştı, ama kafasının yüzde yetmişi daha şimdiden çıplaktı.</p>

  <p>“Fena değil,” dedi Morrison. “Kim çekti?”</p>

  <p>“Ben çektim. Hikâyelerimin fotoğraflarını hep ben çekerim. Sen hiç fotoğraf altlarına bakmaz mısın?”</p>

  <p>“Genellikle bakmam.” Morrison Dees’in haberine verdiği başlığa baktı. Bilgisayardaki Libby Grannit daha renkli bir manşet bulacaksa da bu, ne de olsa onun işiydi Dees’in güdüleri doğru yoldaydı. KUZEY KUTBU’NDA UZAY İSTİHBARATI diye başlık atmıştı yazısına. Penguenler uzaylı değildi kuşkusuz ve Morrison onların aslında Güney Kutbu’nda yaşadıklarını sanıyordu, ancak Uzaylılar’a hem de İstihbarat’a bayılırdı (belki çoğunluğu kendilerini Uzaylılar gibi hissettiklerinden ve yine içlerinde bir istihbarat eksikliği olduğunu düşündüklerinden) ve önemli olan da buydu.</p>

  <p>“Manşet biraz zayıf ama…”</p>

  <p>“O da Libby’nin görevi,” diye Dees editörün sözünü tamamladı. “Onun için…” “Onun için ne?” diye sordu Morrison. Altın çerçeveli gözlüğünün ardındaki gözleri iri, mavi ve masumdu. Elini yine dosyanın üzerine koydu, Dees’e bakıp gülümsedi ve bekledi.</p>

  <p>“Onun için ne dememi istiyorsun? Yanıldığımı mı?”</p>

  <p>Morrison’un gülümsemesi bir iki milimetre daha genişledi. “Yanılmış olabileceğini. Bu kadarı yeter.”</p>

  <p>Dees buna memnun olmuştu; biraz alçalmayı kabul ederdi, hiç hoşlanmadığı karnı üstünde sürünmekti.</p>

  <p>Morrison sağ eli dosyanın üzerinde yüzüne baktı.</p>

  <p>“Haklısın, yanılmış olabilirim.”</p>

  <p>“Bunu kabul etmek büyüklüğünü gösteriyorsun,” dedi Morrison ve zarfı uzattı.</p>

  <p>Dees dosyayı kaptığı gibi pencerenin yanındaki iskemleye gitti. Bu kez okudukları ki, bunlar da haber servislerinden derlenmiş bilgiler ve bir iki küçük haftalık kasaba gazetelerinin kupürleriydi aklını attırmıştı.</p>

  <p>‘Bunu daha önce görmemiştim,’ diye düşündü; ve ondan sonra da, ‘Bunu neden daha önce görmedim?’ diye düşündü.</p>

  <p>Bilmiyordu, ama bildiği bir şey vardı, o da eğer bu tür hikâyeleri birkaç kere daha kaçıracak olursa, resimli basının üstlerindeki yerini koruyamazdı. Bir şey daha biliyordu: Morrison’la kendisi birbirlerinin yerlerinde olsalardı (ve Dees inside View’un editörlük makamını son yedi yılda iki kere reddetmişti), dosyayı vermeden önce Morrison’u bir sürüngen gibi yerlerde süründürürdü.</p>

  <p>‘Hatta onu kapı dışarı etmiştim bile,’ diye düşündü.</p>

  <p>Giderek sönmekte olduğu düşüncesi de geçmiyor değildi kafasından. Bu işte eskiyip yok olma oranının yüksekliğini bilirdi. Bir insan Brezilya köylerini toptan götüren uçan daireleri, hesap yapan köpekleri ve çocuklarını odun gibi kesen işsiz babaları belirli bir süre yazabilirdi. Sonra bir gün tak diye kopuverirdin. Tıpkı evine gidip de başına bir naylon torba geçirip banyo yapan Dottie Walsh gibi.</p>

  <p>Dees kendi kendine “Aptallaşma,” diye söylendi, ama yine de huzursuzdu. Hikâye karşısında duruyordu işte, yaşam kadar kocaman ve iki kere daha çirkin. Onu nasıl oldu da gözden kaçırabilmişti.</p>

  <p>Koltuğunun arkasına yaslanıp ellerini göbeğinde kavuşturmuş olarak kendisini seyreden Morrison’a döndü. “Eee?” dedi Morrison.</p>

  <p>“Bu esaslı bir şey olabilir. 0 kadar da değil. Gerçek olabilir.”</p>

  <p>“Gerçek olup olmaması umrumda bile değil,” dedi Morrison. “Gazeteyi sattırsın da. Hem tirajı çok artıracak, değil mi, Richard?”</p>

  <p>“Evet.” Dees ayağa kalkıp dosyayı koltuğunun altına sıkıştırdı. “Maine’deki ilk cinayetten başlayarak bunu izlemek istiyorum.”</p>

  <p>Sorular ve kendisine karşı olan kuşkuları bir anda bir yana bırakılmıştı. Burnuna yine o eski kan kokusu gelmişti ve şu anda onu sonuna kadar izlemekten başka bir şey istemiyordu. Son bir hafta sonra geldi, ama Maine’de ya da Maryland’da değil de, daha güneyde, Kuzey Carolina’da.</p>

  <p><br /></p>

  <h3 id="sigil_toc_id_2" style="text-align: center;"><i>2</i></h3>

  <p>Mevsimlerden yazdı, yani yaşam rahat olmalıydı ve o uzun günün sonuna yaklaşırken Richard Dees için hiçbir şey kolay değildi.</p>

  <p>Başlıca sorunu en azından o ana kadar sadece bir büyük havayolu şirketine, bir iki yerel uçak servisine ve pek çok özel uçağa hizmet veren küçük Wilmington Havaalanı‘na gidememesiydi. Bölgede şiddetli fırtınalar vardı ve Dees havaalanından doksan mil uzakta havada dolanıp duruyor, gün ışığının son saatinin hızla akıp gitmesine küfürler yağdırıyordu. İniş izni verildiğinde saat 19:45’ti, resmi günbatımından kırk dakika önce yani. Gece Pilotu’nun geleneksel kurallara uyup uymadığını bilmiyordu, ama uyuyorsa ancak ucu ucuna olacaktı.</p>

  <p>Pilot’un burada olduğuna emindi. Doğru yeri, doğru Cessna Skymaster uçağını bulmuştu. Kovaladığı adam Virginia Beach’i, Charlotte’u, Birmingham’ı ya da daha güneyde bir noktayı seçebilirdi, ama seçmemişti. Dees onun Maryland’da Duffrey ile burası arasında nerede saklandığını bilmiyordu ve buna aldırdığı da yoktu. Sezgilerinin doğru olduğunu bilmek yeterliydi. Dees geçen haftanın büyük bir bölümünde Duffrey’in güneyinde olan ve Pilot’un operasyon şekli için uygun görünen havaalanlarını aramakla geçirmişti. Days Inn Moteli’nde telefonun tuşlarına basan parmakları onun bu ısrarına isyan etmişti sonunda. Ama ısrarı, çoğu zaman olduğu gibi, kendini haklı çıkarmıştı.</p>

  <p>Havaalanlarına özel uçaklar inmişti ve hepsinde de Cessna Skymaster 337’Ier vardı. Havacılığın Toyota’ları sayıldıkları için bunda şaşacak bir şey yoktu. Ancak dün gece VVilmington’a inen Cessna 337’nin kendi aradığı uçak olduğu kuşkusuzdu. Herifin ensesindeydi artık.</p>

  <p>“N471B, pist 34,” dedi kulaklarındaki ses. “160 yönünde uç. Alçal ve 3.000’i koru.” “160’a gidiyorum. 6’dan 3.000’e gideceğim, anlaşıldı.”</p>

  <p>“Bir de burada havanın berbat olduğunu aklından çıkarma.”</p>

  <p>“Anlaşıldı.” Dees aşağıda Hava Trafik Kontrolörü diye kabul edilen Çiftçi John’un bunu kendisine söylemekle iyilik yapmış sayılmayacağını düşündü. Bölgede havanın kötü olduğunu biliyordu; altındaki bulutlarda dev hava fişekleri gibi arka arkaya çakan şimşekleri görüyordu ve son kırk dakikasını çift motorlu bir Beechcraft’ta değil de, mikser içindeki bir insan gibi geçirmişti.</p>

  <p>Otomatik pilottan çıkıp kontrolü ele alan Dees, uçağın burnunu Wilmington’a çevirdi ve alçalmaya başladı.</p>

  <p>Mikrofonu alıp aşağıdaki adama oralarda tüyler ürperten bir şeyler olup olmadığını sormayı düşündü (inside View okurlarının sevdikleri tipten karanlık ve fırtınalı gece olaylarını). Ama sonra mikrofonu yine yerine taktı. Günbatımına daha bir süre vardı; Washington National Havaalanından çıkmadan resmi Wilmington saatini öğrenmişti. Hayır hayır, sorularını bir süre daha kendine saklayacaktı.</p>

  <p>Dees Gece Pilotu’nun vampir olduğuna, çocukluğunda yastığının altına o çeyrekleri koyanın Diş Perisi olduğuna inandığı kadar inanıyordu; ama herif kendisinin vampir olduğuna inanıyorsa ki, onun buna gerçekten inandığına emindi Dees o zaman herhalde kurallara uyacaktı.</p>

  <p>Ne de olsa, yaşam sanatı taklit ederdi.</p>

  <p>Özel pilot ruhsatlı bir Kont Drakula.</p>

  <p>‘Ama bunun insan soyunu alt etmeye çalışan katil penguenlerden daha iyi bir haber olduğunu kabul etmelisin,’ diye düşündü.</p>

  <p>Olayın bir de başka yanı vardı.</p>

  <p>Bu yasal olabilirdi.</p>

  <p>‘Bak, bir zamanlar böyle bir sözcük aklına bile gelmezdi,’ diye düşündü. ‘Senin işin bitik galiba, dostum.’</p>

  <p>Yine de iri manşetler dolaşıyordu gözlerinin önünde. İNSİDE VIEWÇILGIN GECE PİLOTU’NU YAKALADI. KAN İÇİCİ GECE PİLOTU’NUN YAKALANMASININ HİKÂYESİ. DRAKULA, “ONA İHTİYACIM VARDI,” DİYOR.</p>

  <p>Dees sonunda mikrofonu aldı ve düğmeye bastı. Kan kardeşinin aşağıda olduğunu biliyordu; ve bundan kesinlikle emin olmadan rahat edemeyeceğini de.</p>

  <p>“Wilmington, N471B konuşuyor. Maryland’dan Skymaster 337 hâlâ pistte mi?”</p>

  <p>Parazitler arasından bir ses: “Öyle görünüyor, ahbap. Şimdi konuşamam. Trafik çok yoğun.”</p>

  <p>“Kenarında kırmızı çizgiler var mı?” diye ısrar etti. Dess.</p>

  <p>Bir an yanıt alamayacağını sandı. “Evet, kırmızı çizgiler,” dedi ses. “Bırak peşimi N471B, yoksa bir FCC cezası yersin. Bu akşam balığım çok ve ızgaram yeteri kadar büyük değil.”</p>

  <p>“Teşekkürler, Wilmington,” dedi Dees en kibar sesiyle. Mikrofonu kapattı. Kırmızı çizgili Skymaster; gelecek yıl alacağı ücrete bahse girerdi ki, eğer kuledeki o köylü o kadar meşgul olmasaydı, kuyruk numarasının da N101BL olduğunu doğrulardı.</p>

  <p>Bir hafta, Tanrım, sadece bir hafta. Hepsi bu kadar sürmüştü. Gece Pilotu’nu bulmuştu, hava henüz kararmamıştı ve ne kadar olanaksız görünse de, sahnede polis yoktu. Polis olmuş olsaydı, Cessna ile ilgilenmiş olsalardı, Çiftçi John bunu havanın kötülüğüne ve trafiğin yoğunluğuna aldırmadan mutlaka söylerdi. Bazı şeylerin dedikodusu yapılmadan durulmaz.</p>

  <p>‘Senin fotoğrafını istiyorum, orospu çocuğu,’ diye düşündü Dees. Şimdi alacakaranlıkta beyaz beyaz parıldayan iniş ışıklarını görebiliyordu. ‘Hikâyeni zamanı gelince alacağım, ama önce bir fotoğraf. Bir tane yeter bana.’</p>

  <p>Çünkü, olayı gerçek yapan şey fotoğraftı. Öyle bulanık bir karaltı, ya da “sanatçı görüşüyle” falan değil, siyah beyaz gerçek bir fotoğraf. Dees uçağın burnunu yere çevirdiğinde yüzü solgun ve gergindi. Dudakları hafifçe gerilmiş, küçük ve parlak beyaz dişleri ortaya çıkmıştı.</p>

  <p>Kararan havanın ve gösterge tablosunun ışığı altında Richard Dees’in kendisi de biraz vampiri andırmıyor değildi.</p>

  <p><br /></p>

  <h3 id="sigil_toc_id_3" style="text-align: center;"><i>3</i></h3>

  <p>İnside Vietfun olmadığı pek çok şey vardı edebi değildi bir kere, sonra ahlak ve doğruluk gibi önemsiz konularla pek ilgili değildi ama bir şey kesindi; dehşet sahnelerine bayılırdı. Merton Morrison hıyarın biriydi (ancak Dees’in onu ilk kez o aptal piposunu tüttürürken görüp de sandığı kadar değil), ama Dees bir yerde hakkını teslim etmek zorundaydı, inside Vieıv’u başarılı yapan şeyleri hatırlamıştı; kovalar dolusu kan. Evet, çıplak kadınların fotoğrafları, psişik kehanetler ve bira, çikolata ve cips içeren sağlık reçeteleri hâlâ varsa da, Morrison zamanın gidişini hissetmiş ve gazetenin hangi yöne ilerleyeceği konusunda kendisinin yargılarını bir kere bile sorgulamamıştı. Dees piposuna ve Londra’nın bilmem hangi mağazasından alınmış tüvit ceketlerine rağmen, Morrison’un bu kadar süre dayanmış olmasının nedenini güvene bağlıyordu. Morrison altmışların çiçek çocuklarının, doksanların yamyamlarına dönüştüklerini biliyordu. Sıradan insanlar hâlâ seri cinayetlerle, yıldızların geçmişlerindeki skandallarla ve Magic Johnson’un AİDS’i nereden kaptığıyla ilgilenmekteydi.</p>

  <p>Dees’in artık bir tür sezgi dehası olarak gördüğü Merton Morrison, piposuyla birlikte köşedeki odasına yerleşmesinden bir hafta sonra yayımladığı bir bildiriyle görüşlerini açıkça dile getirmişti. “İşinize gelirken istediğiniz kadar durup gül koklayabilirsiniz,” demişti, “Ama bir kere işe geldikten sonra kan kokusu almaya çalışın.”</p>

  <p>Kan kokusu almak üzere yaratılmış olan Dees buna çok sevinmişti. Şimdi Wilmington’a uçuyor olmasının nedeni burnuydu. Aşağıda bir canavar vardı, kendini vampir sanan bir adam. Dees ona bir ad takmıştı; bu şimdi, tıpkı değerli bir paranın bir insanın cebini aydınlattığı gibi kafasının içinde yanıyordu. Az sonra parayı çıkartıp harcayacaktı. Bunu yaptığı zaman o ad Amerika’nın bütün süpermarketlerinin renkli basın köşelerinde atmış puntoluk manşetlerle herkesi çekecekti.</p>

  <p>‘Bakın bayanlar ve sansasyon düşkünleri,’ diye düşündü Dees. ‘Henüz bilmiyorsunuz ama, size doğru gelen biri var şu anda. Onun gerçek adını öğrenip unutacaksınız, önemli değil bu. Onun yerine benim ona taktığım adı hatırlayacaksınız; Karmdeşen Jack, Cleveland Katili ve Kara Çiçek gibilerle aynı düzeye konulacağı adı. Yakında süpermarketinize gelecek Gece Pilotu’nu hatırlayacaksınız. Özel mülakat, özel haber… Ama şu anda benim en çok istediğim özel bir fotoğraf.’</p>

  <p>Dees saatine bir kez daha bakıp biraz rahatladı. Karanlık basmasına daha yarım saat vardı ve kendisi on beş dakikaya kalmadan kırmızı çizgili (ve kuyruğunda aynı kırmızıyla N101BL yazan) Skymaster’in yanına park etmiş olacaktı.</p>

  <p>Pilot şimdi kasaba yolunda bir motelde uyuyor muydu? Hiç sanmıyordu. Skymaster 337’nin nispeten düşük olan fiyatının yanı sıra, popülerliğinin bir nedeni de o boydaki uçakların kabininin büyük olmasıydı. Evet, bir eski VW kaplumbağanın içinden büyük değildi ama, üç büyük veya beş küçük valiz alırdı ve profesyonel basketçi olmayan bir insanı da rahatça barındırabilirdi. Gece Pilotu şimdi Cessna’nın bagaj bölümünde (a) çenesini dizlerine çekmiş uyuyor olabilirdi, (b) kendini gerçek vampir sanıyor olacak kadar kaçık olabilirdi, ya da (c) her iki şık da geçerli olabilirdi.</p>

  <p>Dees (c) şıkkına iddiaya girmişti.</p>

  <p>Altımetresi şimdi dört bin fitten üç bine doğru inerken Dees, ‘Hayır dostum, sen motele gitmezsin,’ diye düşünüyordu. ‘Ne düşünüyorum biliyor musun? Bence o uçağın bagaj bölümü açılınca ilk göreceğim şey ne olacak biliyor musun? Önce biraz mezar toprağı dökülecek (öyle değilse bile, azıdişlerine bahse girebilirsin ki, gazete öyle yazacak), sonra bir smokin pantolonu göreceğim, değil mi? Bence öldürmeye hazır olarak giyinmiş olacaksın ve benim fotoğraf makinem de hazır olacak ve o pelerinin rüzgârda dalgalandığını gördüğümde…’</p>

  <p>Ama düşünceleri tam o noktada kesilmişti; çünkü, altındaki iniş ışıkları o saniyede aniden söndü.</p>

  <p><br /></p>

  <h3 id="sigil_toc_id_4" style="text-align: center;"><i>4</i></h3>

  <p>Merton Morrison’a, “Maine’de ilk bildiğimizle başlayıp bu herifin geçmişini araştırmak istiyorum,” demişti.</p>

  <p>Dört saat sonra Cumberland İlçe Havaalanı‘nda Ezra Hannon adında bir teknisyenle konuşuyordu. Bay Hannon az önce bir cin şişesinden çıkmış gibiydi ve Dees onu uçağının bir kilometre yakınına yaklaştırmadıysa da, kendisine yine de saygılı davrandı. Buna zorunluydu; Ezra Hannon, Dees’in çok önem verdiği zincirin ilk halkasıydı.</p>

  <p>Cumberland İlçe Havaalanı kulağa önemli gelen adına rağmen iki pist ile iki barakadan oluşmaktaydı. Bu pistlerden biri asfaltlıydı da. Dees toprak piste hiç inmediği için asfalta inmek istediğini bildirmişti. Ancak zaten boğazına kadar borçlu olduğu Beech 55’in nasıl sarsıldığını görünce kalkışta toprak pisti istemeye karar vermiş ve kalkışını yaparken de onun bir genç kız memesi kadar düzgün ve sıkı olduğunu görünce de çok sevinmişti. Alanın bir de rüzgâr çorabı vardı ve bu da hiç kuşkusuz yaşlı bir dedenin uzun donu kadar yamalıydı.</p>

  <p>Cumberland ilçesi, Maine’in en kalabalık ilçesi olmasına rağmen, bunu o havaalanına ya da teknisyen Ezra’ya bakarak anlamak olanaksızdı. Herif güldüğü zaman ağzında son kalan altı dişi de gösterirken, James Dickey’in Deliverance filmindeki figüranlara benziyordu.</p>

  <p>Havaalanı, çoğunlukla zengin yazlıkçıların verdikleri iniş parasıyla yaşayan Falmouth kasabasının hemen dışındaydı. Gece Pilotu’nun ilk kurbanı olan Claire Bowie, Cumberland İlçe Havaalanı‘nın gece trafik kontrolörüydü ve havaalanının çeyreğine sahipti. Havaalanının diğer elemanları iki teknisyen ve ikinci bir yer kontrolörüydü. Yer kontrolörleri aynı zamanda cips, sigara ve kola satardı ve Dees öldürülen adamın çok iyi köfte yaptığını da öğrenmişti.</p>

  <p>Teknisyenler ve kontrolörler aynı zamanda benzin pompalarında çalışmakta ve bekçilik de yapmaktaydılar. Bir kontrolörün helayı temizlemekten çıkıp iniş izni vermesi hiç de olağanüstü bir durum değildi.</p>

  <p>Claire Bowie, Dees’in ziyaretinden yaklaşık bir ay önce öldürülmüştü. Dees, Morrison’un ince dosyasından ve Cin Kafalı Teknisyen Ezra’nın daha renkli anlatımından elde ettiği bilgilere sahipti. Dees, bu ilk elden kaynağının hikâyesini gerektiği gibi tıraş ettikten sonra bile temmuz başlarında bu küçücük havaalanında çok garip bir şeyin olduğundan emindi.</p>

  <p>N101BL kuyruk numaralı Cessna 337, 9 Temmuz sabahı şafak sökmeden az önce iniş izni istemişti. 1954’ten beri havaalanında gece vardiyasında çalışan Claire Bowie isteği 4:32’de kaydetmişti. Sonra inişin 4:49’da tamamlandığını, pilotun adının Dwight Renfield, uçağın kalkış yerinin de Maine’de Bangor olduğunu not etmişti. Saatler doğruydu. Gerisi palavraydı. Dees Bangor’a sormuş ve NlOİBL’den haberleri olmadığını öğrenince hiç şaşırmamıştı. Ancak Bovvie bunun palavra olduğunu anlamış olsa bile pek fark etmeyecekti; havaalanında hava gevşekti ve iniş parası önemliydi.</p>

  <p>Pilotun verdiği ad tam bir şakaydı. Dwight, Dwight Frye adındaki bir aktörün ilk adıydı ve Dvvight Frye son oyununda Renfield adındaki bir deliyi oynamaktaydı ve Renfield’in taptığı kahraman da bütün zamanların en ünlü vampiriydi. Dees, Kont Drakula adına iniş izni istemenin böyle uykulu bir yerde bile kuşku uyandıracağından emindi.</p>

  <p>Kuşku uyandırabilirdi; Dees fazla kesin konuşamazdı. Ne de olsa, iniş ücreti iniş ücretiydi ve “Dvvight Renfield” kendisininkini ve yakıt parasını nakit olarak ödemişti. Ertesi gün kasada parayla Bovvie’nin kestiği makbuzun kopyasını bulmuşlardı.</p>

  <p>Dees 1950’li ve 1960’h yıllarda özel hava trafiğinin küçük havaalanlarında ne kadar baştan savma kontrol edildiğini bilirdi ama, Gece Pilotu’na gösterilen kayıtsızlığa şaşmaktan kendini alamamıştı. Artık ellili, altmışlı yıllarda değillerdi; şimdi uyuşturucu paranoyası çağıydı ve uyuşturucunun küçük havaalanlarına küçük uçaklarla taşındığı bilinirdi. Tıpkı “Dvvight Renfield”in Cessna Skymaster’i gibi uçaklarla, iniş ücreti tamamdı ama, Bovvie’nin Bangor’a, kendisini korumak için bile olsa, uçuş planı eksikliğini bildirmesi gerekirdi. Ama bunu yapmamıştı. Dees o anda bir rüşvet olayını düşünmüşse de, cin bulutları içinde dolaşan muhbiri Claire Bovvie’nin dürüst olduğunu iddia etmiş, Dees’in daha sonra konuştuğu iki Falmouth polisi de kendisini doğrulamıştı.</p>

  <p>İhmalkârlık demek daha doğru olabilirdi, ama sonuçta bunun fazla önemi yoktu; inside View okurları, olayların nedeni ya da nasıl olduğu gibi konularla ilgilenmezdi. Okurlar ne olduğunu, olayın ne kadar sürdüğünü ve olay sırasında kişinin bağırmaya zamanı olup olmadığını öğrenerek mutlu olurlardı. Bir de fotoğraflar. Mutlaka fotoğraf isterlerdi. Büyük siyah beyaz fotoğraflar.</p>

  <p>Teknisyen Ezra, Dees’in Renfield’in indikten sonra nereye gittiğini sormasına şaşırmıştı.</p>

  <p>“Bilmem,” dedi. “Motele gitmiştir herhalde. Taksiye binmiş olmalı.”</p>

  <p>“Sen kaçta geldiğini söylemiştin? O sabah yedide mi? Dokuz temmuz sabahı yani.”</p>

  <p>“Evet. Claire eve gitmeden az önce.”</p>

  <p>“Cessna Skymaster o sırada park edilmiş ve boştu, değil mi?”</p>

  <p>“Evet. Senin uçağın olduğu yerde duruyordu.” Ezra yeri işaret ederken Dees hafifçe geriledi. Adam cine yatırılmış çok eski rokfor peyniri kokuyordu.</p>

  <p>“Claire pilot için taksi çağırdığını söyledi mi? Motele götürmesi için yani? Ortalıkta yürüyerek gidilebilecek bir yer görünmüyor.”</p>

  <p>“Yoktur,” dedi Ezra. “En yakını Deniz Rüzgârı‘dır, o da iki mil uzaktadır.” Çenesini kaşıdı. “Claire’in adam için taksi çağırdığına dair bir şey söylediğini hatırlamıyorum.”</p>

  <p>Dees bölgedeki taksi şirketlerini araması gerektiğini zihnine not etti. O sıralarda mantıklı bir varsayımı kabul ediyordu: Herifin hemen hemen herkes gibi uyayacak bir yatak aradığını.</p>

  <p>“Ya limuzin?” diye sordu.</p>

  <p>“Hayır. Claire limuzin hakkında da bir şey söylemedi, üstelik öyle bir şey olsa mutlaka söylerdi.”</p>

  <p>Dees başını sallarken yakınındaki limuzin şirketlerini araştırmaya karar verdi. Havaalanı kadrosunun diğer elemanlarını da sorguya çekecekti, ama onlardan bir şey öğrenebileceğini hiç tahmin etmiyordu. Ezra, Claire gitmeden önce onunla bir kahve içmişti, sonra akşam nöbete geldiğinde bir kahve daha içmişlerdi. Gece Pilotu dışında Claire Bowie’yi sağ olarak gören son kişinin Ezra olduğu anlaşılıyordu.</p>

  <p>Ezra uzaklara baktı, çenesini biraz daha kaşıdı, sonra kan çanağına dönmüş gözlerini Dees’ten yana çevirdi. “Claire taksi veya limuzin hakkında bir şey söylemedi, ama başka bir şey söyledi.”</p>

  <p>“Öyle mi?”</p>

  <p>“Evet.” Ezra üzerindeki yağ lekeli tulumun cep fermuarını açtı, bir paket Chesterfields çıkartıp bir sigara yaktı ve yaşlı insanlar gibi öksürdü. Dees’e dumanlar arasından kurnaz bir ifadeyle baktı. “Önemli olmayabilir, ama olabilir de. Claire’in garibine gitmişti. Öyle olmuş olmalı, çünkü Claire pek konuşkan bir insan değildir.”</p>

  <p>“Ne demişti?”</p>

  <p>“Pek hatırlamıyorum. Biliyor musun, kim zaman bazı şeyleri unuttuğumda Alexander Hamilton’un resmini görmek belleğimi tazeler.”</p>

  <p>“Abe Lincoln’un resmine ne dersin?” diye kupkuru bir sesle sordu Dees.</p>

  <p>Hannon çok kısa bir an düşündükten sonra bazı zamanlar Lincoln’un da yardımcı olduğunu söyledi ve Lincoln resimli banknot Dees’in cüzdanından Ezra’nın hafifçe titreyen eline geçti. Dees George Washington’un resminin bile yeterli olabileceğini düşündüyse de, adamın tümüyle kendisinden yana olmasını istiyordu… Üstelik hepsi masrafa yazılıyordu nasıl olsa.</p>

  <p>“Anlat bakalım.”</p>

  <p>“Claire adamın maskeli baloya gidiyormuş gibi giyindiğini söyledi.”</p>

  <p>“Yaa? Neden?” Dees, Washington’u verse daha iyi olacağını düşünüyordu.</p>

  <p>“Adamın frak, ipek kravat falanla balodan çıkmış gibi olduğunu söyledi.” Ezra durakladı. “Hatta sırtında kocaman bir pelerin de varmış. İçi itfaiye arabası kadar kırmızı, dışı karga kadar kara. Arkasında dalgalanırken yarasa kanadına benzediğini söyledi.”</p>

  <p>Dees’in kafasında birden kocaman bir neon ışığı yandı.</p>

  <p>‘Belki farkında değilsin ama, seni meşhur edecek sözcükleri söyledin dostum,’ diye düşündü.</p>

  <p>“Claire hakkında bu kadar soru sürüyorsun, ama bir kere bile benim garip bir şey görüp görmediğimi sormadın.”</p>

  <p>“Gördün mü?”</p>

  <p>“Doğrusunu istersen, gördüm.”</p>

  <p>“Neydi o gördüğün, ahbap?”</p>

  <p>Ezra uzun sarı tırnaklarıyla çenesini kaşıdı, kan çanağı gözlerinin kenarlarından bilmişçe Dees’e baktı, sonra sigarasından bir nefes daha çekti.</p>

  <p>“Tamam, al bir tane,” diyerek Dees bir Lincoln daha uzattı. Yüzündeki ifadeyi koruyup sesinin dostça çıkmasına dikkat ediyordu. Bütün içgüdüleri artık uyanmıştı ve adamı yeteri kadar konuşturmadığını söylüyordu.</p>

  <p>“Sana söylediklerim karşılığında bu hiç de yeter görünmedi,” dedi Ezra. “Senin gibi zengin bir kentlinin on dolardan fazlasını vermesi gerek.”</p>

  <p>Dees saatine baktı. “Eyvah! Ne kadar da geç olmuş! Daha Falmouth polisiyle konuşmadım!”</p>

  <p>Ama daha yerinden kalkmadan beşlik, parmakları arasından yok olup Hannon’un tulumundaki kardeşinin yanına gitmişti.</p>

  <p>“Pekâlâ, söyleyeceğin varsa, söyle haydi,” dedi Dees. Sesinde artık dostluktan eser yoktu. “Benim de işim var.”</p>

  <p>Teknisyen düşündü, çenesini kaşıdı, çevresine peynir kokuları yaydı. Sonra hemen hemen istemeyerek, “O Skymaster’in altında kocaman bir pislik yığını gördüm,” dedi. “Bagaj bölmesinin hemen altında.”</p>

  <p>“Oyle mi?”</p>

  <p>“Evet. Tekmeledim de.”</p>

  <p>Dees bekledi.</p>

  <p>“Pis şeylerdi. Kurt doluydu.”</p>

  <p>Dees bekledi. İyi, yararlı şeyler duyuyordu, ama adamın söyleyecekleri daha bitmemişti.</p>

  <p>“Kurtlar,” dedi Ezra. “Sanki ölü bir şey varmış gibi.”</p>

  <p>Dees o gece Deniz Rüzgârı Moteli’nde kaldı ve ertesi sabah sekizde, uçağıyla Alderton’a doğru yola çıktı.</p>

  <p><br /></p>

  <h3 id="sigil_toc_id_5" style="text-align: center;"><i>5</i></h3>

  <p>Dees’in avının hareketleri arasında en anlamadığı şey, Pilot’un bu kadar rahat olabilmesiydi. Maine’de ve Maryland’da cinayet işlemeden oyalanmıştı. Bir gece kaldığı tek yer, Claire Bowie’yi öldürdükten iki hafta sonra ziyaret ettiği Alderton olmuştu.</p>

  <p>Alderton’daki Lakeview Havaalanı Cumberland’dan bile daha küçüktü: Asfalt kaplanmamış bir pist ve yeni boyanmış bir baraka. Dees’in hoşuna gien bir şey de, pistin Maine’deki kadar düz olmasıydı.</p>

  <p>Alderton’da başkanların ya da başkanların arkadaşlarının resimlerini isteyen çıkmadı. Bin kişilik nüfusuyla Alderton, Lakeview Havaalanı‘nı neredeyse yardım olarak işleten (havaalanının zararda olduğu kesindi) Buck Kendall’ın öldürülmesinin şoku içindeydi. Konuşacak kimse yoktu, hatta Ezra Hannon düzeyinde biri bile.</p>

  <p>Eskilerden biri Dees’e, “Katil çok cüsseli biri olmalı,” dedi. “Bizim Buck yüzyüz on kilo gelirdi, ama sakin bir insandı. Fakat kendisini kızdırırsanız pişman olurdunuz. İki yıl önce karnavalla gelen bir boksörü yere serdiğini gözlerimle gördüm. Bu tür dövüşler yasal değildir kuşkusuz, ama Buck o Piper uçağının borcunu ödeyemediğinden para için ringe çıkmıştı. İki yüz dolar aldı da icracılar gelmeden iki gün önce parayı yatırabildi.”</p>

  <p>Adam gerçekten üzüntüyle başını iki yana sallayınca, Dees fotoğraf makinesini çıkarmış olmayı istedi, inside View okurları o uzun, çizgili ve yaslı yüze bayılırdı. Dees, Buck Kendall’ın bir köpeği olup olmadığını da öğrenmeliydi, inside View okurları ölü bir insanın köpeğinin fotoğraflarına da çok düşkündü. Köpeği, ölen adamın evinin kapısı önüne koyar ve altına da BUFFY’NİN UZUN BEKLEYİŞİ BAŞLIYOR falan gibi bir şey yazardın.</p>

  <p>“Çok yazık,” dedi Dees.</p>

  <p>Adam içini çekerek başını eğdi. “Herif ona arkadan saldırmış olmalı. Bence başka türlüsü mümkün değil.”</p>

  <p>Dees, Gerard “Buck” Kendaü‘a ne taraftan saldırıldığını bilmiyordu, ama bu defa kurbanın boğazı parçalanmamıştı. Ama boğazında bazı delikler vardı, “Dvvight Renfield”in kurbanının kanını içtiği tahmin edilebilirdi. Ancak adli tıp doktorunun raporuna göre boynun her iki yanında delikler vardı. Ve bunlar eski filmlerin küçük ısırıkları ya da diş izleri değildi. Raporda santimetrelerden söz ediliyordu, ki Libby Grannit doktorun kuru diliyle ortaya koyduğu şeyi daha geniş olarak açıklamıştı: Katilin ya çok iri dişleri vardı ya da Kendall’ın boynundaki delikleri bir çekiç ve çiviyle açmıştı.</p>

  <p>KATİL GECE PİLOTU KURBANLARINI ÇİVİLEDİKTEN SONRA KANLARINI İÇTİ manşetini iki adam aynı günde iki ayrı yerde düşünmüştü.</p>

  <p>Gece Pilotu 23 Temmuz gecesi 22:30’da Lakeview Havaalanı‘na inme izni istemişti. Kendall izni vermiş ve kuyruk numarasını kaydetmişti: N101BL. Kendall pilotun ismini Dvvight Renfield, uçak tipi hanesine de Ceessna Skymaster 337 yazmıştı. Kırmızı çizgilerden ve içi itfaiye arabası kırmızısı, dışı karga karası pelerinden söz etmemişse de, Dees her ikisinin de varlığından emindi.</p>

  <p>Gece Pilotu saat on buçukta Alderton’un Lakeview Havaalam’na inmiş, o iri yapılı Buck Kendall’ı öldürmüş, kanını içmiş ve ayın yirmi dördü sabahı saat beşte Jenna Kendall’ın kocasına kahve getirip de kanı çekilmiş cesedini bulmasından önce Cessna’sına atlayıp oradan uzaklaşmıştı.</p>

  <p>Dees, Lakeview hangar kulesinin yanı başında dururken, kan verdiğin takdirde karşılığında bir teşekkürle bir bardak portakal suyu aldığını düşündü. Ama kanı alır, hatta emersen, manşetlere geçiyordun. Fincanındaki kötü kahveyi yere boşaltıp Maryland’a uçmak üzere uçağına doğru yürürken, sözde yaratıcı imparatorluk şaheserini tamamlama aşamasında Tanrı‘nın elinin biraz titrediğini düşünüyordu.</p>

  <p><br /></p>

  <h3 id="sigil_toc_id_6" style="text-align: center;"><i>6</i></h3>

  <p>Washington Ulusal’dan ayrıldıktan iki saat sonra işler aniden ters gitmeye başlamıştı. Dees yalnız pist ışıklarının değil, WiImington’un yarısının ve Wrightsville Beach’in ışık.. larının da sönmüş olduğunu fark etti. Havaalanı hâlâ önündeydi, ama Dees mikrofona, “Ne oldu? VVilmington, konuş benimle!” diye bağırdığında, parazit arasında belli belirsiz sesler dışında bir karşılık alamadı.</p>

  <p>Mikrofonu öfkeyle yerine itti, ama yuvasını tutturamadı. Mikrofon ucunda kıvrık kordonuyla yere düştü ve Dees onu bir anda unuttu. Mikrofonu kapıp seslenmek, sadece bir pilot tepkisiydi. Ne olduğunu biliyordu. Havaalanı yakınlarındaki ara enerji istasyonlarından birine yıldırım düşmüş olmalıydı. Şimdi inmemeye karar vermesi gerekiyordu.</p>

  <p>İçinden bir ses, “iniş izni almıştın,” dedi. Ama diğer bir ses hemen (ve haklı olarak) atılıp bunun mantıksız olduğunu söyledi. Daha bir pilot adayı iken bu gibi durumlarda ne yapılması gerektiğini öğrenirdin. Kitaplar ve mantık sana hemen alternatif havaalanına doğru yola çıkmanı ve kontrolörle ilişkiye girmeye çalışmanı söylerdi. Bu koşullar altında inmeye çalışmak hem kural ihlaliydi, hem de ağır cezası vardı.</p>

  <p>Diğer yandan, hemen şimdi inmediği takdirde Gece Pilotu’nu kaçıracaktı. Bu da can kaybına (ya da kayıplarına) neden olabilirse de, Dees’in denkleminde buna fazla bir yer yoktu… Birden aklına bir şeygeldi ve bu aklına gelen bütün şeyler gibi iri puntolu manşet halindeydi:</p>

  <p>KAHRAMAN MUHABİR ÇILGIN GECE PİLOTU’NUN ELİNDEN (buraya mümkün olduğu kadar yüksek ama insanların inanabilecekleri bir sayı gelecekti)… KİŞİ KURTARDI.</p>

  <p>Dees 34 numaralı piste inişe geçti.</p>

  <p>Aşağıda pist ışıkları sanki kararını onaylarmış gibi birden yanmış, ama bir an geçmeden yine sönmüştü. Telsizden gelen parazitlerde o an silinmiş ve Çiftçi John’un çığlığı duyulmuştu: “N471B iskele tarafına geç; Piedmont, sancak tarafına: Tanrım, havada çarp…”</p>

  <p>Dees’in kendini koruma içgüdüsü ormanda kan kokusu alanlarınki kadar keskindi. Piedmont Havayolları‘nın 727’sinin ışıklarını görmedi bile. Çiftçi John’un ağzından ikinci sözcük çıkar çıkmaz uçağını iskele yönüne çevirmeye başlamıştı bile. Başının sadece bir karış yukarısmdaki dev gölgeyi görür gibi oldu ve Beech 55 bundan önceki kötü hava koşullarını mumla aratacak bir şekilde sarsıldı. Dees’in göğüs cebindeki sigara paketi havaya uçtu, sigaralar dört bir yana dağıldı. Yarı karanlık Wilmington ufku birden ters döner gibi oldu. Midesi kalbini yukarı itip ağzından çıkarmaya uğraştı. Haritalar kuşlar gibi uçuyordu kabinin içinde. Dışarda doğal gökgürültüsüne ek olarak bir jet gökgürültüsü vardı şimdi. Dört kişilik uçağnı camlarından biri patladı, içeri dolan rüzgâr arkada bağlı olmayan her şeyi anafora tutulmuş gibi çevirmeye başladı uçağın içinde.</p>

  <p>Çiftçi John, “N471B, eski yüksekliğine geç!” diye bağırıyordu. Dees iki yüz dolarlık pantolununu işeyerek berbat ettiğini fark etti.</p>

  <p>Dees cebindeki çakıyı çıkarttı, gömleğini sol dirseğinin hemen üstünden keserek kan akıttı. Sonra sol gözünün hemen altını da çizip kanattı. Çakıyı kapatıp pilot kapısının üstündeki harita cebine soktu. ‘Sonra temizlemeliyim,’ diye düşündü. ‘Unutursam hapı yutarım.’ Ama unutmayacağını biliyordu.</p>

  <p>Pist ışıklan sönmemek üzere yandı, ancak cılızlığından jeneratörün çalıştığı belli oluyordu. Dees uçağı yine 34 numaralı piste doğru alçalttı. Sol yanağından sızan kan ağzına kadar iniyordu. Kanın birazını emdi, sonra üstüne tükürdü. ‘Hiçbir numarayı eksik yapmayacaksın,’ diye düşünüyordu. ‘İçgüdülerini izlemeye devam et, sonuca ulaşacaksın.’</p>

  <p>Saatine baktı. Günbatımına sâdece on dört dakika kalmıştı.</p>

  <p>“Çekil oradan, Beech! Sağır mısın be adam?” diye bağırdı Çiftçi John.</p>

  <p>Dees gözünü pist ışıklarından ayırmadan mikrofonun kordonuna uzandı, kordonu çekip mikrofonu eline aldı. Düğmesine bastı.</p>

  <p>“Bana bak, ödü bokuna karışmış herif! Jeneratörün zamanında devreye girmediği için az kalsın 727 beni çilek reçeline çevirecekti. Uçakta kaç kişinin reçele döneceğini bilmiyorum ama, bunu senin de, kokpit mürettebatının da bildiğinden kuşkum yok. O heriflerin şu anda yaşıyor olmalarının tek nedeni o uçağın kaptanının sağa, benim de sola dönecek kadar aklımızın başında olması. Ama ben hem yapısal hem fiziksel hasar gördüm. Bana şu anda iniş izni vermezsen de ineceğim. Eğer izin almadan inersem, seni Hava Güvenliği Soruşturma Kurulu’na vereceğim. Anladın mı?”</p>

  <p>Uzun ve parazitli bı, sessizlik oldu. Sonra Çiftçi John’un eski neşeli sesine hiç benzemeyen çok kısık bir ses, “N471B, 34 numaralı piste inebilirsin,” dedi.</p>

  <p>Dees gülümseyerek inişe geçti.</p>

  <p>Mikrofon düğmesine bastı. “Az önce kendimi kaybedip bağırdım. Özür dilerim. Ama ölümle karşı karşıya kalınca hep böyle olurum.”</p>

  <p>Aşağıdan ses gelmedi.</p>

  <p><br /></p>

  <h3 id="sigil_toc_id_7" style="text-align: center;"><i>7</i></h3>

  <p>Dees 8 Ağustos’ta Duffrey’e vardığında, Gece Pilotu’nun bir hafta gerisindeydi. Duffrey’de olanları anlamaya başlayınca hikâyeye kendisi de inandı… Bu da hikâyenin bu kısmının asla basılmayacağı anlamına geliyordu ve bunun nedeni kişisel değildi. Bu durum Dees’in çok kesin olan tek kuralının ihlaliydi: Yayınladığın şeye asla inanma ve inandığın şeyi asla yayınlama. Yıllar boyunca bu kural sayesinde çevresindekiler akıllarını kaçırırken o kendisininkine hâkim olabilmişti.</p>

  <p>Dees, Washington Ulusal Havaalanı‘na inmiş ve bir araba kiralayıp altmış mil ötedeki Duffrey’e gitmişti. Buna mecbur kalmıştı, çünkü Ray Sarch ile karısı Ellen olmayınca Duffrey Havaalanı da olmazdı. Ellen’in kız kardeşi Raylene ile bu ikisi tüm havaalanı kadrosunu oluşturmuşlardı. Yağ dökülü (hem toz kalkması, hem ot bitmesine engel olmak için) toprak bir pist ve Sarch çiftinin yaşadığı karavanın yanındaki, dolap boyundaki kontrol barakası havaalanı oluyordu. Sarch’ların ikisi de emekli pilottu, ikisinin de çivi gibi sert oldukları ve elli yıldır evli olmalarına rağmen hâlâ birbirlerine deli gibi âşık oldukları söyleniyordu.</p>

  <p>Dees ayrıca Sarch’ların havaalanına gidip gelen trafiği yakından izlediklerini öğrenmişti; uyuşturucuyla kişisel bir savaşları vardı. Tek oğulları, çalıntı bir Beech 18’le, bir ton uyuşturucuyla suya inmeye çalışmıştı. Su bir tek kütük dışında ayna gibiydi. Beech 18 o kütüğe çarpıp bir takla atarak patlamıştı. Doug Sarch vücudundan alevler çıkararak havaya fırlamıştı. Delikanlıyı timsahlar yemiş ve uyuşturucuyla mücadele ekipleri bir hafta sonra parçalanmış iskeletini, yanmış Calvin Klein blucinin parçalarını ve New York’ta Paul Stuart’tan alınma bir spor ceket bulmuşlardı. Ceketin ceplerinden birinde yirmi bin dolar nakit para, başka bir cebinde de yaklaşık yirmi gram kokain bulunmuştu.</p>

  <p>Ray Sarch, “Benim evladımı uyuşturucu ve uyuşturucu eşkıyası öldürdü,” demişti. Karısı da aynı fikirdeydi.</p>

  <p>Sarch’lar oğullarının ölümünden sonra gözlerini uyuşturucu taşıyabilecek herkese karşı dört açmışlardı. Maryland eyalet polisini dört kere boş yere havaalanına getirtmişlerse de, polis buna pek kızmış değildi. Sarch’lar üç küçük ve iki çok büyük taşıyıcının yakalanmasını sağlamışlardı. Bunlardan sonuncusunda on beş kilo saf Bolivya kokaini yakalanmıştı. İnsanı terfi ettiren bu tür tutuklamalar bir iki yanlış çağrıyı bağışlatırdı.</p>

  <p>30 Temmuz gecesi çok geç bir saatte, artık Amerika’nın her havaalanına ve Duffrey’e bildirilmiş olan numaralara ve tanıma sahip Cessna Skymaster Duffrey’e gelmişti. Pilot adının Dwight Renfield olduğunu ve Delavvare’de Bayshore Havaalanından kalktığını söylemişti. Bayshore’da ne bu adda bir pilot ne de N101BL kuyruk numaralı bir Cessna tanıyorlardı. Bu, katil olduğu artık kesin olan adamın uçağıydı.</p>

  <p>Bayshore kontrolörlerinden biri Dees’e telefonda, “Buraya gelmiş olsaydı şimdi delikteydi,” demişti, ama doğrusu Dees bundan hiç emin değildi.</p>

  <p>Gece Pilotu Duffrey’e saat 23:27’de inmiş ve Dvvight Renfield, Sarch’ların defterini imzaladığı gibi, Ray Sarch’ın, (karavana gelip bir bira içerek televizyonda Gunsmoke filmini seyretme) davetini de kabul etmişti. Ellen Sarch bunları ertesi gün Duffrey Güzellik Salonu’nun sahibine anlatmıştı. Güzellik salonunun sahibi Selida McCammon kendisini Dees’e, Ellen Sarch’ın en yakın arkadaşlarından biri olarak tanıtmıştı.</p>

  <p>Dees, Ellen’in nasıl göründüğünü sorunca Selida bir an durakladıktan sonra, “Hayalde gibiydi,” dedi. “Yaklaşık yetmiş yaşında olmasına rağmen âşık bir öğrenci gibiydi. Rengi öylesine kırmızıydı ki, permanant yapmaya başlayana kadar makyaj sanmıştım. Sonra onun şey… Bilirsiniz ya… Şey yani…” Selida McCammon omuzlarını silkti. Ne demek istediğini biliyordu, ama söylemeyi beceremiyordu.</p>

  <p>“Kızışmış mıydı?” diye sordu Dees. Selida McCammon bir kahkaha atıp ellerini çırptı.</p>

  <p>“Kızışmış! Tamam! Siz gerçekten yazarsınız!”</p>

  <p>“Eh, biraz yazarım.” Dees sıcak ve neşeli olduğunu umduğu bir gülümsemeyle baktı kadının yüzüne. Bu yüz ifadesini, evim dediği New York’taki dairesinin yatak odası aynasında ve gerçekten evi olan otel ve motellerin aynalarında sürekli olarak çalışırdı. Şimdi bu ifade işe yaramışsa da, Dees gerçekte yaşamı boyunca kendini sıcak ve neşeli hissetmemişti. Çocukluğunda bu duyguların hiç var olmadığına, hepsinin bir maske, sosyal bir gereklilik olduğuna inanmıştı. Daha sonraları yanıldığını ve “Readers’s Digest duyguları” adını verdiği bu şeylerin çoğunun, en azından bazı insanlar için gerçek olduğunu anlamıştı. Belki aşk bile gerçekti. Kendisinin bu duyguları hissedememesi kuşkusuz çok kötüydü, ama dünyanın sonu değildi.</p>

  <p>Önemli olan yüz kaslarını arada sırada doğru yönde germekti, o zaman senden iyisi yoktu. Bu hem insanı rahatsız etmezdi, hem de kolaydı; İşedikten sonra fermuarını çekmeyi unutmazsan, senden beklenen sıcak bakışı ve gülümsemeyi de unutmazdın. Dees yıllar boyunca bir şey öğrenmişti: Dünyanın en iyi mülakat aracı anlayışlı bir gülümsemeydi. Kimi zaman içinde bir ses kendi iç görüşünün ne olduğunu sorardı, ama Dees iç görüş falan istemiyordu. O sadece yazmak ve fotoğraf çekmek istiyordu. Yazıda daha iyiydi, hep öyle olmuştu ve olacaktı, ama fotoğrafları da severdi. Onlara dokunmaktan hoşlanırdı. İnsanların gerçek yüzlerinin tüm dünyanın görebilmesi için öyle donup kalması çok hoş bir şeydi.</p>

  <p>Eğer fazla zorlanırsa fotoğrafların ihtiyacı olan bütün iç görüşü sağladığını söylerdi; ayrıca, bu konunun burada bir önemi yoktu. Burada önemli olan, Gece Pilotu ve onun bir hafta kadar önce Ray ve Ellen Sarch’ın yaşamlarına nasıl girdiğiydi.</p>

  <p>Pilot uçağından inmiş ve duvarında kenarı kırmızı çizgili bir federal havacılık bülteni olan bir odaya girmişti. Bildiride kuyruk numarası N101BL olan Cessna Skymaster 337 tipi uçakta, iki kişiyi öldürmüş olması ihtimali bulunan tehlikeli bir insanın olabileceği bildirilmekteydi. Bildiriye göre bu adam adını Dwight Renfield olarak vermiş olabilirdi. Skymaster inmişti ve Dvvight Renfield defteri imzalamıştı. Ertesi günün tümünü uçağının bagaj bölmesinde geçirmiş olabilirdi. Peki o keskin gözlü Sarch’lara ne olmuştu?</p>

  <p>Sarch’lar hiçbir şey söylememiş, hiçbir şey yapmamışlardı.</p>

  <p>Ancak Dees hiçbir şey yapmadıklarının doğru olmadığını keşfetmişti. Ray Sarch bir şey yapmıştı; Gece Pilotu’nu Gunsmoke dizisinin eski bir bölümünü izlemeye ve karısıyla bir bira içmeye davet etmişti. Ona eski bir dostlarıymış gibi davranmışlardı. Ellen Sarch ertesi gün güzellik salonunu ziyaret edince Selida McCammon şaşırmıştı; Ellen’in ziyaretleri hiç şaşmazdı ve Selida kendisini en az iki hafta sonra bekliyordu. İstedikleri de kendisinden beklenmeyecek kadar kesindi; saçlarını her zamanki gibi kestirmek istememiş, permanant yapılmasını ve biraz da boya katmasını söylemişti.</p>

  <p>Selida McCammon Dees’e, “Daha genç görünmek istiyordu,” diyerek yanağından süzülen bir tek yaşı parmağıyla sildi.</p>

  <p>Ancak Ellen’in davranışı kocasının davranışı yanında sıfır kalırdı. Ray Sarch, Washington National’de Havacılık Dairesi’ni aramış ve bir NOTA yayımlayarak Duffrey’i, en azından bir süre için, çalışan havaalanları listesinden çıkarmalarını istemişti. Diğer bir deyişle, kepengi indirip dükkânı kapatıyordu.</p>

  <p>Evine dönerken Duffrey Texaco’da benzin almak için durmuş, istasyon sahibi Norm Wilson’a grip olmaya başladığını söylemişti. Norm da onun solgun yüzünün aniden çöktüğünü görerek herhalde haklı olduğunu düşünmüştü.</p>

  <p>O gece öldürülmüşlerdi. Ray Sarch küçük kontrol odasında bulunduğunda kafası gövdesinden ayrılmıştı ve uzak köşede güdük boynu üzerinde durmuş, sanki görecek bir şey varmış gibi, açık ve donuk gözlerle açık kapıya bakıyordu.</p>

  <p>Karısı karavanın yatak odasında bulunmuştu. Yatağındaydı. Üzerinde o gece ilk kez giyilmiş denilebilecek kadar yeni bir gecelik vardı. Bir şerif yardımcısı Dees’e kadının yaşlı olmasına rağmen, sevişmek isteyip istemediğini bir bakışta anlayabileceğini söylemişti. Kadının boynunun iki tarafında çiviyle açılmışa benzer delikler vardı. Yüzü sakindi, gözleri kapalı, elleri göğsünün üzerindeydi.</p>

  <p>Vücudunda hemen hemen tek damla kan kalmamasına rağmen, başının altındaki yastıkta sadece bir iki damla kan vardı. Bir iki damla da karnı üzerinde açık duran Anne Rice’ın “Vampir” adlı kitabının üzerine sıçramıştı.</p>

  <p>Ya Gece Pilotu?</p>

  <p>31 Temmuz gece yarısından ya hemen önce ya da 1 Ağustos sabahı gece yarısını birkaç dakika gece uçup gitmişti. Bir kuş gibi.</p>

  <p>Ya da bir yarasa.</p>

  <p><br /></p>

  <h3 id="sigil_toc_id_8" style="text-align: center;"><i>8</i></h3>

  <p>Dees, VVilmington’a güneşin batmasından birkaç dakika önce indi. Gözünün altından akan kanı emerek ağzının kenarından tükürürken, aniden gözlerini kör edecek kadar parlak bir şimşek çaktı. Ardından da o güne kadar duyduğu en büyük gök gürültüsü. Uçağın sağlam kalan camlarından biri bir patlamayla içeri göçtü.</p>

  <p>Parıltıda 34 numaralı pistin yanındaki alçak binaya yıldırım düştüğünü gördü. Bina parlak bir ışıkla alev alıp havaya uçtu.</p>

  <p>‘Nükleer bombalarla bir dinamit çubuğunu patlatmak gibi’ diye düşündü Dees. Sonra birden aklı başına geldi; isabet alan o baraka jeneratör olmalıydı.</p>

  <p>Işıklar hepsi, pistin iki yanını gösteren beyaz ve sonunu belirleyen kırmızı ışıklar bir anda, sanki güçlü bir rüzgârın üfürdüğü mum alevleriymiş gibi söndü. Dees şimdi saatte seksen mille karanlığa doğru uçuyordu.</p>

  <p>Havaalanının ana jeneratörünü patlatan yıldırımın gücü Beech’e de bir yumruk gibi çarpmıştı. Uçak yere indiğini fark edemeden sancak tarafına yattı, yükseldi ve sonra yine düşüp ileri fırlarken sağ tekerleği bir şeylere çarpmaya başladı. Dees birden bunların pistin iniş ışıkları olduğunu fark etti.</p>

  <p>‘İskeleye kır,’ diye bağırıyordu beyni. ‘İskeleye kır inek herif!’</p>

  <p>Dees tam iskeleye kıracakken birden kendine hâkim oldu. Bu hızla giderken uçağı çevirmeye kalkarsa takla atardı. Depolar hemen hemen boş olduğu için patlama olmazdı. Ama uçak iki parçaya ayrılabilirdi. Tam o anda jeneratörün yedek depoları da patladı ve rüzgâr uçağı pist ışıklarının berisine attı. Beech şimdi iskele tekerleği 34 no’lu pist üstünde, diğer tekerleği pist ile pistin sağında gördüğü hendeğin üzerinde ileri doğru kayıyordu. Uçağın sarsıntısından lambalara takılan lastiğin patlamış olduğunu anladı.</p>

  <p>Önemli olan yavaşlamış olmasıydı, uçak artık bir kara aracı olduğunu anlamış gibiydi. Dees tam sakinleşecekti ki, birden tam karşısında 5 numaralı piste girmek üzere beklemekte olan bir Learjet gördü.</p>

  <p>Dees uçağa doğru ilerlerken ışıklı pencerelerin ardında, bir tımarhanede sihirbaz numaralarını ağızları açık delilere benzeyen insanların kendisine bakmakta olduklarını gördü. Sağ levyeyi olanca hızıyla itip Beech’i pistin dışına yol kenarına itti ve Lear’in beş on santim yanından geçti. “Takla atıyorum!” diye bağırdı kendi kendine ve Beech gerçekten takla atmaya çalıştı; iskele kanadı terminale yakın pistten kıvılcımlar çıkarırken, kanadın ucu gerçekten koptu ve ilerdeki nemli otları tutuşturdu.</p>

  <p>Beech birden durdu; artık sadece telsizden gelen parazit, arka tarafta kırılan şişelerden yere dökülen kolaların şıpırtısı ve Dees’in kalbinin gümlemesi vardı. Dees koltuğunu serbest bırakan düğmeye bastı ve henüz sağ olup olmadığını anlamadan kalkıp kapıya doğru yürüdü.</p>

  <p>Daha sonra olanları çok iyi hatırlıyordu, ancak Beech’in apronda bir yana yatmış olarak Lear’in arkasında durmasından, terminalden gelen ilk çığlıkları duymasına kadar geçen sürede kesin olarak hatırladığı tek şey, fotoğraf makinesini almak için geri dönmesiydi. Uçaktan fotoğraf makinesini almadan inemezdi. Dees için makinesi bir eş kadar yakındı. On yedi yaşındayken Toledo’da bir rehinciden satın almış ve o günden sonra da yanından ayırmamıştı. Objektifler eklemişse de, makinenin aslı değişmemişti. Nikon koltuğun arkasındaki cepteydi. Dees makineyi aldı, sağlam olduğundan emin olmak için baktı, sonra boynuna asıp uçaktan atladı.</p>

  <p>Dees yere ayak bastığı anda bir daha gök gürledi, ama bu kere ses uzaktan gelmişti ve tehdit edici değildi. Yüzünü okşayan bir el gibi hafif bir rüzgâr geçti üzerinden. Ardından Genel Havacılık Terminali’nden bir dehşet ve ıstırap çığlığı yükseldi. Biri yüzüne bir tokat atmış gibi olmuştu. Dees hemen kendini topladı. Saatine baktı. Durmuştu. Çarpmadan ya kırılmıştı ya da durmuştu. O eski biçim kurulma saatlerdendi, en son ne zaman kurduğunu hatırlamıyordu.</p>

  <p>Güneş batmış mıydı? Dışarısı karanlıktı, ancak havaalanı çevresindeki karabulutlarla zamanı doğru kestirmenin olanağı yoktu.</p>

  <p>Bir çığlık daha işitildi, ardından kırılan bir cam sesi.</p>

  <p>Dees güneşin batıp batmadığının fazla önemi kalmadığını anladı.</p>

  <p>Jeneratörün yedek depolarının hâlâ yanmakta olduğunu ve havadaki benzin kokusunu belli belirsiz fark ederek koştu. Hızını artırmaya çalıştı, ama çimento içinde koşuyor gibiydi. Terminal çok hızlı olmasa bile giderek yaklaşıyordu. Ama yeteri kadar hızlı değil.</p>

  <p>“Hayır! Lütfen, hayır! Lütfen! Hayır!”</p>

  <p>Döne döne yükselen çığlık aniden insanlık dışı korkunç bir ulumayla kesildi. Ama seste yine de insanca bir şey vardı ve belki de en korkunç yanı buydu. Dees, terminalin köşelerine yerleştirilmiş kara bir gölgenin terminalin park alanına bakan tümüyle cam yüzeyini parçalayarak dışarı uçtuğunu gördü. Gölge yere çarptıktan sonra yuvarlanırken Dees bunun bir adam olduğunu fark etti.</p>

  <p>Fırtına uzaklaşıyorsa da, şimşekler hâlâ çakmaktaydı ve Dees park yerine girerken sonunda Gece Pilotu’nun kuyruğunda N101BL yazan uçağını gördü. Rakamlar ve harfler bu ışıkta siyah görünüyorlardı, ama o kırmızı olduklarını biliyordu. Fotoğraf makinesinde hızlı siyah beyaz film ve (ışık filmin hızına göre çok düşük olduğunda çalışan) bir flaş vardı.</p>

  <p>Skymaster’in karnı bir cesedin ağzı gibi açıktı. Altında, içinde garip şeylerin kıvranıp dolandığı bir yığın vardı. Dees bunu görünce aniden kayarak durdu. Kalbinde şimdi sadece korku değil, çılgın bir mutluluk da vardı. Her şeyin böyle bir araya gelmesi ne kadar iyiydi.</p>

  <p>‘Evet, ama buna sakın talih deme,’ diye düşündü. ‘Sakın buna cesaret diyeyim deme.’</p>

  <p>Doğru. Kendisini o berbat motel odasında oturtup saatlerce küçük havaalanlarını aratan ve Gece Pilotu’nun kuyruk numarasını verdiren talih değildi. Bu sadece bir muhabir içgüdüsüydü ve şimdi de bunun karşılığını almaya başlamıştı. Ancak karşısındaki artık amorti değil, büyük ikramiyeydi.</p>

  <p>Dees açık bagaj kapağının önünde durdu, fotoğraf makinesini kaldırıp doğrulttu.</p>

  <p>Terminalden bir çığlık daha geldi. Bir kadın ya da bir çocuk çığlığı. Dees duymadı bile. Cessna’nın açık bagajını ve kuyruk numarasını almaya dikkat ederek üç poz fotoğrafını çekti.</p>

  <p>Dees koştu. Yine cam şangırtısı duyuldu. Bir ceset daha yere (içi koyu öksürüp şurubu dolu bez bebek gibi) fırlatıldı. Dees baktı, bir hareket gördü, pelerin olabilecek bir dalgalanma seçti… Ama hâlâ çok uzaktaydı. Dönüp uçağın iki poz fotoğrafını daha çekti.</p>

  <p>Sonra yine dönüp terminale koştu. Elinde silah olarak sadece bir Nikon fotoğraf makinesi olduğu aklına bile gelmemişti.</p>

  <p>On metre kala durdu. Yerde biri kadın biri erkek iki yetişkin veya ufak tefek bir kadın ya da on üç yaşlarında bir kıza ait üç ceset vardı. Kızın başı kesildiği için bunu söylemek pek kolay değildi.</p>

  <p>Dees makineyi doğrultup altı poz çekti. Her seferinde flaş yanmışa otomatik mekanizma bir dönme sesiyle filmi sarmıştı.</p>

  <p>Dees aklından çektiği pozları sayıyordu. Otuz altı pozluk film koymuştu. On bir tane çekmişti, geriye yirmi beş poz kalmıştı. Pantolonun cebinde yedek filmi de vardı… Eğer değiştirecek zaman bulabilirse. Ama bundan emin olamazdı; bu gibi durumlarda fırsatları kaçırmamalıydın.</p>

  <p>Dees terminale varmıştı, uzanıp kapıyı açtı.</p>

  <p><br /></p>

  <h3 id="sigil_toc_id_9" style="text-align: center;"><i>9</i></h3>

  <p>Dees yeryüzünde görülecek her şeyi görmüş olduğunu sanıyordu ama böyle bir manzarayı asla görmüş değildi. Asla.</p>

  <p>‘Kaç kişi?’ diye aklından geçiyordu. ‘Kaç kişi öldürdün? Altı mı? Sekiz mi? Bir düzine mi?’</p>

  <p>Bunu söylemek olanaksızdı. Gece Pilotu küçük özel terminali bir kasap dükkânına çevirmişti. Her tarafta ceset ve ceset parçaları vardı. Siyah Converse spor ayakkabısı içinde bir ayak gördü; hemen deklanşöre bastı. Parçalanmış bir gövde; onu da çekti. Yağlı bir teknisyen tulumu içinde bir adam. Yüzü alnından çenesine kadar yarılmıştı. Burnu iki parçaydı ve her nedense Dees’e yarılmış ve ekmek arasına konulmaya hazır kızarmış sosisi hatırlatmıştı.</p>

  <p>Dees onu da çekti.</p>

  <p>Ancak aniden içinden bir ses ‘Yeter!’ diye haykırdı. Savsaklanması imkânsız bir ses.</p>

  <p>‘Yeter, dur artık, tamam!’</p>

  <p>Duvarda TUVALETLERE GİDER diye bir yazı gördü ve fotoğraf makinesi boynunda sallanarak okun gösterdiği yönde koşmaya başladı.</p>

  <p>İlk karşısında çıkan erkekler tuvaleti oldu, ancak uzaylılar odası bile olsa aldıracak durumda değildi. Dees hıçkırarak ağlıyordu. Bu seslerin kendisinden geldiğine inanamıyordu. Ağlamayalı yıllar olmuştu. En son ağladığında çocuktu.</p>

  <p>Kapıyı çarparak kapattı, kontrolünü kaybeden bir kayakçı gibi kaydı ve sıradaki ikinci musluğun kenarını yakaladı.</p>

  <p>Eğildiği zaman içindeki her şey bir anda boşaldı, bir kısmı kenarlara çarpıp yüzüne savruldu. Motel odasında telefon başında yediği tavuğun kokusunu aldı ve yeniden kusmaya başladı.</p>

  <p>‘Tanrım, bu bir insan olamaz,’ diye düşünüyordu.</p>

  <p>Tam o anda sesi duydu.</p>

  <p>Bu daha önce bin kere duyduğu bir sesti, herhangi bir Amerikalının yaşamında çok olağan olan bir ses… Ama şimdi aynı ses kendisinde hiç bilmediği ve inanamadığı bir korku yaratıyordu.</p>

  <p>Pisuvara işeyen bir insanın çıkardığı ses.</p>

  <p>Ama kusmuğuyla lekelenmiş aynadan tuvaletin üç pisularını da görüyordu ve hiçbirinin başında herhangi biri yoktu.</p>

  <p>Vampirlerin gölgesi olmaz…</p>

  <p>0 sırada ortadaki pisuvara çarpan kızılımsı sıvıyı, sıvının kenarlardan akıp ortadaki geometrik biçimli deliklerde dönerek toplandığını gördü.</p>

  <p>Havada herhangi bir şey görünmüyordu, sadece porselene çarpınca beliren bir sıvı.</p>

  <p>Dees olduğu yerde dondu. Ellerini musluğun kenarına dayadı, ağzı burnu, sinüsleri tavuğun kokusuyla dolu olarak durdu ve hemen arkasında yer alan bu inanılmaz şeye baktı.</p>

  <p>‘Bir vampirin işediğini görüyorum,’ diye düşündü.</p>

  <p>‘Ben artık öldüm sayılır,’ diye düşündü.</p>

  <p>Aynada pisuvarın su kolunun kendiliğinden aşağı döndüğünü gördü. Su gürültüyle boşaldı.</p>

  <p>Dees arkasında duyduğu hışırtının bir pelerin olduğunu anladı. Olduğu yerde bekledi.</p>

  <p>Hemen arkasında biri konuştu. Sesin sahibi o kadar yakınındaydı ki, Dees ensesinde onun soğuk soluğunu hissediyordu.</p>

  <p>“Beni izledin,” dedi ses.</p>

  <p>Dees inledi.</p>

  <p>“Evet,” dedi ses sanki Dees inkâr etmiş gibi. “Seni biliyorum. Her şeyini biliyorum. Benim meraklı dostum, beni iyi dinle, çünkü bunu sadece bir kere söyleyeceğim: Beni izlemekten vazgeç.”</p>

  <p>Dees köpek gibi bîr ses çıkarıp bir daha inlerken pantolonunu ıslattı.</p>

  <p>“Fotoğraf makineni aç,” dedi ses.</p>

  <p>“Filmim!” diye Dees’in içinden bir ses çıktı. “Filmim! Sahip olduğum her şey! Fotoğraflarım!”</p>

  <p>Pelerinin havalandığı duyuldu yine. Yarasa gibi. Dees hiçbir şey göremediği halde Gece Pilotu’nun daha da yaklaştığını hissetti.</p>

  <p>“Şimdi.”</p>

  <p>Sahip olduğu tek şey değildi film.</p>

  <p>Yaşamı da vardı.</p>

  <p>“Sen gerçeksin,” diye fısıldadı.</p>

  <p>“Sen de öyle.” Dees şimdi görünmeyen adamın soluğundaki eski mezarların kokusunu duyabiliyordu. “En azından şimdilik. Bu senin son şansın benim meraklı biyografyacım. Aç makineyi… Yoksa ben açarım.”</p>

  <p>Dees tümüyle uyuşmuş parmaklarıyla Nikon’unu açtı.</p>

  <p>Donmuş yüzünün çevresinden bir hava dolaştı, hareket eden usturalar gibi. Bir an için kanlı uzun beyaz bir el, pislik dolu tırnaklar gördü.</p>

  <p>Sonra filmi fotoğraf makinesinden çıktı.</p>

  <p>Bir kanat çırpma sesi daha duyuldu. Pis kokan bir soluk. Dees Gece Pilotu’nun kendisini her şeye rağmen öldüreceğini düşündü. Ama aynada tuvaletin kapısının kendi kendine açıldığını gördü.</p>

  <p>‘Bana ihtiyacı yok,’ diye düşündü. ‘Bu akşam karnını doyurmuş olmalı.’ Yine kusmaya başladı ve bu kere doğruca aynadaki hayaline doğru.</p>

  <p>Kapı kendi kendine kapandı.</p>

  <p>Dees üç dakika kadar orada durdu; yaklaşan siren sesleri başının üstüne gelene kadar; bir uçak motorunun öksürmesini ve uğultusunu duyana kadar.</p>

  <p>Hiç kuşkusuz, Cessna Skymaster 337’nin motoru.</p>

  <p>Sonra tuvaletten çıktı, koridordan geçti, terminale yürüdü. Ayağı bir kan gölü içinde kayarken az daha düşüyordu.</p>

  <p>“Dur bakalım!” diye arkasından bir polis bağırdı. “Kıpırdama! Bir hareket yaptığın anda kendini ölmüş bil!”</p>

  <p>Dees geri bile dönmedi.</p>

  <p>“Basın, hıyar herif!” diyerek bir eliyle fotoğraf makinesini, ötekiyle basın kartını kaldırıp gösterdi. Makineden sarkan filmiyle birlikte kırılan camlardan birinin önüne yürüyüp Cessna’nın 5 numaralı pistte hız kazanmasını seyretti. Uçak bir an jeneratörün alevleri ışığında kara bir gölgeydi. Yarasaya benzeyen bir gölge. Sonra birden havalandı. Polis Dees’i arkadan duvara yasladığında burnu çarptı ve kanamaya başladı. Ama Dees aldırmadı bile, artık hiçbir şeye aldırmıyordu ve hıçkırıklar göğsünü parçalarcasına yükselirken gözlerini kapattı ve yine Gece Pilotu’nun porselene çarpınca beliren çişini gördü.</p>

  <p>Onu ömrünün sonuna kadar göreceğinden emindi.</p>
</body>
</html>
