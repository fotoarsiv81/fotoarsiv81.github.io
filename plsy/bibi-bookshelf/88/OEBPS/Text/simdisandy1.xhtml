<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<title></title>

<link href="../Styles/StyleM.CSS" type="text/css" rel="stylesheet"/>
</head>
<body>
<h2 style="text-align: center;">ŞİMDİ:&nbsp;<i style="font-size: 1em; text-align: left; text-indent: 1em;">Sandy</i></h2>
<p style="text-align: justify;">Curt Wilcox'ın oğlu, babasının ölümünün ardından merkezde çok, gerçekten çok vakit geçirmeye başladı ama kimse ona orada ne işi olduğunu sormadı veya ayakaltından çekilmesini söylemedi. Ne yaptığını anlıyorduk: babasının anısına tutunmaya çalışıyordu. Polisler, yas tutanın psikolojisinden iyi anlar, çoğumuz bu konuda dilediğimizden fazla bilgiye sahibizdir.</p>
<p style="text-align: justify;">O yıl, Ned Wilcox, Statler Lisesi'nde son sınıf öğrencisiydi. Futbol takımını bırakmış, seçim zamanı geldiğinde Ekip D'yi seçmiş olmalıydı. O yaşta bir gencin cuma akşamları maçlara çıkıp cumartesi geceleri partilere gitme seçeneğini bir kenara bırakıp ücret almadan ayak işleri yapmayı yeğlemesi biraz tuhaftı, ama yaptığı tam olarak buydu. Hiçbirimizin onunla yaptığı seçim üzerine konuştuğunu sanmıyorum, kararına saygı duyuyorduk. Maçları bir kenara bırakmanın zamanının geldiğine karar vermişti, hepsi buydu. Yetişkin erkekler böyle kararlara varmakta çoğunlukla zorlanır; Ned kendi kararını içki ya da bir paket sigara satın almasının hâlâ yasak olduğu bir yaşta verdi. Babası yaşasa onunla gurur duyardı. Bundan eminim.</p>
<p style="text-align: justify;">Etrafta ne kadar çok vakit geçirdiği göz önüne alınırsa sanırım B Barakası'ndakini görüp birine onun ne olduğunu ve orada ne aradığını sorması kaçınılmazdı. Büyük ihtimalle de bana soracaktı, çünkü ben babasının en yakın dostuydum. En azından hâlâ bir polis olan dostlarından en yakını. Sanırım içimde bir yerlerde, bunun gerçekleşmesini istiyordum. Eskilerin dediği gibi, ya iyileştir ya da öldür. Meraklı kediyi biraz olsun tatmin et.</p>
<p style="text-align: justify;">Curtis Wilcox'ın başına gelenler son derece basitti. Curt'ün de şahsen tanıdığı ve altı yedi kez tutukladığı müzmin bir sarhoştu canını alan. Alkolik Bradley Roach kimsenin canına kastetmemişti; zaten sarhoşların çoğu etmezdi. Ama elbette bunu bilmek, uyuşuk kıçlarına sıkı bir tekme atma isteğinizi ortadan kaldırmaya yetmiyor.</p>
<p style="text-align: justify;">Curtis, 2001 yılının sıcak bir temmuz gününün sonlarına doğru, Burger King ya da Taco Bell yemekten bıkmış olan şoförünün ev yemeği yeme umuduyla otobandan çıktığı büyük, on altı tekerlekli bir eyaletler arası tırı kenara çektirmişti. Curt, Pennsylvania 32. Karayolu ile Humboldt Yolu'nun kesiştiği yerdeki terk edilmiş Jenny benzin istasyonunun önündeki asfalta -bir başka deyişle lanet olası eski Buick Roadmaster'ın yıllar önce evrenin bu bölümünde ortaya çıktığı yere- park etmişti, isterseniz buna bir rastlantı diyebilirsiniz ama ben bir polisim ve rastlantılara inanmam. Benim inandığım, giderek uzayan ve narinleşen, sonunda da kötü şans ya da insanların acımasızlığıyla ortadan kalkan olaylar zinciridir.</p>
<p style="text-align: justify;">Ned'in babasının tırı durdurmasının nedeni, altında sallanan lastik parçasıydı. Yanına gittiğinde arka lastiklerin birinden sarktığını gördü. Birçok şoför eskiyen lastikleri kaplatıyordu. Dizel yakıt çok pahalı olduğu için buna neredeyse mecbur kalıyorlardı ve bazen lastik bu şekilde soyuluyordu. Eyaletler arası yollarda kopan lastik parçalarına sık sık rastlamak mümkündü. Ya yolun ortasında yatıyor ya da dev siyah yılanların derileri gibi yol kenarına savrulmuş oluyorlardı. Rocksburg ve Statler arasında uzanan, iyi durumda ama ihmal edilmiş 32. Karayolu gibi iki şeritli yollarda böyle bir tırın ardında yolculuk etmek çok tehlikeliydi. Yeterince büyük bir lastik parçası, şanssız bir sürücünün aracının ön camını rahatlıkla parçalayabilirdi. Parçalamasa bile sürücüyü gafil avlayarak şaşırtabilir ve hendeğe yuvarlanmasına, bir ağaca bindirmesine ya da aşarak on kilometre boyunca 32'ye paralel akan Redfern Deresi'ne düşmesine neden olabilirdi.</p>
<p style="text-align: justify;">Curt devriye arabasının yanardöner ışığını açınca tır şoförü uslu bir çocuk gibi kenara çekti. Curt de arabayı onun arkasına çekti ve telsizle merkeze mevkiini bildirerek durma nedenini söyledi. Shirley'nin cevabını dinledikten sonra araçtan indi ve tıra doğru yürümeye başladı.</p>
<p style="text-align: justify;">Eğer dosdoğru camdan sarkarak onu izleyen sürücüye doğru yürümüş olsaydı bugün hâlâ hayatta olabilirdi. Ama arka tekerlekten sarkan parçayı incelemek için durdu, hatta yerinden koparmayı deneyerek parçayı kuvvetlice çekti. Tır şoförü tüm bunları görmüştü ve daha sonra mahkemede ifade verirken hepsini anlattı. Curt'ün bunu yapmak için durması, oğlunu Ekip D'ye getiren ve daha sonra bir parçası olmasını sağlayan zincirin sondan bir önceki halkasıydı. Son halka ise Bradley Roach'un, yolcu koltuğunun önünde, eski Buick Regal'inin (o Buick değil, başka bir Buick, evet, felaketlere ve aşklara üzerlerinden biraz süre geçtikten sonra baktığınızda her şeyin bir astrologun yıldız haritasındaymış gibi sıralanmış olduğunu görmek çok komik) tabanında duran biralardan birini daha almak için eğilmesiydi. Bir dakikadan daha kısa bir süre sonra Ned Wilcox ve kız kardeşleri babasız, Michelle Wilcox kocasız kaldı.</p>
<p style="text-align: justify;">Curt'ün oğlu Ekip D'nin merkezinde sıkça görülmeye başladığında cenaze töreninin üzerinden pek fazla bir zaman geçmemişti. O sonbaharda üç-on bir vardiyasındaydım (ara sıra kontrol için de uğruyordum, sorumlu pozisyonunda olunca merkezden uzak durmak kolay olmuyor) ve oraya vardığımda ilk gördüğüm kişi o oluyordu. Arkadaşları lisenin arka tarafındaki Floyd B. Clouse Field sahasında top peşinde koşup eğlenirken Ned, yeşil sarı ceketi üzerinde, tek başına polis merkezinin avlusunda birikmiş yaprakları toplayarak yığınlar haline getirirdi. Beni görünce el sallar, ben de ona karşılık verirdim; sana da selam, evlat. Bazen arabamı park ettikten sonra ön tarafa dolaşır, onunla çene çalardım. Bana kız kardeşlerinin son günlerde yaptıkları aptallıklar gibi havadan sudan şeyleri anlatır, birlikte gülerdik. Ama onlara gülerken bile kardeşlerine duyduğu sevgiyi gözlerinden okumak mümkündü. Bazen arka kapıdan içeri girip Shirley'ye durumun nasıl olduğunu sorardım. Shirley Pasternak olmasaydı batı Pennsylvania polis teşkilatı çökerdi, bundan emin olabilirsiniz.</p>
<p style="text-align: justify;">Kış bastırınca Ned'i çoğunlukla polislerin şahsi araçlarını park ettikleri arka otoparkta, kar küreyicisini çalıştırırken görmeye başladık. O yörede yaşayan iki kardeş, Dadierler yüzünden yapılmıştı bu otopark. Ekip D'nin merkezi, Amish bölgesinde, Short Hills'in kıyısındadır ve güçlü bir fırtına çıktığında rüzgâr, tüm yığınları tekrar otoparka taşır. Bu yığınlar bana dev kaburga kemikleri gibi görünür. Ama Ned için havanın nasıl olduğu fark etmezdi. Eksi on yedi derecede, rüzgâr tepelerden aşağı şiddetle eserken bile küreyicideki kar tulumunu giyerek, yeşil sarı okul ceketi üzerinde, deri polis eldivenleri ellerinde, kayak maskesi yüzünde olduğu halde arka otoparkı temizliyor olurdu. Ona el sallardım. Bana kısaca karşılık verir, sonra tekrar karları küreme işine dönerdi. Bazen işi bittikten sonra bir fincan kahve veya sıcak çikolata içmek için içeri girerdi. Merkezdeki adamlar onunla ilgilenir, okulun nasıl gittiğini, ikizleri hizada tutup tutmadığını (sanırım ikizler 2001 yılında on yaşındaydı), annesinin bir şeye ihtiyacı olup olmadığını sorarlardı. Bir sorun yoksa ve kırtasiye işleri de birikmemişse onlara ben de katılırdım. Konuşmaların hiçbiri babası hakkında olmazdı, ama aynı zamanda hepsi babası hakkında olurdu. Anladınız değil mi?</p>
<p style="text-align: justify;">Aslında kuru yaprakları toplamak ve karları küremek, Arky Arkanian'ın göreviydi. Otoparkın bekçisi, Arky'ydi. Bununla birlikte o da bizden biri sayılırdı, işine karışıldığı için hiçbir kızgınlık göstermedi ya da Ned'i uzaklaştırmaya çalışmadı. Hatta çocuğun karları küremesi üzerine dizlerinin üzerine çöküp Tanrı'ya şükrettiğinden eminim. Arky altmışına geldi ve futbol oynadığı günler artık çok geride kaldı. Tıpkı eksi on yedi derecede (hava rüzgârlıysa neredeyse eksi otuz) açık havada bir saat geçirebildiği günlerin geride kaldığı gibi.</p>
<p style="text-align: justify;">Çocuk daha sonra Shirley ile, resmi unvanını söylemek gerekirse Polis İletişim Memuru Pasternak ile vakit geçirmeye başladı. Bahar ayları ilerledikçe Ned, Shirley'nin bölmesinde, STA (sağırlar için telefon aygıtı), telefonlar, Polis Mevki Tablosu (D-Haritası olarak da bilinir) ve bu küçük dünyadaki yüksek gerilimin odak noktası olan bilgisayarın arasında daha çok görülmeye başladı. Shirley ona telefonları gösterdi (en önemlisi, 911 hattının bağlı olduğu kırmızı telefondu). İz sürme aygıtının haftada bir test edilmesi gerektiğini söyledi ve nasıl yapılacağını açıkladı, nöbet listesinin her gün kontrol edilmesi gerektiğini belirtti. Böylece o gün Statler, Lassburg ve Pogus Kenti'nin yollarında kimlerin devriye gezdiğini, kimlerin mahkemede ve izinde olduğunu bilecekti.</p>
<p style="text-align: justify;">"En büyük kâbusum, bir memuru kaybetmek ve kayıp olduğunu fark edememek," dediğini duydum bir gün Ned'e.</p>
<p style="text-align: justify;">"Bu daha önce hiç gerçekleşti mi?" diye sordu Ned. "Bir memur... öylece kayboldu mu?"</p>
<p style="text-align: justify;">"Bir kez," dedi Shirley. "Benim bu göreve gelmemden önce. Bak, Ned, senin için arama kodlarının bir listesini çıkardım. Artık bu kodları kullanmak zorunda değiliz ama bütün polisler hâlâ kullanır, iletişim merkezini kontrol etmek istiyorsan bunları bilmelisin."</p>
<p style="text-align: justify;">Sonra görevin dört temel prensibini tekrarladı: mevkiiyi bil, olayın türünü bil, eğer varsa yaraların ne olduğunu bil, en yakın birimi bil. Yer, olay, yaralar, EYB; bu Shirley'nin parolasıydı.</p>
<p style="text-align: justify;">Aklımdan şunlar geçti: Ondan sonra kontrolü Ned alacak. Shirley bunu istiyor. Scranton'dan birinin gelmesi ve bu hallerini görmesi halinde işinden olabileceği ihtimali umurunda bile değil. Ned'in bu işi yapmasını istiyor.</p>
<p style="text-align: justify;">Ve bir haftaya kalmadan onu PİM Pasternak'ın masasında oturur görmeye başladık. Önceleri sadece lavaboya gittiği zamanlarda oturuyordu. Shirley bir sigara veya bir kahve içmek için yerini ona bırakmaya başlayınca Ned'in bölmede oturduğu süre giderek uzadı.</p>
<p style="text-align: justify;">Bölmede yalnız oturduğunu gördüğümü ilk fark edişinde çocuk hemen ayağa fırladı ve yüzünde, dağınık odasında, eli kız arkadaşının memesinin üzerindeyken annesi tarafından yakalanmış bir gencin şaşkınlık ve suçluluk dolu gülümsemesi belirdi. Ona kısaca başımı salladım ve yoluma devam ettim. Bu konuda daha sonra hiç düşünmedim. Shirley, Statler Ekip D'nin iletişim birimini haftada en fazla üç kez tıraş olmak zorunda kalan, tüyü yeni bitmiş bir çocuğa emanet etmişti. O an devriyede olan en az bir düzine polis memuru vardı ama ben adımlarımı bile yavaşlatmamıştım. Hâlâ babasından bahsediyorduk, anlarsınız herhalde. Shirley, Arky, ben ve yirmi yıl boyunca Curtis Wilcox ile birlikte hizmet etmiş diğer memurlar. Her zaman ağzınızla konuşmazsınız. Bazen dile getirdiklerinizin hiçbir önemi olmaz. Bazen, belli etmeniz gerekir.</p>
<p style="text-align: justify;">Bununla birlikte, görüş alanından çıktığımda durdum. Kıpırdamadan ayakta durup kulak kabarttım. Odanın karşısında, elinde bir fincan kahveyle duran Shirley Pasternak bana bakıyordu. Hemen yanında, mesaisi az önce bitmiş ve üniformasını çıkarıp sivillerini giymiş olan Phil Candleton vardı. O da gözünü dikmiş bana bakıyordu.</p>
<p style="text-align: justify;">İletişim bölmesinde telsizden çıtırtılar yükseldi. “Statler, burası 12," dedi bir ses. Telsizde sesleri farklı gelir ama her bir adamımı sesini duyar duymaz tanırım. Karşı taraftaki Eddie Jacubois'du.</p>
<p style="text-align: justify;">"Burası Statler, dinliyorum," dedi Ned. Son derece sakindi, işi yüzüne gözüne bulaştırmaktan korkuyorsa da sesinden kesinlikle belli olmuyordu.</p>
<p style="text-align: justify;">"Statler, önümde bir Volkswagen Jetta var. Plakası 14-0-7-3-9 Foxtrot, onu 99. Karayolu'nda durdurdum. 10-28'e ihtiyacım var, tamam."</p>
<p style="text-align: justify;">Shirley hızla odanın karşısına doğru yürümeye başladı. Telaştan kahvesinin bir kısmını dökmüştü. Onu dirseğinden tutarak durdurdum. Eddie Jacubois, şehirlerarası yoldaydı ve Jetta'yı bir ihlalden dolayı durdurmuştu -akla ilk gelen ihlal, hız limitini aşmış olmasıydı- ve aracın sahibinin veya plaka numarasının arananlar listesinde olup olmadığını soruyordu. Bunu bilmek istiyordu çünkü devriye arabasından inip Jetta'ya doğru yürüyecekti. Bilmek istiyordu çünkü her gün olduğu gibi o gün de dışarı çıkarak kendini tehlikeye atıyordu. Jetta çalınmış olabilir miydi? Son altı ay içinde bir kazaya karışmış mıydı? Sahibi eşini taciz etmek suçuyla mahkemeye çıkmış mıydı? Birini vurmuş muydu? Kimseyi soymuş ya da birinin ırzına geçmiş miydi? Ödenmemiş park cezası bile olsa bir kusuru var mıydı?</p>
<p style="text-align: justify;">Veri tabanında yer alıyorlarsa Eddie'nin bunları bilmeye hakkı vardı. Ama aynı zamanda ona, burası Statler, dinliyorum, diye geri dönenin neden bir liseli genç olduğunu bilmeye de hakkı vardı. Kararı Eddie'ye bıraktım. Shirley hangi cehennemde deseydi Shirley'nin kolunu bırakacaktım. Eddie devam etmeye karar verirse de çocuğun neler yapabileceğini, nasıl başa çıkacağını izleyecektim.</p>
<p style="text-align: justify;">"Beklemede kal, Birim 12." Ned heyecandan soğuk terler döküyorsa da sesinin tonu hâlâ belli etmiyordu. Bilgisayar ekranına döndü ve Pennsylvania Eyalet Polisi'nin kullandığı arama motoru olan Uniscope'u tuşladı. Anahtar kelimeleri hızla ama hatasızca yazdı ve ENTER tuşuna bastı.</p>
<p style="text-align: justify;">Sonraki bir dakikalık sessizlik boyunca Shirley ile yan yana, umutla bekledik. Çocuğun donup kalmayacağını, sandalyeden aniden fırlayıp kapıya doğru koşmayacağını, en çok da, doğru kodu doğru yere gönderdiğini umuyorduk. Çok uzun bir dakika gibi gelmişti. Bir kuşun cıvıltısını ve çok uzaklardaki bir uçağın homurtusunu duyduğumu hatırlıyorum. Bazı insanların rastlantı demekte ısrar ettikleri olaylar zinciri hakkında düşünmek için yeteri kadar zaman vardı. Ned'in babası, 32. Karayolu'nda öldüğünde bu zincirlerden biri koptu; bir başkası ise o an gözümüzün önünde oluşmaya başladı. Eddie Jacubois -korkarım asla memurların en bıçkını olamadı- o gün Ned Wilcox'a bağlandı. Onun hemen ötesinde ise, bu yeni zincirin bir sonraki halkası olan Volkswagen Jetta vardı. Ve direksiyonundaki kişi. Her kimse.</p>
<p style="text-align: justify;">Sonra: "12, burası Statler."12."</p>
<p style="text-align: justify;">"Jetta, Pittsburgh'dan William Kirk Frady adına kayıtlı. Daha önce... şey... bekle..."</p>
<p style="text-align: justify;">Tek duraksaması bu oldu. Shirley'nin ona verdiği kartı aceleyle ararken çıkardığı telaşlı kâğıt seslerini duydum. Kartın üzerinde arama kodları vardı. Kartı buldu, baktı ve sabırsızlığını belirten bir homurtuyla bir kenara bıraktı. Eddie, tüm bu süre boyunca yirmi kilometre batıda, devriye arabasının içinde sabırla bekledi. Belki o arada Amish'lerin iki tekerlekli at arabalarına ya da ön taraftaki pencerelerinden birinin perdesinin, içinde yaşayan Amish ailesinde evlilik çağında bir genç kız olduğunu anlatmak için eğri asıldığı bir çiftlik evine ya da Ohio'ya doğru uzanan puslu tepelere bakıyordu. Ama baktıklarının hiçbirini görmüyordu. O an Eddie'nin tek gördüğü -açık seçik bir şekilde- önünde, yolun kenarındaki cepte park etmiş olan Jetta ve direksiyon ardında bir siluetten ibaret olan sürücüsüydü. Peki neydi bu sürücü? Zengin miydi? Fakir miydi? Dilenci miydi? Hırsız mıydı?</p>
<p style="text-align: justify;">Sonunda Ned adamın ne olduğunu söyledi. "12, Frady daha önce üç kez AAK'dan yakalanmış, duyuyor musun?"</p>
<p style="text-align: justify;">Jetta'nın sürücüsü sarhoşun tekiydi. Belki o an alkollü değildi ama hız yaptığı düşünülürse sarhoş olma ihtimali yüksekti.</p>
<p style="text-align: justify;">"Tamam, Statler." Kısa ve öz. "Şu an izinli mi?" Frady'nin sürücü ehliyetinin geçerli olup olmadığını soruyordu.</p>
<p style="text-align: justify;">"Şey..." Ned telaşla mavi bilgisayar ekranındaki beyaz harflere baktı. Tam önünde evlat, göremiyor musun? Nefesimi tuttum.</p>
<p style="text-align: justify;">Sonra: "Olumlu, 12, üç ay önce geri almış."</p>
<p style="text-align: justify;">Nefesimi bıraktım. Yanımda duran Shirley'nin de nefesini verdiğini duydum. Bu, Eddie için de iyi bir haberdi. Frady o an yasadışı bir şey yapmıyordu, bu yüzden olay çıkarması daha düşük bir ihtimaldi. En azından genel beklenti buydu.</p>
<p style="text-align: justify;">"12 araca yaklaşıyor," dedi Eddie. "Anlaşıldı mı?"</p>
<p style="text-align: justify;">"Anlaşıldı, 12, beklemedeyim," diye cevap verdi Ned. Bir tıkırtı ve derin, titrek bir iç çekiş duydum. Harekete geçen Shirley'ye başımı salladım. Sonra elimi kaldırdım ve kaşımı sildim. Terden sırılsıklam olmasına pek şaşırmamıştım doğrusu.</p>
<p style="text-align: justify;">"Nasıl gidiyor?" diye sordu Shirley. Sesi son derece sakin ve doğaldı. Az önce olanlardan bihaber gibi davranıyordu.</p>
<p style="text-align: justify;">"Eddie Jacubois az önce bağlantı kurdu," dedi Ned. "10-27." Bu, santral kontrolü demektir. Eyalet polisleri içinse on bağlantının dokuzunda, santrale bir ihlal için bilgi sorulması anlamına gelir. Ned'in sesi biraz titriyordu ama ne olmuştu yani? Artık heyecanını belli etmesinde bir sakınca yoktu. "99. Karayolu'nda bir Jetta'yı durdurmuş. Çaresine baktım."</p>
<p style="text-align: justify;">"Nasıl yaptığını anlat," dedi Shirley. "Tüm yöntemlerin üzerinden geç. Her bir adımı anlat, Ned. Mümkün olduğunca çabuk ol."</p>
<p style="text-align: justify;">Yoluma devam ettim. Phil Candleton, ofisimin kapısında beni durdurdu. Başını iletişim bölmesine doğru salladı. "Çocuk nasıldı?"</p>
<p style="text-align: justify;">"İyi idare etti," dedim ve yanından geçip ofisime girdim. Oturana dek bacaklarımın pelteye döndüğünü ve dizlerimin titrediğini fark etmemiştim.</p>
<p style="text-align: justify;">Kız kardeşleri Joan ve Janet, tek yumurta ikizleriydi. Birbirlerine olduğu kadar ölen babalarına da benziyorlardı: Curtis'in mavi, hafifçe çekik gözleri, sarı saçları, dolgun dudakları onlarda da vardı (Curt'ün yıllığındaki resminin altında yazan lakabı, "Elvis"ti). Michelle'in oğlu da tıpkı babasına benziyordu. Bu benzerlik oldukça çarpıcıydı. Gözlerinin çevresine birkaç kırışıklık eklense, Ned, Curtis'in polis kuvvetlerine ilk katıldığı günkü halinin bir kopyası olurdu.</p>
<p style="text-align: justify;">Kardeşleri ve annesi için Ned vardı. Ned içinse biz.</p>
<p style="text-align: justify;">Nisan ayında bir gün, yüzünde parlak bir gülümseme olduğu halde merkeze geldi. Olduğundan daha genç, daha tatlı görünüyordu. O zaman, gerçekten gülümsediğimizde hepimizin daha genç ve daha tatlı göründüğünü düşündüğümü hatırlıyorum; gerçekten mutlu olduğumuzda ortaya çıkan bu gülümsemeler, aptalca bir sosyal gösteri için yüzümüzde beliren yapmacık gülümsemelerden öylesine farklı ki. O gün üzerimdeki etkisi çok ferahlatıcı oldu, çünkü Ned pek fazla gülümsemezdi. Hele ki öyle parlak bir gülümsemeye çok nadir tanık oluyorduk. Sanırım bunu o güne kadar hiç fark etmemiştim. Ned daima nazik, duyarlı ve kıvrak zekâlı bir genç olmuştu. Bir başka deyişle, etrafınızda olmasından zevk duyacağınız biriydi. Işıl ışıl parladığı o güne dek her zaman ne kadar ciddi ve ağırbaşlı olduğunu fark edememiştim.</p>
<p style="text-align: justify;">Odanın ortasına geldiğinde tüm konuşmalar kesildi. Elinde bir kâğıt tutuyordu. Tepesinde karmaşık görünümlü, altın rengi bir mühür vardı. "Pitt!" dedi kâğıdı puan veren bir olimpiyat hakemi gibi iki eliyle tutup başının üzerine kaldırarak. "Pitt'e kabul edildim, millet! Ve bana bir burs da veriyorlar! Neredeyse tam burs!?</p>
<p style="text-align: justify;">Herkes alkışlamaya başladı. Shirley onu şap diye dudaklarından öpünce çocuk boynuna dek kızardı. O gün izinli olan ama bir olay için ifade vermesi gerektiğinden orada olan ve bu yüzden sürekli söylenen Huddie Royer neşeyle çıktı ve bir torba küçük L'il Debbie kekiyle geri döndü. Arky, anahtarını kullanarak meşrubat makinesini açtı ve bir parti verdik. Sadece yarım saat kadar sürdü ama güzel bir partiydi. Herkes Ned'in elini sıktı, Pitt'ten gelen kabul mektubu elden ele dolaşarak odayı turladı, (sanırım iki kez) evlerinde olan birkaç polis, sırf onunla konuşmak ve kutlamak için merkeze uğradı.</p>
<p style="text-align: justify;">Sonra elbette gerçek dünya yüzünü gösterdi. Batı Pennsylvania'da hayat sessiz ve sakin olabilir, ama ölü gibi durgun olduğu kesinlikle söylenemez. Pogus Kenti'nde (orası bir şehirse ben de Arşidük Ferdinand'ıyım) bir çiftlik evinde yangın çıkmıştı ve bir Amish arabası, 20. Karayolu'nda devrilmişti. Amish'ler, pek belli etmeseler de bu gibi durumlarda yardım edilmesinden memnun olurlar. O olayda ata önemli bir şey olmamıştı, önemli olan da buydu. En kötü at arabası kazaları, siyah giyen bu halkın gençlerinin cuma ve cumartesi geceleri ahırın arkasında içip sarhoş olduklarında meydana gelir. Bazen bir "dünya" insanına Iron City birası aldırıyorlar, bazen de en azılı düşmanınıza bile içirmeyeceğiniz, ev yapımı, çok sert mısır içkilerini içiyorlar. Bunlar, bizim dünyamızın parçaları ve bu dünyayı genel anlamda severiz. Büyük, temiz çiftlikleri ve arkalarında turuncu üçgenler olan küçük, temiz arabalarıyla Amish'ler de bu dünyaya dahil.</p>
<p style="text-align: justify;">Ve bir de ofisimde daima ilgilenilmeyi bekleyen yığınla kırtasiye işi olur. Her yıl daha da beter oluyor. Neden bu pozisyona geçip sorumluluk almayı istediğimi artık bilemiyorum. Tony Schoondist önerdiğinde, Sorumlu Çavuş olmak için geçmem gereken sınava girdim, sanırım o zamanlar bir nedenim vardı ama bugünlerde onun ne olduğuna dair hiçbir fikrim yok.</p>
<p style="text-align: justify;">Saat altı civarında bir sigara tüttürmek için arka tarafa çıktım. Orada, otoparka bakan bir bankımız var. Banka oturduğunuzda, önünüzde batıya has, hoş bir manzara uzanır. Ned Wilcox, elinde Pitt'ten gelen kabul mektubuyla, yanaklarından yaşlar süzülerek bankta oturuyordu. Bana kaçamak bir bakış attıktan sonra başını çevirdi ve avucunun içiyle gözlerini ovuşturdu.</p>
<p style="text-align: justify;">Kolumu omzuna atmayı düşünerek yanına oturdum ama atmadım. Böyle bir şeyi yapmadan önce düşünürseniz yaptığınızda sahte bir hareketmiş gibi hissedersiniz. Yani öyle olur sanırım. Hiç evlenmedim ve babalık üzerine zerre kadar bilgi sahibi olmadığımı söylemek yanlış olmaz. Bir sigara yaktım ve bir süre hiç konuşmadan içtim. "Önemli değil, Ned," dedim sonunda. Aklıma gelen tek söz buydu ve ne anlama geldiği konusunda hiçbir fikrim yoktu.</p>
<p style="text-align: justify;">"Biliyorum," diye hemen cevap verdi boğuk sesle. Ağlamamaya çalışıyordu. "Hiç değil."</p>
<p style="text-align: justify;">Ne kadar incinmiş olduğu, sesinden anlaşılıyordu. Bir şey, onu midesinden yakalamıştı sanki.</p>
<p style="text-align: justify;">Sigaramı içmeye devam ettim ve hiçbir şey söylemedim. Otoparkın uzak ucunda, belediyenin bıraktığı yol tuzu yığınının yanında ya yıkılması veya bakım yapılması gerekiyormuş gibi görünen eski, ahşap binalar vardı. Bunlar, eski Motor Pool binalarıydı. Statler Belediyesi, on yıl kadar önce greyderlerini, buldozerlerini ve asfalt silindirlerini yolun iki kilometre kadar ötesine, bir hapishaneye benzeyen yeni tuğla fabrikasına taşımıştı. Geride tek kalan, büyük bir tuz yığını (bu yığından azar azar alıp kullanıyoruz; bir zamanlar bir dağ gibi yükseliyordu) ve birkaç köhne, ahşap binaydı. Bunlardan biri, B Barakası'ydı. Kapının üzerindeki iri, siyah harfler -raylar üzerinde yukarı kalkan geniş garaj kapılarındandı- solmuştu ama hâlâ okunuyordu. Ağlayan gencin yanında oturur, kolumu omzuna atmak ister, nasıl yapacağımı bilemezken o köhne binanın içinde duran Buick Roadmaster'ı mı düşünüyordum? Bilmiyorum. Sanırım bu mümkün ama her zaman her düşüncemizi bildiğimizi sanmıyorum. Freud birçok konuda pek çok şey biliyor olabilir ama bu konuda onun da fikir sahibi olmadığından eminim. Bilinçaltı hakkında pek bilgim yok ama beynimizde, tıpkı göğsümüzde olduğu gibi atan bir nabız olduğuna inanıyorum; çoğunlukla anlam veremediğimiz şekilsiz, lisansız ve genellikle önemli olan düşünceleri taşıyor.</p>
<p style="text-align: justify;">Ned, elindeki mektubu salladı. "Bunu asıl göstermek istediğim kişi o. Ben küçükken Pitt'e gitmek isteyip paramız olmadığı için bu isteğini gerçekleştiremeyen o. Tanrı aşkına, oraya başvurmamın en büyük sebebi o." Duraksadı, sonra duyulur duyulmaz bir sesle tekrar konuştu. "Başlarım böyle işe, Sandy."</p>
<p style="text-align: justify;">"Mektubu gösterdiğinde annen ne dedi?"</p>
<p style="text-align: justify;">Bu sorum üzerine güldü. Titrek, ama gerçek bir gülücüktü. "Konuşmadı. Bir yarışmada Bermuda seyahati kazanmış bir kadın gibi çığlıklar attı. Sonra ağladı." Ned bana döndü. Gözyaşları kesilmişti ama gözleri şiş ve kızarıktı. O an, on sekiz yaşından çok daha küçük görünüyordu. O tatlı gülümsemesi bir anlığına tekrar belirdi. "Genel olarak çok mutlu olduğunu söyleyebilirim. Kızlar bile havalara uçtu. Sizin gibi. Shirley de beni öptü... Tanrım, tüylerim diken diken oldu."</p>
<p style="text-align: justify;">Bu hareketiyle Shirley'nin kendi tüylerini de diken diken etmiş olabileceğini düşünüp güldüm. Ned'den hoşlanıyordu, çocuk da oldukça yakışıklıydı, aklından başka türlü şeyler geçirmiş olabilirdi. Muhtemelen geçirmemişti, ama bunun imkânsız olduğu da söylenemezdi. Yirmi yıldır bekâr bir kadındı.</p>
<p style="text-align: justify;">Ned'in gülümsemesi soldu. Kabul mektubunu tekrar salladı. "Mektubu posta kutusunda gördüğüm an kabul edildiğimi hissettim. Bir şekilde biliyordum. Ve birden onu yine fazlasıyla özlemeye başladım. Çok şiddetli bir özlemdi."</p>
<p style="text-align: justify;">"Biliyorum," dedim ama bilmiyordum elbette. Babam hâlâ hayattaydı, yetmiş dört yaşında, sağlıklı ve zinde bir adamdı. Yetmiş yaşındaki annemin de ondan aşağı kalır yanı yoktu.</p>
<p style="text-align: justify;">Ned, tepelere doğru bakarak iç geçirdi. "Ölümü öylesine aptalca ki," dedi. "Eğer olursa, çocuklarıma büyükbabalarının banka soyguncularını ya da belediye binasına bomba koymaya çalışan milisleri engellemeye çalışırken kurşun yağmuru altında kalıp öldüğünü söyleyemeyeceğim. Bunun gibi bir hikâye anlatamayacağım."</p>
<p style="text-align: justify;">"Hayır," diye onayladım. "O tip bir şey değildi."</p>
<p style="text-align: justify;">"Dikkatsizliği yüzünden olduğunu bile söyleyemeyeceğim. O sadece... bir sarhoş çıkageldi ve öylece..."</p>
<p style="text-align: justify;">Karın ağrıları çeken yaşlı bir adam gibi inleyerek eğildi ve bu kez kolumu omzuna attım. Ağlamamak için gösterdiği çaba çok dokunaklıydı. On sekiz yaşında bir çocuk, bir erkek olmaya uğraşıyordu.</p>
<p style="text-align: justify;">"Ned, önemli değil."</p>
<p style="text-align: justify;">Başını sertçe iki yana salladı. "Eğer bir Tanrı olsaydı, bunun bir sebebi olurdu," dedi. Yere bakıyordu. Elim hâlâ omzundaydı ve sırtının, az önce bir yarış koşmuşçasına yükselip alçaldığını hissedebiliyordum. "Bir Tanrı olsaydı, bununla sonuçlanan bir olaylar zinciri olurdu. Ama yok. En azından ben göremiyorum."</p>
<p style="text-align: justify;">"Ned, çocukların olursa, onlara büyükbabalarının görev başında öldüğünü söyle. Sonra onları buraya getir ve diğerleriyle birlikte plakanın üzerinde olan ismini göster."</p>
<p style="text-align: justify;">Beni duymuyor gibiydi. "Bir rüya görüyorum. Bir kâbus." Nasıl devam edeceğini düşünürcesine bir süre duraksadıktan sonra devam etti. "Her şeyin rüya olduğunu gördüğüm bir rüya. Ne demek istediğimi anlıyor musun?"</p>
<p style="text-align: justify;">Başımı salladım.</p>
<p style="text-align: justify;">"Ağlayarak uyanıyorum ve odamda olduğumu görüyorum. Hava günlük güneşlik. Kuşlar cıvıldıyor. Sabah saatleri. Aşağıdan gelen kahve kokusunu alabiliyorum ve o iyi. Tanrım sana şükürler olsun ki babam iyi, diye düşünüyorum. Konuştuğunu falan duymuyorum ama biliyorum işte. Sonra bir lastiğinin kaplamasının parçalanmış olduğunu görüp uyarmak üzere kenara çektirdiği bir sarhoş tarafından ezilmesinin çok saçma, ancak her şeyin gerçek gibi geldiği o aptalca rüyalarda karşımıza çıkabilecek bir olay olduğunu düşünüyorum... ve ayaklarım! yatağın kenarından aşağı sarkıtıyorum... bazen ayak bileklerimin üzerine düşen güneş ışığını görüyorum... sıcaklığını bile hissediyorum... ve sonra gerçekten uyanıyorum. Etrafım kapkaranlık oluyor. Ben yorganın altına gömülmüş olduğum halde üşüyorum ve tir tir titriyorum. Rüyanın bir rüya olduğunu bilerek öylece yatıyorum."</p>
<p style="text-align: justify;">"Berbat bir şey," dedim küçükken aynı rüyanın bana özel bir türünü gördüğümü hatırlayarak. Rüyam, köpeğimle ilgiliydi. Ned'e anlatmayı düşündüm ama sonra vazgeçtim. Yas yastır ama bir köpekle bir baba aynı değildir.</p>
<p style="text-align: justify;">"Her gece görseydim bu kadar kötü olmazdı. Her gece görseydim sanırım uykudayken bile o kahve kokusunun gerçekte olmadığını, hatta sabahın henüz gelmediğini bilirdim. Ama rüyayı görmüyorum, görmüyorum, sonunda gördüğümdeyse yine kanıyorum. Kendimi öyle mutlu ve rahatlamış hissediyorum ki babam için hoş bir şey yapmaya karar veriyorum, mesela doğum gününde ona istediği alet takımını almayı... ve sonra uyanıyorum. Kendimi yine kanmış bir halde yatağımda titrer buluyorum." Muhtemelen babasının o sene kutlanmayan ve bir daha asla kutlanmayacak olan doğum gününün düşüncesiyle tekrar ağlamaya başladı. "Kandırılmaktan nefret ediyorum. Bay Jones'un olanları söylemek için tarih dersinde beni sınıftan çıkarması gibi ama daha kötü. Çünkü karanlıkta tek başıma uyanıyorum. Bay Greenville -okuldaki rehber öğretmen- zamanın tüm yaraları iyileştireceğini söylüyor ama aradan neredeyse bir yıl geçmiş olmasına rağmen bu rüyayı hâlâ görüyorum."</p>
<p style="text-align: justify;">Başımı salladım. Bir kasım günü, avcının biri tarafından vurulan ve onu bulduğumda vücudu beyaz göğün altında, kendi kanı içinde katılaşmış olan Ten-Pound'u hatırlıyordum. Beyaz gökyüzü, o kışın karlı geçeceğini belirtiyordu. Benim rüyamda, kan gölünün içinde yatan hep bir başka köpek oluyor ve ben de Ned'inkine benzer bir rahatlama hissediyordum. En azından uyanana kadar. Ten-Pound'u düşününce aklıma merkezin eski günlerdeki maskotu geldi. İsmi Mister Dillon'dı. Adını, James Arness'ın şerif rolünde olduğu diziden almıştı, iyi bir köpekti. "O duyguyu bilirim, Ned." "Sahi mi?" Umutla bana baktı.</p>
<p style="text-align: justify;">"Evet. Ve giderek yok olduğunu söyleyebilirim. İnan bana, yok oluyor. Ama kaybettiğin, okuldan bir arkadaş ya da bir komşu değil, babandı. Önümüzdeki yıl bu zamanlarda hâlâ aynı rüyayı görüyor olabilirsin. Hatta on yıl sonra bile ara sıra görmen mümkün." "Bu çok korkunç." "Hayır," dedim. "Bu, hafıza."</p>
<p style="text-align: justify;">"Bir neden olsaydı." Dürüst gözlerle bana bakıyordu. "Lanet olası bir sebep. Anlayabiliyor musun?"&nbsp;</p>
<p style="text-align: justify;">"Elbette."</p>
<p style="text-align: justify;">"Sence bir neden var mı?"</p>
<p style="text-align: justify;">Ona sebepler hakkında bir fikrim olmadığını ama zincirleri bildiğimi söylemeyi düşündüm; hiç yoktan ortaya çıkan halkaların nasıl birbirlerine eklendiğini, zincirlerin uzayarak nasıl dünyayı sardığını anlatmayı düşündüm. Bazen bir zinciri tutup onunla kendinizi karanlığın içine çekebilirsiniz. Ama sanırım çoğunlukla etrafımıza dolanıyorlar. Sadece sıkışıp kalırsanız şanslısınız demektir. Zincirle boğulmak da var.</p>
<p style="text-align: justify;">Kendimi yine otoparkın diğer ucundaki B Barakası'na bakar buldum. Ona bakarken, içindeki karanlıkta duran şeye alışabildiysem, Ned Wilcox'ın da babasız yaşamaya alışabileceğim düşündüm. İnsanlar hemen hemen her şeye alışabilir. Sanırım hayatlarımızın en iyi yönü bu. Elbette aynı zamanda da en korkunç tarafı.</p>
<p style="text-align: justify;">"Sandy? Ne düşünüyorsun?"</p>
<p style="text-align: justify;">"Yanlış insana sorduğunu düşünüyorum. Ben sadece çalışmayı, umut etmeyi ve AEG için kenara para ayırmayı bilirim."</p>
<p style="text-align: justify;">Sırıttı. Ekip D'de, herkes AEG'den, anayasanın karmaşık bir bölümüymüş gibi büyük bir ciddiyetle bahsederdi. Aslında sadece "altın emeklilik günleri" anlamına geliyordu. Sanırım AEG'den ilk bahseden Huddie Royer'dı.</p>
<p style="text-align: justify;">"Sivri akıllı bir savunma avukatı tarafından mahkemede madara edilmemek için delil zincirini korumayı da bilirim ama bunların dışında ben de kafası karışık Amerikalı erkeklerden biriyim sanırım."</p>
<p style="text-align: justify;">"En azından dürüstsün," dedi.</p>
<p style="text-align: justify;">Gerçekten öyle miydim? Yoksa sadece o kahrolası soruyu mu bekliyordum? O an kendimi tam anlamıyla dürüst hissettiğim söylenemezdi; derin sularda debelenen bir çocuğu izleyen, yüzme bilmeyen bir adam gibiydim. Ve gözüm bir kez daha B Barakası'na takıldı. İçerisi soğuk mu? diye sormuştu bu çocuğun babası bir zamanlar. İçerisi soğuk mu, yoksa bana mı öyle geliyor?</p>
<p style="text-align: justify;">Hayır, yanılmıyordu.</p>
<p style="text-align: justify;">"Ne düşünüyorsun, Sandy?"</p>
<p style="text-align: justify;">"Söylemeye değecek bir şey değil," dedim. "Bu yaz ne yapacaksın?"</p>
<p style="text-align: justify;">"Hıı?"</p>
<p style="text-align: justify;">"Bu yaz ne yapmayı planlıyorsun?" Benim Maine'de golf oynamayacağım veya Tahoe Gölü'nde tekneyle açılmayacağım kesindi ve burs olsun olmasın, Ned'in kazanacağı her bir papele ihtiyacı olacaktı.</p>
<p style="text-align: justify;">"Yine ilçe Parkları ve Eğlence Merkezi'nde çalışacağım sanırım," dedi hiç hevesli olmayan bir sesle. "Geçen yaz orada çalışmıştım. Şeye kadar... Biliyorsun işte."</p>
<p style="text-align: justify;">Babasının ölümüne kadar. Başımı salladım.</p>
<p style="text-align: justify;">"Geçen hafta Tom McClannahan'dan bir mektup aldım, benim için bir yerin hazır olduğunu haber veriyor. Küçükler Ligi'ne koçluk yapmaktan bahsetmiş ama bu sadece yem. Zamanımın çoğunu geçen yılki gibi çiçek sulayıp kürek sallayarak geçireceğimden eminim. Bunları yapmak benim için sorun değil, ellerimin kirlenmesine de aldırmam. Ama Tom..." Sözünü bitirmek yerine omuz silkti.</p>
<p style="text-align: justify;">Ned'in ketum davranıp dile getirmediğinin ne olduğunu biliyordum. İki tür alkolik vardır, fazlasıyla acımasız olanlar, bir de diğer insanların iyi niyetlerini akıllarını kaçıracak raddeye gelmelerine neden olacak kadar çok sömüren melek yüzlüler. Tom, acımasızlar sınıfındaydı. Kökleri on dokuzuncu yüzyıla değin uzanan önde gelen bir ailenin son mensubuydu. McClannahan ailesinden o güne dek bir senatör, iki Temsilciler Meclisi üyesi, yarım düzine Pennsylvania temsilcisi ve sayısız Statler İlçesi Belediye Meclisi üyesi çıkmıştı. Tom, zalim bir patrondu ve siyaset basamaklarında tırmanmaya hiç hevesli değildi. Onun hoşuna giden, Ned gibi saygılı, sessiz iyi aile çocuklarına emirler vermek, karşılık vermeyeceklerini bilerek onları itip kakmaktı. Ve elbette bunları yapmaktan hiçbir zaman bıkmıyordu.</p>
<p style="text-align: justify;">"O mektuba hemen cevap verme," dedim. "Daha önce bir görüşme yapmak istiyorum."</p>
<p style="text-align: justify;">Merak edip soracağını sandım ama tek yaptığı başını sallamak oldu. Ona baktım. Kabul mektubu kucağında duruyordu. Yüklü bir burs alıp okula kabul edilmek yerine ret mektubu almış gibi yıkılmış göründüğünü düşündüm.</p>
<p style="text-align: justify;">Sonra tekrar düşündüm. Belki okul onu reddetmemişti ama ya hayatın kendisi? Hayat onu reddetmemişti -Pitt'ten gelen mektup bunun bir kanıtıydı- ama o an öyleymiş gibi hissettiğinden emindim. Başarının neden bazen bizi başarısızlık yaşadığımızda olduğundan daha kötü etkilediğini, yaşam enerjimizi niçin yok ettiğini bilmiyorum ama bunun doğruluğundan hiç şüphem yok. Ve unutmayın, daha sadece on sekiz yaşındaydı.</p>
<p style="text-align: justify;">Tekrar başımı kaldırdım ve içinde ne olduğunu düşünerek otoparkın diğer ucundaki B Barakası'na baktım. Bunu hiçbirimiz bilmiyorduk.</p>
<p style="text-align: justify;">Ertesi sabah, söylediğim görüşmeyi yapmak için bölge merkezimiz olan Butler'daki Albay Teague'i aradım. Durumu açıkladım ve o bir yeri ararken bekledim. Muhtemelen daha üst rütbelerin üssü olan Scranton'ı aramıştı. Teague kısa bir süre sonra bana döndü ve iyi haberi verdi. Telefonu kapattıktan sonra formalite icabı Shirley ile konuştum. Babasını severdi ama çocuğa resmen bayılıyordu.</p>
<p style="text-align: justify;">Ned o öğleden sonra okul çıkışı merkeze geldiğinde ona, yazı Tom McClannahan'in azarlarını ve şikâyetlerini dinlemek yerine iletişim kontrolünü öğrenerek (ve karşılığında bir ücret alarak) geçirmek isteyip istemediğini sordum. Bir an için çok şaşkın göründü... sanki şoka girmiş gibiydi. Sonra birden ağzı kulaklarına vardı. Bir an, bana sarılacağını sandım. Önceki akşam kolumu omzuna atma fikrim sadece düşüncede kalmamış, aynı zamanda fiiliyata da dökülmüş olsaydı muhtemelen sarılırdı. Bunun yerine ellerini yumruk yapıp yüzünün iki yanına kaldırdı ve "Evetttt!" diye bağırdı.</p>
<p style="text-align: justify;">"Shirley seni çırağı olarak yanına almayı kabul etti ve Butler'dan da resmi onayı aldık. McClannahan için kürek sallamanın yerini tutmaz belki ama..."</p>
<p style="text-align: justify;">Bu kez bana sarıldı, gülüyordu ve bu kucaklaşma doğrusu çok hoşuma gitti. Buna kolaylıkla alışabilirdim. Arkasını döndüğünde karşısında, iki yanında iki memurla -Huddie Royer ve George Stankowski- duran Shirley'yi buldu. Gri üniformaları içinde üçü de son derece ciddi duruyordu. Şapkalarını takmış olan Huddie ve George'un boyu, neredeyse iki buçuk metreymiş gibi görünüyordu.</p>
<p style="text-align: justify;">"Sakıncası yok mu?" diye sordu Ned, Shirley'ye. "Gerçekten?"</p>
<p style="text-align: justify;">"Sana bildiğim her şeyi öğreteceğim," dedi Shirley.</p>
<p style="text-align: justify;">"Yaa?" dedi Huddie. "Peki Ned ilk haftadan sonra ne yapacak?"</p>
<p style="text-align: justify;">Shirley ona bir dirsek attı; tam Baretta'sının kabzasının üstüne vurmuş, hedefine ulaşmıştı. Huddie, abartılı bir ahh! çekti ve sendeledi.</p>
<p style="text-align: justify;">"Sana bir şey vereceğiz, evlat," dedi George. Sesi çok ciddiydi ve yüzünde hastane-civarında-doksanla-gidiyordun bakışı vardı. Bir eli arkasındaydı.</p>
<p style="text-align: justify;">"Ne?" diye sordu Ned çok mutlu olmasına rağmen hafif sıkıntılıydı. Shirley, Huddie ve Ekip D'nin birkaç memuru daha George'un arkasında kümelendi.</p>
<p style="text-align: justify;">"Sakın bunu kaybedeyim deme," dedi Huddie. Onun da yüzünde son derece ciddi bir ifade vardı.</p>
<p style="text-align: justify;">"Nedir, millet, ne?" Daha da huzursuzlanmıştı.</p>
<p style="text-align: justify;">George arkasından küçük, beyaz bir kutu çıkardı. Kutuyu çocuğa uzattı. Ned önce kutuya, sonra etrafında toplanan polislere baktı ve kutuyu açtı. İçinde, üzerinde ÇAYLAK yazan plastik bir yıldız vardı.</p>
<p style="text-align: justify;">"Ekip D'ye hoş geldin, Ned," dedi George. Yüzündeki ciddi ifadeyi korumak istediyse de başaramadı. Kıkırdamaya başladı. Bir süre sonra hepsi kahkahalarla gülüyor, Ned'in elini sıkmak için sıraya giriyordu.</p>
<p style="text-align: justify;">"Aman ne komik," dedi Ned. "Gülmekten katılacaktım." Gülümsüyordu ama içimden bir ses, yine gözyaşlarının eşiğine geldiğini söylüyordu. Gözle görülür bir şey yoktu ama hissedilebiliyordu. Sanırım Shirley Pasternak da bunu hissetti. Çocuk izin isteyip iletişim kabinine yöneldiğinde kendini toparlamak için yalnız kalmaya ihtiyaç duyduğunu tahmin ettim. Ya da bunun bir rüya olmadığına kendini inandırabilmek için. Veya her ikisi de. Bazen, işler kötü gittiğinde umduğumuzun çok ötesinde bir destekle karşılaşırız. Bazen de ne kadar olsa yetmez.</p>
<p style="text-align: justify;">O yaz Ned'in etrafta olması harikaydı. Herkes onu seviyordu ve o da aramızda olmaktan çok mutluydu. En çok da Shirley ile iletişim bölümünde geçirdiği saatlerde mutlu oluyordu. Orada geçirdiği vaktin bir kısmında kodları öğreniyordu ama çoğunlukla doğru karşılıklar ve birden çok aramayı idare edebilmek üzerinde çalışıyordu. Kısa zamanda bu konuda oldukça başarılı da oldu. Haziran ayının sonlarına doğru bir akşam şiddetli kasırgalar batı Pennsylvania'yı boydan boya etkisi altına aldığında yollardaki birimlere aradıkları bilgiyi hemen iletiyor, parmakları bilgisayarın klavyesinin üzerinde adeta uçuyor, gerekli anlarda diğer ekiplerle bağlantı kuruyordu. Tanrıya şükür tornadolar yaşamadık ama şiddetli rüzgârlar, dolu ve yıldırımlardan payımıza düşeni fazlasıyla aldık.</p>
<p style="text-align: justify;">Paniğe en fazla yaklaştığı an, birkaç gün sonra, bir adamın aniden aklını kaçırıp İsa Penis hakkında bir şeyler bağırarak Statler ilçesi sulh hakimi önünde elbiselerini çıkararak etrafta çılgınca koşması sırasındaydı. İsa Penis, adamın dediği buydu; raporun bir yerinde yazıyor. Dört ayrı memur merkezle bağlantı kurdu, bir ikisi olay mahallindeydi, diğerleriyse son hızla oraya gidiyordu. Ned çaresizce tüm bunlarla nasıl başa çıkacağını düşünürken Butler'dan bir polis merkezi arayıp 99. Karayolu'nda olduğunu, aşırı hız yapan birinin peşinde... çat! Bağlantı kesildi. Ned, adamın arabayı devirdiğini tahmin etti ve tahmininde yanılmadı (Butler'dan bir çaylak olan memur kazayı sıyrıksız atlattı ama aracı mahvolmuş ve peşine düştüğü araç da paçayı sıyırmıştı). Ned, aniden kor haline gelmişler gibi bilgisayarın, telefonların ve mikrofonun başından kalkıp gerilerken Shirley'ye seslendi. Shirley hiç gecikmeden bölmedeki yerine geçti ama oturmadan önce Ned'e sarılıp yanağına bir öpücük kondurmayı ihmal etmedi. Kimse ölmedi, yaralanan bile olmadı ve Bay Isa Penis gözlem için Statler Memorial Hastanesi'ne sevk edildi. Ned'i çuvallarken gördüğüm tek an oydu ama etkisini üzerinden çok çabuk attı. Ve yaşadıklarından ders çıkardı.</p>
<p style="text-align: justify;">Genel olarak çok etkilenmiştim.</p>
<p style="text-align: justify;">Shirley de ona bildiklerini öğretmeye bayılıyordu. Bu pek şaşırtıcı değildi zira daha önce bu işi resmi izin olmaksızın, işini tehlikeye atarak yapıyordu zaten. Ned'in polis kuvvetlerinde bir kariyer yapmaya niyeti olmadığını, bunu ima edecek en ufak bir harekette bulunmadığını biliyordu; hepimiz biliyorduk. Ama Shirley için fark etmiyordu. Ve Ned de etrafımızda olmaktan hoşlanıyordu. Bunun da farkındaydık. Stresten ve gerilimden hoşlanıyor, adeta bu duygularla besleniyordu. Bir kez paniklemiştir, evet, ama ben de onu etrafta görmekten mutluluk duyuyordum. Bunun onun için basit bir bilgisayar oyunu olmadığını bilmek güzeldi. Yaptığı işi ciddiye alıyordu. Pitt'te her şey yolunda gitmezdi belki, kim bilir? Daha şimdiden Shirley'den önceki iletişim sorumlusu memur Matt Babicki'den iyiydi.</p>
<p style="text-align: justify;">Temmuzun ilk günlerinden birinde -yanılmıyorsam babasının ölümünden bir yıl kadar sonra- Ned gelip bana B Barakası’nı sordu.</p>
<p style="text-align: justify;">Ofisimin hemen hemen her zaman açık bıraktığım kapısına vurulduğunu duyup başımı kaldırdım ve kolsuz bir tişörtle yıpranmış blucin giymiş Ned'in eşikte durduğunu gördüm. Arka ceplerinin her birinden birer toz bezi sarkıyordu. Ne hakkında olduğunu o an anladım. Belki sebebi toz bezleriydi, belki de gözlerindeki bakış.</p>
<p style="text-align: justify;">"Bugün izinli olduğunu sanıyordum, Ned," dedim ayağa kalkarken.</p>
<p style="text-align: justify;">"öyle," dedi omuzlarını silkerek. "Yapmak istediğim ufak tefek işler vardı. Bir de... şey... bir sigara içmek için çıktığında sana bir şey sormak istiyorum." Sesinin tonuna bakılırsa oldukça heyecanlıydı.</p>
<p style="text-align: justify;">"Şu an bunun için çok uygun," dedim ayağa kalkarken.</p>
<p style="text-align: justify;">"Emin misin? Yani, eğer işin varsa..."</p>
<p style="text-align: justify;">"İşim yok," dedim olmasına rağmen. "Haydi gidelim."</p>
<p style="text-align: justify;">Short Hills Amish bölgesinde her zamankine benzer bir yaz ortası günüydü: hava kapalı ve sıcaktı. Sıcaklık, ufku bulanıklaştıran ve ülkenin bana genellikle büyük ve cömert görünen bölümünün sararmış eski bir fotoğraf gibi küçük ve solgun görünmesine neden olan şurubumsu nem yüzünden çok daha boğucuydu. Batıda, odaklanmamış bir gök gürültüsünün boğuk homurtusu duyuldu. Karanlık çöktükten sonra yeni bir fırtına patlayabilirdi -haziran ortasından beri haftanın üç günü fırtınalı geçiyordu- ama o an için sadece klimalı ortamdan çıkar çıkmaz alnımızda boncuk boncuk terlerin belirmesine neden olan ısı ve nem hissediliyordu.</p>
<p style="text-align: justify;">B Barakası'nın önünde iki plastik kova vardı; biri deterjanlı su, diğeri durulama suyuyla doluydu. Birinin içinde, uzun saplı bir sünger duruyordu. Curt'ün oğlu çok çalışkan bir gençti. Sigara içtiğimiz bankta bu kez Phil Candleton oturuyordu. Yanından geçip otoparkın diğer ucuna doğru yürüdüğümüzde bana anlamlı bir bakış fırlattı.</p>
<p style="text-align: justify;">"Barakaların camlarını siliyordum," diyordu Ned. "İşimi bitirdiğimde kovaları dökmek için şuraya gittim." B ve C barakaları arasındaki, üzerinde paslı bir pulluk, birkaç eski traktör lastiği ve pek çok yabani ot bulunan arazi parçasını işaret ediyordu. "Sonra suyu dökmeden önce barakaların pencerelerini son bir kez kısaca silmeye karar verdim. C Barakası'nın camları leş gibiydi ama B'nin camları oldukça temizdi."</p>
<p style="text-align: justify;">Bu beni hiç şaşırtmadı. B Barakası'nın ön tarafında sıralanan küçük pencerelerinden, Jackie O'Hara'dan Eddie Jacubois'a kadar iki (hatta belki üç) nesil polis bakmıştı. Koskoca adamların, bir korku gösterisi izleyen küçük çocuklar gibi o raylı kapıların önüne dizildiğini hatırlayabiliyordum. Ondan önceki iletişim memuru Matt Babicki gibi Shirley de içeri bakmak için sırada beklemişti; yaklaşın, canlarım, gelin ve canlı timsahı görün. Dişlerine iyice bakın, nasıl da parladıklarını görün.</p>
<p style="text-align: justify;">Ned'in babası bir keresinde beline bir ip bağlanmış halde içeri girmişti. Ben de içeri girmiştim. Elbette Huddie ve eski Sorumlu Çavuş Tony Schoondist de. Soyadını hiç kimsenin doğru düzgün telaffuz edemediği (Shane-dinks) Tony, Ned resmen merkezde çalışmaya başladığı sırada dört yıldır özel bir bakım merkezinde yaşıyordu. B Barakası'nda aramızdan pek çok kişi bulunmuştu. İstediğimizden değil, ara sıra mecbur kaldığımızdan. Curtis Wilcox ve Tony Schoondist uzman olmuşlardı ve dışarıdan okunacak kadar büyük rakamları olan yuvarlak termometreyi içeri Curt asmıştı. Görebilmek için tek yapmanız gereken, yüzünüzü barakanın raylı kapısı boyunca uzanan, bir metre altmış santim yüksekliğindeki pencerelerden birine dayamak ve yansımayı önlemek için ellerinizle başınızın iki yanını perdelemekti. Curt'ün oğlu ortaya çıkmadan önce bu pencereler sadece bu şekilde temizleniyordu; canlı timsahı görmek için gelenlerin cama dayadıktan alınları ve elleri sayesinde nispeten temiz kalıyorlardı. Tam olarak söylemek gerekirse görmeye geldikleri, neredeyse tıpatıp 8-silindirli bir Buick gibi görünen, üzeri örtülü bir şeydi, örtülüydü çünkü üzerine, bir cesedin üzerine örtülen çarşaf gibi bir branda atmıştık. Bazen branda kayardı. Bunun için hiçbir sebep yoktu ama yine de branda kayardı. Altında bir ceset de yoktu.</p>
<p style="text-align: justify;">"Şuna bak!" dedi Ned oraya vardığımızda. Sesi küçük bir çocuk gibi heves ve heyecan yüklüydü. "Eski ama çok bakımlı bir araba, değil mi? Babamın Bel Air'inden bile daha iyi durumda! Havalandırma deliklerine ve öndeki ızgarasına bakılırsa bu bir Buick. Ellilerin ortalarından olmalı, değil mi?"</p>
<p style="text-align: justify;">Aslında Tony Schoondist, Curt Wilcox ve Ennis Rafferty'ye bakılırsa '54 modeldi. Bir tür '54. işin gerçeği, aslında '1954 model değildi. Bir Buick de değildi. Hatta bir araba bile değildi. Harcanmış gençlik günlerimde söylediğimiz gibi, bambaşka bir şeydi o.</p>
<p style="text-align: justify;">Bu arada Ned konuşmaya devam ediyor, heyecanla neredeyse saçmalıyordu.</p>
<p style="text-align: justify;">"Ama mükemmel bir durumda olduğu buradan bakınca bile anlaşılıyor. Çok tuhaftı, Sandy! İçeri baktığımda önce ilk gördüğüm, şekilsiz bir yığındı. Branda üzerindeydi. Camları yıkamaya başladım..." Batı Pennsylvania aksanı iyice belirginleşmişti, "...sonra bir ses duydum, aslında iki sesti, önce bir kayma sesi, sonra da düşme sesi. Ben camları yıkarken arabanın üzerindeki branda kayıp yere düştü! Sanki onu görmemi istiyordu ya da öyle bir şey! Buna tuhaf denmez de ne denir?"</p>
<p style="text-align: justify;">"Gerçekten de oldukça tuhaf," dedim. Alnımı cama dayadım (daha önce pek çok kez yaptığım gibi) ve görüşü zorlaştıracak yansımayı önlemek için ellerimi yüzümün iki yanına siper ettim. Evet, çocuğun dediği gibi çok bakımlı, eski bir Buick gibi görünüyordu gerçekten. Ellili yıllara özgü özel Buick ızgarası, krom bir timsahın ağzına benziyordu. Beyaz yanaklı lastikleri vardı. Sen, bebek, derdik eskiden, okul için fazla havalısın. B Barakası'nın loşluğunda rengi siyah gibi görünüyordu. Aslında gece mavisiydi.</p>
<p style="text-align: justify;">Buick 1954 model, gece mavisi bir Buick Roadmaster -Schoondist kontrol etmişti- gibi görünmesine rağmen tam olarak o modelden bir örnek değildi. Boyası mat değildi ve minik parçacıklardan oluşuyormuş gibiydi.</p>
<p style="text-align: justify;">İçerisi deprem bölgesi, derdi Curtis Wilcox.</p>
<p style="text-align: justify;">İrkilerek pencereden çekildim. Yaklaşık bir yıl önce ölmüştü ama dosdoğru sol kulağıma konuşmuştu. Ya da başka bir şeyin sesini duymuştum.</p>
<p style="text-align: justify;">"Ne oldu?" diye sordu Ned. "Hayalet görmüş gibisin."</p>
<p style="text-align: justify;">Bir hayaleti duydum, diyecektim az kalsın. "Hiç," dedim onun yerine.</p>
<p style="text-align: justify;">"Emin misin? İrkildiğini gördüm."</p>
<p style="text-align: justify;">"Şeytan yokladı sanırım. Bir şeyim yok."</p>
<p style="text-align: justify;">"Şu arabanın hikâyesini anlatsana? Kime ait?"</p>
<p style="text-align: justify;">Ne soruydu ama. "Bilmiyorum," dedim.</p>
<p style="text-align: justify;">"Peki niye öyle karanlıkta yatıyor? Tanrım, benim böyle güzel bir arabam olsaydı -bir antika!- köhne bir barakada, karanlıkta öylece durmasına kesinlikle izin vermezdim." Sonra aklına bir fikir geldi. "Yoksa bir suçluya mı ait? Delil olarak mı tutuluyor?"</p>
<p style="text-align: justify;">"İstersen rehin diyebilirsin. Hizmet bedeli olarak tutuluyor." En azından bizim söylediğimiz buydu. Kuvvetli bir sebep sayılmazdı, ama bir keresinde Curtis'in de dediği gibi, şapkanızı asmak için tek bir çivi gerekirdi.</p>
<p style="text-align: justify;">"Ne hizmeti?"</p>
<p style="text-align: justify;">"Yedi dolarlık benzin." Benzini kimin doldurduğunu ona söyleyemedim.</p>
<p style="text-align: justify;">"Yedi dolar mı? Hepsi bu mu?"</p>
<p style="text-align: justify;">"Şey," dedim. "Şapkanı asmak için bir çivi yeter."</p>
<p style="text-align: justify;">Kafası karışmış bir halde bana baktı. Hiçbir şey söylemeden bakışlarına karşılık verdim.</p>
<p style="text-align: justify;">"içeri girebilir miyiz?" diye sordu sonunda. "Daha yakından bakabilir miyim?"</p>
<p style="text-align: justify;">Alnımı tekrar cama dayadım ve dolunay gibi yusyuvarlak olan termometrenin işaret ettiği ısıya baktım. Termometreyi Tony Schoondist, Statler'daki Tru-Value'dan almış, parasını Ekip D'nin bütçesinden değil, kendi cebinden vermişti. Ned'in babası da kirişin üzerine asmıştı. Tıpkı çiviye asılan bir şapka gibi.</p>
<p style="text-align: justify;">Bulunduğum yerde ısı en az otuz dereceyken ve herkesin hemfikir olacağı gibi havalandırması kötü barakalarda bu sıcaklığın çok daha fazla olması beklenirken termometrenin büyük, kırmızı gösterge çubuğu, 12 dereceyi gösteriyordu.</p>
<p style="text-align: justify;">"Şimdi olmaz," dedim.</p>
<p style="text-align: justify;">"Neden?" Sonra kabalık ettiğini, hatta saygısızca davrandığını fark etmiş gibi sordu: "Ne sakıncası var?"</p>
<p style="text-align: justify;">"Şu an içerisi güvenli değil."</p>
<p style="text-align: justify;">Birkaç saniye boyunca dikkatle yüzüme baktı. Bu süre içinde yüzündeki ilgi ve merak yavaş yavaş kayboldu ve tekrar merkeze gelmeye başlayalı beri sıkça gördüğüm, aslına Pitt'ten gelen kabul mektubunu aldığı gün tanık olduğum ağırbaşlı çocuk haline geldi. Yanaklarından yaşlar süzülerek bankta oturan, tarihteki sevdiğim aniden kaybetmiş her çocuk gibi sorular soran, çaresiz çocuk: bunlar neden oluyor, niçin benim başıma geldi, bir sebebi var mı yoksa hayat, çılgınca dönen bir ruletten mi ibaret? Bir anlamı varsa ben bu konuda ne yapmalıyım? Bir anlamı yoksa buna nasıl dayanacağım?</p>
<p style="text-align: justify;">"Bunun babamla bir ilgisi var mı?" diye sordu, "içerdeki babamın arabası mıydı?"</p>
<p style="text-align: justify;">Sezgileri ürkütücüydü. Hayır, babasının arabası değildi... gerçek bir araba bile değilken nasıl ona ait olabilirdi? Ama evet, babasının arabasıydı. Ve benim... Huddie Royer'ın... Tony Schoondist'in... Ennis Rafferty'nin. Belki en çok Ennis'indi. Hiçbirimizin olamayacağı kadar Ennis'indi. Hiçbirimizin istemeyeceği kadar. Ned, arabanın kime ait olduğunu sormuştu ve sanırım en doğru cevap, Pennsylvania Eyalet Polisi'ne bağlı Ekip D'ye ait olduğuydu. B Barakası'nda ne olduğunu bilen, gelmiş geçmiş tüm polislere aitti. Ama gözetimimiz altında olduğu onca yıl düşünüldüğünde, Buick'in, Tony'nin ve Ned'in babasının özel mülkü haline geldiği bir gerçekti. Onlar birer Roadmaster alimi, birer uzmandı.</p>
<p style="text-align: justify;">"Tam olarak babanın sayılmaz," dedim, duraksamamın fazla uzun sürdüğünü bilerek. "Ama hakkında bilgisi vardı."</p>
<p style="text-align: justify;">"Bilinecek ne var? Annem de biliyor muydu?"</p>
<p style="text-align: justify;">"Bugünlerde bizden başka kimse bilmiyor."</p>
<p style="text-align: justify;">"Ekip D'yi kastediyorsun sanırım."</p>
<p style="text-align: justify;">"Evet ve öyle de kalacak." Elimde, ne zaman yaktığımı hatırlamadığım bir sigara vardı, izmariti yere attım ve ayağımla ezdim. "Bu sadece bizi ilgilendirir."</p>
<p style="text-align: justify;">Derin bir nefes aldım.</p>
<p style="text-align: justify;">"Ama gerçekten bilmek istiyorsan sana anlatırım. Artık sen de bizden birisin... en azından hükümet işlerine daha yakınsın." Babası da bu tip şeyler söylerdi, çok sık duyulan sözler insanın konuşmasında yer ediyor, "istersen içeri girip yakından bakabilirsin bile."</p>
<p style="text-align: justify;">"Ne zaman?"</p>
<p style="text-align: justify;">"Sıcaklık artınca."</p>
<p style="text-align: justify;">"Anlayamıyorum, içerdeki ısının ne önemi var?"</p>
<p style="text-align: justify;">"Bugün mesaim üçte bitiyor," dedim ve bankı işaret ettim. "Yağmur yağmazsa beni orada bekle. Yağarsa üst kata çıkarız veya karnın aç olursa Country Way Diner'a gideriz. Sanırım baban da bilmeni isterdi."</p>
<p style="text-align: justify;">Bu doğru muydu? Aslında hiçbir fikrim yoktu. Bununla birlikte ona anlatma dürtümün şiddeti, bunun bir önsezi, hatta başka bir boyuttan gelme doğrudan bir emir olduğunu düşünmeme yetecek kadar fazlaydı. Dindar bir adam değilim ama bu tür şeylere inanırım. Ve bir de eskilerin söylediklerini hatırladım; ya iyileştir ya öldür, şu meraklı kediyi biraz olsun tatmin et.</p>
<p style="text-align: justify;">Bilmek insanı gerçekten tatmin eder mi? Kendi tecrübelerime dayanarak bunun çok nadir olduğunu söyleyebilirim. Ama Ned'in eylülde Pitt'e temmuzda olduğu gibi, ona has neşesi ve sıcak karakteri iyi takılmamış bir ampulün yanıp sönmesi gibi bir an görünüp bir an yok olur halde gitmesini istemiyordum. Bazı yanıtlar almaya hakkı olduğunu düşünüyordum. Bazen yanıt yoktur, bunu biliyorum ama en azından denemek istedim. Tüm risklere rağmen denemem gerektiğini düşündüm.</p>
<p style="text-align: justify;">Deprem bölgesi, demişti Curtis Wilcox kulağıma. Orası deprem bölgesi, bu yüzden dikkatli ol.</p>
<p style="text-align: justify;">"Yine mi şeytan yokladı, Sandy?" diye sordu Ned.</p>
<p style="text-align: justify;">"Sanırım bu kez yoklayan başka bir şeydi."</p>
<p style="text-align: justify;">Yağmur yağmadı. Ned'le buluşmak için B Barakası'na bakan bankın yanına vardığımda Arky Arkanian'ın da orada olduğunu, bir sigara içerken çocukla beysbol muhabbeti yaptığını gördüm. Arky beni görünce gitmeye niyetliymiş gibi kalkmaya davrandı ama ona olduğu yerde kalmasını söyledim. "Ned'e orada tuttuğumuz Buick'ten bahsedeceğim," dedim başımla otoparkın diğer ucundaki barakayı işaret ederek. "Ekip D'nin Sorumlu Çavuş'unun kafayı yediğini düşünüp beyaz önlüklüleri çağırmaya kalkarsa bana arka çıkarsın. Ne de olsa sen de buradaydın."</p>
<p style="text-align: justify;">Arky'nin yüzündeki gülümseme soldu. Çelik grisi saçları, şiddeti artan sıcak esintiyle hafifçe dalgalandı. "Bunun iyi bir fikir olduğundan emin misin, çavuş?"</p>
<p style="text-align: justify;">"Merak kediyi öldürmüş," dedim. "Ama..."</p>
<p style="text-align: justify;">"...tatmin geri getirmiş," diye tamamladı Shirley arkamdan. "Hem de büyük bir dozu derdi memur Curtis Wilcox. Size katılabilir miyim? Yoksa erkek erkeğe bir toplantı mı bu?"</p>
<p style="text-align: justify;">"Sigara bankında cinsiyet ayrımı yoktur," dedim. "Bize katıl, lütfen."</p>
<p style="text-align: justify;">Shirley de benim gibi mesaisini bitirmiş, iletişim bölmesindeki yerini Steff Colucci'ye bırakmıştı.</p>
<p style="text-align: justify;">Ned'in yanına oturdu, ona gülümsedi ve çantasından bir paket Parliament çıkardı, iki bin iki yılındaydık, hepimizin aklı uzun yıllardır başındaydı ama yine de kendimizi yavaş yavaş öldürmeye devam ediyorduk. Şaşırtıcıydı. Ya da belki, sarhoşların eyalet polislerini ezerek öldürdükleri, uydurma Buick'lerin gerçek benzin istasyonlarında aniden yoktan var oldukları bir dünyada yaşadığımız düşünülürse o kadar da şaşırtıcı değildi. Her neyse, o an bu konunun üzerinde pek durmadım.</p>
<p style="text-align: justify;">Anlatacak bir hikâyem vardı.</p>
<p></p>
</body>
</html>