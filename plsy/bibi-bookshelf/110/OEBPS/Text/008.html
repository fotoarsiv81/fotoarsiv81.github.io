<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.5.7" name="Generator" />

  <title>2. KITA</title>
  <link href="../Styles/stylesheet.css" rel="stylesheet" type="text/css" />
</head>

<body class="calibre">
  <p class="p4"><span class="t"><b class="calibre3">2. KITA</b></span></p>

  <p class="p3"><span class="t3">&nbsp;</span></p>

  <p class="p3"><span class="t3"><i class="calibre5">BÜYÜNÜN DAYANIKLILI</i></span><span class="t3"><i class="calibre5">Ğ</i></span><span class="t3"><i class="calibre5">I</i></span></p>

  <p class="calibre1">&nbsp;</p>

  <p class="calibre1"><b class="calibre6">1</b></p>

  <p class="calibre1">&nbsp;</p>

  <p class="calibre1">Mannilerin gelip gelmeyeceğine dair endişelere kapılmalarına gerek yoktu. Henchick her zamanki suratsızlığıyla, yanında kırk kişiyle önceden belirlenmiş olan buluşma noktasına, toplantı salonuna geldi. Roland’a bu sayının Bulunmamış Kapı‘yı açmak için yeterli olacağına dair güvence verdi. Elbette “Kara Küre” gittikten sonra kapının açılması mümkün olacaksa. Yaşlı adam, vaat ettiğinden az kişi getirdiği için özür dilemeye tenezzül etmedi, ama uzun sakalını çekiştirip duruyordu. Hatta bazen iki eliyle birden çekiyordu.</p>

  <p class="calibre1">“Bunu neden yapıyor, peder, biliyor musun?” diye sordu Jake, Callahan’a. Henchick’le beraber gelen adamlar bir düzine at arabasını doldurmuş, doğuya doğru ilerliyordu. Onların arkasında, tuhaf denecek kadar uzun kulaklı, parlak pembe gözlü iki Albino katırın çektiği iki tekerlekli, üzeri beyaz brandayla kaplı bir başka araba vardı. Jake arabanın tekerlekleri olan büyük bir JiffyPopr) kutusuna benzediğini düşündü. Henchick bir yandan sakallarını dalgınca çekiyor, bir yandan da tek başına bindiği arabayı sürüyordu.</p>

  <p class="calibre1">“Sanırım duyduğu utancın bir belirtisi,” dedi, Callahan.</p>

  <p class="calibre1">” Patlamış mısır markası.</p>

  <p class="calibre1">“Neden utanıyor ki? Işın depreminden sonra bu kadar kişinin gelmesine bile şaşırdım.”</p>

  <p class="calibre1">“Yer sarsıldığı sırada adamlardan bazılarının olanlara duyduğu korkunun ona duydukları korkuya baskın çıktığını öğrenmiş. Ne olursa olsun Henchick verdiği sözü tutmamış oldu. Herhangi bir söz de değildi, dinh’inize verdiği kişisel bir sözdü. Artık yüzü kalmadı, saygınlığına gölge düştü.” Sonra ses tonunu hiç değiştirmeden, başka bir zamanda cevabını alamayacağını bildiği soruyu yöneltti. “Susannah hâlâ yaşıyor mu?”</p>

  <p class="calibre1">“Evet ama yoğun bir…” diye söze başladı Jake ve hemen elleriyle ağzını örttü. Suçlayan bakışları Callahan’a döndü. Hemen önlerinde ilerleyen Henchick bir tartışma sırasında seslerini yükseltmişler gibi irkilerek etrafına bakındı. Callahan bu kahrolası hikâyedeki herkesin dokunuşa sahip olup olmadığını merak etti.</p>

  <p class="calibre1">Bu bir hikâye değil. Değil! Bu benim hayatım!</p>

  <p class="calibre1">Ama telif sayfasında KURGU yazan bir kitabın içindeki ana karakterlerden biri olduğunu gördükten sonra buna inanması biraz güçtü, değil mi? Doubleday and Company, 1975. Herkesin gerçek olmadıklarım bildiği vampirlerle ilgili bir kitaptı. Ama vampirler gerçekti. Ve en azından buna komşu bazı dünyalarda hâlâ öyleydiler.</p>

  <p class="calibre1">“Bana bu şekilde davranma,” dedi, Jake. “Beni oyuna getirme. Hepimiz aynı taraftayken yapma, peder. Tamam mı?”</p>

  <p class="calibre1">“Üzgünüm,” dedi, Callahan. Sonra ekledi: “Çok çok.” Jake hafifçe gülümsedi ve pançosunun cebinde duran Oy’u dalgınca okşadı. “O…”</p>

  <p class="calibre1">Çocuk başını iki yana salladı. “Susannah’dan bahsetmek istemiyorum, peder. Onu düşünmeyelim bile. En iyisi bu. İçimde bir his var; doğru mu, değil mi bilmiyorum ama çok güçlü. Onu arayan bir şey var. Eğeı varsa, bizi duymaması daha iyi. Ve duyabilir, biliyorum.” “Bir şey mi?…”</p>

  <p class="calibre1">Jake uzanıp Callahan’ın kovboy stili boynuna sardığı mendile dokundu. Kırmızıydı. Sonra bir elini kısaca sol gözüne götürdü. Callahan bir an ne demek istediğini anlamadı. Ama sonra anladı. Kırmızı Göz. Kral’ın Gözü.</p>

  <p class="calibre1">Arkasına yaslandı ve daha fazla konuşmadı. Roland ve Eddie, at üstünde hemen arkalarından ilerliyordu. İkisi de sessizliğe gömülmüştü. Yanlarında çıkınları ve tabancaları vardı. Jake’in çıkını arkasında, arabadaydı. O günden sonra Calla Bryn Sturgis’e dönecek olurlarsa bunun kısa bir süre sonra olmayacağını hepsi biliyordu.</p>

  <p class="calibre1">Dehşet içinde, demek üzereydi ama çok daha kötüydü. Susannah’nın son derece cılız, inanılmayacak kadar uzak, ama yine de açık seçik anlaşılır çığlıklarını duyabiliyordu. Tek umudu, Eddie’nin duymamasıydı.</p>

  <p class="calibre1">&nbsp;</p>

  <p class="calibre1"><b class="calibre6">2</b></p>

  <p class="calibre1">&nbsp;</p>

  <p class="calibre1">Böylece, depreme rağmen zafer sarhoşu halkının çoğunluğunun hâlâ uyumakta olduğu kasabadan uzaklaştılar. Hava serindi, nefeslerinin oluşturduğu buharı görebiliyorlardı. Ölü mısır saplarının üzeri ince bir buz tabakasıyla kaplanmıştı. DevarTete Whye üzerinde, ırmağın nefesiymiş gibi görünen bir sis bulutu vardı. Roland kışın kıyısındayız, diye düşündü.</p>

  <p class="calibre1">Bir saatlik yolculuğun ardından kuru vadilere ulaştılar. Atların nallarının takırtısı, tekerleklerin gıcırtısı, koşum takımlarının şıkırtısı, katırların ara sıra duyulan bağırışı ve ekinkargalarınm kanat çırpışından başka ses duyulmuyordu. Ekinkargaları muhtemelen güneye doğru uçuyordu. Güney diye bir yön kaldıysa elbette.</p>

  <p class="calibre1">Sağ taraflarındaki arazi on, on beş dakika sonra yükselmeye başladı. Daha yirmi dört saat önce Calla’nm çocuklarıyla gelip Kurtlar’la savaştıkları yere geri dönmüşlerdi. O noktada bir yol, Doğu Yolu’ndan ayrılıp kuzeybatıya doğru uzanıyordu. Yolun karşı kıyısındaki hendeğin yakın zamanda kazılmış olduğu belliydi. Roland, katefi ve tabaklı hanımların Kurtlar’ı beklediği yer orasıydı.</p>

  <p class="calibre1">Kurtlar’dan bahsetmişken, onlar neredeydi? Önceki gün orayı terk ettiklerinde etrafa saçılmış cesetler vardı. Gri pantolonlar ve yeşil pelerinler giyip diş gösteren kurt maskeleri takan, insan boyunda altmış kadar yaratık, gri atları üzerinde batıdan çıkıp gelmişti.</p>

  <p class="calibre1">Roland atından inip yaşlılığın getirdiği tutuk hareketlerle iki tekerlekli arabasından inen Henchick’in yanında yürümeye başladı. Roland ona yardım etmek için herhangi bir girişimde bulunmamıştı. Henchick muhtemelen böyle bir teklif beklemiyordu. Hatta yardım etmeye kalksa alınabilirdi bile.</p>

  <p class="calibre1">Silahşor, yaşlı adamın pelerinini düzeltmesini bekledi, sonra sorusunu sormaya niyetlendi ama gerek kalmadığını gördü. Kırk elli metre ötede, yolun sağ tarafında mısır saplarından oluşan ve daha önce orada olmayan bir tepe vardı. Roland tepenin zerre kadar saygı duyulmaksızın oluşturulmuş bir cenaze yığını olduğunu fark etti. Kasaba ahalisinin önceki gün kutlamalardan önce günü nasıl geçirdiklerine hiç kafa yormamış, o konuyla vakit harcamamıştı, ama şimdi neler yaptıklarını görebiliyordu. Kurtlar’in dirileceğinden mi korkmuşlardı? Bunu düşünürken gerçekten de korktuklarının bu olduğunu anladı. Bu yüzden ağır, hareketsiz bedenleri (hem Kurtlar’ı, hem gri atlarını) mısırların içine sürükleyip üst üste yığmışlar, üzerlerini de mısır saplarıyla kaplamışlardı. O gün de hepsini yakacaklar, bir şenlik ateşine çevireceklerdi. Ya Seminion rüzgârları esmeye başlarsa? Roland nehirle yığın arasındaki verimli toprakları riske atacaklarını ve ateşi yine de yakacaklarını tahmin etti. Neden yakmayacaklardı? Hasat mevsimi sona ermişti ve eskilerin dediğine göre ateşten iyi gübre bulunmazdı. Ayrıca, o yığın yanıp kül olana dek ahali rahat yüzü görmeyecek, derin bir uyku uyuyamayacaktı. Yaktıktan sonra bile oraya pek azı gelmek isteyecekti.</p>

  <p class="calibre1">“Roland, bak,” dedi, Eddie öfke ve keder arası bir duyguyla titreyen sesiyle. “Kahretsin, bak.”</p>

  <p class="calibre1">Jake, Benny Slightman ve Tavery ikizlerinin yolun karşısına, güvenliğe ulaşmadan önce beklediği yerde eğri büğrü olmuş ve çizilmiş bir tekerlekli sandalye vardı. Metal bölümleri sabah güneşi altında parlıyordu. Oturma kısmı kan ve tozla kirlenmişti. Sol tekerleği fena halde eğilip işe yaramaz hale gelmişti.</p>

  <p class="calibre1">“Neden öfkeyle konuşuyosun?” diye sordu, Henchick. Cantab ve Eddie’nin bazen Pelerin Ekibi dediği yarım düzine kadar yaşlı, yanına gelmişti. Adamlardan ikisi, Henchick’ten çok daha yaşlı görünüyordu. Roland’ın aklına Rosalita’nın önceki akşam söyledikleri geldi: Henchick kadar yaslı, birkaçı ise yarasalar kadar kör olan beş düzine adamın karanlıkta o patikadan tırmanmaya çalıştığını düşün. Eh, hava karanlık değildi, ama yine de adamlardan bazılarının Geçit Mağarası‘na ulaşmak bir yana, patikanın dik kesimlerini tırmanabileceğinden bile şüpheliydi.</p>

  <p class="calibre1">“Kadınının tekerlekli iskemlesini buraya onu onurlandırmak için getirdiler. Ve seni. Peki niye öfkeyle konuşuyosun?”</p>

  <p class="calibre1">“Çünkü her tarafı ezik ve yamuk olmamalıydı, kendisi de üzerinde oturuyor olmalıydı,” dedi Eddie, yaşlı adama. “Anlıyor musun, Henchick?”</p>

  <p class="calibre1">“Öfke, en işe yaramaz duygudur,” dedi, Henchick kayıtsızca. “Aklı yok edip kalbi acıyla doldurur.”</p>

  <p class="calibre1">Eddie’nin dudakları bembeyaz, ince bir çizgi halini aldı ama kendini tutmayı başardı. Susannah’nın hasar görüp ezilmiş sandalyesine doğru yürüdü (Topeka’da bulmalarından o güne dek yüzlerce kilometre ilerlemiş ama artık ömrü tükenmişti) ve hüzünle baktı. Callahan yanına yaklaşınca Eddie bir el hareketiyle gerilemesini istedi.</p>

  <p class="calibre1">Gözlerini yola diken Jake, Benny’nin vücudunun parçalandığı yere bakıyordu. Çocuğun cesedi yoktu ve birileri, dökülen kanın üzerine taze bir kat toprak atmıştı ama Jake yolun üzerindeki koyu lekeleri yine de görebiliyordu. Benny’nin avucu yukarı bakacak şekilde yolda yatan kopuk kolunu da. Arkadaşının babasının mısırların arasından telaşla çıkıp oğlunun cesedini gördüğü anı hatırladı. Yaklaşık beş saniye boyunca hiç ses çıkaramamıştı ve Jake, bu sürenin birinin sai Slightman’a inanılmayacak kadar ucuz kurtulduklarını söylemesi için yeterli olduğunu düşünmüştü: kayıpları sadece bir çocuk ve bir çiftçinin karısıydı. Ah, bir de bir başka çocuğun bileği kırılmıştı. Gerçekten de tereyağından kıl çeker gibi olmuştu. Ama kimse bir şey söylememiş, sonra baba Slightman haykırmaya başlamıştı. Jake, ne Benny’ nin kolu kopuk, kanlar içinde yolun üzerinde yatan cesedini, ne de babasının yürek paralayan çığlığını unutabilecekti.</p>

  <p class="calibre1">Jake, Benny’nin cesedinin önceki gün bulunduğu yerin yanında bir başka şeyin daha üzerinin toprakla örtülmüş olduğunu fark etti. Ufak bir metal pırıltısı görebiliyordu. Tek dizi üzerine çökerek toprağı elleriyle kazdı ve Kurtlar’m sneetch denen ölüm toplarından birini çıkardı. Üzerlerindeki yazıya bakılırsa Harry Potter modeliydiler. Önceki gün bu silahlardan birkaçını avucunda tutmuş, titreşimlerini hissetmişti. Alçak, kötücül vızıltılarını duymuştu. Topraktan kazıp çıkardığı bir taş parçası gibi cansızdı. Ayağa kalktı ve topu, üzerleri mısırlarla kaplı ölü Kurt yığınına doğru fırlattı. Öyle hızlı savurmuştu ki kolu acıdı. Muhtemelen ertesi gün tutulacaktı ama umurunda değildi. Henchick’in öfkeye dair söylediklerini de umursamıyordu. Eddie, karısını geri istiyordu; Jake de arkadaşını. Eddie’nin istediğine kavuşma ihtimali vardı ama aynı şey Jake için söz konusu bile değildi. Çünkü ölüm mutlaktı. Elmaslar gibi, sonsuza kadardı.</p>

  <p class="calibre1">Bir an önce gitmek, Doğu Yolu’nun o kesimini ardında bırakmak istiyordu. Susannah’nın eğrilip bükülmüş, bomboş duran sandalyesini daha fazla görmek istemiyordu. Ama Manniler çarpışmanın gerçekleştiği bölgenin etrafında bir çember oluşturmuştu ve Henchick, Jake’in kulaklarını tırmalayan yüksek bir sesle, acelesi varmış gibi bir dua okumaya başlamıştı: korkmuş bir domuzun çığlığına benziyordu. Tepe diye bir şeye hitap ediyor, mağaraya güvenli bir şekilde ulaşmalarını sağlaması ve can ya da akıl kaybına izin vermemesi için (daha önce akıl sağlığını dua konusu olarak düşünmemiş olan Jake, Henchick’in duasının o kısmını oldukça rahatsız edici buldu) dua ediyordu. Henchick ayrıca Tepe’ye mıknatıslarının ve sarkaçlarının gücünü arttırması için de dua etti. Son olarak kaven, büyünün dayanıklılığı için dua etti. Bu terimin o insanlar için özel bir gücü varmış gibiydi. Sözlerini bitirince hep bir ağızdan, “Tepesam, Tepekra, Tepecantah,” dediler ve el ele tutuşarak kurdukları çemberi bozdular. İçlerinden bazıları gerçek patrona birkaç laf daha etmek için dizlerinin üzerine çöktü. O arada Cantab daha genç olan dört beş adamı iki tekerlekli arabaya yöneltti. Kar beyazı tentesini indirip büyük, ahşap sandıkları ortaya çıkardılar. Jake kutuların içinde mıknatıslarla sarkaçlar olduğunu tahmin etti. Görünüşe bakılırsa bir zincirin ucuna takıp boyunlarına astıklarından çok daha büyüklerdi. Bu küçük macera için ağır silahlarını getirmişlerdi. Sandıkların üzeri Hıristiyan’dan ziyade kabalistik gibi görünen desenlerle (aylar, yıldızlar ve tuhaf geometrik şekiller) kaplıydı. Ama Mannilerin Hıristiyan olduğu ne malumdu zaten? Jake bu yönde herhangi bir işaret olmadığını düşündü. Pelerinleri, sakalları, yuvarlak siyah şapkalarıyla Quaker veya Amish gibi görünüyor, cümle arasına kattıkları onlara has kelimelerle onlar gibi konuşuyor olabilirlerdi, ama Jake’in bildiği kadarıyla ne, Quakerlar ne de Amishler başka dünyalara seyahat etmek gibi bir hobiye sahipti.</p>

  <p class="calibre1">Bir başka arabadan uzun, ahşap, cilalanmış sopalar indirildi ve desenlerle süslenmiş sandıkların altlarındaki metal yuvalardan geçirildi. Manniler sandıkları, bir ortaçağ kasabasının caddelerindeymişler ve içlerindekiler dini eserlermiş gibi taşıyordu. Aslında bir anlamda öyleydiler.</p>

  <p class="calibre1">Orada burada hâlâ kurdelelerin, oyuncak parçalarının ve çocuklara ait başka eşyaların görülebildiği yol üzerinde ilerlemeye başladılar. Bunlar, Kurtlar için yem olarak kullanılmış, onlar da yemi yutmuştu.</p>

  <p class="calibre1">Frank Tavery’nin ayağının çukura girdiği yere vardıklarında Jake kafasının içinde, işe yaramaz sersemin güzel kardeşinin sesini duydu: Yardım et ona, lütfen sai, yalvarırım. Tanrı affetsin, yardım etmişti. Ve Benny ölmüştü.</p>

  <p class="calibre1">Jake yüzünü buruşturarak bakışlarını kaçırdı. Sonra, artık bir silahşorsun, daha iyisini yapmalısın, dedi kendi kendine. Tekrar bakmak için kendini zorladı.</p>

  <p class="calibre1">Peder Callahan, Jake’in omzunu kavradı. “İyi misin, evlat? Çok solgun görünüyorsun.”</p>

  <p class="calibre1">“İyiyim,” dedi, Jake. Boğazında koca bir yumru belirdi. Kendini zorlayarak yutkundu ve pederden ziyade kendine yalan söyleyerek cevabını tekrarladı. “İyiyim, bir şeyim yok.”</p>

  <p class="calibre1">Callahan başını salladı ve çıkınını (içten içe hiçbir yere gitmeyeceğine inanan bir kasabalının içini baştan savma doldurduğu çıkın) sol omzundan sağ omzuna attı. “Mağaraya gittiğimizde ne olacak? Gidebilirsek, elbette.”</p>

  <p class="calibre1">Jake başını iki yana salladı. Bilmiyordu.</p>

  <p class="calibre1">&nbsp;</p>

  <p class="calibre1"><b class="calibre6">3</b></p>

  <p class="calibre1">&nbsp;</p>

  <p class="calibre1">Patika korktukları gibi kötü değildi. Gevşek kayalar patikaya düşmüş, sandıkları taşıyan adamların işlerini epeyce zorlaştırmıştı ama tırmanış, eskiye göre bir nebze kolaylaşmıştı çünkü deprem, patikanın büyük bölümünü kaplayan dev kayayı yerinden oynatmıştı. Eddie kenardan bakınca kayanın aşağıya düşüp ikiye ayrılmış olduğunu gördü. Ortasında rengi daha açık, parlak bir bölüm vardı. Kaya, Eddie’nin gördüğü en büyük haşlanmış yumurtaya benziyordu.</p>

  <p class="calibre1">Ağzı küçük kayalardan oluşan bir yığınla hafifçe kapanmış olmasına rağmen mağara hâlâ oradaydı. Eddie, genç Mannilere katılarak mağaranın ağzını kayalardan temizledi. Bazılarını (lâlelerin kan damlaları gibi parladığı kayaları) uçurumdan aşağı attılar. Mağaranın ağzını görmek, Eddie’nin kalbini sıkan cendereyi bir nebze gevşetti, ama önceki ziyaretinde nahoş seslerin susmak bilmediği mağaranın sessizliği onu huzursuz etmişti. Derinliklerinden rüzgârın hafif uğultusunu duyabiliyordu ama hepsi buydu. Ağabeyi Henry neredeydi? Balazar’ın adamlarının onu öldürdüğünden ve hepsinin Eddie’nin suçu olduğundan dem vurup söyleniyor olması gerekirdi. Aynı suçlayıcı tonla konuşarak Henry’ye hak veren annesi neredeydi? Büyükbabası Henchick’i onu dışladıkları için suçlayan Margaret Eisenhart neredeydi? Burası, Geçit Mağarası olmasından çok önce Sesler Mağarası olarak bilinmiyor muydu? Sesler şimdi niçin susmuştu? Ve kapının görüntüsü… Eddie’nin aklına ilk gelen kelime, aptalcaydı. İkincisiyse, önemsizdi. Bu mağara bir zamanlar derinliklerinden gelen seslerle tanımlanıyordu; kapı, içinden geçip Calla’ya gelen cam küreSiyah On Üçyüzünden korkunç, güçlü ve gizemli görünürdü.</p>

  <p class="calibre1">Ama şimdi küre burayı geldiği yoldan terk etti ve kapı artık sadece eski, işe yaramaz, hiçbir yere…</p>

  <p class="calibre1">Eddie düşünceyi zihninden uzaklaştırmaya çalıştı ama başaramadı.</p>

  <p class="calibre1">…gitmeyen, basit bir kapı.</p>

  <p class="calibre1">Engel olunamaz biçimde gözlerini dolduran yaşlardan tiksinerek Henchick’e döndü. “Burda büyü falan kalmamış,” dedi. Sesinde zerre kadar umut yoktu. “O kahrolası kapının gerisinde bayat hava ve kayalardan başka hiçbir şey yok. Sen koca bir aptalsın. Benim de senden aşağı kalır yanım yok.”</p>

  <p class="calibre1">Bunun üzerine şok ifade eden sesler oldu ama Henchick, Eddie’ye neredeyse pırıldıyormuş gibi görünen gözlerle baktı. “Lewis, Thonnie!” dedi neşeli denebilecek bir sesle. “Bana Branni sandığını getirin.”</p>

  <p class="calibre1">Saçları ince ince örülmüş, kısa sakallı, gençten iki adam öne çıktı. Yaklaşık yüz yirmi santim boyunda, ağır görünümlü, demirağacından bir sandık taşıyorlardı. Sandığı, Henchick’in önünde yere bıraktılar.</p>

  <p class="calibre1">“Aç onu, New York’lu Eddie.”</p>

  <p class="calibre1">Thonnie ve Lewis, ona soru ve korku dolu gözlerle baktı. Eddie, yaşlı Mannilerin olan biteni açgözlü bir ilgiyle seyretmekte olduklarını gördü. Mannilerin aşırı acayipliklerinin yerleşmesi için zaman gerektiğini düşündü. Lewis ve Thonnie de bir gün o noktaya varacaktı ama henüz tuhaflık aşamasını geçmemişlerdi.</p>

  <p class="calibre1">Henchick sabırsızca başını salladı. Eddie eğilip sandığın kapağını açtı. Kolay olmuştu. Kilitli değildi. İçinde bir parça ipek kumaş vardı. Henchick kumaşı bir sihirbaz edasıyla çekip aldı ve bir zincirin ucundaki çekülü ortaya çıkardı. Çekül, Eddie’nin beklediği kadar büyük değildi. Daha çok bir oyuncağa benziyordu. Sivri ucundan geniş tepesine olan mesafe kırk beş santim kadardı ve yağlı görünen, sarımsı bir tür ağaçtan yapılmıştı. Sandığın kapağındaki kristal bir tıkaca dolanmış zinciri, gümüştendi.</p>

  <p class="calibre1">“Çıkar,” dedi, Henchick. Eddie, Roland’a bakınca yaşlı adamın ağzının önündeki kıllar aralandı ve bembeyaz dişlerini ortaya çıkaran, küçümseyici gülümsemesi gözler önüne serildi. “Neden dinh’ine bakıyosun, genç ahmak? Büyünün kalmadığını kendin söyledin! Sen bilmeyeceksin de kim bilecek? Ne de olsa… bakayım… yirmi besindesin.”</p>

  <p class="calibre1">Aralarında henüz yirmi beşinde bile olmayan gençlerin de bulunduğu, Henchick’i duyacak kadar yakında olan Mannilerden alaycı gülüşler yükseldi.</p>

  <p class="calibre1">Eddie, yaşlı herife (ve kendine) duyduğu öfkeyle sandığa uzandı. Henchick elini onunkinin üzerine koydu.</p>

  <p class="calibre1">“Çeküle dokunma. Ayrı dünyalara gidip gelmek istemiyosan yapma. Zincirden tutacaksın. Anlaşıldı mı?”</p>

  <p class="calibre1">Eddie neredeyse hiç aldırmayarak çeküle dokunacaktı; nasılsa kendini onca insanın önünde aptal durumuna düşürmüştü, başladığını tamamlamakta bir mahzur göremiyordu, ama Jake’in ciddi bakışlı gri gözlerini görünce fikrini değiştirdi. O yükseklikte rüzgâr epeyce şiddetliydi, terini üzerinde kurutuyor, titremesine sebep oluyordu. Eddie uzanıp kristal tıkaca dolanmış zinciri çözdü.</p>

  <p class="calibre1">“Kaldır,” dedi, Henchick.</p>

  <p class="calibre1">“Ne olacak?”</p>

  <p class="calibre1">Henchick sonunda Eddie’nin aklının başına geldiğini düşünüyornıuşçasına başını salladı. “Göreceğiz. Çekülü çıkar.”</p>

  <p class="calibre1">Eddie zinciri kaldırdı. Sandığı taşıyan iki adamın harcadığı enerji, ona içindekinin çok ağır olduğu izlenimini vermişti. Çekülün hafifliği bu yüzden onu bir hayli şaşırttı. Sanki yüz yirmi santim uzunluğunda bir zincirin ucundaki tüyü kaldırmıştı. Zinciri eline bir iki sefer dolayarak göz hizasına kaldırdı. Bir kukla gösterisine başlamak üzereymiş gibi görünüyordu.</p>

  <p class="calibre1">Eddie tam Henchick’e ihtiyarın ne görmeyi beklediğini tekrar soracaktı ki çekül, hafif yaylar çizerek öne arkaya sallanmaya başladı.</p>

  <p class="calibre1">“Bunu ben yapmıyorum,” dedi, Eddie. “En azından ben öyle sanıyorum. Rüzgâr olmalı.”</p>

  <p class="calibre1">“Sanmam,” dedi, Callahan. “Rüzgâr o yönde…”</p>

  <p class="calibre1">“Sus!” dedi, Cantab. Gözlerinde öyle sert bir bakış vardı ki, Callahan tek kelime daha etmedi.</p>

  <p class="calibre1">Eddie vadiler ve Calla Bryn Sturgis’in büyük bölümü önüne serilmiş halde mağaranın ağzında ayakta duruyordu. İçinden geçip kasabaya geldikleri orman, grimavi bir leke halindeydi. Bir daha asla dönmeyecekleri Orta-Dünya’nın son bölümü. Rüzgâr şiddetlenip alnındaki saçları havalandırdı ve Eddie aniden bir vızıltı duydu.</p>

  <p class="calibre1">Ama bu duymak değildi. Vızıltı, gözlerinin önündeki elinin içindeydi. Zinciri tutan elinin. Kolunun. Ve en çok da kafasının içindeydi.</p>

  <p class="calibre1">Zincirin, Eddie’nin diz hizasına varan ucundaki çekülün sallanması arttı. Eddie garip bir şey fark etti; çekül, havada çizdiği yayın son noktasına her ulaşışında ağırlaşıyordu. Sanki olağanüstü bir merkezkaç kuvvetiyle çekilmekte olan bir şeyi tutuyordu.</p>

  <p class="calibre1">Yay giderek uzadı, çekülün sallanma hızı arttı ve çekim giderek kuvvetlendi. Ve sonra…</p>

  <p class="calibre1">“Eddie!” diye bağırdı Jake hem kaygılı, hem neşeli bir sesle. “Görüyor musun?”</p>

  <p class="calibre1">Elbette görüyordu. Çekül artık havada çizdiği yayın son noktasına ulaştığında belirsizleşiyordu. Kolunda hissettiği çekim (çekülün ağırlığı) bu olay gerçekleşirken hızla artıyordu. Zinciri bırakmamak için sol eliyle sağ koluna destek oldu. Artık kalçaları, çekülün sallandığı yöne hafifçe dönmeye başlamıştı. Eddie aniden nerede olduğunu hatırladı; iki yüz metre yükseklikteydi. Elindeki bebek durmadığı takdirde uçurumdan aşağı düşmesine sebep olabilirdi. Ya zinciri bırakamazsa?</p>

  <p class="calibre1">Çekül havada görünmez bir gülümseme çizerek sağa savruldu ve son noktaya yaklaşırken ağırlığı arttı. Sandıktan çıkardığı an tüy gibi hafif olduğunu düşündüğü basit tahta parçasının ağırlığı otuz, kırk, elli kiloya ulaşmıştı. Eddie çekül yayın son noktasına varıp hareketle yerçekimi arasında bir dengede duraksayınca ötesindeki Doğu Yolu’nu büyütülmüş halde görebildiğini fark etti. Sonra Branni çekülü inişe geçti ve ağırlığı bir nebze azaldı. Sonra sol tarafa doğru tekrar tırmanışa…</p>

  <p class="calibre1">“Tamam, anladım!” diye bağırdı, Eddie. “Kurtar beni şundan, Henchick. Hiç olmazsa durdur!”</p>

  <p class="calibre1">Henchick tek bir kelime söyledi. Gırtlağından çıkan ses, çamurun içinden bir şeyin çekilmesi hissi yaratmıştı. Çekül yavaşlamadı, duruverdi. Sivri ucu, Eddie’nin diz hizasında, ayaklarının hemen üzerine doğru kıpırtısızca sarkıyordu. Kolunda ve kafasında duyduğu vızıltı bir anlığına devam etti. Sonra o da yok oldu. Aynı anda çekülün yorucu ağırlığı da kayboldu. Lanet olası şey yine tüy kadar hafiflemişti.</p>

  <p class="calibre1">“Bana söyleyecek bir şeyin var mı, New York’lu Eddie?” diye sordu, Henchick.</p>

  <p class="calibre1">“Evet, bağışla, yalvarırım.”</p>

  <p class="calibre1">Tekrar gülümseyen Henchick’in dişleri, gür sakallarının arasında bir anlığına görünüp kayboldu. “O kadar da aptal diilmişsin, diil mi?”</p>

  <p class="calibre1">“Umarım değilimdir,” dedi, Eddie. Mannili Henchick gümüş zinciri elinden aldığında rahatlayarak iç geçirdi.</p>

  <p class="calibre1">&nbsp;</p>

  <p class="calibre1"><b class="calibre6">4</b></p>

  <p class="calibre1">&nbsp;</p>

  <p class="calibre1">Henchick bir prova ve deneme turu yapmalarında ısrar ediyordu. Eddie bunun sebebini anlayabiliyordu, ama, tüm bu ön saçmalıklardan nefret etmesine engel değildi. Geçen zaman, artık neredeyse avuçlarının arasından kayıp giden bir kumaş parçası gibi fiziksel bir hal almıştı. Yine de sessiz kaldı. Zaten Henchick’in kafasını bir kez attırmıştı. Tekrarına gerek yoktu.</p>

  <p class="calibre1">İhtiyar Manni, mağaraya (beşi Eddie’ye Tanrı‘dan da yaşlıymış gibi görünen) altı amigo’sunu soktu. Üçüne sarkaçlar, diğer üçüne ise deniz kabuğu şeklindeki mıknatısları verdi. Kabilenin en güçlüsü olduğu açıkça anlaşılan Branni sarkacını ise kendisi almıştı.</p>

  <p class="calibre1">Yedi adam, mağaranın ağzında bir daire oluşturdu.</p>

  <p class="calibre1">“Kapının çevresinde olmanız gerekmiyor muydu?” diye sordu, Roland.</p>

  <p class="calibre1">“Mecbur oluncaya dek hayır,” dedi, Henchick.</p>

  <p class="calibre1">Ellerinde sarkaçlar veya mıknatıslar taşıyan yaşlı adamlar el ele tutuştu. Eddie çember tamamlanır tamamlanmaz vızıltıyı tekrar duydu. Fazla yüklenmiş bir stereo kadar yüksekti. Jake’in kulaklarını elleriyle kapadığını, Roland’ın ise kısa bir an yüzünü buruşturduğunu gördü.</p>

  <p class="calibre1">Sonra kapıya baktı. O tozlu, işe yaramaz görüntüsü artık yoktu. Üzerindeki hiyeroglifler yine belirginleşmişti. BULUNMAMIŞ anlamına gelen, unutulmuş bir dilde yazılmışlardı. Kristal tokmağı ışıldıyor; beyaz ‘Şık, oyulmuş gül şeklini iyice belirginleştiriyordu.</p>

  <p class="calibre1">Acaba şimdi onu açabilir miyim, diye düşündü, Eddie. Açıp diğer tarafa bir adım atabilir miyim? Sanmıyordu. En azından henüz değil. Ama beş dakika öncesine kıyasla çok daha umutluydu.</p>

  <p class="calibre1">Mağaranın derinliklerinden gelen sesler birdenbire canlandı ama kelimeler iç içe geçmiş, anlamsızlaşmıştı. Eddie, genç Slightman’m Doğan, diye haykırdığını duyabildi. Annesi ise artık kaybetme dalında tam bir profesyonel olup zirveye ulaştığını, ne de olsa karısını kaybetmeyi becerdiğini söylüyordu. Bir adam (muhtemelen Elmer Chambers) Jake’e, çıldırdığını, foun, Mösyö Kaçık olduğunu söylüyordu. Başka sesler, diğerlerine katıldı. Ve başkaları.</p>

  <p class="calibre1">Henchick başını yanındakilere sertçe salladı. Elleri birbirinden ayrıldı. Mağaradan gelen sesler, aynı anda kesildi. Kapının yine o basit, önemsiz görünümüne büründüğünü görmek, Eddie’yi hiç şaşırtmadı. Önünden geçilip tekrar dönüp bakılmayacak alelade bir kapıydı.</p>

  <p class="calibre1">“Tanrı aşkına, o da neydi?” diye sordu, Callahan başıyla kapının gerisindeki karanlığı işaret ederek. “Daha önce böyle olmamıştı.”</p>

  <p class="calibre1">“Sanırım ya deprem ya da büyülü kürenin gidişi mağarayı çıldırttı,” dedi, Henchick sakince. “İşimizi etkilemez. Bizim işimiz, kapıyla.” Callahan’ın çıkınına baktı. “Bir zamanlar bir gezgindiniz.”</p>

  <p class="calibre1">“Öyleydim.”</p>

  <p class="calibre1">Henchick’in dişleri yine kısacık bir an görünüp kayboldu. Eddie yaşlı herifin içten içe bu durumdan hoşlanmakta olduğunu anladı. “Çıkınınıza bakılırsa eski ustalığınızı kaybetmişsiniz, sai Callahan.”</p>

  <p class="calibre1">“Sanırım bir yere gideceğimize hâlâ inanamıyorum,” dedi, Callahan gülümseyerek. Henchick’inkiyle kıyaslanınca pek cılızdı. “Ve artık daha yaşlıyım.”</p>

  <p class="calibre1">Henchick bu söz üzerine, “Pöh!” diye kaba bir ses çıkardı.</p>

  <p class="calibre1">“Henchick,” dedi, Roland. “Bu sabah toprağın sarsılmasına neyin sebep olduğunu biliyor musun?”</p>

  <p class="calibre1">Yaşlı adamın mavi gözlerinin rengi solmuştu ama bakışları hâlâ keskindi. Başını salladı. Üç düzine Manni, mağaraya giden patika üzerinde tek sıra halinde dizilmiş, sabırla bekliyordu. “Işın kırılması olduğunu düşünüyüz.”</p>

  <p class="calibre1">“Ben de,” dedi, Roland. “Durumumuz giderek umutsuzlaşıyor. Sana da uyarsa, boş konuşmaları bırakalım derim. Sadece gerekenleri konuşalım ve işimize bakalım.”</p>

  <p class="calibre1">Henchick, Roland’a Eddie’ye baktığı gibi soğukça baktı, ama Roland gözlerini kırpmadı bile. Henchick’in kaşları çatıldı, fakat sonra düzeldi.</p>

  <p class="calibre1">“Âlâ,” dedi. “Dediğin gibi olsun, Roland. Bize, hem Mannilere, hem de unutkan halka çok büyük bir iyilik yaptın ve karşılığını elimizden geldiğince vereceğiz. Büyünün etkisi sürüyo ve hâlâ güçlü. Bir kıvılcım yeter. O kıvılcımı commala kadar kolay yaratabiliriz. İstediğini elde edebilirsin. Öte yandan hep birlikte yolun sonundaki açıklığa da gidebiliriz. Veya karanlığa. Anlıyo musun?”</p>

  <p class="calibre1">Roland başını salladı.</p>

  <p class="calibre1">“Devam edecek misin?”</p>

  <p class="calibre1">Roland başı öne eğik, bir eli tabancasının kabzası üzerinde bir süre durdu. Başını kaldırdığında, yüzünde bir gülümseme vardı. Güzel, yorgun, ümitsiz ve tehlikeli bir gülümsemeydi. Bütün olan sol elini havada iki kez çevirdi: Gidelim.</p>

  <p class="calibre1">&nbsp;</p>

  <p class="calibre1"><b class="calibre6">5</b></p>

  <p class="calibre1">&nbsp;</p>

  <p class="calibre1">Sandıklar yere bırakılarak (Mannilerin Kra Kammen dedikleri yere çıkan patika dar olduğu için çok dikkatli davranmışlardı) içlerindekiler çıkardi. Uzun tırnaklı parmaklar (Mannilerin tırnaklarını yılda sadece bir kez kesmelerine izin vardı) mıknatıslara dokundu. Öyle tiz bir uğultu çıkmıştı ki Jake, beyni bir jiletle dilimlere ayrılıyormuş gibi hissetti. Aklına geçiş çınlamaları geldi ve bunun o kadar da şaşırtıcı olmadığını düşündü: o çınlamalar, kammen’di.</p>

  <p class="calibre1">“Kra Kanunen ne anlama geliyor?” diye sordu, Cantab’e. “Çanlar Evi mi?”</p>

  <p class="calibre1">“Hayaletler Evi,” dedi, adam başını çözmekte olduğu zincirden kaldırmadan. “Beni rahat bırak, Jake. Bu hassas bir iş.”</p>

  <p class="calibre1">Jake’e pek hassas bir işlemmiş gibi görünmüyordu ama yine de söyleneni yaptı. Roland, Eddie ve Callahan, mağaranın ağzında duruyordu. Yanlarına gitti. Bu arada Henchick ekibinin en yaşlı üyelerini kapının gerisinde yarım daire oluşturacak şekilde dizmişti. Kapının üzerinde hiyeroglifler ve kristal tokmak olan ön tarafı en azından o an için korumasızdı.</p>

  <p class="calibre1">Yaşlı adam mağaranın ağzına gitti, Cantab ile kısaca konuştu ve patikada sıralanmış halde ilerlemeyi bekleyen Mannilere harekete geçmelerini işaret etti. Sıranın başındaki adam mağaraya girdiğinde ona durmasını söyleyerek Roland’ın yanına geldi. Çömelerek Silahşor’a da aynısını yapmasını işaret etti.</p>

  <p class="calibre1">Mağaranın zemini pudramsı tozla kaplıydı. Bir kısmı kayalardan, çoğuysa akılsızlık edip mağaraya giren küçük hayvanların kemiklerinin kalıntılarından geliyordu. Henchick tırnağıyla yere bir dikdörtgen çizdi. Altı açıktı. Sonra etrafına bir yarım daire çizdi.</p>

  <p class="calibre1">“Kapı,” dedi. “Ve kra’mm adamları. Anladın mı?”</p>

  <p class="calibre1">Roland başını salladı.</p>

  <p class="calibre1">“Daireyi arkadaşlarınla sen tamamlayacaksın,” dedi çizmeye devam ederek.</p>

  <p class="calibre1">“Çocuk dokunuşta çok güçlü,” dedi Henchick. Jake’e öyle ani baktı ki çocuk irkildi.</p>

  <p class="calibre1">“Evet,” dedi, Roland.</p>

  <p class="calibre1">“Onu kapının tam önüne koyacağız o halde. Ama aralarında biraz mesafe olacak, çünkü kapı sertçe açılırsa (ki bu büyük bir ihtimal) kafasını koparabilir. Orda duracak mısın, çocuk?”</p>

  <p class="calibre1">“Roland ve siz aksini söylemedikçe evet,” dedi, Jake.</p>

  <p class="calibre1">“Başının içinde bir şey hissedeceksin, emilme gibi. Hoş diildir.” Duraksadı. “Kapıyı iki kez açmak istiyosunuz.”</p>

  <p class="calibre1">“Evet,” dedi, Roland. “İki.”</p>

  <p class="calibre1">Eddie kapının ikinci kez açılmasının sebebinin Calvin Tower olduğunu biliyordu ama kitap dükkânı sahibine olan tüm ilgisini yitirmişti. Adam muhtemelen cesaretten tamamen yoksun değildi, ama aynı zamanda açgözlü, inatçı ve bencildi; bir başka deyişle yirminci yüzyılda yaşayan kusursuz bir New York’luydu. Ama kapıyı son kullanan kişi Suze’du ve Eddie kapı açılır açılmaz içine dalmaya niyetliydi. İkinci kez açılıp Calvin Tower ve arkadaşı Aaron Deepneau’nun bulunduğu küçük Maine kasabasına geçiş sunacak olursa da onun için bir sakıncası yoktu. Geri kalan herkes Tower’i koruyup malum bir boş arsanın ve malum pembe gülün mülkiyetini kazanmaya çalışırsa da sorun değildi. Eddie’nin önceliği, Susannah’ydı. Başka her şey, ikinci planda kalıyordu. Kule bile.</p>

  <p class="calibre1">&nbsp;</p>

  <p class="calibre1"><b class="calibre6">6</b></p>

  <p class="calibre1">&nbsp;</p>

  <p class="calibre1">“Kapının ilk açılışında kimi göndereceksin?” diye sordu, Henchick.</p>

  <p class="calibre1">Roland, elini Calvin Tower’in o dünyaya göndermekte ısrar ettiği sandığın üzerine dalgınca koyarak düşündü. Pederi kahreden kitabın bulunduğu sandıktı. Silahşor normal şartlar altında kafasına eseni yapma eğiliminde olan, şimdiyse karısı için duyduğu endişe ve aşkla gözleri iyice körleşmiş olan Eddie’yi göndermeyi pek istemiyordu. Ama onu Tower ve Deepneau’yu bulmak için göndereceğini söylese Roland’a itaat eder miydi? Sanmıyordu. Bunun anlamı da…</p>

  <p class="calibre1">“Silahşor?” diye sordu, Henchick.</p>

  <p class="calibre1">“Kapının ilk açılışında diğer tarafa Eddie ve ben geçeceğiz,” dedi Roland. “Kapı kendiliğinden kapanacak mı?”</p>

  <p class="calibre1">“Evet,” dedi, Henchick. “Çok hızlı hareket etmeniz gerek. Yoksa vücudunuzun ikiye ayrılması işten diil. Yarısı burda, mağarada kalır; diğer yarısıysa kahverengi derili kadın her nereye gittiyse orda.”</p>

  <p class="calibre1">“Elimizden geldiğince çabuk hareket edeceğiz,” dedi, Roland.</p>

  <p class="calibre1">“Evet, en iyisi o,” dedi, Henchick ve dişlerini bir kez daha gösterdi. Bu bir gülümsemeydi.</p>

  <p class="calibre1">(Söylemediği şey ne? Bildiği veya bildiğini sandığı şey ne?)</p>

  <p class="calibre1">Ne var ki Roland’ın düşünmek için fazla zamanı yoktu.</p>

  <p class="calibre1">“Ben olsam silahlarımı burda bırakırdım,” dedi, Henchick. “Diğer tarafa götürmeye çalışırsanız tabancalarınızı kaybedebilirsiniz.”</p>

  <p class="calibre1">“Ben benimkini götürmeyi deneyeceğim,” dedi, Jake. “Zaten diğer taraftan gelmiş olduğu için muhtemelen sorun çıkmaz. Çıkarsa, bir yolunu bulup bir başkasını edinirim.”</p>

  <p class="calibre1">“Benimkinin de sorunsuzca geçmesini bekliyorum,” dedi, Roland. Konuyu dikkatle düşünmüş ve altıpatlarını yanında götürmeye karar vermişti. Henchick, siz bilirsiniz dercesine omuz silkti.</p>

  <p class="calibre1">“Oy ne olacak, Jake?” diye sordu, Eddie.</p>

  <p class="calibre1">Jake’in gözleri irileşti ve ağzı bir karış açıldı. Roland, çocuğun Hantal Billy’yi o ana dek düşünmemiş olduğunu anladı. Silahşor, John “Jake” Chambers hakkındaki en temel gerçeği unutmanın ne kadar kolay olduğunu bir kez daha düşündü: o daha bir çocuktu.</p>

  <p class="calibre1">“Geçiş yaptığımızda Oy…” diye başladı, Jake.</p>

  <p class="calibre1">“Bu aynı şey değil, tatlım,” dedi, Eddie. Susannah’nın sıkça söylediği sevgi sözcüğünü kullandığını fark ettiğinde kalbi kederle sıkıştı. Onu bir daha asla göremeyebileceğini ilk kez kabullendi. Tıpkı o lanet mağarayı terk ettikten sonra Jake’in Oy’u göremeyeceği gibi.</p>

  <p class="calibre1">“Ama…” dedi, Jake. Oy o sırada sitemle havladı. Jake, onu fazla sıkmıştı</p>

  <p class="calibre1">“Ona senin için bakarız, Jake,” dedi, Cantab şefkatle. “Hem de çok iyi bakarız. Siz küçük arkadaşını ve eşyalarınızın kalanını almaya gelene dek buraya her gün nöbetçi yerleştireceğiz.” Eğer gelirseniz, kısmı kibarlık gösterilerek dile getirilmemişti. Roland yine de söylenmemişleri adamın gözlerinden okuyabiliyordu.</p>

  <p class="calibre1">“Roland, yapamayacağımdan emin misin… yani o gelemez mi…. hayır. Anlıyorum. Bu kez geçiş yapmayacağız. Tamam. Gitmiyor.”</p>

  <p class="calibre1">Jake ellerini pançonun cebine sokarak Oy’u çıkardı ve mağaranın pudramsı tozla kaplı zeminine bıraktı. Sonra ellerini dizlerinin üzerine koyarak eğildi. Oy boynunu uzatarak başını kaldırdı. Yüzleri neredeyse birbirine değecekti. Ve Roland sıradışı bir şey gördü: Oy’un gözleri, Jake’inkiler gibi yaşlarla dolmuştu. Ağlayan bir Hantal Billy. Ancak bir meyhanede, gecenin geç vakitlerinde, bir sarhoşun anlattığı hikâyede duyulabilecek bir olaydı; onu bırakıp giden efendisi için ağlayan sadık Hantal Billy. Anlatılan bu tür hikâyelere asla inanmazdınız ama hır çıkmaması (hatta ateş edilmemesi) için sessiz kalırdınız. Ama işte, Roland olanları kendi gözleriyle görüyor ve içinden ağlama isteği yükseliyordu. Oy sadece Jake’i taklit mi ediyordu yoksa neler olup bittiğini anlamış mıydı? Roland hayvanın sadece taklit yapıyor olmasını tüm kalbiyle diledi. “Bir süre Cantab ile kalman gerek, Oy. İyi olacaksın. O bir dost.” “Tab!” diye tekrarladı hayvan. Gözyaşları burnundan mağaranın zeminine damlayarak koyu lekeler oluşturuyordu. Roland bu gözyaşlarının bir çocuğunkilerden bile kötü olduğunu düşündü. “Ake!,4A:e”</p>

  <p class="calibre1">“Hayır, benim gitmem gerek,” dedi, Jake ve yanaklarını avucunun alt kısmıyla sildi. Yüzünde, şakaklarına dek uzanan, savaş boyasına benzer lekeler bırakmıştı. “Yoo! Ake!”</p>

  <p class="calibre1">“Mecburum. Cantab ile kalmalısın. Ölmezsem senin için geri döneceğim, Oy. Geleceğim.” Oy’a bir kez daha sarılıp ayağa kalktı. “Cantab’in yanma git. İşte o.” Jake, adamı işaret etti. “Haydi, git. Sözümü dinle.”</p>

  <p class="calibre1">“Ake! Tab!” Sesteki kederi duymamak mümkün değildi. Oy bir an olduğu yerde kaldı. Sonra ağlamaya (veya Jake’i taklit etmeyeRoland hâlâ öyle olduğunu umuyordu) devam ederek döndü ve Cantab’e doğru yürüyüp genç adamın tozlu çizmelerinin arasına oturdu.</p>

  <p class="calibre1">Eddie elini Jake’in omzuna koyacak oldu. Çocuk, omzunu silkerek elinden kurtuldu ve ondan bir adım uzaklaştı. Eddie şaşırmış görünüyordu. Roland Beni İzle bakışını muhafaza etti, ama içten içe çok keyiflenmişti. Jake henüz on üçünde bile değildi, ama şimdiden yeterince manevi güce sahipti.</p>

  <p class="calibre1">Artık vakit gelmişti. “Henchick?”</p>

  <p class="calibre1">“Tamam. Önce dua etmek ister misin, Roland? İnandığın Tanrı her neyse ona?”</p>

  <p class="calibre1">“Benim Tanrım yok,” dedi, Roland. “Tek inandığım, Kule. Ona da dua edecek değilim.”</p>

  <p class="calibre1">Henchick’in yoldaşlarından birkaçı bu sözler üzerine şok olmuş göründü, ama yaşlı adam, daha fazlasını zaten beklemiyormuş gibi başını yavaşça salladı. Sonra Callahan’a döndü. “Peder?”</p>

  <p class="calibre1">“Tanrım, her şey senin takdirindir. Sana inandık, sana güvendik.” Havaya bir haç çizdi ve başını Henchick’e doğru salladı. “Gideceksek gidelim.” Henchick öne çıktı, Bulunmamış Kapı‘nın kristal tokmağına dokundu ve Roland’a baktı. Gözleri parlıyordu. “Beni son kez dinle, Gilead’lı Roland.”</p>

  <p class="calibre1">“Seni dinliyorum.”</p>

  <p class="calibre1">“Ben Manni Kra RedpathaSturgis’li Henchick. Biz uzakgörenler ve uzakyolculanyız. Ka ‘nın rüzgârında yelken açarız. O rüzgârla yolculuk edecek misiniz? Sen ve yanındakiler?”</p>

  <p class="calibre1">“Evet, nereye eserse oraya gideceğiz.”</p>

  <p class="calibre1">Henchick, Branni sarkacının zincirini elinin arkasına doğru kaydırdı ve Roland mağarayı dolduran gücü hemen fark etti. Henüz azdı, ama artıyordu. Bir gül gibi açıyordu.</p>

  <p class="calibre1">“Kaç yolculuk yapacaksınız?”</p>

  <p class="calibre1">Roland eksik parmaklarından ikisini kaldırdı. “İki. Eld’de ikim denir.”</p>

  <p class="calibre1">“İki, ikim aynı şey,” dedi, Henchick. “Commalageliki.” Sesini yükseltti. “Gelin Manniler! Gelcommala, gücünüzü gücüme ekleyin! Gelip sözünüzü tutun. Gelin ve silahşorlara olan borcumuzu ödeyin! Onları göndermeme yardım edin! Simdir</p>

  <p class="calibre1">&nbsp;</p>

  <p class="calibre1"><b class="calibre6">7</b></p>

  <p class="calibre1">&nbsp;</p>

  <p class="calibre1">Ka, planlarını değiştirdiğini hiçbiri fark edemeden kendi iradesini gerçekleştirdi. Ama önce, hiçbir şey olmayacakmış gibi düşündüler.</p>

  <p class="calibre1">Henchick’in göndericiler olarak seçtiği Manniler (altı ihtiyar ve Cantab) kapının arkasını ve yanlarını sararak bir yarım daire oluşturdu. Eddie, Cantab’in elini tuttu ve parmaklarını onunkilerin arasından geçirdi. Avuçlarının arasında deniz kabuğu şeklinde mıknatıslardan biri vardı. Canlı bir varlıkmış gibi titreştiğini hissedebiliyordu. Belki de gerçekten canlıydı. Callahan diğer elini sıkıca tuttu.</p>

  <p class="calibre1">Kapının diğer tarafındaki Roland, Henchick’in elini tuttu. Branni Sarkacı‘nın zinciri, avuçlarının arasından sarkıyordu. Artık çember, kapının tam karşısındaki bir kişilik boşluk haricinde tamamlanmıştı. Jake derm bir nefes aldı, etrafına bakındı, Cantab’in üç metre kadar gerisinde, mağara duvarının önünde oturan Oy’u gördü ve başını salladı.</p>

  <p class="calibre1">Oy, orada kal, geri döneceğim, diye zihinsel bir mesaj gönderdi ve çemberdeki yerine geçti. Callahan’ın sağ elini, bir anlık tereddütten sonra da Roland’ın sol elini tuttu.</p>

  <p class="calibre1">Vızıltı hemen geri döndü. Branni Sarkacı sallanmaya başladı. Bu kez yaylar değil, küçük daireler çiziyordu. Kapı parladı ve varlığı yoğunlaştı.,, Jake bunu gözleriyle görebiliyordu. BULUNMAMIŞ anlamına gelen hiyerogliflerin çizgileri ve daireleri belirginleşti. Tokmağa işlenmiş olan gül, ışıldamaya başladı.</p>

  <p class="calibre1">Bununla birlikte kapı hâlâ kapalıydı.</p>

  <p class="calibre1">(Konsantre ol, çocuk!)</p>

  <p class="calibre1">Henchick’in sesiydi. Kafasının içinden gelen bu ses o kadar güçlüydü ki, Jake’in beynini neredeyse püreye döndürecekti. Başını eğdi ve kapının tokmağına baktı. Gülü gördü. Çok iyi gördü. Gülün de tokmakla birlikte döndüğünü hayal etti. Kısa bir süre önce, kafasını kapılara ve birinin arkasında olduğuna inandığı dünyaya (Orta-Dünya) takmıştı. Şimdi o duyguları tekrar yaşıyor gibiydi. Hayatı boyunca görüp bildiği tüm kapıları zihninde canlandırdı (yatak odası kapılan, banyo kapıları, mutfak kapıları, dolap kapıları, bovling salonu kapıları, vestiyer kapıları, sinema kapıları, restoran kapıları üzerinde <i class="calibre4">G</i><i class="calibre4">İ</i><i class="calibre4">RMEK YASAKTIR</i> yazan kapılar üzerinde <i class="calibre4">SADECE PERSONEL G</i><i class="calibre4">İ</i><i class="calibre4">REB</i><i class="calibre4">İ</i><i class="calibre4">L</i><i class="calibre4">İ</i><i class="calibre4">R</i> yazan kapılar, buzdolabı kapıları, evet onlar bile) ve sonra hepsinin birden açıldığını gördü.</p>

  <p class="calibre1">Açıl! diye geçirdi aklından, kendini bir masal kahramanı gibi hissederek. Açıl susam açıl! Açıl diyorum!</p>

  <p class="calibre1">Mağaranın derinliklerinden yükselen sesler yine anlamsızca konuşmaya başladı. Rüzgâr sesine benzer bir uğultu oldu ve bir şeyin devrildiğini duydular. Mağaranın zemini, bir başka Işın depremi olmuş gibi ayaklarının altında sarsıldı. Jake olanların hiçbirini önemsemedi. Artık mağaradaki canlı gücü hissetmemek mümkün değildi. Jake’in tüylerini ürpertiyor, burnunu ve gözlerini titreştiriyor, saçlarını havaya dikiyordu. Ama kapı hâlâ kapalıydı. Roland’ın ve pederin ellerini biraz daha sıktı ve itfaiye binası kapıları, karakol kapıları, Piper’daki okul müdürünün ofisinin kapısı, hatta bir keresinde okuduğu Yaza Açılan Kapı adlı kitap üzerinde konsantre olmaya çalıştı. Mağaranın kokusu (yoğun küf, eski kemikler, bayat hava) aniden fazlasıyla güçlendi. O harikulade, canlandıran kesinlik duygusu içini doldurdu (şimdi olacak, biliyorum, şimdi), ama kapı hâlâ kapalıydı. Ve başka bir koku daha almaya başlamıştı. Koku mağaradan gelmiyordu. Yüzünden aşağı süzülen kendi terinin hafifçe metalik kokuşuydu.</p>

  <p class="calibre1">“İşe yaramıyor, Henchick. Ben…”</p>

  <p class="calibre1">“Hayır, henüz diil. Ve asla her şeyi tek başına yapmak zorunda olduğunu düşünme, evlat. Kapıyla aranda bir şey olduğunu farz et. Çengel gibi bir şey… ya da bir kanca…” Henchick konuşurken destek güçleri oluşturan sıranın başındaki adama doğru başını salladı. “Öne çık, Hedron. Thonnie, Hedron’un omuzlarını tut. Lewis, sen de Thonnie’ninkileri. Ve geridekiler! Siz de yapın!”</p>

  <p class="calibre1">Sıra, aceleyle ilerledi. Oy şüpheyle havladı.</p>

  <p class="calibre1">“Hisset, çocuk! Çengeli hisset! Kapıyla aranda duruyo! Hisset onu!”</p>

  <p class="calibre1">Jake hayal gücü en belirgin rüyalardan bile daha net bir görüntüyle canlandığı sırada zihniyle kapıya uzandı. Beşinci Cadde’yi, Kırk Sekizinci ve Altmışıncı Sokak arasını gördü (“Her ocakta Noel ikramiyemin suyunu çektiği on iki blok,” diye homurdanırdı babası). Caddenin iki tarafındaki her kapının aynı anda açıldığını gördü: Fendi! Tiffany! Bergdorf Goodman! Cartier! Doubleday Kitapçılık! Sherry Netherland Hotel! Yerleri kahverengi muşambayla kaplı upuzun bir koridor gördü ve Pentagon olduğunu anladı. En az bin kapı gördü. Hepsi birden açılıyor ve kasırgaya yakın bir rüzgâr yaratıyordu.</p>

  <p class="calibre1">Ne var ki önündeki kapı, önemli olan tek kapı hâlâ kapalıydı.</p>

  <p class="calibre1">Evet, ama</p>

  <p class="calibre1">Çerçevesi içinde sarsılıyordu. Jake duyabiliyordu.</p>

  <p class="calibre1">“Haydi, evlat!” dedi, Eddie. Sıkılı dişlerinin arasından konuşmuştu. “Açamıyorsan lanet kapıyı yere indir!”</p>

  <p class="calibre1">“Yardım edin!” diye, bağırdı, Jake. “Kahretsin, bana yardım edin! Hepiniz!”</p>

  <p class="calibre1">Mağaranın içindeki güç, ikiye katlanmış gibiydi. Vızıltı, Jake’in kafatasının kemiklerini sarsıyordu. Dişleri takırdamaya başladı. Ter damlaları gözlerine girerek görüşünü bulanıklaştırdı. Arkasında birine başını sallayan iki Henchick gördü: Hedron. Ve Hedron’un arkasında, Thonnie. Ve Thonnie’nin gerisinde, bir yılan gibi kıvrılarak mağaranın dışına taşan diğer Manniler.</p>

  <p class="calibre1">“Hazır ol, evlat,” dedi, Henchick.</p>

  <p class="calibre1">Hedron’un elleri Jake’in gömleğinin içine kaydı ve kot pantolonunun belini kavradı. Jake çekiliyormuş gibi hissedeceğine itiliyormuş gibi hissetti. Başının içinde bir şey öne fırladı ve binlerce dünyada bulunan bütün kapıların güneşi söndürtebilecek şiddette bir rüzgâr oluşturarak açıldığım gördü.</p>

  <p class="calibre1">Sonra ilerleyişi sona erdi. Kapının hemen önünde… bir şey vardı…</p>

  <p class="calibre1">Çengel! Çengel bu!</p>

  <p class="calibre1">Zihni ve yaşam gücü bir tür halkaymış gibi kendini çengele taktı. Aynı anda Hedron ve diğerlerinin onu geri çekişini hissetti. Acı çok ani, inanılmayacak kadar şiddetliydi. Bedeni her an parçalanacakmış gibiydi. Sonra emilme hissi başladı. Bağırsakları teker teker çekilip çıkarılıyormuş gibi, korkunç bir histi. Vızıltı da kulaklarını ve beynini kesintisizce dolduruyordu.</p>

  <p class="calibre1">Haykırmaya çalıştı (hayır, durun, bırakın, bu çok fazla!) ama yapamadı. Çığlık atmaya çalıştı ama çığlığını sadece kafasının içinde duydu. Yakalanmıştı. Çengele takılmıştı ve vücudu yırtılıp ikiye ayrılacaktı.</p>

  <p class="calibre1">Bir yaratık, çığlığını duydu. Öfkeyle havlayan Oy, yerinden ok gibi fırladı. Tam o sırada Bulunmamış Kapı, Jake’in burnunun ucunu sıyırarak aniden açıldı.</p>

  <p class="calibre1">“Dikkat!” diye bağırdı, Henchick korkunç, aynı zamanda coşkulu bir sesle. “Sakının! Kapı açılıyo! Tepesamkammen! Cantah, cankavar kammen! TepecantahP’</p>

  <p class="calibre1">Diğerleri karşılık verdi ama o sırada Jake çoktan Roland’ın elinden kurtulmuş, kapıya doğru havada uçuyordu. Ama yalnız değildi.</p>

  <p class="calibre1">Peder Callahan da onunla uçuyordu.</p>

  <p class="calibre1">&nbsp;</p>

  <p class="calibre1"><b class="calibre6">8</b></p>

  <p class="calibre1">&nbsp;</p>

  <p class="calibre1">Eddie o kısacık anda New York’u duydu, kokusunu hissetti ve neler olup bittiğini anladı. Olan biteni daha da kötüleştiren de bir anlamda buydu; her şeyin beklediğinin tam tersi bir şekilde geliştiğini anlıyor, ama elinden hiçbir şey gelmiyordu.</p>

  <p class="calibre1">Jake’in çemberden çekildiğini gördü ve Callahan’ın elinin, elinden kurtulduğunu hissetti. Kahrolası akrobatlar gibi havada yan yana parendeler atarak kapıya doğru uçtuklarını gördü. Çılgınca havlayan tüylü bir şey, başının hemen yanından şimşek gibi geçti. Kulaklarını geriye yatırmış, dehşet dolu gözleri yuvalarından fırlayacakmış gibi görünen Oy, havada bir fıçı gibi yuvarlanarak kapıya doğru uçtu.</p>

  <p class="calibre1">Dahası vardı. Eddie, Cantab’in elini bırakmış, kapıya, onun kapısına, onun şehrine ve kaybolmuş, oralarda bir yerde olan, hamile karısına doğru bir hamle yapmıştı. Ama görünmez bir el onu geri itti ve bir ses konuştu. Konuşması kelimelerden ibaret değildi. Eddie’nin duydukları, kelimelerin olup olabileceğinden çok daha korkunçtu. Sözcüklerle tartışılabilirdi. Bu sadece anlaşılmaz olumsuzluktu ve Eddie’nin tek bildiği, kaynağının Kara Kule olduğuydu.</p>

  <p class="calibre1">Jake ve Callahan, bir tabancadan çıkan kurşunlar gibi öne fırladı: akan trafik ve korna sesleriyle dolu bir karanlığa. Rüyalardaki gibi uzaklardan gelen ama açık seçik duyulan bir ses, caddedekilere heyecanla bir mesaj vermeye çalışıyordu: “Tann’nın adını zikret kardeşim, evet, İkinci Cadde’de Tanrı de, B Bulvarı‘nda Tanrı de, Bronx’ta Tanrı de, ben Tann diyorum, İlahbombası diyorum, Tanrı diyorum!” Tipik bir New York delisinin sesiydi. Adamı duyan Eddie’nin yüreğine bir ağırlık çöktü. Oy’un, hızla geçen bir arabanın lastiğinin caddeden havalandırdığı bir gazete parçası gibi kapıya doğru çekildiğini gördü ve sonra kapı, gözlerini kısmasına sebep olacak bir rüzgâr yaratacak kadar, şiddetli bir biçimde çarparak kapandı. Rüzgâr, mağaranın ince tozunu da taşıyordu.</p>

  <p class="calibre1">Öfkeyle haykırmasına kalmadan kapı tekrar açıldı. Parlak gün ışığı gözlerini kamaştırmıştı. Kuşların cıvıltısı mağaraya dek ulaşıyordu. Eddie’nin burnuna çam kokusu geldi. Uzaklardan, kamyon gürültüsüne benzer bir ses duyuldu. Sonra bildiği en ağır küfürleri sıralamasına fırsat kalmadan parlak gün ışığına doğru çekildi.</p>

  <p class="calibre1">Bir şey, başının yan tarafına çarptı. Kısa bir an için, dünyalar arası bu geçiti tüm netliğiyle duyumsadı. Sonra tabancaların ateşlenmesini. Ve öldürmeyi.</p>

  <p class="calibre1"><i class="calibre4">&nbsp;</i></p>

  <p class="calibre1"><i class="calibre4">DÖRTLÜK: Commalabakbak</i></p>

  <p class="calibre1"><i class="calibre4">Rüzgâr seni uçuracak</i></p>

  <p class="calibre1"><i class="calibre4">Gideceksin ka ‘n</i><i class="calibre4">ı</i><i class="calibre4">n götürdü</i><i class="calibre4">ğ</i><i class="calibre4">ü yere</i></p>

  <p class="calibre1"><i class="calibre4">Ba</i><i class="calibre4">ş</i><i class="calibre4">ka çaren olmayacak.</i></p>

  <p class="calibre1"><i class="calibre4">KAR</i><i class="calibre4">Ş</i><i class="calibre4">ILIK: Commalaçokçok</i></p>

  <p class="calibre1"><i class="calibre4">Yapacak bir</i> <i class="calibre4">ş</i><i class="calibre4">ey yok!</i></p>

  <p class="calibre1"><i class="calibre4">Ka götürecek sen gideceksin</i></p>

  <p class="calibre1"><i class="calibre4">Çünkü ba</i><i class="calibre4">ş</i><i class="calibre4">ka çaren yok</i></p>

  <p class="calibre1"><i class="calibre4">&nbsp;</i></p>

  <p class="calibre1">&nbsp;</p>

  <p class="calibre1">&nbsp;</p>
</body>
</html>
