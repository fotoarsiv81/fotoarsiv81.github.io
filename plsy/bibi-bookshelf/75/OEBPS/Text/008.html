<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h1 class="h11"><a id="ncx1614"></a>DÖRDÜNCÜ BÖLÜM</h1>

  <h2 class="h21"><a id="ncx1615"></a>1</h2>

  <p>Sevişerek geçirdiği gecelerin en zor yanı ertesi sabah işe gitmek mecburiyetiydi. Ruhunun tüm dinginliğine rağmen vücudu pestil gibi yorgun ve bitkin oluyordu. Aç ve ihtiras dolu bedeni sabahın erken saatlerine kadar seviştiğinden uykusunu yeterince alamıyor, çoğu zaman bitkin bir şekilde kalkıyordu. Nazan başucundaki çalar saatin melodili zili ile uyandığında kolunu yorganın altından çıkarıp gözlerini açmadan saati susturmaya çalıştı. Uykusuzluktan bitiyordu, Hüseyin'le son kere sevişip ölü gibi başını yastığa koyduğunda saat sabahın dördünü geçiyordu.</p>

  <p>Gözkapaklarını aralayıp yanına baktı. Gitmişti Hüseyin, her zamanki gibi. Elini onun yattığı yere uzatıp çarşafın sıcaklığını kontrol etti. Gideli her halde epey olmuştu zira çarşaf artık onun vücut sıcaklığını muhafaza etmiyordu.</p>

  <p>Biraz daha uyumayı çok isterdi ama yeniden uykuya dalarsa saat on bire kadar sızıp yataktan kalkamayacağını biliyordu. Son zamanlarda her sevişme gecesinin sabahında işe geç gider olmuştu ve bu dikkat çeker hale gelmişti.</p>

  <p>Hemen yataktan kalkamadı. Uzun uzun gerinip esnedi.</p>

  <p>Yatağın sıcaklığı müthiş çekici gelmişti. Biraz daha uyumak için neler feda etmezdi ki. Gayrı ihtiyari kocasıyla geçirdiği aşk gecelerini anımsadı ve ürpermekten kendini alamadı. Her şey on dakika içinde olup biter ve sonra her ikisi de birbirlerine sırtlarını dönüp uykuya dalarlardı. Yıllarca Nazan sevişmenin ve cinsel doyumun hep öyle olduğunu sanmıştı. Oysa Hüseyin onu bunca yıldır tanımadığı doyumsuz bir âlemin ta ortasına götürmüş, hayalinde dahi yaşatamayacağı sihirli bir zevk evrenine taşımıştı. Yeniden Hüseyin'i anımsayınca, merakla başını kaldırıp tuvalet masasının üzerine dün gece bıraktığı para tomarına baktı. Paralar yerinde değildi artık... Bir an içinde garip bir burukluk hissetti.</p>

  <p>Az bir ihtimal de olsa parayı almayacağını düşünmüştü. O buruklukla hafifçe içini çekti. Kadınsı düşünceleri doğal olarak baskın çıkmıştı; erkeğinin kendisiyle para karşılığında değil de salt karşılıklı sevgi ve her türlü maddi zorlamadan uzak sevişmesini çok isterdi.</p>

  <p>Ama sonra bunun çok daha hayırlı olduğuna kanaat getirdi. Hüseyin gerçek anlamda bir sevgili asla olamazdı. O sadece bedensel ihtiyaçlarına karşılık veren bir erkek fahişeydi.</p>

  <p>Acı da olsa realite buydu.</p>

  <p>Zaten daha fazlasını da ummuyordu.</p>

  <p>Durumu böyle idare etmek zorundaydı.</p>

  <p>Başını yeniden yastığa bıraktı.</p>

  <p>Biraz düşünmeye başladı. İyi de, bu daha ne kadar sürerdi. Zengin ya da mirasyedi bir kadın değildi; maddi varlığı, çalışmasının neticesi elde ettiği birikimlerinin sonucuydu. Bu tempoya devam etmesi oldukça zor görünüyordu.</p>

  <p>Aldığı kararın isabeti hakkında kuşkuya düştü. Henüz endişelenecek bir durum yoktu ama tutku ve ihtirasının bedeli için daha başka bir formül bulmalıydı...</p>

  <p>Ablasının hayatına giren adamın Rıza adlı bir asalak olduğunu anlamış, çok basit bir araştırma ile ne malın gözü olduğunu ortaya çıkarmıştı Ayşe ama asıl sorun durumu ne şekilde Nazan'a açacağı idi. Önce ablasının olayı inkâra kalkışacağına adı gibi emindi, gerekirse tüm öğrendiklerini ispatlayabilirdi de; ne var ki Nazan maraza çıkaracak ve aralarında tatsızlık doğacaktı. Buna benzer bir ihtilafı ablasının Salih'le evliliği sırasında da yaşamışlardı. Ayşe, ablasının aldığı evlilik kararının isabetli olmadığını, Salih'le mutlu bir evlilik sürdüremeyeceğini ona uzun uzun anlatmış lakin Nazan'ın kararını değiştirmeye muvaffak olamamıştı. Rıza, Salih'i mumla aratacak bir tipti. Salih, en azından mazbut, haysiyetli bir çocuktu; her ne kadar zaman zaman fevri davranışları, kabalıkları olsa bile, asla kadının sırtından geçinmeyi düşünmeyen bir insandı. Evliliği başarıyla sürdürememelerinin gerçek sebebi aralarındaki sosyal farklılık, kültür ayrılığı ve erkeğin kendisini daima horlanmış ve aşağılanmış hissetmesinden kaynaklanmıştı. Oysa şimdi durum çok daha farklıydı, Ayşe, Hüseyin'in neyin peşinde olduğunu çok iyi biliyordu.</p>

  <p>Ayşe o gün işinde hep durumu ablasına nasıl açıklayacağını düşünüp durdu. Belgin'in teklifi üzerinde durulmayacak kadar saçma hatta komikti. Arkadaşının nasıl böyle bir şey düşündüğüne şaşıp durmuştu. Tek çare Nazan'a nazik bir biçimde konuyu açıklamasıydı.</p>

  <p>Aklına onu korkutan bir ihtimal daha geliyordu. Acaba Rıza denen bu adam Nazan'a şantaj ve tehditte de bulunuyor muydu? Bu da yabana atılacak bir olasılık değildi. Nasıl olabileceği konusunda henüz hiçbir fikri yoktu ama bu tür insanlardan her türlü kötülük beklenebilirdi. Bir şekilde Nazan'ın bir açığını yakalamış olabilirdi. Gün boyu bu ihtimali de düşündü fakat akla yakın bir sebep bulamadı. İsteklerini Nazan'a şantaj yaparak kabul ettirebileceği ne gibi bir açığı olabilirdi ki kız kardeşinin? Geriye tek bir olasılık kalıyordu. Cinsel zaafiyet...</p>

  <p>Aslında bu olasılığı da çok düşünmüştü Ayşe, hem de kaç kere. Tanıdığı kadarıyla ablasının bu konuda aşırı duyarlılığı, sekse fazla düşkünlüğü yoktu, boşandığından beri hayatına girmiş doğru düzgün hiçbir erkeği hatırlamıyordu. Birkaç flört teşebbüsü olmuşsa da hiç biri ileri gitmemiş, Nazan her seferinde kendi isteğiyle onları bırakmıştı. Bilakis, erkeklerden nefret etmese bile, daha ciddi ilişkilere girmekten geçirdiği menfi deneyimden sonra korkar olmuştu.</p>

  <p>Şayet Nazan samimi davranırsa en iyi cevabı kendisinden alabilirdi. Uzun bir tereddüdün sonunda ablasını aramak için telefona uzandı. Birbirlerine bir şey söylememelerine rağmen şu son günlerde hissedilir bir kopukluk başlamıştı aralarında ve Ayşe hayattaki tek varlığını kaybetmek istemiyordu. Nazan telefonu açınca, Ayşe hiçbir şey olmamış gibi mırıldandı.</p>

  <p>"Nerelerdesin yahu? Kaç gündür görüşemedik. Özledim seni. Bu akşam buluşalım mı, ne dersin?"</p>

  <p>"Çok iyi olur valla. Ben de özledim. Ama sen de aramadın beni."</p>

  <p>Ayşe ablasının ses tonundaki burukluğu anlayacak kadar iyi tanırdı onu. Hiç üstelemedi.</p>

  <p>"İşte şimdi arıyorum ya," dedi. Sonra ilave etti. "Bu akşam buluşalım."</p>

  <p>Hattın öbür ucunda Nazan bir an düşündü. Bazen dışarıda buluşup iyi bir restorana gittikleri de olurdu, ama genelde Ayşe onun evine gelmeyi tercih ederdi. Artık Nazan böyle bir riski göze alamazdı; Hüseyin'in ne zaman, hangi saatte geleceğini kestirmek mümkün değildi, bazen bir hafta kadar ortadan kayboluyor, sonra birden adamı evinde buluyordu. Ayşe'nin olduğu bir saatte gelirse, bütün düzeni bozulur, hayatının rezaleti ortaya çıkardı. Bu riski asla göze alamazdı. Nazan bir an düşündü; dışarıda yemeğe gitmelerinin az da olsa bir sakıncası vardı, bazen Ayşe yemek sonrası kahve içmek bahanesiyle de katına çıkardı. İçinden söylendi; Hüseyin hakkında ne kadar az şey biliyordu, sıkıştığı zaman onu arayacağı bir telefon numarası bile yoktu. Bilse en azından arar, bu gece gelme derdi. Kardeşine cevap vermek zorundaydı.</p>

  <p>"Oldu," dedi Nazan. "Akşam iş çıkışı doğru sana gelirim."</p>

  <p>"Anlaştık," diye mırıldandı Ayşe.</p>

  <p>Telefonu kaparken acı bir tebessüm dudaklarında şekillendi.</p>

  <p>Ablası bu defa onu evine çağırmamıştı...</p>

  <p>&nbsp;</p>

  <p>Nişantaşı'nda, Viyana usulü şnitzelleriyle ün kazanmış bir restorana gitmişlerdi. İkisi de hafif tedirgin ve durgundular. Sanki aralarında bir ihtilaf varmış gibi mesafeli ve ölçülü konuşuyorlardı. Ayşe, ablasından bir açıklama beklemesinin yersiz olduğunu çabuk kavradı, zaten bunu düşünmesi bile abesti. Çikolatalı parfelerini yerlerken Ayşe konuya nasıl bir giriş yapması gerektiğini son bir kere daha aklından geçirdi. Nazan'a göre çok daha taktikçiydi, şayet birden üstüne çullanırsa aralarındaki bağın da kopacağını ve belki de telafisi mümkün olmayan bir kopukluk doğacağını hesap etmişti.</p>

  <p>Nazan'ın sıkıldığını görüyordu. Birkaç kere kendisine göstermemeye çalışarak bileğindeki saate baktığını fark etmişti. Genç kız derin bir soluk aldı ve sonunda birden pat diye sordu.</p>

  <p>"Neyin var abla? Ne oldu sana böyle? Bana sıkıntını anlatmayacak mısın?"</p>

  <p>Nazan aslında bu üstü kapalı taaruzu bekliyordu. Hiç şaşırmamış gibi sordu.</p>

  <p>"Sıkıntım mı? Ne sıkıntısı?"</p>

  <p>"Yapma abla, ben senin kardeşinim. Bana açılıp sıkıntını anlatmazsan, içini kime dökeceksin? Hayatta başka yakınımız var mı?"</p>

  <p>Hissi, samimi ve etkileyici bir açılımdı.</p>

  <p>Fakat Nazan da hazırlıklıydı. Yaşadıklarını asla Ayşe'ye anlatamayacağını çok iyi biliyordu. Ayşe'nin mantığı yaşadığı ilişkiye onay vermezdi.</p>

  <p>"Ama benim bir sıkıntım yok ki," diye mırıldandı.</p>

  <p>"Demek yok?"</p>

  <p>"Evet."</p>

  <p>"Emin misin?"</p>

  <p>"Tabii Ayşe. Ne anlatmaya çalışıyorsun?"</p>

  <p>Ayşe önündeki tabağı hafifçe ileri iterek bir an düşündü.</p>

  <p>"Şöyle diyelim," diye mırıldandı. "Dışarıdan hayatını gözlemleyen biri olarak, o saldırı gecesinden sonra sende büyük bir değişim başladığını hissediyorum."</p>

  <p>"Nasıl bir değişim?"</p>

  <p>"Kaçıyorsun abla... "</p>

  <p>"Kaçıyor muyum? Kimden?"</p>

  <p>"Herkesten. Başta da benden."</p>

  <p>"Çıldırdın mı sen? Niye kaçacakmışım ki?"</p>

  <p>"İşte benim de öğrenmek istediğim bu? Ne oldu sana? Neden yaşantın birden değişti? Seni mutsuz ve çekingen görüyorum. Buna sebep olan şey nedir?"</p>

  <p>Nazan kısa bir süre kardeşini süzdü.</p>

  <p>Yoksa Ayşe bir şeyler biliyordu da yüz göz olmak mı istemiyordu? Ama bilmesi imkânsızdı. O bir sabah evine yaptığı ani ziyaret sırasında masanın üzerinde gördüğü yemek artıklarından başka hiçbir şey görmemişti. O gün bazı şeylerden şüphelenmişti fakat bu kadarı Hüseyin'i tanıması için yeterli değildi. Boş atıp dolu tutmaya çalışıyordu. Sakin ol, diye mırıldandı içinden. Kardeşinin mizacını iyi bilirdi, bir şeye kafasını takarsa, inat eder, ısrarla meselenin üzerine giderdi. Yapacağı en iyi şey onu ikna etmekti. Haklı olduğu bir yan da vardı kuşkusuz, netice olarak kısa bir süre önce tecavüze uğramış bir kadındı, bunun doğuracağı birtakım ruhsal bunalımların tezahürü doğaldı; şayet Ayşe bu tür bir değişim hissediyorsa meseleye böyle bir açıklama getirebilirdi. Hatta kardeşi bilmeden onun eline savunacak bir koz vermişti.</p>

  <p>"Bilmiyorum," diye fısıldadı Nazan. "Daha doğrusu farkında değilim. Ama ben de bir değişiklik hissediyorsan, her halde geçirdiğim o kâbus gecesinin neticesidir. Bunun kolay olmadığını ruhumda birtakım yansımalarını yaşayacağımı sen söylemiştin, unuttun mu?"</p>

  <p>"Unutmadım, tabii. Ama sanırım mesele o kadar basit değil."</p>

  <p>Nazan bu arada gittikçe geriliyordu. Dayanamadı nihayet. "Açık konuş Ayşe. Ne demek istiyorsun?"</p>

  <p>"Pekâlâ abla, daha açık konuşayım. Hayatında bir erkek olduğundan şüpheleniyorum."</p>

  <p>Nazan diklendi. Ama karşılık vermeden önce yine bir an düşündü. Ayşe'ninki sırf bir tahmin de olabilirdi.</p>

  <p>"Hayatımda bir erkek mi? Gerçi böyle biri yok, ama olsa ne yazar ki? Bu yaştan sonra kimseye hesap vermek zorunda değilim."</p>

  <p>"Değilsin tabii. Ben de zaten hesap soruyor değilim. Sadece seçiminin yine hatalı olduğunu sana kardeşin olarak anlatmaya çalışıyorum."</p>

  <p>Nazan hiddetine rağmen kendini kontrole çalıştı.</p>

  <p>Ayşe galiba bir şeyler biliyordu. Sadece kuru sıkı bir uyarı değildi bu. Merakı uyandı, Hüseyin hakkında ne bilebilirdi ki? Onu görüp tanıması olanaksızdı; kendisi bile Hüseyin hakkında henüz bir şey bilmiyordu. Sakin olmaya gayret etti. Hiddet göstermeye gelmezdi, bu Ayşe'nin ekmeğine yağ sürmeye benzer, şüpheleri daha da artardı. İşi alttan almalıydı. Güçlükle gülümsemeyi başardı.</p>

  <p>"Alem bir insansın Ayşe," dedi. "Nereden çıkarıyorsun bunları? Sütten ağzı yanan insan yoğurdu üfleyerek yermiş derler. Hayatımda öyle biri yok. Hem yaşamıma bir erkeğin girmesini de istemiyorum."</p>

  <p>"Emin misin?"</p>

  <p>"Gayet tabii. Mesela Belgin'le şu bana yapmak istediğiniz reklamcı. Dün onunla öğle yemeğinde buluştuk. İstesem ilişkiyi ilerletebilirim, Hakan benden çok hoşlandı. Ama istemiyorum, bundan böyle hayatıma yeni birini sokmaya hiç niyetim yok."</p>

  <p>Ablasının yalan söylediğini biliyordu Ayşe.</p>

  <p>Ama onun asıl şaşırtan şey, Cankurtaranlı anahtarcı Rıza'nın nasıl olup da Nazan'ı böylesine etkilediğiydi. Bu iki erkek asla mukayese edilemeyecek, terazinin kefesine karşılıklı konamayacak insanlardı. Lakin Nazan, Rıza'yı tercih ediyordu. Genç kız tehlikeli sulara girmezse bu konuşmanın hiçbir yarar sağlamayacağını idrak etmişti. Son bir hamle daha yaptı.</p>

  <p>"Senin hayatında bir erkek var abla," dedi.</p>

  <p>Nazan bir kere daha elinde olmadan sarardı.</p>

  <p>"Bunu da nereden çıkarıyorsun kuzum?"</p>

  <p>"Çünkü onu gördüm."</p>

  <p>Nazan bir an taş gibi donuklaşıp hareketsizleşti.</p>

  <p>"Kimi gördün?"</p>

  <p>"Rıza'yı."</p>

  <p>İkinci bir şaşkınlık dalgası Nazan'ın bedenini sardı.</p>

  <p>"Rıza'yı mı? O da kim?"</p>

  <p>"Cankurtaranlı anahtarcı... Boşuna inkâra kalkışma. Görüyorsun ki her şeyi biliyorum."</p>

  <p>Nazan şaşkın şaşkın kardeşine baktı.</p>

  <p>Kimden bahsediyordu bu kız? Onun Rıza diye tanıdığı biri yoktu ki? Bir yanlışlık vardı bu işte. Bir an dili damağı kurur gibi oldu. O şaşkınlık içinde fısıldadı.</p>

  <p>"Kimden bahsediyorsun sen, Ayşe? Ben anahtarcı filan tanımıyorum."</p>

  <p>Genç kız bilgiççe gülümsedi.</p>

  <p>"Buna hiç şaşmadım. Ya her şeye rağmen inkâra devam edeceksin ya da gerçekten onun ne mal biri olduğunu hâlâ bilmiyorsun. Yoksa sana kendini başka bir kimlikle mi tanıttı? Uyan abla, uyan... Felâketin eşiğindesin. Yaptığın büyük bir çılgınlık. Tam bir gaflet..."</p>

  <p>Nazan'ın yüreği şimdi de deli gibi çarpmaya başlamıştı. Anahtarcı Rıza!...</p>

  <p>Demek Hüseyin, gerçekte bir anahtarcıydı...</p>

  <p>Ama Ayşe bütün bunları nasıl öğrenmiş olabilirdi? Aklı almıyordu...</p>

  <p>Güçlükle kekeledi. "Yanılıyorsun, Ayşe... "</p>

  <p>Kardeşi başını iki yana salladı.</p>

  <p>"Yanılmıyorum abla. Onu araştırdım. Pis bir jigolo o. Kadınların sırtından geçinen iğrenç bir asalak. Asıl anlamadığım senin onda ne bulduğun? Nasıl öyle bir adamla ilişki kurabildin? Sana ne verebilir?"</p>

  <p>Galiba Nazan'ı en fazla rahatsız eden bu son cümle olmuştu. Ne mi verebilirdi? Benim saf kardeşim, diye düşündü. Hüseyin ya da Rıza, adı her ne olursa olsun, ona hayatın yaşanan en güçlü zevkini tattırmıştı. Bunca yıldır yaşamadığı, insan doğasının en vazgeçilmez hazzını onun sayesinde öğrenmişti. Otuz beş yaşına kadar pek çok kadının tatmadığı orgazma onunla erişmişti. Bundan böyle asla vazgeçemeyeceği bir hazdı bu.</p>

  <p>Ayşe haklı olabilirdi.</p>

  <p>Ama onun haklılığı hiç umrunda değildi.</p>

  <p>"Şimdi bana inandın mı?" dedi Ayşe.</p>

  <p>Evet, Hüseyin onun parasına tenezzül ediyordu, belki bir asalak da olabilirdi, ama umurunda mıydı Nazan'ın? O şimdilik mutluydu ve mutluluğuna kimsenin müdahale etmesini istemiyordu, velev ki bu kardeşi bile olsa. Hafifçe iç geçirdi, Ayşe ile arasının açılmasını istemezdi ama küçük kardeşinin de onu daha fazla zorlamaması gerekiyordu.</p>

  <p>"Hayır, sana inanmıyorum," dedi. Fakat bu defa sesi sert çıkmıştı. Ayşe artık okun yaydan çıktığının farkındaydı. Geri dönemezdi, en azından kendi vicdanını rahatlatmak, kardeşlik görevini yerine getirmek zorundaydı. Arkasına yaslanıp bir süre sinirlenen ablasını süzdü sessizce.</p>

  <p>"Ama hayatında bir erkek olduğunu kabul ediyorsun, değil mi?" diye sordu.</p>

  <p>Nazan'ın karşılığı daha sert olmuştu bu defa.</p>

  <p>"Sana ne? Hayatımda bir erkek varsa, hesabını sana mı vereceğim?"</p>

  <p>"Tabii ki vermeyeceksin," diye mırıldandı Ayşe. "Buna karışamam. Ama her zamanki gibi yine hatalı bir seçim yapıyorsun. Ben sadece seni muhtemel bir felaketten korumak için çalışıyorum. Tek amacım bu."</p>

  <p>"Sen kendi işine bak. Ne sanıyorsun kendini, erkekler konusunda uzman mı? Onları ahkâm kesecek kadar tanışan önce kendine bir koca bulurdun. Bak, bu yaşına geldin hâlâ evde kalmış durumdasın."</p>

  <p>Ayşe kendini zor zaptetti. Aslında ağır bir cevap vermemek için tek engel ablasına olan sevgisiydi. Yine de ablasından böyle bir direnç beklemiyordu.</p>

  <p>"Pekâlâ," diye mırıldandı. "Ben elimden geleni yaptım. Bundan sonrası senin karar vereceğin bir husus. Seni uyardığım için vicdanen rahatım."</p>

  <p>Ayşe usulca iskemlesini itip ayağa kalktı ve çantasını alarak arkasını dönüp gitti.</p>

  <p>Nazan onu durdurmak için bir şeyler yapması gerektiğini biliyordu ama beceremedi. Elinden gelen bir şey yoktu. Karamsar bir şekilde masada oturmaya devam etti. İşin kötüsü, garsona hesabı ödemek için işaret ederken, kardeşinin haklı olduğunu bilmesiydi...</p>

  <h2 class="h21"><a id="ncx1717"></a>2</h2>

  <p>Evine döndüğünde bitkindi Nazan. Kafası karmakarışıktı. Devamlı Ayşe'nin sevgilisi hakkında bu bilgilere nereden ulaştığını düşünüyordu. Onu bu denli tanıması olanaksız gibi bir şeydi. Hüseyin'in ya da Ayşe'nin söylediği gibi Rıza'nın hakkında kendisi bu kadar az şey bilirken, o nasıl bu bilgilere ulaşabilirdi? Daha da önemlisi, söyledikleri doğru muydu? O bir anahtarcı mıydı?</p>

  <p>Olabilirdi. Mesleği önemli miydi sanki? Mühendis, doktor, avukat olsa ne fark ederdi? Sosyal kimliği onu ilgilendirmiyordu ki. Zaten kaba, cahil ve kendi sınıfına uygun biri olmadığını biliyordu. Adı da Hüseyin veya Rıza olmuş, ne fark ederdi? Hüseyin ismine alışmıştı o kadar.</p>

  <p>Fatih yerine Cankurtaran'da oturuyormuş, beni hiç ilgilendirmez, diye düşündü. O sadece yatakta önemliydi. Gerisi fasa fisoydu... Ayşe'nin bütün söyledikleri doğru olabilirdi, ama onun tek bilmediği gerçek, sevişirken ne denli güçlü olduğuydu. Evet, Hüseyin yalancıydı.</p>

  <p>Bunu Nazan da biliyordu. Daha da kötüsü kendisine para ve menfaat için yaklaşıyordu. Malumu tarife ne hacet vardı?</p>

  <p>Canı istediği kadar bu ilişkiyi sürdürebilirdi ve hiç kimse de kendisine karışamazdı.</p>

  <p>Yine de yatak odasına girip soyunurken huzuru iyice kaçmıştı. Artık sürdürdüğü bu ilişkide inisiyatifi ele geçirmesi gerektiğini kavramıştı. Bundan sonra gidişat eskisi kadar rahat olmayacaktı. Bir kere Ayşe kolay kolay mücadeleden vazgeçmezdi. Pes etmeyi, yenilgiyi kabul etmeyen bir yaradılıştaydı. Bu akşam bir jest yapıp, nasıl istiyorsan öyle davran, senin bileceğin husus dercesine masadan kalkıp gitmişse de, olayın böyle noktalanmayacağını, başına musallat olacağını tahmin etmek zor değildi.</p>

  <p>İçinde bir şeylerin sızladığını hissetti.</p>

  <p>Kardeşiyle arasının açılmasını hiç arzu etmezdi, o kanı, canıydı. Niyetinin iyi olduğunu, ablasını muhtemel tehlikelerden korumaya çalıştığını da biliyordu, Ayşe hayatındaki tek dayanağıydı. Ama bu kez çok anlayışsız ve müsamaha-sız davranıyordu.</p>

  <p>Hüseyin hayatının pınarı, yaşam kaynağı ve mutluluğunun nedeniydi. Ev kıyafetlerini giyip yorgun bedenini salondaki koltuklardan birine bıraktığında durumunu analiz etmeye çalışırken hafif bir şaşkınlık içindeydi. Kısa bir zaman evveline kadar bu olayların dışında bir insan olarak hadiseyi değerlendirmeye kalksa, her halde kendi de Ayşe gibi düşünür ve davranırdı. Otuz beş yaşındaki bir kadın için yaşamda cinselliğin rolü gittikçe zayıflayıp tükenen, değerini kaybeden bir kavramdı, hatta bir angaryaydı. Hele evlilikte çekilmesi gittikçe zorlaşıp ağırlaşan bir yük. Eski kocası Salih'le yaşadıkları cinsel hayatı anımsadı bir an. İçi burkulur gibi oldu, tam bir rezaletti. Aşağılık, kahredici azap dakikaları. Topu topu, on dakikalık bir iç içe geçiş. Heyecan ve arzudan uzak, görev kabilinden bir beraberlik. Hiçbir seferinde zevk almadığını hatırlıyordu Nazan şimdi. Erkeğin ara sıra kabaran arzularına, salt yatakta karısı olduğu için katlandığı anlamsız bir iştirak. Orgazmın bile ne olduğunu yeni kavramıştı genç kadın. Bundan önce onun ne olduğunu sadece tıbbi bir terim, tarif olarak bilirdi.</p>

  <p>Ya sonra?</p>

  <p>Sonrası daha da acıydı.</p>

  <p>Kadın, hele çalışan kadın, kendini tüm varlığıyla başka değerlere adıyordu. Güç ve para. Kadın ruhu ayakta kalabilmek, erkeğin hegemonyasından kurtulabilmek için tabiatın doğasına ters düşse de, cinselliği beyninden silip atmaya çalışıyordu. Zaten bir kadın için hayatında tatmadığı veya önem vermediği bir değerin peşinde koşması ne mana ifade ederdi ki? Hele yaşı ilerlemiş ve fiziki özellikleri yavaş yavaş kaybolmaya başlamışsa. Çok şükür o kendini şanslı addediyordu.</p>

  <p>Eli farkında olmadan kendi vücudunda dolaşmaya başladı. Hâlâ diri, genç kızlara taş çıkaracak kadar formdaydı. Belki bir tesadüftü, belki Tanrı'nın bir lütfuydu ama fizik olarak hiç bozulmamıştı, üstelik formunu muhafaza etmek için özel bir çaba harcamamasına rağmen. Mutluydu.</p>

  <p>Ama emin olduğu bir gerçek daha vardı. Bu durum böyle sürüp gitmeyecekti. Her güzel şey gibi bunun da bir sonu olacaktı elbette. Nazan yaşamın bilinmeyen gizemi olarak cinselliğin kutsiyetini oldukça geç tanımıştı ve bunu şimdi doya doya yaşamak istiyordu...</p>

  <p>Ayşe ile tartışmasını takip eden on gün Nazan için çok zor geçti. Fakat bunun nedeni kardeşi ile görüşmemek değil, Hüseyin'in evine hiç uğramamış olmasıydı. İlk iki gün hay huyla geçmiş, genç kadını biraz da kardeşi ile arasındaki ihtilafın nasıl bir çözüme kavuşacağını düşünmekle oyalanmıştı. Fakat üçüncü gün, içinde önleyemediği o arzular artmış, yavaş yavaş dayanılmaz boyutlara ulaşmaya başlamıştı.</p>

  <p>Şiddetle özlüyor ve arzuluyordu Hüseyin'i.</p>

  <p>Tek istediği onun gücünü ve iktidarını yeniden yaşamak, içinde hissetmekti. Ayrılık bir haftayı bulunca Nazan çılgına dönmüştü. Artık durumuna şaşmıyordu da; önceleri tahammülsüzlüğüne çok şaşırır, utanır, isteklerinin yoğunluğu karşısında hayretler düşer, zaafını kabullenemezdi. Ama şimdi gerçekleri olduğu gibi kabul ediyor, iradesinin dirençsizliğinden hiç sıkıntı duymuyordu. O haftanın sonunda Nazan korkmaya başladı.</p>

  <p>Yoksa Hüseyin kendisini terk mi etmişti? Mümkün müydü? Olabilir miydi? Gerçi bundan evvel de on gün uğramadığı olmuştu ama o dönemler çok geride kalmıştı artık. İkisi de birbirlerine çok alışmışlardı; hem bu alışkanlık tek taraflı, sadece kendisinin tutkunluğu değildi, Hüseyin'in de çok arzulu ve şiddetle kendisini istediğini biliyordu Nazan. Her zaman azgın bir boğaydı Hüseyin.</p>

  <p>Ama nedense ortalarda yoktu...</p>

  <p>Yoksa onu kendisinden uzaklaştıran bir neden mi vardı?</p>

  <p>Bu soru birden beynini kemirmeye başladı. Geçerli bir sebep aramaya başladı ve Ayşe'nin buna neden olup olamayacağı fikri beynine saplandı. Yoksa kız kardeşi sevgilisiyle konuşup yüzleşmiş miydi? Bir ateş dalgası tüm benliğini kavradı birden.</p>

  <p>Ayşe'nin bunu yapmaya hakkı yoktu. Bunu düşünmek bile tüylerini diken diken etmeye yetmişti. Hatta bir ara kontrolünü kaybedip telefona sarılmak, kardeşinden hesap sormak sevdasına kapıldı. Gerekirse tüm bağları koparabilirdi. Lakin son anda kendisini frenlemeyi becerdi. Şayet Hüseyin'in gelmemesinde Ayşe'nin bir müdahalesi söz konusu değilse, daha da zor duruma düşecek, telafisi mümkün olmayan uçurumlar açılacaktı arasında. O geceyi çok zor geçirdi.</p>

  <p>Yatağının içinde kıvranıp durdu. Tek isteği Hüseyin'e kavuşmaktı; bundan böyle hiç şikâyetçi olmayacak, ne sevgilisinin hakaret dolu hitap tarzına, ne de şiddet kullanmasına ağzını açıp tek kelime etmeyecekti. Hayrettir, eskiden nefret ettiği o davranışları bile özlemeye başlamıştı, hatta özlemden öte arayıp istiyordu... Ayrı geçen onuncu günün gecesinde Hüseyin geldi...</p>

  <p>Kadın ruhu çok karmaşık bir şeydi. Nazan onu karşısında görünce her şeyi unutup, önünde diz çökerek, teslimiyetini ifade etmeyi kararlaştırmıştı hep. Lakin hiç de düşündüğünü gerçekleştiremedi. İsyankâr kadın ruhu baskın çıktı.</p>

  <p>Gece dokuz buçuk sularında Nazan salonunda boş gözlerle televizyon seyretmeye çalışıyordu ki, daire kapısının anahtarla açıldığını fark etti. Kalbi güm güm atmaya başlamıştı; gerçi Ayşe'nin de anahtarı vardı ama o geldiğinde mutlaka kapıyı çalar, mecbur kalmadıkça anahtar kullanmazdı. Kaldı ki bunca tartışmadan sonra evine habersiz gelmeyecek kadar da izan sahibiydi kardeşi. Gelenin Hüseyin olduğunu tahmin edebiliyordu.</p>

  <p>Nitekim sevgilisinin devasa gövdesi kapı aralığında görünmüştü.</p>

  <p>Nazan bütün o özlemi unutmuş gibi hırçın bakışlarını kapıya çevirdi. Adımını içeriye atan Hüseyin sırıtmaya başlamıştı.</p>

  <p>"Tatlım beni özlemedi mi?" diye mırıldandı kapı aralığından.</p>

  <p>Genç kadından hiç ses çıkmamıştı.</p>

  <p>Nazan'ın bozuk ve sinirli olduğunu gören Hüseyin hemen tavrını değiştirerek gürledi.</p>

  <p>"Sana soruyorum küçük fahişe, özlemedin mi beni? Nedir bu afran tafran? Kalkıp erkeğine sarılmak yok mu?"</p>

  <p>Nazan kendisinin de şaştığı bir ses tonuyla bağırdı.</p>

  <p>"Nerelerdeydin on gündür? Burayı dingonun ahırı mı sandın? İnsan bir haber vermez mi? Ohh, ne iyi memleket be! On gün ortadan kaybol, sonra beni özlemedin mi diye ortaya çık. Sen beni ne sanıyorsun be!"</p>

  <p>"Kes dırdırı!" diye söylendi Hüseyin. "Ben öyle kıskanç kadın ağızlarına gelemem. Canım ne zaman isterse gelirim, anladın mı? Bunu kafana iyice sok."</p>

  <p>Kıskanç kadın lafı birden Nazan'ın uyanmasına, o güne kadar hiç düşünmediği bir gerçeği birden hatırlamasına yol açtı. Nedense bu ihtimal hiç aklına gelmemişti. Yoksa Hüseyin'in hayatında başka kadınlar da mı vardı?</p>

  <p>Olmaması için hiçbir neden de yoktu. Bazen üst üste iki gece geliyor, sonra fasıla giriyor, bazen de böyle on gün gözden kayboluyordu. Nazan onu hep bir erkek fahişe gibi düşünmeye çalışmış, bedelini ödediği sürece hep kendisinin olacağını sanmıştı. Ama o müthiş bir erkekti; kendisi gibi elinden kaçırmak istemeyen başka kadınlar neden olmasındı ki?</p>

  <p>Bunu düşünmek bile Nazan'ın ani öfkesini bastırmaya yetti, hatta korkuttu bile. Sesini kesip, sustu...</p>

  <p>En azından onsuz bir yaşamı düşünemiyordu şimdilik.</p>

  <p>Kadının sindiğini gören Hüseyin ağır ağır yaklaştı. Nazan küskünlüğünü göstermek için hiç ona bakmadan suratı asık, oturmaya devam ediyordu. İri pençelerini genç kadının omuzlarına koyan adam usul usul onu okşadı. Heyecandan titremesine engel olamamıştı Nazan.</p>

  <p>Adam kulağına eğilerek fısıldadı.</p>

  <p>"Hadi durma, özlediğini bana kanıtla. Kalk, odamıza gidelim."</p>

  <p>Nazan'ın burun delikleri ihtirasla titredi. O da bunu çok istiyordu ama beynini kemiren düşünce genç kadını atalete sürüklemişti.</p>

  <p>"Önce konuşmamız gereken bazı şeyler var" diye mırıldandı.</p>

  <p>"Ne? Ne konuşacağız ki? Senin gevezelik etmek isteyeceğini hiç sanmıyorum. Hele aradan on gün geçtikten sonra..."</p>

  <p>"Mesele de bu ya..."</p>

  <p>"Ne demek istiyorsun?"</p>

  <p>"Nerelerdeydin on günden beri? Neden beni bu kadar ihmal ettin?"</p>

  <p>Hüseyin hâlâ Nazan'ın arkasında duruyordu. İri elleri usulca kadının omuzlarından kayarak kazağının yakasından memelerine doğru gitti.</p>

  <p>Genç kadın yeniden titredi. Sevgilisinin usta parmakları şimdi usul usul meme başlarını sıkıyordu. Nazan bu tempo devam ederse dayanamayacağını çok iyi biliyordu.</p>

  <p>"İşlerim vardı" diye fısıldadı Hüseyin.</p>

  <p>"Yalan! Durmadan yalan söylüyorsun..."</p>

  <p>"Höst! Ağzını topla... Böyle konuşan karıları sevmem ben..."</p>

  <p>"Evet, yalan söylüyorsun. Hayatında başka bir kadın daha var, değil mi? Kim bilir, belki de birden de fazla."</p>

  <p>Hüseyin bir kahkaha attı.</p>

  <p>"Haa, mesele şimdi anlaşıldı. Erkeğini kıskanıyorsun sen."</p>

  <p>"Olamaz mı? Kıskanamam mı yani?"</p>

  <p>Adam ellerini genç kadının göğüslerinden çekerek Nazan'ın koltuğunun kenarına ilişti. Mütebessim ve mağrur bir edayla onu süzüyordu.</p>

  <p>"Hadi canımı sıkma fazla. Merak da etme. Senden başka sevgilim yok."</p>

  <p>"İnanmıyorum sana."</p>

  <p>"Uzattın ama... Yok diyorsam, yoktur. Kes bu abuk sabuk konuşmaları."</p>

  <p>"Öyleyse on gündür nerelerde sürtüyordun? Geceleri de iş olur mu, neden gelmedin?"</p>

  <p>"Para sorunum var tatlım. Bazı arkadaşları ziyaret edip borç para aradım. Hepsi o kadar. Ben de seni özledim, hem de çok."</p>

  <p>"Doğru mu? İnanayım mı?"</p>

  <p>Hüseyin genç kadını kavrayıp kollarının arasına aldı ve uzun uzun dudaklarından öpmeye başladı. Nazan'ın tüm direnci kırılmıştı. Benliğini kavrayan ihtiras selinin taşkınlığında yavaş yavaş boğulmaya başlamış, beynini kurcalayan her şey silinip yok olmuştu. Hüseyin kucağında onu yatak odasına taşırken kendinden geçmişçesine erkeğine sarılmıştı...</p>

  <p>Nedense bu gece sevişmeyi kısa kesmişti Hüseyin. En azından Nazan'ı alıştırdığı o hoyrat ve coşkulu havasından eser yoktu. Bir süre sonra kendini sırtüstü yatağa atmış, bir sigara yakmıştı. Nazan bir süre onu endişeli bakışlarla süzdükten sonra sordu.</p>

  <p>"Neyin var senin? Çok isteksiz görünüyorsun."</p>

  <p>"Yok bir şeyim, tatlım."</p>

  <p>"Hadi, hadi saklamaya çalışma. Sen bu kadarla doyuma ulaşmazsın."</p>

  <p>Hüseyin'den ses çıkmadı.</p>

  <p>Sigarasından derin bir nefes çekip dumanı havaya üfledi.</p>

  <p>"Dedim ya, bir şeyim yok... Yorgunum sadece," diye mırıldandı.</p>

  <p>Nazan yatakta dirseğinden destek alarak doğrulup adama bakmaya devam etti. Bu durumu oldukça yadırgamıştı. Uzun parmaklarını anlayışla Hüseyin'in kıllı göğsünde dolaştırmaya başladı.</p>

  <p>"Boşuna saklama, senin bir sıkıntın var. Yoksa benden bıktın mı?"</p>

  <p>"Saçmalama be kadın! Senden bıkar mıyım hiç?"</p>

  <p>"Öyleyse nedir bu halin?"</p>

  <p>"Anla işte, efkârlıyım."</p>

  <p>"İyi de, ne oldu? Anlat da ben de öğreneyim."</p>

  <p>"Boş ver, gerek yok."</p>

  <p>Hüseyin konuşmak istemez gibi bir tavır takınmıştı.</p>

  <p>Nazan ısrar etti.</p>

  <p>"Şu para meselesi mi?"</p>

  <p>Hüseyin isteksiz görünerek başını salladı.</p>

  <p>"Evet."</p>

  <p>"Ne kadara ihtiyacın var?"</p>

  <p>"Dedim ya boş ver, bu benim sorunum."</p>

  <p>"Olsun, sen yine de söyle."</p>

  <p>Hüseyin utanıyormuş gibi homurdandı.</p>

  <p>"Yarın birine yirmi milyarlık bir ödeme yapmak zorundayım. Tüm imkânlarımı zorladım ama olmadı, bulamadım işte... "</p>

  <p>"Yarın mı ödemek zorundasın?"</p>

  <p>"Evet, öyle... "</p>

  <p>"Ne borcu bu?"</p>

  <p>"Bir senet."</p>

  <p>"Tek bir senet mi?"</p>

  <p>"Evet."</p>

  <p>"Neyin karşılığı peki?"</p>

  <p>"Bir de sen sorup durma kuzum... Beni söylediğime pişman ediyorsun."</p>

  <p>Nazan düşünmeye başladı.</p>

  <p>Hüseyin'in isteksiz davranışlarını anlar gibi olmuştu. Kendisinden para koparmak için istismara kalkışıyordu. Bir an böyle bir borcun olup olmadığından bile kuşkuya düştü. Ama fazla takmadı kafasına; cinsel mutluluğunu ondan satın da alabilirdi, zaten kendisi de olaya böyle bakmıyor muydu? Hüseyin'in ona verdiği huzur ve rahatlık her şeyden önemliydi. İstediği para önemli bir meblağ değildi, bankadaki birikiminden rahatlıkla karşılayabilirdi ama o an zihnine takılan tek soru bu İsteklerinin ne sıklıkla devam edeceğiydi. Bunun bir başlangıç olduğunun farkındaydı. Çok daha az meblağlar olmakla beraber cüzdanından çekip aldığı ve bir gece kendisinin komodinin üzerine bıraktığı paraları hatırladı. Aslında aralarındaki seks ilişkisi zaten paraya dayanmış ama henüz bu konuda yüz göz olmamışlardı. Düşünceler hızla beynine üşüşüyordu Nazan'ın.</p>

  <p>On gün önce Ayşe ile yaptığı tartışmayı anımsadı. Kız kardeşi onu uyarmıştı. Ayşe yine haklı çıkmıştı.</p>

  <p>Genç kadının içindeki burukluk devam etti. Beyninde hâlâ olayın muhasebesini yapmaya çalışıyordu; ona göre bu sürpriz bir yaklaşım değildi, her mutluluğun bir bedeli olacaktı ve şimdi bu bedeli ödemek zorunda kalıyordu. Üstelik buna razıydı da. Şu kadar ki, bu isteklerin devam edeceğini bildiğinden şimdiden ufak tefek tedbirler almalıydı.</p>

  <p>Nazan'ın parmakları hâlâ sevgilisinin vücudunda dolaşıyordu.</p>

  <p>Elinde olmadan ürperdi, bu adam onu kızışmış azgın bir köpeğe çevirmiş ve bunda da başarılı olmuştu. Çiftleşmeden duramıyor, devamlı doyum arıyordu. Yüzüne gülümseyen bir ifade verip sigarasını tellendirmeye devam eden Hüseyin'e biraz daha sokuldu.</p>

  <p>"Belki sana biraz yardım edebilirim," dedi.</p>

  <p>Hiç olmazsa sevgilisinin yarım ağız itiraz edeceğini sanmıştı. Oysa hiç de öyle olmamıştı.</p>

  <p>"Sahi mi?"</p>

  <p>"Tabii, neden olmasın. Yarın senin için bankamdan on milyar çekebilirim."</p>

  <p>Hüseyin'in yüzü hafifçe gölgelendi.</p>

  <p>"Sağ ol, ama bu yetmez. Bana yirmi milyar lazım."</p>

  <p>"Hiç yoktan iyidir. Diğer yarısını da sen bulmaya çalış."</p>

  <p>O an erkeğinin beyninde birtakım hesaplar yaptığını hissetmişti. Aslında bu miktarı da güle oynaya kabul edeceğini biliyordu. Nitekim Hüseyin kısa bir duraklamadan sonra sevinmiş gibi mırıldandı.</p>

  <p>"Haklısın be tatlım," diye mırıldandı. "Dediğin gibi hiç yoktan iyidir. Ne yapalım gerisini de ben bulmaya çalışırım. Yarın kaçta teslim edebilirsin parayı?"</p>

  <p>"Sabah bankaya birlikte gideriz, çekip sana veririm."</p>

  <p>"Teşekkür ederim güzelim, vallahi biraz rahatladım şimdi."</p>

  <p>Nazan adamın kıllı göğsünde dolaşan parmaklarını adamın kasıklarının arasına uzatmış cinsel organını kavramıştı.</p>

  <p>"Oh be!" diye mırıldandı içinden.</p>

  <p>Tanıdığı ve alıştığı Hüseyin sanki o an geri gelmişti. Bundan sonra sabaha kadar non-stop sevişeceklerini biliyordu artık. Pazarlık bitmişti... Tam bir hurdaya dönmüştü Nazan.</p>

  <p>Sabahleyin yatakta doğrulurken sanki ölüsü kalkıyordu. Yorgunluktan titriyordu adeta. Yeteri kadar dinlenemediğinden bedeni sızlıyor, şakakları atıyor, gözleri kapanıyordu. Ama ruhu alabildiğine doygun, mest olmuş, huzura kavuşmuştu.</p>

  <p>Hüseyin istediği paranın yarısına kavuşacağını anladıktan sonra inanılmaz bir performans sağlamış, her zamankinden de farklı bir şekilde onu bulutların üstüne taşımıştı.</p>

  <p>&nbsp;</p>

  <p>Yataktan kalktığında Hüseyin hâlâ derin uykudaydı.</p>

  <p>Bir süre yatakta derin nefesler alarak uyuyan sevgilisine baktı; bunca zamandır sevişip birlikte olmalarına rağmen, ilk defa bir sabah uyandığında onu yatağında yatarken bulmuştu. Bu durumu yadırgamıştı.</p>

  <p>Elinde olmadan uyuyan sevgilisini süzmeye devam etti. Yorgan üzerinden hafifçe kaymış güçlü kollarını ve geniş omuzlarını açıkta bırakmıştı. On günden beri gelişini çılgınca beklediği adamı, nedense bu sabah kalktığında itici bulmuştu. Varlığı geceleri çok iyi idi, ama sabah uyandığında yatağında bir erkeği bulmak hiç hoşuna gitmemişti. Üstelik Hüseyin gibi birini... Kaba, sakil ve asalak...</p>

  <p>İliklerime kadar doyuma ulaştığım için şimdi böyle hissediyorum, diye düşündü genç kadın. O kahredici ve çıldırtıcı şehvet nöbetleri yeniden ruhunu sardığında gözü kararak yeniden Hüseyin'in kollarına atılmak için sabırsızlanacağını çok iyi biliyordu.</p>

  <p>Banyoya girip yıkandı. Sonra mutfağa girerek kahvaltı hazırlamaya başladı. Bu sabah yıllar sonra ilk defa kendi evinde kahvaltıyı bir erkekle yapacaktı. Çay demlenirken mutfak kapısının girişinde Hüseyin'in tok sesiyle irkildi.</p>

  <p>"Günaydın, tatlım. Bana bir havlu verir misin?"</p>

  <p>Nazan başını çevirip adama baktı. Tam kapının önünde fartasız furtasız, kıllı, iri yarı vücuduyla çırılçıplak duruyordu. Dün gece onu bu halde görse, heyecandan sapır sapır titrerdi ama şimdi içinin ta derinlerinde bir yerde hafif bir tiksinti duydu. Hüseyin'in çıplaklığı da davranışları gibi vahşi ve iğrenç göründü gözüne.</p>

  <p>"Sen gir banyoya, ben şimdi bir havlu getiririm," diye mırıldandı. Utançla karışık bu hisse ilk defa kapılıyordu...</p>

  <p>Bunun gelip geçici bir his olduğunu biliyordu Nazan. Yine de mutfaktaki ufak masada kahvaltılarını edip, çaylarını yudumlarlarken Nazan elinden geldiği kadar onunla göz göze gelmemeye gayret ediyordu. Birden Hüseyin'in lafıyla irkildi.</p>

  <p>"Ne o, yüzün çok asık... Bana para vereceğin için mi?"</p>

  <p>Böyle bir soru beklemiyordu genç kadın. Elinde olmadan irkildi, aklından geçenleri ona nakledemezdi.</p>

  <p>"Hayır," diye fısıldadı sadece.</p>

  <p>"Öyleyse bu surat niye? Dün geceden memnun olmadın mı?"</p>

  <p>Sanki Nazan'ın içindeki tiksinti biraz daha yoğunlaşmıştı. Neden sonra sakin ve düşünceli bir şekilde mırıldandı.</p>

  <p>"Bana niye yalan söyledin?" Adamın kaşları yine çatılmıştı.</p>

  <p>"Ne yalanı?"</p>

  <p>"Gerçek adın Rıza, değil mi?"</p>

  <p>Tüm gizlemesine rağmen Nazan, adamın esmer yüzünün hafifçe sarardığını gördü.</p>

  <p>"Kim söyledi sana bunu?"</p>

  <p>"Fatih'te değil de, Cankurtaran'da oturduğunu söyleyen kişi."</p>

  <p>Adam şimdi elindeki çay bardağını masanın üzerine bırakıp kötü kötü Nazan'a bakmaya başlamıştı. Bu defa daha gür ve merak dolu bir şekilde hırladı.</p>

  <p>"Söyle bana, kimden duydun bunları?"</p>

  <p>"Kim olduğu önemli mi? Mühim olan bana yalan söylemen."</p>

  <p>Rıza tehlike sinyalleri almış gibi birkaç saniye, fırtınadan önceki sessizliği dinlermişcesine bakışlarını Nazan'ın gözlerinde dolaştırdı. Tabii ki, söylediği yalanlar hiç umurunda değildi ama karşısındaki kadının bundan sonra takınacağı tavırlar hakkında bir yorum yapamıyordu henüz. Nazan, onun için sadece soyulacak, son meteliğine kadar sömürülecek bir maldı sadece. Ayrıca hayvani hislerini de rahatlıkla onun üzerinde tatmin ediyordu.</p>

  <p>Birkaç saniye düşündü. Yalanının inkâr edilecek bir yanı yoktu; inkâra kalkışmak hiçbir yarar sağlamazdı kendisine. Mutlaka peşine birini takıp, hal ve geçmişini araştırmış olmalıydı bu kadın. Onu fazla hafife almak, her istediğini itirazsız kabul edeceğini sanmakla biraz acele etmişti galiba. Bozuntuya vermeden pişkince sırıttı.</p>

  <p>"Haklısın, sana yalan söyledim," dedi.</p>

  <p>"Neden ama?"</p>

  <p>Bundan sonra akıllı davranıp rolünü iyi oynamak zorundaydı. Pişmanmış gibi yüzüne meyus bir ifade verip inledi.</p>

  <p>"Korktum."</p>

  <p>"Korktun mu? Kimden?"</p>

  <p>"Kimden olacak, senden tabii."</p>

  <p>Nazan meraklı gözlerini şimdi karşısında süt dökmüş kedi gibi oturan adama çevirmiş, bu pervasız ve yabani kılıklı adamın kendisinden nasıl korktuğunu düşünmeye başlamıştı.</p>

  <p>"Bana ilk saldırdığın gece polise şikâyet edeceğimden mi?"</p>

  <p>"Biraz ondan da, ama korkumun asıl sebebi o değildi."</p>

  <p>Genç kadının şaşkınlığı biraz daha artmış gibiydi.</p>

  <p>"Neydi peki?" diye sordu.</p>

  <p>"Hâlâ anlamıyor musun?"</p>

  <p>"Neyi?"</p>

  <p>"Söyletme beni... Ben böyle konuşmaya pek alışık değilim. Beceremem."</p>

  <p>"Anlat Rıza..."</p>

  <p>"Korktum... Senden korktum. Ben hayatımda hiçbir kadına böyle tutulmadım, anlamıyor musun hâlâ. Sen bambaşka bir kadınsın. Her kadından farklı biri. Müthiş... Sana bir türlü doyamıyorum. Biraz kaba kaçacak ama senin yanında daima erkekliğimi hatırlıyor, bunu hissediyorum. İçine girdiğim zaman sanki bambaşka biri oluyorum, bende yarattığın arzuyu bedenimin her zerresinde hissediyorum. Sensiz yapamayacağımı biliyorum artık. Ne var ki... "</p>

  <p>Duraklayıp önüne baktı Rıza suçlu biri gibi.</p>

  <p>"Devam et," diye fısıldadı Nazan.</p>

  <p>"Ne var ki, ben sana uygun biri değilim. Hani ne derler davul bile dengi dengine çalarmış. Beni istemeyeceğinden ürktüm, hem de çocuk gibi. Hâlâ da korkuyorum."</p>

  <p>Nazan tam bir şaşkınlık yaşadı. Kaba saba Hüseyin'den ya da gerçek adıyla Rıza'dan hiç böyle duygusal bir yaklaşım beklemiyordu. Pek çok kadın m gibi hemen yumuşadı. Göz bebeklerinde sevecen ışıltılar belirdi. Rıza da bu arada oturduğu iskemleden kalkmış genç kadının yanına giderek diz çöküp onun bacaklarına sarılmıştı. Koca adam dokunulsa ağlayacaktı. Ne yapacağını kestiremedi Nazan. Rıza kısa saçlı başını Nazan'ın kucağına yaslamış adeta bağışlanmasını diliyordu. Kısa bir tereddüt geçiren genç kadın ürkek bir şekilde parmaklarını onun saçları arasına götürüp usul usul okşamaya başladı. Ne garip şu yaşam, diye düşündü içinden. Demek kaba saba, azgın bir boğa gibi kendine saldıran, yerli yersiz küfürler eden, aşağılayan devin şimdiye kadar hiç fark etmediği hassas bir yanı da varmış, diye geçirdi içinden.</p>

  <p>"Korkma," diye fısıldadı sadece. "Korkacak bir şey yok."</p>

  <p>Genç kadının sesi duygulu ve hassas çıkmıştı. Oysa aynı anda Nazan'ın dizlerinden başını kaldırmayan Rıza içinden homurdanıyordu.</p>

  <p>"Ulan orospu! Ulan kaltak... Aklınca beni zor durumlara sokmaya kalkışıyorsun ha? Ben sana Hanya'yı Konya'yı göstereceğim yakında. Sıkı dur..."</p>

  <p>&nbsp;</p>

  <p>Evden ayrı ayrı çıktılar. Nazan ne de olsa yalnız yaşadığı dairesinden sabah sabah bir erkekle çıkmayı doğru bulmamıştı. Görülürlerse daire sakinlerinin akıllarına çirkin şeyler gelebilirdi. Aslında onların ne düşünecekleri değil de, hemen dedikodu yapmaya kalkışacak olmaları rahatsız ederdi genç kadını.</p>

  <p>Rıza süklüm püklüm dışarı çıktı. Sokağın caddeye bakan noktasında Nazan'ı bekleyecekti. Nazan da yatak odasına giderek hızla giyinmeye başladı. Sevgilisini sokağın başında fazla bekletmek istemiyordu. Aynanın karşısında giyinirken bir yandan da düşünmeye devam ediyordu. İçinde garip bir eziklik peydah olmuştu. Rıza'yı şimdiye kadar hiç böyle görmemişti; bildiği, alıştığı o kaba ve haşin halinden uzaklaşmış, çocuksu bir teslimiyet ve zayıflık sergilemişti. Böyle insanların sevgi tezahürleri de bir garip oluyordu, bir kadına olan tutku ve bağlılıklarını ifadeyi, sanki utanılacak, erkeğin aczi gibi hissedilecek, onlara zûl gibi gelecek bir şey olarak gördükleri için.</p>

  <p>Elinde olmadan dudaklarında hafif bir tebessüm şekillendi. Rıza'nın kendisine tecavüz ettiği o ilk gece, kadınlık gururu incinmiş, aşağılanmış, kendini berbat hissetmişti ama az önce aynı erkeğin ayaklarına kapanarak bağışlanmasını istemesi, ona zor gelen aşkını itirafı bir anlamda Rıza'dan aldığı intikamdı. Şimdi o haşin erkeği kendisine bağladığını ve bundan böyle asla kendisinden kopamayacağını hissediyordu. Ayşe de yanılmıştı. Kardeşinin az önce mutfakta yaşadıkları teslimiyet anını görmesini çok isterdi. Evet, Rıza'nın maddi şartları bozuk ve yetersiz olabilirdi, para sıkıntısı da çekebilirdi, hatta niyeti de ilk yaklaşımda kötü olabilirdi ama erkek de bu ilişkiden etkilenmiş ve artık kendisinden kopamaz hale gelmişti. Aynadaki görüntüsüne gururla baktı.</p>

  <p>Kendisini bu kadar beğendiğini hiç hatırlamıyordu. Duyduğu haz ve beğeni daha da arttı. Dalyan gibi kadınım, tabii aklı gidecek, diye mırıldandı aynaya bakmaya devam ederek. Beklesin köşe başında, işi ne? Ben onu on gündür deli gibi arzulayarak beklemedin mi, diye geçirdi içinden. İçini yeniden bir mutluluk kaplıyordu.</p>

  <p>Ne Ayşe'nin bir şekilde Rıza'yı tanıması, ne Rıza'nın yalanları ne de sevgilisinin kendinden para sızdırmaya çalışması umurundaydı.</p>

  <p>Sadece yaşamanın zevkini Rıza ile daha yoğun bir şekilde hissetmesi yetiyordu ona, hiç kuşkusuz bunun bir bedeli de olacaktı. Hayatın bir mecburiyetiydi bu. Kaçınılmazdı. Erkekler fahişelere para ödemiyorlar mıydı? Sırıttı yeniden, artık onun da bir fahişesi vardı.</p>

  <p>Yeşil kazağını geçirdi başından. Sonra bir değişiklik yaparak her gün giydiği pantolonlardan vazgeçerek ekose eteğini tercih etti. Nedense bugün biraz daha kadınsı görünmek istiyordu. Saçlarını taradı, makyajını yaptı.</p>

  <p>Rıza ile bankaya gitmek üzere evden çıktı.</p>

  <p>&nbsp;</p>

  <p>Araba ile sokağın başına geldiğinde Rıza'yı söylediği yerde buldu. Sevgilisini epey bekletmişti ama bundan hiç gocunmuyordu. Önünde durunca adam hemen arabanın içine atladı. Rıza hâlâ suskun ve mahcuptu. Onun bu hali daha da sevindirmişti Nazan'ı.</p>

  <p>Yavaş yavaş aralarındaki ilişkiyi yönlendirmeye ve dizginleri eline geçirmeye başladığını hissediyordu.</p>

  <p>"Hava soğukmuş, üşüdün mü beklerken?" diye sordu.</p>

  <p>Rıza kısaca, "Önemli değil," diye fısıldadı.</p>

  <p>"Bak Rıza, aklıma gelmişken bir şey daha söyleyeceğim."</p>

  <p>"Söyle tatlım."</p>

  <p>"Bana telefon numaranı vereceksin, hemen şimdi. Dilediğim zaman sana ulaşmalıyım. Ayrıca, sen de geleceğin zaman daha önceden beni haberdar etmelisin. Anlarsın ya, şimdiye kadar bir aksilik olmadı ama evde arkadaşım veya aileden biri bulunabilir."</p>

  <p>"Şey... Sana evimin numarasını verebilirim ama cep telefonum yok."</p>

  <p>"Yok mu?"</p>

  <p>"Düne kadar vardı, ama şimdi yok."</p>

  <p>"Neden?"</p>

  <p>"Anlaşana be tatlım! Satmak zorunda kaldım."</p>

  <p>"Tamam, tamam anlaşıldı. Bugün sana bir telefon alırım."</p>

  <p>Rıza pişkince sırıttı.</p>

  <p>"Hani şu resim çekenlerden olsun, olur mu güzelim?"</p>

  <p>Nazan hiç sesini çıkarmadı. Ama bundan böyle onunla aralarında telefon irtibatının kurulması çok önemliydi. Hem onu dilediği zaman kontrol edip arzuları kabardığı zaman çağırma şansı olacak, hem de biçimsiz bir zamanda eve gelmesini önleyecekti. Nazan banka şubesinin önünde arabayı park etti.</p>

  <p>"Sen arabanın içinde bekle," dedi Rıza'ya.</p>

  <p>Aslında tanındığı muhitlerde onunla görünmeye utanıyordu. Şube müdüründen koruma görevlisine kadar herkes bankada kendisini tanır ve saygı duyardı. Şimdi içeriye Rıza ile birlikte girse dikkat çekebilirdi, gerçi banka çalışanları onun hayatındaki rolünü bilemezlerdi tabii ama Rıza'dan her an patavatsız bir davranış, Nazan'ı zor durumda bırakan bir jest gelebilirdi. İşlemlerin tamamlanması biraz uzadı.</p>

  <p>Nazan huzursuzdu; kendi parasını tasarruf ettiği halde sanki suç işliyormuş gibi tedirginlik yaşıyordu. Parayı çantasına tıkıp bankadan çıkarken terlemişti. Hızlı adımlarla arabaya yürüdü.</p>

  <p>Kontağı çevirip hareket etmeden önce hâlâ birileri tarafından görülme korkusu yaşıyordu. Bu gündüz vakti Rıza ile sokakta ilk defa beraber oluşuydu. Çantasından desteleri çıkarıp sevgilisine uzattı.</p>

  <p>"Al bakalım."</p>

  <p>Rıza gözü dönmüş gibi paralara uzandı ve desteleri çeşitli ceplerine tıkmaya başladı.</p>

  <p>Dün geceden beri duygularına bir yön veremiyordu Nazan. Şu anda bile ne hissettiğini tam olarak değerlendiremedi. Ödediği bu para cinsel huzurunun ve rahatlamasının bedeli olabilirdi belki, ama bu onun alışık olduğu bir yöntem değildi. Hata yaptığını, bunun çok iğrenç bir şey olduğunu düşündü.</p>

  <p>Böyle bir şeye ne alışıktı, ne de fikren hazırlıklı.</p>

  <p>"Sağ ol tatlım, bu para çok işime yarayacak," diyen Rıza'nın cümlesiyle irkildi ama karşılık vermedi. Arabayı hareket ettirdi. Neden sonra hatırlamış gibi sordu.</p>

  <p>"Seni nerede bırakayım?"</p>

  <p>"Taksim'de," dedi Rıza.</p>

  <p>Bir süre konuşmadılar. Durgunlaşan genç kadın arabayı sürmeye devam ediyordu.</p>

  <p>Rahatlayan Rıza hafif mütebessim şimdi onu seyrediyordu. Adamın kendisini süzdüğünü hisseden Nazan homurdandı.</p>

  <p>"Ne var? Niye öyle bakıyorsun?"</p>

  <p>"Harbiden söylüyorum, sıkı karısın be sevgilim. Seni çok seviyorum."</p>

  <p>Nedense arabanın içinde sarf edilen bu cümle, sabahleyin kahvaltı masasında dizlerine kapanarak mırıldandığı itiraf kadar etkilememişti Nazan'ı. Hatta daha yapmacık, daha az inandırıcı geldi ama sesini çıkarmadı.</p>

  <p>Birden Rıza'nın sol elini bacaklarının üzerinde hissetti. Pervasızca elini ekose eteğinin içine sokmaya çalışıyordu.</p>

  <p>"Çıldırdın mı sen? Sokaktayız, ne yapıyorsun?"</p>

  <p>Rıza hiç oralı olmamıştı. Parmakları hızla kasıklarının arasına kaymış külotunun ağından içeriye girmeye çalışıyordu.</p>

  <p>Nazan bacaklarını sıkıştırıp adama engel olmaya çalıştı.</p>

  <p>"Delisin sen... Bir gören olur. Yapılacak şey mi bu? Çek elini... Rezil olacağız."</p>

  <p>Rıza hiç umursamıyordu. İri parmakları çoktan hedefe varmıştı. Nazan ise direksiyona hakim olmakta zorlanmaya başlamış ayakları pedala uzandığı içinde bacaklarını yeterince sıkamamıştı. Utancından kahroluyordu genç kadın; evinde onunla her şeyi yapmaya, bütün cinsel tabuları yıkmaya alışmıştı ama sabahın bir saatinde şehrin en kalabalık caddelerinden birinde böyle bir muameleye alışık değildi. Direnmeye çalıştı. Başaramadı. Beyni zonkluyordu.</p>

  <p>Aynı anda Rıza'nın kahredici ifadesi ile gerçeği fark etti ve inanamadı...</p>

  <p>"Bak, sırılsıklam oldun," diyordu sevgilisi...</p>

  <h2 class="h21"><a id="ncx1935"></a>3</h2>

  <p>Ayşe de zor günler geçiriyordu. Ablasıyla tartıştıkları o yemekten beri bir daha hiç görüşmemişlerdi. İkisi de birbirlerini aramıyorlardı. Ayşe bu inatçı tutumun bir çözüm olmadığını biliyordu, meseleyi enine boyuna düşünmüş ve bir şeyler yapması gerektiğine karar vermişti. Zor durumda olan ablası, canı ciğeriydi, hayattaki tek varlığı. Mersin'de yaşayan teyzelerinden başka hayatta hiç akrabaları yoktu. O teyzeden de pek hayır gelmezdi zaten. Annelerinin hayatta olduğu zamanlarda dahi pek görüşmezlerdi. Kocası Mersin'in eşrafından biriydi, seneler evvel evlenip oraya yerleşmiş ve ne kardeşiyle ne de yeğenleriyle teması olmuştu. Geriye ablasına yardım edecek tek kişi kendisi kalıyordu; ben ona bozuldum, ne istiyorsa onu yapsın diyerek sorumluluğu üstünden atmak asla yeterli değildi. Kara kara düşünmeye başladı. Aklına pratik bir çözüm gelmiyordu.</p>

  <p>Ablasının nasıl böyle bir işe kalkıştığını, o vasıfsız ve kaba saba adamda ne bulduğunu bir türlü anlayamamıştı. Önceleri Nazan'ın biraz geç de olsa uyanacağını ve bu ilişkiyi noktalayacağını düşünmüştü ama daha sonraları içindeki kuşku ve endişe daha da büyüdü.</p>

  <p>Hadiseyi öğrendiği o ilk gecenin, ablasının anlattığı gibi bir tecavüz olmadığına artık kesin inanıyordu. Zaten ilk günden beri olayların vuku tarzını duydukça şüphelenmiş ve işin içinde başka dolaplar döndüğünü sezinlemişti. Adamın hiçbir yeri zorlamadan daireye girmesi olacak şey değildi, belli ki Nazan ona anahtar vermişti, yani adamın oradaki mevcudiyeti Nazan'ın rızasıyla olmuştu. Sonra bir şekilde kavga etmişler, Rıza hem onu feci şekilde dövmüş, canını yakmış hem de ırzına geçmişti. Muhtemelen vücudunda gördüğü morlukların çoğu sevişme izleri değil, dayağın yarattığı çürüklerdi. Ama neden, neden Nazan bu ilişkiyi sürdürmekte devam etmişti? Ne vardı bu adamda?</p>

  <p>Onu hiç görmese, bilmediği, tahmin edemeyeceği başka niteliklerin mevcut olduğunu düşünebilirdi belki, fakat onu görmüş, ayrıca ne düzenbaz olduğunu daha ilk araştırmada öğrenmişti. Böyle bir heriften ne umabilir, ne bekleyebilirdi Nazan?</p>

  <p>Ayşe akşam yemeğinden sonra kahvesini yudumlayıp bir türlü kendini veremediği kitabını okurken telefonu çalmaya başladı. Belgin'di arayan.</p>

  <p>"Ne haber kız? İki gündür sesin soluğun çıkmıyor hiç?" diye serzenişte bulundu.</p>

  <p>"Haklısın. Çok meşguldüm. Sezen'ler vardı ya, onların dekorasyon işlerinde bazı aksilikler çıktı, şımarık karı, pek çok şeye itiraz edip canımızı sıktı. Sen ne yapıyorsun, özledim valla. Hadi atla gel bana, biraz laflarız."</p>

  <p>Ayşe'nin gözü yememişti.</p>

  <p>"Gelemem, ben de yorgunum."</p>

  <p>"Aaa, oyunbozanlık yapma."</p>

  <p>"İstiyorsan, sen bana gel."</p>

  <p>Belgin birkaç saniye düşündü.</p>

  <p>"Peki be geliyorum. Sen çayı demle, ben de yanında atıştıracak bir şeyler getiririm."</p>

  <p>"Oldu," diyen Ayşe telefonu kapattı.</p>

  <p>Kahvesini yarım bırakan genç kız çay suyunu ocağa koymak için mutfağa geçti. Belgin yakında otururdu, on beş dakikaya kalmaz gelirdi.</p>

  <p>Meyveli pasta getirmişti Belgin. Yuvarlak bir turta, Ayşe'nin en sevdiği türden.</p>

  <p>Sanki haftalardır birbirlerine hasretmişler gibi sarılıp öpüştüler. Pastayı bir tabağa yerleştirip çaylarını da doldurarak salona geçtiler. Önceleri biraz havadan sudan konuşup, dedikodu yaptılar. Belgin şu sıralarda Niyazi Dalman isimli genç bir doktorla flörte başlamıştı. Bir süre Ayşe'ye yeni arkadaşını anlattı. Bir keresinde genç doktoru Ayşe de görmüştü; efendi, kibar, nazik bir adamdı. İlişkilerinin ciddi olup olmadığını sordu. Doktordan Belgin de hoşlanıyordu ama ilişkilerinin nasıl bir seyir takip edeceğini şimdiden kestiremediğini söyledi. Bir ara laf dönüp dolaşıp Nazan'a geldi.</p>

  <p>"Nazan abla nasıl?" diye sordu Belgin.</p>

  <p>"Bilmiyorum," dedi üzüntülü bir sesle Ayşe.</p>

  <p>"Ne demek o? Görüşmüyor musunuz?"</p>

  <p>"Tartıştık biraz."</p>

  <p>"Ne zaman? Bana söylemedin."</p>

  <p>"On gün oluyor."</p>

  <p>"Eee?"</p>

  <p>"O zamandan beri birbirimizi aramıyoruz."</p>

  <p>"O herif yüzünden, değil mi?"</p>

  <p>"Tabii, başka neden olacak?"</p>

  <p>"Öğrendiklerini anlattın mı Nazan ablaya?"</p>

  <p>"Anlattım."</p>

  <p>"Peki, tepkisi ne oldu?"</p>

  <p>"Özetle, özel hayatıma karışma demeye getirdi."</p>

  <p>"Yani adamın varlığını kabul etti, öyle mi?"</p>

  <p>"Resmen etmedi ama söylediklerim karşısında şoke oldu."</p>

  <p>"Sonuç?"</p>

  <p>"Bilmiyorum. O heriften yakasını kolay kolay sıyıracağını sanmıyorum. Nazan'ı tanımaz mıyım, bir erkeğe bağlandı mı kolay kolay sıyrılamaz. Aklımın almadığı, herifte ne bulduğu, pespayenin teki, tam bir çamur."</p>

  <p>Belgin kıkırdadı.</p>

  <p>"Öyle görünüyor kızım ama belli olmaz, belki de bizim bilmediğimiz başka bir meziyeti vardır, anlarsın ya... "</p>

  <p>"Saçmalama Belgin. Nazan otuz beşinde."</p>

  <p>"İyi ya, kadınlığının tam doruğunda. Belki de önüne çıkan bu fırsatı tepmek istemiyordur. Ne olacak yani, kullanır kullanır, sonra herifi başından savar."</p>

  <p>Ayşe itiraz etti.</p>

  <p>"Ben asıl onun Nazan'ı kullanıp, paralarını sömürdükten sonra başından atacağını düşünüyorum. Herifin işi bu."</p>

  <p>Belgin sustu bir an.</p>

  <p>Arkadaşı haklı da olabilirdi.</p>

  <p>"Ne yapmayı düşünüyorsun?" diye sordu nihayet.</p>

  <p>"Hiçbir fikrim yok. Ama bir şeyler yapmalıyım. Birinin bu rezil gidişata son vermesi gerekiyor. Ne yazık ki ablam tamamen kör olmuş halde, herife öylesine tutulmuş ki toz kondurmak istemiyor."</p>

  <p>İkisi de susup çaylarını yudumladılar.</p>

  <p>Sessizliği yine Belgin bozdu.</p>

  <p>"Niye o herifle konuşmuyorsun?"</p>

  <p>Ayşe şaşkın şaşkın arkadaşına baktı.</p>

  <p>"Ne konuşacağım ki?"</p>

  <p>"Herifi çevir, Nazan ablanın yakasından düşmesini söyle."</p>

  <p>"Dalga mı geçiyorsun? Alan razı, satan razı. Bana ne düşer?"</p>

  <p>"Fakat..." diye homurdandı Belgin, sonra ne diyeceğini kestiremeyerek sustu. Uygun bir sebep bulamamıştı.</p>

  <p>Uzun uzun düşünen Ayşe nihayet fısıldadı.</p>

  <p>"Sanırım haklısın," diye fısıldadı. "Bu itle birinin konuşması lazım. Nazan'la denedim olmadı, anlamadı beni, belki de anlamak işine gelmedi. Heriften kopamıyor. En iyisi bu asalağın karşısına dikilmek."</p>

  <p>Belgin, fikri ortaya atan sanki kendisi değilmiş gibi irkildi. "İyi hoş da, adama ne diyeceksin?"</p>

  <p>"Tüm pisliğini, rezilliğini, geçmişini bildiğimi yüzüne vuracağım. O rum karısını nasıl soyup soğana çevirdiğini söyleyeceğim. Nazan'ın peşini bırakmazsa polise gitmekle de tehdit ederim."</p>

  <p>"Saçmalama, polis bu işe karışmaz."</p>

  <p>"Karışmaz olur mu hiç? Haneye zorla tecavüz, şiddet kullanarak ırza geçme ve..."</p>

  <p>"Ayşe, bunları ilk olayın vukuunda yapsaydınız, amenna, olurdu. Elinizde geçerli bir şikâyet nedeni var sayılırdı. Ama ablan bunların hepsini kabulleniyor, rıza gösteriyor, o şikâyetçi değil ki. Ben hukuktan anlamam ama burada bir terslik var gibi geliyor bana."</p>

  <p>Ayşe yüzünü ekşitti. Birkaç saniye düşündü.</p>

  <p>"Yoksa önce bir avukatla mı görüşeyim?" diye sordu.</p>

  <p>"Bilmem, belki bir yararı olur. Sana bir yol gösterebilir."</p>

  <p>Ayşe soğuyan çayından bir yudum daha aldı.</p>

  <p>Kararsızdı.</p>

  <p>Belgin ise bir çözüm üretemeden onun yüzüne bakıyordu.</p>

  <p>"İki ucu boklu değnek," diye fısıldadı sonra.</p>

  <p>"Evet, öyle" diye mırıldandı Ayşe. "Ama bir çaresini bulacağım, Nazan'ın o namussuza yem olmasına izin veremem. Bu böyle devam edemez."</p>

  <p>Arkadaşının sarsıldığını gören Belgin konuyu kapatmak istedi. En iyisi mevzuu değiştirmekti. Hatta biraz da konuyu açtığı için pişman oldu.</p>

  <p>Ayşe hâlâ dalgındı...</p>

  <h2 class="h21"><a id="ncx2006"></a>4</h2>

  <p>Salı sabahı Ayşe, Cankurtaran'da, Rıza'nın gecekondusunun olduğu sokakta, arabasını park etmiş etrafa belli etmeden evi dikizliyordu. Soğuk ve kasvetli bir aralık sabahıydı. Gök koyu gri yağmur bulutlarıyla kaplıydı. Şiddetini hissettiren poyraz sokağı kasıp kavuruyordu.</p>

  <p>Genç kız gözlerini gecekonduya çevirmiş, Rıza'nın çıkmasını bekliyordu. Bu adamı takibe aldığı ikinci gündü. Sonunda bir plan yapmayı becermiş, tüm risklerine rağmen, aklından geçenleri de uygulamaya karar vermişti. Bunun hiç de kolay olmadığının farkındaydı ama başka çaresi de yoktu.</p>

  <p>Saat on bire doğru Rıza gecekondunun kapısında belirdi. Hafif uyku sersemi bir hali vardı. Hatta esniyordu. Hızlı adımlarla bahçeyi geçip sokağa çıktı. Ayşe arabanın içinde gözlerini ayırmadan onu inceliyordu. Rıza başını çevirip bulunduğu tarafa bakmamıştı bile. Genç kız rahatladı biraz. Hemen arabadan fırlayıp peşine takıldı. Aralarında otuz metre kadar bir mesafe vardı. Adam kimseyle ilgilenmiyordu, ne sağına soluna ne de arkasına bakıyordu. Küçük bir bakkal dükkânına girdi önce. Ayşe ister istemez durdu. Çıkışını bekledi.</p>

  <p>Allahtan içerde fazla kalmamıştı. Hemen çıktı. Elindeki sigara paketinin selefonunu yırttığını görünce bakkala sigara almak için uğradığını anladı. Bir sigara yakmıştı Rıza. Tam bir kabadayı, diye düşündü genç kız.</p>

  <p>Bu defa sırtında kalın, devetüyü renginde bir palto vardı ama paltoyu giymemiş, soğuğa rağmen omuzlarına atmıştı. Palto pek yeni görünüyordu. Yürüyüşünde bile küstah, her an hır çıkarmaya hazır, hani bakanın üzerinde kalacakmış gibi bir hava vardı.</p>

  <p>Ayşe peşinden yürürken, tam bir kopuk diye, düşündü yeniden. Tam bir serseriydi genç kıza göre. Nedense gündüz gözüyle baktığında daha da iri ve cüsseli görünmüştü gözüne.</p>

  <p>Rıza yüz metre kadar ilerdeki bir kahveye girmişti. Tipik bir semt kahvesiydi burası. İşsiz takımının, ya da semt sakini emeklilerin tüm vakitlerini geçirdikleri bir yer.</p>

  <p>Ayşe hiç durmadı, içeriye bakmadan yürüdü, kahvenin önünden geçti. Neyse ki bu sabah dışarı çıkarken oldukça sade giyinmişti. Kalın anorağı, spor ayakkabıları ve makyajsız suratıyla kimsenin dikkatini çekmiyordu. Dönüp kahvenin önünden geçmedi bir daha, bir alt sokağa inerek sola kıvrıldı ve arabasını park ettiği yere geldi. Rıza'nın kahvede ne kadar oyalanacağını bilemezdi; kahve civarında saatlerce dolaşması da en azında*n çevre sakinlerinin dikkatini çekebilirdi, tekrar arabasına binip kahvenin olduğu sokağa doğru sürdü. Kahveyi karşıdan görecek bir yer bulup arabasını park etti. Beklemekten başka çaresi yoktu. Tehlikeli bir oyun oynuyordu ama aklına daha iyi bir plan da gelmemişti. Bu riski hayatındaki tek varlığı ablası için alıyordu. Çok düşünmüştü; Rıza ile konuşmanın, ablasının hayatından çıkmasını tehdit yoluyla da olsa söylemenin hiçbir faydası yoktu. En iyisi bu ahlaksız adama kendi silahlarıyla karşılık vermekti.</p>

  <p>Tasarladığı plan tutarsa mesele yoktu, tutmaması için bir neden de. Sadece sabırlı ve soğukkanlı olması gerekecekti. Ayşe bu yeteneklere sahip olduğunu biliyordu; o asla Nazan gibi zaafları olan bir kadın değildi. Sadece ablasını kurtarmakla kalmayacak, o namussuza bir de ders verecekti. Arabanın içinde bekledi, saat tam üçe kadar...</p>

  <p>Müthiş sıkılmıştı. Yanında getirdiği gazeteyi ve çantasına tıktığı kitabını çıkarmış, okumaya çalışmıştı. Ama dikkatini okuduklarına veremiyordu bir türlü; ne de olsa yaptığı işe yabancıydı ve her an adamı gözden kaçıracağı korkusu vardı içinde. Kahveden ne zaman çıkacağı belli olmadığından devamlı dikkat etmesi ve giren çıkanları gözlemesi gerekiyordu.</p>

  <p>Yavaş yavaş çevrede de dikkat çekmeye başlamıştı; genç bir kadının saatlerce arabanın içinde oturup bir şey beklemesi yadırganıyordu. Tuhaf ve meraklı gözlerle kendisini süzen esnaf vardı çevrede.</p>

  <p>Tam saat üçte Rıza, kahvenin kapısında göründü. Yanında kısa boylu, göbekli, sevimsiz biri vardı. Onun yalnız çıkacağını sanmıştı Ayşe. Planını uygulayabilmesi için yalnız olması şarttı. Keyfi kaçtı birden.</p>

  <p>Bekleyerek geçirdiği bütün bir günün heba olmasını istemiyordu. Neyse ki birlikte yürümediler, kahve kapısının önünde durup bir süre konuşup gülüştüler. Genç kız ne konuştuklarını duyamıyordu tabii ama Rıza'nın şişko adamın sırtına vurup yanından ayrılmasıyla rahat bir nefes aldı.</p>

  <p>Rıza şimdi hızlı hızlı sahile doğru yürüyordu. Evine gitmediği kesindi. Ayşe de hafifçe gaz verdi arabaya. Bir ara iyice yaklaştı adama ama bulundukları yer planını uygulamaya pek uygun değildi. Sokak oldukça hareketliydi. Biraz daha beklemeliydi. Planının ilk bölümünü az sonra uygulayacaktı. Sahil yoluna iyice yaklaşmışlardı.</p>

  <p>Hafif meyilli bir yoldaydılar. Neyse ki Rıza başını çevirip arkasına bile bakmıyordu.</p>

  <p>Şimdi tam sırası diye, düşündü genç kız ve hafifçe arkadan yaklaşarak klakson çaldı. Sesi duyunca Rıza başını çevirip arkaya baktı. Hemen dibinde bir araba duruyordu. Şoför mahallindeki tatlı bir kız başını camdan çıkarıp, "Affedersiniz," demişti. Rıza kızı süzdü.</p>

  <p>Ufak tefek minyon bir tipti. Ama bayağı güzelce bir şeydi.</p>

  <p>"Şey..." diye mırıldandı kız. "Ben buraların yabancısıyım. Galiba yolumu şaşırdım."</p>

  <p>Rıza meseleyi anlamıştı. Yol soracaktı. "Nereye gideceksiniz?"</p>

  <p>"Taksim'e."</p>

  <p>"Ooo!" diye mırıldandı. "Çok uzak. En iyisi bu yolu takiben sahile inin, sol şeride geçin sonra Sirkeci istikametine sapın. Oraya gelince bir başkasına sorun. Şimdi size tarif verirsem karıştırırsınız."</p>

  <p>"Sirkeci mi? Adını duydum ama neresi orası?"</p>

  <p>Rıza garipseyerek kıza baktı yeniden.</p>

  <p>"İstanbullu değil misiniz?"</p>

  <p>Ayşe fettan bir şekilde gülümsedi.</p>

  <p>"Geçen hafta geldim daha. Yabancı sayılırım. Buraya uzak mı?"</p>

  <p>"Pek sayılmaz."</p>

  <p>"Sağ olun," dedi Ayşe.</p>

  <p>Aslında adamdan, ben de oraya gidiyorum, isterseniz size göstereyim filan tarzında bir yaklaşım beklemişti ama Rıza öyle bir şey dememişti. İçinden lanet olsun diye söylendi genç kız. Bu nokta çok önemliydi, numarayı yemezse işi zorlaşacaktı.</p>

  <p>Nitekim Rıza fazla ilgilenmeyerek yürümeye devam etti. Gidiyordu...</p>

  <p>Ayşe klaksona tekrar bastı. Rıza bir daha başını çevirince en içten tebessümünü dudaklarına yayarak fısıldadı genç kız.</p>

  <p>"Siz de o yöne gidiyorsanız, atlayın arabaya. Bana da yol göstermiş olursunuz."</p>

  <p>Bu teklif pek alışık olduğu bir şey değildi; hele bu devirde, her gün bin bir kötülüğün ve suçun işlendiği bu şehirde, genç bir kadının tanımadığı bir yabancıyı arabasına alması olacak şey değildi. Bir an kararsız kaldı, sonra yan tarafa geçip kızın yanına oturdu.</p>

  <p>"Tamam," diye fısıldadı.</p>

  <p>Bu arada da çaktırmadan Ayşe'yi inceliyordu. Aklına başka düşünceler de geldi, yoksa müşteri avına çıkmış, yollu bir kadın mı, diye de düşündü. Ama hiç öyle birine benzemiyordu genç kız. Sade giyimli, makyajsız, saf görünümlüydü.</p>

  <p>"Hayret!" diye mırıldandı. "Demek İstanbul'a bu kadar yabancısınız?"</p>

  <p>"Maalesef öyle. Üstelik İstanbul doğumluyum ben. Ama altı yaşındayken pederimin görevi gereği buradan ayrıldık ve bir daha da dönemedik."</p>

  <p>"Öyle mi? Memur muydu babanız?"</p>

  <p>"Öyle sayılır. Büyükelçiydi. Dünyanın pek çok şehrini tanıdım ama kendi doğduğum şehre ancak bir hafta önce gelebildim."</p>

  <p>"Turist misiniz?"</p>

  <p>Ayşe güldü. "Yok canım. İstanbul'da iş buldum."</p>

  <p>"Yaa... Sorabilir miyim, ne iş yapıyorsunuz?"</p>

  <p>"Özel bir şirketin finansman müdürüyüm."</p>

  <p>"Sahi mi? Ya valide, peder? Onlar nerede?"</p>

  <p>"Babam emekli oldu. Ankara'da yaşıyorlar. Babam İstanbul'u pek sevmez."</p>

  <p>Rıza'nın ilgisi gittikçe artıyordu. Yan gözle kızı süzmeye devam etti. Yoksa bu mutlu bir tesadüf müydü? Acaba bu karşılaşma, Tanrı'nın kendisine bir armağanı olamaz mıydı? Çaktırmadan kızın direksiyondaki parmaklarına baktı. Evli veya nişanlı olduğunu gösteren bir yüzük yoktu. Kim bilir, belki de bir iş çıkar diye, düşündü.</p>

  <p>"Biliyor musunuz, ben de Şişli'ye gidiyordum. Beni de Taksim'de bırakırsınız."</p>

  <p>"Tabii, neden olmasın?"</p>

  <p>Rıza hayret etti. Kız ya çok saftı ya malın gözü. Teklifini hiç tereddüt etmeden kabul etmişti. Onun kafasına pek yatmazdı böyle durumlar, galiba kız Avrupa'da yetişmiş, gavur eğitimi almıştı ama ne olursa olsun, ilk defa arabasına aldığı bir adama bu kadar güvenmek olmazdı. Tam anlayamadı, belki de gerçekten saftı.</p>

  <p>"Siz ne işle meşgul olursunuz?" diye sormuştu birden.</p>

  <p>"Ticaret yaparım," dedi Rıza tereddüt etmeden.</p>

  <p>Ayşe içinden nefretle gülümsedi. Onun ne tür bir ticaret yaptığını iyi biliyordu ama hiç bozuntuya vermeden devam etti.</p>

  <p>"Ne tür ticaret?"</p>

  <p>"Hurda alır satarım." Kız yine safça sormuştu.</p>

  <p>"Kârlı bir iş mi?"</p>

  <p>"Öyle sayılır."</p>

  <p>Diğer yandan Rıza da düşünmeye başlamıştı. Bu piliç de kendisine iyi bir av olabilirdi, özel şirkette finansman müdürüyüm, demişti. İyi bir maaşı da olmalıydı. Biraz kısa boylu ve vücudunda iş yoktu ama suratı güzel ve şirindi. Eee, karşıma her çıkan kadın Nazan kadar güzel vücutlu olacak değil ya, diye aklından geçirdi. Hem bu ondan daha genç ve körpeydi. İş çıkarsa ikisini birden mükemmelen idare edebilirdi.</p>

  <p>Ayşe'yi süzmeye devam etti.</p>

  <p>Avrupa'da yaşadığını söylemişti, hiç düşünmeden de kendisini arabaya almıştı. Bunu tavlamak daha da kolay olur diye düşündü. Genellikle yabancı ülkelerde yaşayanlar bu ilişkilere daha yatkın olurlardı. Yine de emin olamadı. Ne de olsa tam bir tesadüftü bu; yolda karşısına çıkan yeni bir av. Her zaman karşılaşmadığı bir şans. Taksim'e kadar bir girişimde bulunmalıydı, arabadan inerse belki de çok geç kalmış olacak ve bir daha yüzünü bile göremeyecekti. Hemen bir girişimde bulunmalıydı. İstekliyse hiç sorun yoktu, değilse ne olurdu sanki, bağırır çağırır, arabadan inmesini söylerdi alt tarafı. Denemeye değerdi doğrusu. Fazla düşünmedi Rıza.</p>

  <p>Elini usulca uzatıp kızın dizine yasladı. Okşamaya başladı. Bakışlarını da kızın yüzüne çevirmişti. Tepki bekliyordu...</p>

  <p>Ayşe iliklerine kadar titredi.</p>

  <p>İçinden "it oğlu it" diye geçirdi. Herifin boş durmayacağını biliyordu ama bu kadar çabuk harekete geçeceğini de hesaplamamıştı. Ulan, bu ne sanıyordu kendini? İri vücuduyla hiçbir kadının dayanamayacağı bir Herkül filan mı? Dünyayı sırtlayan Atlas olsa ne yazardı? Genç kızın indinde, aşağılık ve iğrenç bir yaratıktı; görüldüğü her yerde ezilip yok edilmesi gereken pis bir sürüngen. Titremesini önleyemedi.</p>

  <p>Eli ayağı gevşemeye başlamıştı, içindeki nefret daha da yoğunlaştı. İmkânı olsa o anda yüzüne tükürmek, içindeki bütün hınç ve hiddeti kusmak isterdi. Güçlükle kendini tuttu.</p>

  <p>Onun istediği de bu değil miydi? Planı umduğundan da iyi gidiyordu. Bu ite istediği dersi verebilmek için yaklaşmasını beklemişti. Biraz daha sabırlı olması gerekecekti. En ufak bir hata yapmaya, gelmezdi, namussuzu kuşkulandırmamalıydı. Her kuşun etinin yenmeyeceğini ona burnunu sürte sürte gösterecekti... Rıza ise kızın tepki vermediğini görünce zevklendi.</p>

  <p>Hatta iri aslan pençesini hatırlatan parmakları arasındaki kızın dizinin hafifçe titrediğini de duyumsamıştı.</p>

  <p>Tamam, diye düşündü. Daha en ufak temasta kız zevklenmeye başlamıştı. Biraz daha cesaretlendi.</p>

  <p>Eli kızın pantolonu üzerinde dolaşmaya devam etti.</p>

  <p>Kızın suratı renkten renge giriyordu ama hiç sesini de çıkarmamıştı.</p>

  <p>"Hoşlandın mı?" diye fısıldadı baygın bir sesle.</p>

  <p>Kız cevap verecek halde değildi. Titremesi devam ediyordu. Ama Rıza bunu yanlış yorumladı, içinden, ulan bu yavru dünden razıymış, diye geçirdi. Sonra kulağına doğru eğilip tahrik edici bir şekilde mırıldandı.</p>

  <p>"Ne dersin? Arabayı şöyle deniz kenarına uygun bir yere çekip koklaşalım mı?"</p>

  <p>Ayşe için en zor anlar gelip çatmıştı. Artık dönüşü olmayan bir noktaya gelmişti, hemen patlar ve tüm nefretini kusarsa her şeyi mahvedebilirdi. Nefesini tuttu, ne diyeceğini bilemedi, gülümser gibi dudakları gerildi.</p>

  <p>Beyni zonkluyordu Ayşe'nin. Demek koklaşacaktı...</p>

  <p>Acaba Nazan'a da böyle mi yaklaşmıştı önce? Genç kız o inanılmaz sabah, ablasının yardımına gittiği anı düşündü; şimdi artık daha güçlü inanıyordu, o tecavüz gecesi ikisinin karşılaştığı ilk buluşma olamazdı. Nazan suçunu örtmek için isteyerek yalan söylemişti. Rezaletin duyulmaması, basın tarafından afişe olmak, hepsi uydurmaydı. Ama hâlâ aklının almadığı husus, ablasının bu kütük gibi herifte ne bulduğuydu. Kaba saba, ayının tekiydi.</p>

  <p>Oyununa alet edebilmek için ona biraz müsamahakâr davranmak, hemen ürkütmemek gerekiyordu. Hızla düşündü, gündüz vakti arabanın içinde ne yapabilirdi ki? Belki biraz ötesini berisini sıkıştıracak, öpmeye kalkışacaktı. Kusmadan tahammül edebilirse, sorun yoktu, bu kadarına katlanabilirdi. Amacı onda güven duygusu yaratmak ilerisi için randevu isteyecek ortamı sağlamaktı. Ondan sonra ne yapacağını çok iyi biliyordu Ayşe. Direksiyonu sahile kırdı.</p>

  <p>Kızın uslu uslu isteğini kabul etmesi karşısında daha da keyiflendi Rıza. Kendine olan güveni de arttı. Bu da diğerleri gibi oynak, istekli bir karı olmalıydı. Soğuk kış günü sahil şeridi bomboştu. Ayşe'ye arabayı iyice deniz kenarına kadar sürmesini söyledi. Şansı da yaver gidiyordu, etrafta yürüyen tek bir Allanın kulu yoktu.</p>

  <p>Ayşe adamın isteğini yerine getirmişti.</p>

  <p>Ama yüreği de heyecandan deliler gibi çarpmaya başlamıştı. Biraz da korkuyordu tabii. Kalkıştığı bu çılgın maceranın sonunun nereye varacağını kestirebilmek çok zordu, hatta bir an her şeyden vazgeçip, adamı tekmeleyerek arabadan atmayı bile aklından geçirdi. Lakin artık çok geçti. Bu dakikadan sonra dönemezdi kararından.</p>

  <p>Genç kız ürkerek etrafına bakındı.</p>

  <p>Sonra her şey yıldırım hızıyla gelişti. Adam birden sol kolunu omzuna atmış kızı hoyratça kendine çekerek dudaklarına yumulmuştu. Genç kız boğulacak gibi oldu.</p>

  <p>Nefes alamadı. Bütün genzini pis bir nikotin kokusu kapladı. Rıza çok sigara içiyor olmalıydı, ağzı leş gibi sigara kokuyordu. Dayanamayacağını hissetti, dudaklarını adamın ağzından kurtarmak istedi, beceremedi. Adam inanılmaz derecede güçlüydü ve vantuz gibi yapışmıştı dudaklarına. Boynunu iki yana çevirip kurtulmak istedikçe yüzünü bastırıp tazyikini artırıyordu. Bu arada serbest olan eli de boş durmamış, montunun fermuarını indirerek kazağının üzerinden memelerine ulaşmış, hoyratça sıkmaya başlamıştı. Bu rezilliğe tahammül edemeyecekti.</p>

  <p>Çoktan pişman olmuştu Ayşe. Bir ara can havliyle dudaklarını kurtardı, ama adamın sert sesi kulaklarında çınladı.</p>

  <p>"Depreşme, ulan küçük fahişe! Tek dur! Bunu sen istedin..."</p>

  <p>"Hayır!" diye inledi Ayşe.</p>

  <p>Ama daha fazla konuşamadı. Adam yine dudaklarına yumulmuştu. İşin en garip ve inanılmaz yanı da o sırada başladı. Genç kız içinden taşan tüm hırs, nefret ve karşı koyma güdüsüne rağmen, şâyan-ı hayret bir şekilde benliğinin ta derinliklerinden kopup gelen bir hissin etkisiyle gevşediğini, direncini kaybettiğini hissetmeye başlamıştı. Önce buna inanamadı.</p>

  <p>Olamazdı böyle bir şey. Rüyasında görse inanmazdı. Adama direnci azalıyordu.</p>

  <p>Gündüz gözü, arkalarındaki caddede arabaların vızır vızır geçtiği bir saatte, nefret ettiği bir insanla öpüşüyordu. Bu arada Rıza'nın eli artık kazağında değil çıplak tenindeydi. Memesini avuçluyor, hoyratça meme başlarını parmaklarının arasında sıkıyordu.</p>

  <p>Fakat Ayşe karşı koyamıyordu ve bunun nedeni kesinlikle ikisi arasında güç dengesizliğinden kaynaklanmıyordu, işte genç kızın tüm benliğini saran dehşet hissi o zaman başladı. Olanlara inanamıyordu bir türlü.</p>

  <p>Onun da erkek tecrübesi vardı; buna benzer sevişmeleri daha önce de yaşamıştı ama bu kadar rezilane şartlar altında olmamıştı asla.</p>

  <p>Ve Ayşe bundan zevk aldığını acı acı anladı.</p>

  <p>Teslimiyetinin ilk belirtileri ufak ufak zevk inlemeleri şeklinde tecelli etti, daha sonra da Rıza'ya karşılık vermesiyle. Yaptıklarına artık inanıp inanmaması önemini kaybetmişti. Farkında olmadan adamın boynuna sarıldığını hissetti.</p>

  <p>Başı dönüyor, beyni zonkluyordu. Damarlarındaki kanın akışını inanılmaz bir şekilde hızlanmıştı sanki. Bu arada Rıza'nın ellerini göğsünden çekip pantolonuna attığını, sertçe düğmesini kopardığını anladı. Adamın güçlü kolları şimdi onu oturduğu koltuktan kendine doğru çekiyordu. Yerinden havalandığını hissetti, Rıza'nın kucağına doğru çekilirken sol bacağı vites koluna takıldı. Sadece yalvarabildi.</p>

  <p>"Yapma, ne olur? Burası yeri değil" diye inledi.</p>

  <p>Pantolonu dizlerine kadar kaymıştı.</p>

  <p>Rıza'nın ise hiçbir şey umrunda değildi. Cevap bile vermemişti kıza.</p>

  <p>Her şey o kadar hızlı seyretmişti ki, o muhteşem sertliği içinde hissettiğinde gözleri kaydı...</p>

  <h2 class="h21"><a id="ncx2103"></a>5</h2>

  <p>Ayşe arabasını evinin önüne çektiğinde bir süre araçtan inemedi. Vücudundaki titreme hâlâ geçmemişti ve arabayı buraya kadar nasıl sürdüğünü bilmiyordu. Dikiz aynasına baktığında bu ben miyim, diye hayrete kapıldı.</p>

  <p>Rengi kül grisi olmuştu. Saçı başı darmadağınıktı. Dudakları yanıyordu ve alt dudağı hoyratça emilmekten kabarmıştı. Sanki savaştan çıkmış bir hali vardı. Arabadan inemedi hemen.</p>

  <p>Binaya girmeden evvel kıyafetine bir çeki düzen vermeliydi. Kopan sutyeni kazağının altından kaymış öndeki sağ koltuğun altına düşmüştü. Ama genç kızın eğilip arabanın zemininden onu alacak gücü yoktu. Sadece baktı iç çamaşırına. Askıları kopmuş, tecavüz sırasında Rıza'nın ayakları altında kaldığından çamurlanmıştı. Adamın salgıları bacaklarına sızmış pantolonunu ıslatmıştı. Parmakları gayri ihtiyari o ıslak bölgeye gitti. Her an kusabilirdi. Kalkamıyordu yerinden.</p>

  <p>Başını yan cama dayayıp öylece kaldı. Neden sonra evinin önünde böyle duramayacağını fark etti. Her an apartman komşularından biri dışarıya çıkabilir ve kendisini bu halde görebilirdi. Burada durması sakıncalıydı. Son bir gayretle yana eğilip yerdeki sutyenini alıp çantasına tıktı. Eğilince ağzının içini midesinden yükselen acı bir safra kapladı. Pantolonunun düğmesi de kopmuştu.</p>

  <p>Fermuarını kontrol etti, neyse ki o çalışıyordu. Etrafına bakındı, sonra tanıdık birine rastlamayacağına emin olunca güçlükle arabadan indi. Kapıyı kilitleyip titrek adımlarla asansöre doğru yürüdü. Koşmak isterdi ama bacakları bedenini taşıyamayacak kadar güçsüzdü.</p>

  <p>Dairesine girdiğinde önce doğru banyoya seğirterek klozet kapağını kaldırıp kustu.</p>

  <p>Dakikalarca iki büklüm kalarak istifra etmeye devam etti. Öğle yemeği yemediği için midesi boştu ama ağzından devamlı acı sular geliyordu. Başı zonkluyor, kendini pis ve kirletilmiş hissediyordu. Artık kusmayacağını anladıktan sonra küvete geçip içini sıcak suyla doldurmaya başladı. Bedenini saran bu pislikten kurtulmalıydı.</p>

  <p>Ayakta duramayacak kadar güçsüz hissediyordu kendini. Anorağını bile banyoda çıkardı, sonra baştan aşağıya soyundu, sırtından çıkan her şeyi fayansların kenarına bıraktı. Hepsini yakacaktı. Bu giysileri bir daha asla kullanamazdı.</p>

  <p>Doldurduğu küvetin içine girdi ve uzandı. Hafifçe kaymış, boynuna kadar vücudunu suya gömmüştü. Hiç kımıldamıyordu. Temizlenme ve sabunlanma faslını sonraya bırakmıştı; önce sıcak suyun sinirlerini biraz sakinleştirmesini bekledi.</p>

  <p>Tecavüze uğramanın ne demek olduğunu gerçekte bugün anlamıştı. Aslında düşüncelerini de bir hizaya sokamıyordu.</p>

  <p>Beyni bomboştu, sanki sihirli bir el bütün beynini silip yok etmişti.</p>

  <p>Şimdi Nazan'ın neler çektiğini daha iyi anlamaya başlamıştı. Nazan'ın tecavüze uğradığı o sabah ona hiç de anlayışla yaklaşmadığını hissetti. Ruhu tam bir karmaşa içindeydi.</p>

  <p>Burnuna hâlâ Rıza'nın menisinin kokusu geliyordu. Sanki o koku tüm genzine sinmişti. Bitkin bir şekilde eli banyo süngeri ve sabuna gitti. Bütün vücudunu ovalamak, o vahşi hayvanın temas ettiği her noktasını derisi kazınıncaya kadar temizlemek istiyordu. Planı tutmamıştı.</p>

  <p>Adamın bu kadar cüretkâr ve pervasız olduğunu doğrusu tahmin edememişti. Niyeti ufak tefek davetkâr davranışlarla onu ümitlendirmek ve yaklaşmasını sağlamaktı ama bu kadar seri bir eyleme kalkışacağını hesaplayamamıştı.</p>

  <p>Yaşadıkları aklına geldikçe hâlâ titriyordu ve gözpınarlarına yaşlar doluyordu. Ayşe kendini bıraktı, küvetin içinde doya doya ağladı.</p>

  <p>Fakat suyun yavaş yavaş soğumaya başladı anda da içinde şekillenen duygulardan ürkmeye başladı. Az önce boşalan beyni sanki yavaş yavaş yerine geliyor, olayı daha vahim boyutlarda bir kere daha yaşıyordu. Nikotin taşan o ağız kokusu, sonra omzunu saran güçlü kollar, memelerini ezen pençeler ve bir andan sonra bundan zevk almaya başlaması. Yeniden titredi genç kız...</p>

  <p>Evet, işin en acı yanı buydu. Şu an inanılmaz gerçekle yüz yüzeydi. Rıza'dan nefret ettiği doğruydu ama...</p>

  <p>Bunu düşünmek bile istemedi.</p>

  <p>Kendi kendine yüksek sesle, "Hayır," diye homurdandı küvetin içinde. Bu imkânsızdı, asla olamazdı. Bir anlık zaaftı belki de. Aksini düşünmesi doğru olamazdı. Elindeki süngeri hışımla kasıklarının arasına sürmeye başladı. Bu düşünceden hemen kurtulması lazımdı. Beyni karıncalanmaya başlamıştı yeniden.</p>

  <p>Bir vahşetten, iğrenç bir saldırıdan, insan yerine koymadığı bir erkeğin sırf hayvani hislerini tatmin için yaptığı eylemden zevk aldığını söyleyemezdi. Mümkünü yoktu bunun...</p>

  <p>Tekrar, "Hayır," diye bağırdı kendi kendine. "Zevk almadım."</p>

  <p>Fakat yalan söylediğini, gerçekleri itiraftan kaçındığını da biliyordu. Sebep de utancıydı. Hiçbir kadın tecavüzden, şiddet kullanılarak ırzına geçilmesinden hoşlanmazdı. Sünger elinden kaydı.</p>

  <p>Düşünmeye başladı. Rıza hakikaten kendisine şiddet mi kullanmıştı? Bu soruya gönül rahatlığıyla evet diyebilir miydi? Adam kendisini öpmeye başladıktan sonra ihtirasla onun boynuna sarılan kendisi değil miydi?</p>

  <p>Ne olmuştu o an? Önce pis ağız kokusundan tiksinmiş adamı kendisinden uzaklaştırmak istemişti ama ya sonra? Aynı iştiyak ve arzuyla adama sarılan, kendisine çeken ve karşılık veren de o değil miydi? Her erkek heyecanlarına karşılık verildiğini görünce fazlasını isterdi. Bu da çok doğaldı.</p>

  <p>Saklamanın anlamı yoktu. Havsalası almıyordu ama o da Rıza'yı istemişti. Soğumaya yüz tutan suyun içine biraz daha büzüldü. Nefreti, hırsı, dakikalarca kusması hep bu gerçeği kabullenememekten, gösterdiği zaafı içine sindirememekten kaynaklanıyordu. Eli suyun içinde memelerinden birini kavradı.</p>

  <p>Vücudu yeniden ürperdi, Rıza'nın okşamalarını anımsayarak titredi. Belki hoyrat ve kaba bir adamdı ama o çok farklı biriydi.</p>

  <p>Galiba Nazan'ın neden bu hallere düştüğünü şimdi daha iyi anlıyordu. Aklından hesaplamaya çalıştı, şimdiye kadar beş erkekle yatmıştı. Tabii bunların hiçbiri bugün yaşadığı olay gibi cereyan etmemişti. Hepsi, isteyerek, karşılıklı rıza ve anlayışla yapılmış birleşmelerdi. Çoğundan da zevk almıştı. Ama bugünkü bambaşkaydı.</p>

  <p>Düşündükçe ürpermeye devam ediyordu. İradesi tükenmiş, hal ve şartları unutmuş, sokağın ortasında, arabanın içinde ve herkesin görebileceği bir ortamda ilişkide bulunmuştu. İnanamıyordu bir türlü.</p>

  <p>Nazan bir de ona tutucu derdi, oysa bu deneyimi asla mantığının kabul edemeyeceği bir tarzda yaşamıştı. Kimsenin görüp görmediğinizde farkında değildi. Belki de o sırada arabanın biraz uzağından da olsa gelip geçen ve kendilerini gören kimseler olmuştu. Müthiş utanç vericiydi.</p>

  <p>Ünlü bir iç mimar güpegündüz, arabanın içinde cinsel ilişkide bulunuyordu...</p>

  <p>Yeniden süngeri kaparak vücuduna sürtmeye başladı. Bir yanda pişmanlık, bir yanda da duyduğu şaşırtıcı hazzın açmazı içinde boğuluyordu adeta.</p>

  <p>Arabanın içinde Rıza'nın kendisini şoför mahallinden adeta kopartarak kaldırıp kucağına oturttuğu anı anımsadı. Aklından hiç çıkmıyordu o an. Nefesi tutulup donakalmıştı.</p>

  <p>Zaten ondan sonrasını da hatırlamakta zorlanıyordu. Hiç öyle bir şey görmemişti...</p>

  <p>&nbsp;</p>

  <p>Bornozuyla yatağına uzandı.</p>

  <p>Çok yorgundu. Tatlı bir rehavet bedenini kaplamıştı, uyumak istiyordu. Ama hemen uykuya dalamadı. Yaşadıklarının bir kısmı zihninde flulaşmıştı. Koyu, gri bir sis perdesinin arkasında kalmışlardı sanki. Rıza heyecanını söndürdükten sonra yeniden direksiyon başına geçmesi, arabayı çalıştırması, nasıl olup da Taksim'e kadar geldikleri hepsi silinmişti kafasından.</p>

  <p>Son hatırladığı AKM'nin önünde Rıza arabadan inerken ona verdiği ev adresi ve telefon numarası olmuştu. Bilinçsizce, hiç düşünmeden ve çok önceden tasarladığı plandan uzak, sadece gazete kağıdına karalayıp uzatmıştı adamın eline.</p>

  <p>Rıza'nın yüzündeki pis sırıtmayı hâlâ unutamıyordu.</p>

  <p>Arabanın kapısını kapatırken son sözü, "Hoşuna gitti mi cicim?" olmuştu. Adi ve pespayece edilmiş bir laf. Ne dediğini, nasıl cevap verdiğini de hatırlamıyordu Ayşe. Galiba başını sallamıştı ama emin de değildi. "Seni arayacağım, daha bu başlangıç," demişti Rıza. Gerçekten bir başlangıç mı olacaktı acaba?</p>

  <p>Ayşe yattığı yerde elleriyle yüzünü kapattı. Düşünmek bile istemiyordu. Olacak şey değildi. Rıza, yani ablasının sevgilisiyle ilişkiyi sürdürmek...</p>

  <p>Buna inanamazdı.</p>

  <p>Bu mümkünü olmayan bir şeydi...</p>

  <p>Lakin kasıklarının arasından yükselen haz dalgası beynine doğru yükselirken genç kız bunun için bir karar vermenin şimdilik olanaksız olduğunu düşünüyordu. Sonra uyuyakaldı...</p>

  <p>&nbsp;</p>

  <p>Taksim'de arabadan inen Rıza hafif hafif ıslık çalarak İstiklâl Caddesi'nde yürümeye başladı. Kendisi için bereketli bir gündü. Kahvede Esat ve arkadaşlarını okeyde yutmuş, tatlı bir para kazanarak başlamıştı güne. Karşısına çıkan kız da piyangoydu. Hedefi tam on ikiden vurmuştu. Keyifle sırıttı.</p>

  <p>Gerçi kızda pek iş yoktu; üstelik hoşuna giden kadın tipi de değildi. Kısa boylu, minyon, ufak tefek biriydi. Muamele yapmasını da pek bilmiyordu, anlaşılan acemiydi. Bir an Nazan'ı düşündü. Sevgilisi dalyan gibi boylu boslu, tam kıvamında, istediği tipteydi. Bu kızın memeleri bile ufacıktı. Rıza ufak göğüslü kadınlardan hoşlanmazdı.</p>

  <p>Ama onu da boşlayamazdı.</p>

  <p>Finansman müdürüymüş diye, gülümsedi. Maaşı da dolgundu herhalde. Üstelik Avrupa'da senelerce yaşadığına göre ailesi de varlıklı olmalıydı. İkisini de bir süre rahatlıkla birlikte idare edebilirdi. Nazan'dan vazgeçemezdi tabii; onu kıvamına getirmiş, kendine kul köle etmişti. Artık her isteğine karşılık verecek haldeydi. Gerçi o da çok doyumsuz bir karı olmaya başlamıştı, iliklerine kadar sömürüyordu kendisini ama umurunda değildi, daha onun gibi kaç kadını evelallah idare ederim diye mırıldandı içinden. Nazan hediye ettiği cep telefonundan dün kendisini aramış, bu gece evine gelmesini istemişti. Araya iki gün girdi mi kuduruyor kaltak, diye düşündü. Fena halde gemi azıya almıştı artık. Bunun bedelini de yeterince ödemiyor, diye homurdandı. Bu gece ondan yine para sızdıracaktı, kafasına koymuştu. Bugün neşeliydi Rıza. Keyfine diyecek yoktu. Bir birahaneye girdi, genelde rakı içmeyi sever, sıcak yaz günleri bile bira içmeyi hamallık addederdi. Ama akşam yemeğe Nazan'a gideceğine göre nasıl olsa rakı içerdi, şimdilik bir bira ile yetinmeye karar verdi. Girdiği yer ufak ve dumanlıydı.</p>

  <p>Öğleyin bir tost ile idare etmişti kahvede kâğıt oynarken. Acıkmıştı; zaten oldu olası iştahlı bir adamdı. Garsona midye tava ve kokoreç söyledi. Birasını yudumlarken aklına yine o minyon kız geldi. Her şey o kadar çabuk olmuştu ki, kıza adını bile sormayı unutmuştu. Pek önemli de değildi zaten, nasıl olsa telefonunu ve evinin adresini almıştı. Sırıtmaya başladı, ağzına midye tavayı atarken. Pek tecrübesize benziyordu piliç, zaten hem afallamış hem de ürkmüştü. Hafif, çıtı pıtı bir şeydi; kucağına oturtup içine girerken az daha kendinden geçiyordu. Böyle toyların da zevki bir başka oluyordu ama daha öğreneceği çok şey vardı. Birden irkildi Rıza.</p>

  <p>Kızın simasını düşündükçe başını sallayıp, mırıldanmaya başladı. Sanki bu kızı bir yerden tanıyor gibi gelmişti. Ama nereden tanıyabilirdi ki? Daha İstanbul'a bile yeni gelmişti. Semtten tanıması mümkün değildi, zira oturduğu yerden Cankurtaran çok uzaktı. Acaba bir şekilde başka bir yerde görmüş olabilir miydi? O da uzak ihtimaldi.</p>

  <p>Belki bana öyle geldi, diye mırıldandı içinden ve kafasını takmadı. Mesele de etmedi zaten, müsait bir ortamda kızı arayacaktı. Fazla istekli davranmazsa, üzerine de düşmeyecekti zaten. Henüz emin değildi de, kız belki de sadece geçici bir heves olarak bu işe kalkışmış olabilirdi.</p>

  <p>&nbsp;</p>

  <p>Yatağında üşüyerek uyandı Ayşe.</p>

  <p>Bornozuyla uyuyakalmıştı. Kendini çok bitap hissediyordu. Rüya filan görmemişti ama bilinçaltı hâlâ yaşadıklarıyla doluydu.</p>

  <p>Aklına kötü bir ihtimal gelmişti birden.</p>

  <p>Nazan'ın evindeki fotoğrafları...</p>

  <p>İlk etapta ikisini hatırladı aniden. Duvarda asılı olanını ve salondaki sehpanın üzerinde gümüş çerçeve içinde duranını...</p>

  <p>&nbsp;</p>

  <p>Bir de anne ve babasıyla seneler evvel çektirdikleri bir fotoğraf vardı ama yanılmıyorsa Nazan onu ortadan kaldırmıştı galiba. Epeydir ortalarda gördüğünü hatırlamıyordu. Kanının çekildiğini hissetti genç kız.</p>

  <p>Rıza bunları görürse her şey başlamadan biterdi. Uyanıp durumu fark etmemesi imkânsızdı. En azından fotoğrafları görünce, kendisini tanıyacak ve Nazan'a bu resimdekinin kim olduğunu soracaktı. Ablası da tabii, hiç çekinmeden onun kız kardeşi olduğunu söyleyecekti. Yine durakladı Nazan.</p>

  <p>Rıza'nın sık sık Nazan'ın evine girip çıktığını biliyordu, resimleri gördüyse şimdiye kadar çoktan uyanması lazımdı. Düşünmeye başladı; yoksa hiç dikkat etmemiş miydi? Görse veya tamsa bugün mutlaka uyanırdı. Oysa onu tanıdığını belli eden en ufak bir hareketi olmamıştı. Kalbi yine küt küt atmaya başladı Ayşe'nin.</p>

  <p>O resimleri mutlaka bir yolunu bulup ortadan kaldırmalıydı. Çılgın gibi yataktan fırladı. Hemen telefona koşup ablasını aradı.</p>

  <p>Telefonu açan Nazan, kız kardeşinin sesini duyunca biraz afallamıştı. Hâlâ kızgın ve kırık olduğu sesinin tonundan belliydi. Hani ne var, niye aradın demedi ama sesi oldukça soğuktu. Telaşına rağmen bir ara yüreği burkuldu Ayşe'nin, ablasının davranışına bir türlü hak veremiyordu henüz. Nazan'ın geleceğini kurtarmak için inanılmaz cesur davranışlar sergilerken ablası hâlâ kendisine soğuk ve mesafeliydi.</p>

  <p>Ayşe güçlükle konuştu.</p>

  <p>"Senden bir isteğim var," dedi.</p>

  <p>Nazan'ın sesi yine sert ve ilgisiz çıkmıştı.</p>

  <p>"Ne?"</p>

  <p>"Sende iki fotoğrafımız var ya... Onları geçici olarak senden alabilir miyim?"</p>

  <p>Nazan afallamıştı. "Fotoğraflarımız mı?"</p>

  <p>"Evet... Şu eski resimler."</p>

  <p>"Ne yapacaksın onları?"</p>

  <p>"Yeniden çektirip büyüteceğim. Sana da bir tane yaptırırım."</p>

  <p>Nazan hâlâ kuşkuluydu.</p>

  <p>Bunca yıllık fotoğrafları istemesindeki amacı kavrayamamıştı. Durup dururken onları büyütmeye kalkışmasındaki gaye ne olabilirdi?</p>

  <p>"Yarın akşam gel al," dedi.</p>

  <p>"Olmaz. Şimdi almam lazım. İki dakika kapıdan uğrar alırım. Fotoğrafçı bekliyor."</p>

  <p>Bu ısrardan büsbütün huylanmıştı Nazan. Yoksa bir şekilde Rıza'nın geleceğinden mi şüpheleniyordu?</p>

  <p>"Bu gece olmaz, dışarı çıkacağım. Yarın gel."</p>

  <p>"Lütfen... Dedim ya kalacak değilim."</p>

  <p>Daha fazla ısrar edemedi Nazan.</p>

  <p>"Öyleyse acele et," diye homurdandı.</p>

  <p>Ayşe telefonu kapatmıştı. Hızla sırtına bir şeyler geçirmeye koştu ve giyinip evden fırladı.</p>

  <p>Arabasına atlayıp hızla ablasının evine sürdü. Bir yandan da yüreği ağzına geliyor, ya Rıza'ya içerde rastlarsam, diye korkuyordu...</p>

  <p>Ayşe evinden çıkarken, Nazan da Rıza'yı ona yeni aldığı telefonundan arıyordu.</p>

  <p>Erkeğine kardeşinin uğrayacağından hiç bahsetmedi, sadece evime iş yerinden birisi gelip bazı dosyalar alacak diye bir gerekçe göstererek gelmeden önce kendisinden yeni bir haber beklemesini tembih etti... Nazan, Ayşe içeriye girip salondaki müşterek resimleri toplarken yaptığına bir anlam verememiş ama fazla da yadırgamamıştı. Ne de olsa kardeşi bir iç mimar olduğu için her zaman yeniliklere açık, yaratıcı ve değişik süsleme fikirlerine sahip biriydi. Muhtemelen o fotoğraflardan yeni bir şey yaratacaktı. Zaten pek umurunda da değildi.</p>

  <p>Ayşe rüzgâr gibi gelip resimleri toplarken de fazla bir ilgi göstermedi kardeşine. Hatta ondaki aşırı heyecanı da anlamadı. Zaten pek umrunda da değildi. Yalnız yüzündeki aşırı yorgun ve bitkin ifadeyi görünce yine ablalık damarı tutarak biraz endişelendi. "Hasta mısın?" diye sordu.</p>

  <p>Ayşe çerçeveleri yanında getirdiği çantaya tıkarken, "Yoo... Niye sordun?" dedi.</p>

  <p>"Yüzün berbat görünüyor. Üşüttün mü? Dudakların da şişmiş."</p>

  <p>Ayşe bir suçlu gibi kızardı.</p>

  <p>"Bilmem," diye kekeledi. "Nezle olacağım galiba."</p>

  <p>"Kendine iyi bak."</p>

  <p>Aralarındaki bütün konuşma bu kadarla kalmıştı. Ayşe merdivenleri inip arabasına atladığında rahat bir nefes aldı.</p>

  <p>Suç delillerini ortadan kaldırmış gibi hissediyordu kendini...</p>

  <p>&nbsp;</p>
</body>
</html>
