<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h1 class="h11"><a id="ncx386"></a>İKİNCİ BÖLÜM</h1>

  <h2 class="h21"><a id="ncx387"></a>1</h2>

  <p>Nazan aynaya yaklaşıp yüzünü biraz daha yakından inceledi, sonra parmaklarının ucuyla yanaklarının elmacık kemikleri üzerinde yoğunlaşan allığını azıcık daha dağıttı, işte, şimdi olmuştu; biraz geri çekilip makyajlı suratına bir daha baktı. Ruju, göz kapaklarına sürdüğü farı, kirpiklerini kalınlaştırıp gürleşmiş hissini veren rimeliyle mükemmeldi.</p>

  <p>Uzun zamandan beri ilk defa işine giderken bu kadar makyaj yapıyordu. Aynadaki aksine bakıp hafifçe gülümsedi. Mesai arkadaşları onu bu sabah bu kadar süslü ve çekici görünce mutlaka şaşıracaklardı. Boşandığından beri kendini ihmal etmiş, daha ciddi, daha muhafazakâr giysiler seçmiş, kadınlığını ön plana çıkaran kıyafetleri giymekten kaçınmış, özellikle de hiç aşırı makyaj yapmamıştı, birkaç istisnai hal haricinde. Ama bu sabah uzun süre komada kaldıktan sonra yeniden hayata dönmüş bir hastanın mutluluk ve huzurunu duyuyordu içinde. Ruhu kıpır kıpırdı; tüm benliğini yaşama sevinci kaplamış, tatmin duygusunun inanılmaz hafifliğini bedeninin her zerresinde hisseder hale gelmişti. Aynaya bir daha baktı.</p>

  <p>Mükemmeldi, hatta kusursuz. O beğenmediği büyük ağzını bile şimdi küçük, sivri burnunu hokka gibi görüyordu. Fakat asıl mükemmeliyet ruhunda idi. Kendini on yaş genç-leşmiş gibi hissediyordu. Mütecavizinin sihirli elleri vücuduna değmeye başladığından beri onda da bu inanılmaz değişim oluşmuştu. Buna inanıp kabullenmek imkânsız gibi görünüyordu ama gerçek ortadaydı ve Nazan bunun henüz bir başlangıç olduğunu çok iyi biliyordu. Bu garip ilişkinin devam edeceğini de.</p>

  <p>Aynanın önünden ayrılmadan hülyalı görüntüsüne bakmaya devam ederken, mütecavizin bundan sonraki ziyaretinin acaba ne zaman gerçekleşeceğini düşündü. Adam dün gece sabaha doğru odasından çıkarken, yine geleceğini söylemişti. Ama tarih ve zaman vermemişti. Ayrılık anını içi ürpererek anımsadı genç kadın. Yalvarmış, yakarmış, inleyerek kendisini fazla bekletmemesini rica etmişti ondan. Ama mütecavizi küstahtı; onu her zamanki gibi horlamış yine kaba davranmıştı. Hiçbir şey umurunda değildi artık Nazan'ın. Tek isteği, onun yeniden gelmesiydi. Paltosunu sırtına geçirirken hafifçe titredi.</p>

  <p>Tekrar geleceğine emindi; hiçbir erkek bu fırsatı elinin tersiyle itmezdi. Ona yalnız vücudunu vermiyor, bütün ruhuyla teslim oluyordu. Adamın da en az kendi kadar zevkin doruklarına tırmandığına şahit olmuştu. Evinden çıkıp arabasına bindi. Coşkuyla direksiyonun başına geçti, yola koyulduğunda hafif hafif bir türkü mırıldanıyordu. Hayata yeniden doğmuş gibiydi, neşeli, mutlu ve yaşam dolu. İçi kıpır kıpırdı...</p>

  <p>Tahmininde yanılmadı. İşyerinde herkes ona biraz şaşkınlıkla baktı. Bugüne kadar kimse onu bu kadar çekici ve makyajlı görmediğinden hayrete düşmüşlerdi. Erkek arkadaşları sanki büroya yeni biri gelmiş gibi dikkatle ve çaktır-mamaya çalışarak yiyecekmiş gibi arzuyla bakıyorlardı. Kadınların yüzlerinde de hissedilir bir gıpta ve kıskançlık belirtileri oluşmuştu.</p>

  <p>Hepsini hissediyordu Nazan ama hiç bozuntuya vermeden odasına doğru yürüdü; gerçekte değişiklik yaptığı makyaj nedeniyle yüzünde değil, ruhunun derinliklerindeydi. Zira kendini şimdiye kadar hiç bu denli mesut hissetmemişti.</p>

  <p>Personelde bir merak uyandığının da farkındaydı. Az sonra odasına bir vesileyle gelen arkadaşları doğrudan sor-masalar bile meraklarını yenemeyerek, bugün bir yere davetli olup olmadığını, herhangi bir toplantıya iştirak edip etmeyeceğini filan sormaya başlamıştı. Bir ara odasına samimi sayılacak mesai arkadaşlarından Canan girdi. Yıllar önce şirkete hemen hemen aynı tarihlerde girdikleri, iyi niyetli, dürüst ve içten bir kadındı. Her ne kadar Nazan kadar sivrilip yükselememişse de, haset duymayan, kıskançlık bilmeyen nadir insanlardan biriydi. Hiç girizgâha gerek duymadan söylendi.</p>

  <p>"Ayol Nazan, bugün ne kadar güzelsin. Az önce içeriye girerken seni tanıyamadım, hayrola ne var? Bu ne değişiklik?"</p>

  <p>Nazan mutlulukla sırıttı.</p>

  <p>"Hiçbir şey yok Canan'cığım, sadece biraz makyaj yaptım. Hepsi o kadar."</p>

  <p>Arkadaşı yadırgayarak onu süzdü.</p>

  <p>"Numara yapma. Yemezler. Seni bilmez miyim, bunca yıllık arkadaşız. Seni hiçbir sabah böyle görmedim. Bir numara var, hadi anlat, çıldırırım yoksa. Ayol içerde herkes senden konuşuyor. Erkeklerin ağzı sulandı valla."</p>

  <p>Nazan'ın içinin mutluluğu yüzüne de aksetmişti ama söyleyeceği bir şey olamazdı tabii. Gülümsemekle yetindi.</p>

  <p>"Dedim ya, yok bir şey. Canım sadece biraz makyaj yapıp süslenmek istedi."</p>

  <p>Canan tatmin olmuşa benzemiyordu. Anlamlı bir şekilde arkadaşına bakmaya devam etti. Onun bir şeyler gizlediğini, açıklamaktan çekindiğini hissetmişti. Yekten sordu.</p>

  <p>"Yoksa biri mi var, ha?"</p>

  <p>Nazan elinde olmadan irkildi.</p>

  <p>"Nasıl biri?"</p>

  <p>"Nasıl olacak ayol? Hayatına giren bir erkek yani. Biriyle mi tanıştın? Hoş bir adam mı, ciddi mi?"</p>

  <p>Nazan kızardığını hissetti. Hemen inkâra kalkıştı.</p>

  <p>"Yok yahu... Yok öyle biri. Nereden çıkardın şimdi bunu?"</p>

  <p>Canan evli, iki çocuk sahibi bir kadındı ve Nazan'dan da bir yaş büyüktü. Kısa boylu, hafif balık etinde, fiziki özelliklerini çoktan kaybetmiş, fakat son derece güler yüzlü, cana yakın biriydi. Nazan'ın inkârı karşısında sesini çıkarmadı pek, üstüne de varmadı.</p>

  <p>"Pekâlâ" demekle yetindi. "Yok diyorsan yoktur. Yanılmışım."</p>

  <p>Nazan derin bir soluk aldı.</p>

  <p>Aslında güvendiği bu arkadaşına her şeyi anlatmak, başına gelenlerden sonra hayatının nasıl değiştiğini, garip bir şekilde mutluluğu yakaladığını, erişilmez bir doyuma ulaştığını tüm çarpıklığıyla açıklamak isterdi. Lakin imkânsızdı; tanıdığı kadarıyla fazla dürüst ve kuralcı bir kadındı Canan. Bir mütecavizin hayatını değiştirdiğini ona açıklamanın mümkünü yoktu. Bu onun şekilci beyninin kabul edeceği bir vaka değildi. Kaldı ki, çok sevdiği kardeşi Ayşe'ye dahi duygularını izah edemiyordu. Üstelik Canan bunu hiç anlamazdı; zira serbest avukat olarak çalışan kocası Rıza Bey'le cinsel hayatlarının hiç de iyi yürümediğini kaç kere arkadaşının ağzından dinlemişti. Hatta iki ufak çocuklarına rağmen bir iki kere boşanmanın eşiğine kadar gelmişlerdi. Böyle birine yaşamındaki ani değişikliğin tanımadığı bir yabancının tecavüzü ile oluştuğunu nasıl açıklayabilirdi? Yalnız kaldığında işine kendini vermediğini hisseder gibi oldu. Sabahki canlılığı, mutluluğu, heyecanları gölgelenmiş-ti sanki. Düşüncelere daldı. Bu durum daha ne kadar devam edebilirdi ki? Kendini zevkin doruklarına taşıyan, hiç tanımadığı duyguları tattıran mütecavizi günün birinde kendinden bıkacak ve yeni serüvenler arayacaktı. Bu erkeğin doğasıydı, hele hele öyle bir adamın. Ömür boyu geceleri gizlice evine girip kendisini zevkin girdaplarına taşıyacak değildi ya...</p>

  <p>Tüm bu mutluluğu anlamsız ve sonu olmayan tehlikeli bir maceradan ibaretti. Sanki bir rüya, her an gerçek hayata dönmesinin kaçınılmaz olduğu bir düş. İçindeki karamsarlık daha arttı. Bunun tehlikeli bir oyun olduğunu kabul etmek zorundaydı; ne var ki mantığı bu realiteyi bir türlü kabullenemiyordu. Seks onun yaşındaki pek çok kadın için bir fanteziden ibaretti, hele evli kadınlar için. Bu durum pek çok evli kadın arkadaşının itiraflarıydı. Çoğu kaçınılmaz görev olarak kabulleniyorlardı yatakta geçirdikleri o anları. Erkeğin hayvani duygularını tatmin için katlandıkları azap dakikaları. Tatmin asla söz konusu olmuyordu. Bunu kendisi de yaşamıştı bizzat. Kocasıyla geçirdiği günler canlandı gözünde. Hayrettir o günlerden bu yana dimağında hiçbir iz kalmamıştı, cinsellikle ilgili hiçbir şey anımsamıyordu, ot gibi bir hayat.</p>

  <p>Ya şimdi? Mütecavizi kendisini horluyor, kaba muamele ediyor, canını yakıyor ama bundan inanılmaz bir zevk alıyordu Nazan. Acaba ben mi anormalim, diye düşündü ister istemez. Kadın ruhunun her zaman, anlayışlı, müşfik, sokulgan ve kibar erkekler aradığına şartlanmıştı bunca yıldır. Belki de benliğinde kendisinin de çözemediği, asla anlamadığı böyle bir yan vardı...</p>

  <p>Öğleye doğru Ayşe telefon etti. Hayırlı kardeşi hâlâ her gün kendisini arıyor, pek belli etmemeye çalışsa da geçirdiği travmanın patlak verecek neticesini merak edercesine kontrol etmeye gayret ediyordu. Bir emrivaki ile karşılaştı Nazan. Ayşe o gece Cemal Reşit Rey konser salonundaki bir konsere iki davetiye bulduğunu ve iş çıkışı kendisini gelip alacağını söylemişti. Hiç istekli değildi Nazan; bir an evvel evine dönmeyi ve yalnız kalmayı istiyordu. Ama sonra bir düşündü; sevgili erkeğinin onu bu gece yeniden ziyaret etmesi oldukça uzak bir ihtimaldi, daha dün gece gelmişti. 0 unutulmaz zevk dakikalarının üzerinden on iki saat bile geçmemişti henüz. Yeniden ziyareti söz konusu olamazdı. Yine de Ayşe'nin peşine takılıp konsere gitmeyi hiç istemiyordu, evine kalıp düşüncelere ve hayallere kapılmayı, yatağın içinde geçirdiği ateşli geceyi düşlemeyi bin kere tercih ederdi.</p>

  <p>&nbsp;</p>

  <p>Ne var ki, son zamanlarda Ayşe'nin her isteğini geri çevirmişti, kızcağız büsbütün endişelenecek, ruh sağlığından korkuya düşecekti. Nazan kesinlikle bunu istemiyordu, sağlığına kavuştuğunu, hiçbir sıkıntısı olmadığını ona kanıtlamalıydı. Hem bu tam fırsattı, nasıl olsa meçhul erkeği bu gece gelmezdi. Fazla nazlanmadı, peki dedi kardeşine.</p>

  <p>Akşam iş çıkışı buluşmaya karar verdiler. Nazan Honda'sını ofisinin kapalı garajında bıraktı. Konsere Ayşe'nin küçük Clio'suyla gideceklerdi. Ayşe'nin çalıştığı büro da Gümüşsuyu'nda idi, geçerken ablasını yoldan alacaktı. Kaldırımda fazla beklemedi. Nazan Clio'ya atlarken kardeşinin dikkatle kendisini süzdüğünü fark etti. Koltuğa rahatça yerleştikten sonra mırıldandı, "Ne o kız, ne bakıp duruyorsun şaşkın ördekler gibi yüzüme öyle? Makyajlıyım diye mi?"</p>

  <p>Ayşe kendini çabuk toparladı.</p>

  <p>"Çok güzel olmuşsun be... Tanıyamadım seni."</p>

  <p>"İltifat mı ediyorsun yani? Eee, konsere gidiyoruz, biraz süsleneyim dedim."</p>

  <p>"İyi etmişsin," dedi Ayşe.</p>

  <p>Sonra önüne dönüp arabayı sürmeye devam etti. Fakat ne de olsa bir kadındı; ablasının makyajını tazelemesine rağmen. Bunun sabahtan kalma olduğunu anlamakta hiç zorluk çekmemişti. Olsa olsa onun sadece rujunu yenilediğini hissetmişti. Oysa Nazan sabah evden çıkarken konser davetiyle karşılaşacağını bilemezdi.</p>

  <p>Ayşe'nin beynine bir türlü kurtulamadığı şüphe yeniden avdet etti. Nazan'da bir gariplik vardı, onu iyi tanırdı, ne de olsa birbirlerine yakın iki kardeştiler. Uğradığı travmayı inanılmaz bir rahatlıkla atlatmıştı ablası. Her ne kadar o konuyu hiç açmak istemiyorsa da olaydan bir şekilde etkilenmesi gerekirdi, oysa Nazan tamamen unutmuş hatta hiç yaşamamış gibi bir rahatlık içindeydi. Sanki şiddet kullanılarak, hunharca ırzına geçilmemişti.</p>

  <p>Ayşe beynindeki kuşkuları ablasına yansıtmamaya gayret etti. Makyaj meselesinin üzerinde de fazla durmadı, belki de o yanılıyordu, kadın her zaman kadındı hele çalışıyorsa, işyerine de ölçülü bir makyajla gitmesi olağandı ama bütün bu düşünceler beynine hücum eden endişelerden sıyrılmasına yetmedi. Nazan'da henüz keşfedemediği bir değişiklik vardı.</p>

  <p>"Konser dokuzda bitiyormuş, önce bir şeyler atıştıralım," dedi Ayşe.</p>

  <p>Nazan'ın cevabı kısa oldu. "Ben aç değilim."</p>

  <p>"Ayol, dokuza kadar nasıl dayanırız, benim karnım zil çalıyor."</p>

  <p>"Ne kadar obursun Ayşe."</p>

  <p>Genç kız şaşırarak ablasına baktı.</p>

  <p>"Canım bir hamburger veya tost filan yeriz, şöyle ayaküstü. Hem sen hamburgere bayılırdın, ne oldu şimdi, istemiyor musun?"</p>

  <p>"En zararlı şeyler. Artık o defteri kapattım, biraz formuma dikkat etmeliyim."</p>

  <p>Ayşe şaşırdı. Ablasının fiziki görüntüsü gayet muntazamdı, metabolizması ise şahaneydi, her zaman zararlı şeyler yemesine rağmen hiç kilo almazdı. Bu dikkat ve ihtimam da nereden çıkmıştı şimdi. Bu konuya da bir mim koydu genç kız. Özellikle boşandıktan sonra kendisine ve yiyip içtiklerine hiç dikkat etmeyen Nazan birden bunları düşünür olmuştu. "Pekâlâ, nasıl istersen" diye homurdandı.</p>

  <p>Dikkatini çeken bir şey daha vardı. Nazan az konuşur olmuştu. Gerçi hiçbir zaman fazla geveze, konuşkan bir insan sayılmazdı ama bu kadar da sessiz ve sakin değildi eskiden. Acaba günahını mı alıyordu? Yoksa bu sessiz hali yaşadığı tatsız olayın bir şekilde ruhunu yansıması mıydı?</p>

  <p>&nbsp;</p>

  <p>Nazan konser boyunca sıkıntılıydı. Müziği dinlediği filan yoktu. Sık sık dalıyor, düşüncelere boğuluyordu. Allahtan konuşma zorunda kalmıyorlardı. Genç kadının içinde kendine bile açıklayamadığı utanç duygusu vardı. Çok sevdiği kardeşinin yanı başındaki varlığı bile şimdi onu rahatsız ediyordu. Bunca yıldır hiç böyle bir duyguya kapılmamıştı. İki saate yakın süre ona cehennem azabı gibi geldi. Konserin sonuna doğru nefes alamaz hale gelmişti artık...</p>

  <p>Çıkışta Ayşe yine bir yere girip karınlarını doyurmayı teklif etti ama Nazan başının ağrıdığından dem vurarak evine dönmek istediğini söyledi. Ayşe çaresizlik içinde ablasının isteğini kabul etmek zorunda kaldı...</p>

  <h2 class="h21"><a id="ncx439"></a>2</h2>

  <p>Evine döndüğünde çok gergindi Nazan; sabahki rahatlık ve mutluluğundan eser kalmamıştı, içine düştüğü açmazın bunalımlarıyla boğuşuyordu. Bu nasıl bir gidişattı? Hiçbir şeyden mutlu olamıyor, hiçbir şey onu oyalayamıyordu artık. İşini, arkadaşlarını severdi ama bu gün sıkıntılı ve bezgin bir gün geçirmişti; kimseyle konuşmak istememiş, önündeki dosyalara gereken ihtimamı gösterememişti. Hele Ayşe'nin zoruyla gittiği konser tam bir cehennem azabıydı. Kardeşinden dahi kaçmaya çalışması genç kadını ürkütüyordu. O canı, ciğeri her şeyiydi, hayattaki tek varlığı, tek akrabası.</p>

  <p>İnanmak istemiyordu ama tüm benliği, tüm varlığı, o adama yönlenmiş, müthiş bir doyumsuzluk içinde, şuursuzca onunla çiftleşmek arzusuyla yanıp tutuşuyordu. Aklı selimi bunun hiç de normal olmadığını idrak edecek düzeydeydi. Huzursuzluk yerini yavaş yavaş korkuya bırakıyordu. Yoksa bu bilmediği bir hastalık tezahürü müydü? Hiç başına gelmemişti böyle bir durum. Kabul etmeliydi ki o ilk saldırı gecesine kadar, cinsel heyecanları tamamen normal bir kadının isteklerinden bile alt düzeydeydi, hayatına yeni bir erkeğin girmesini dahi düşünmüyor, cinsellik aklına gelmiyordu. Yaşamını şekillendiren çok farklı istekleri mevcuttu. Ama o geceden sonra her şey sanki sihirli bir değnekle değişmişti. Bunu kabullenmesi bile zordu. Dairesine girip ışıkları yaktı.</p>

  <p>Evine dönmeyi iple çekmişti, anlamsız bir ümit içinde. Bu gece gelmeyeceğini biliyordu, daha uzun süre beklemek zorundaydı, en azından bir hafta. Ondan önce ziyaret beklemiyordu ama yine de içinde söküp atamayacağı bir ümit vardı. Olamaz mıydı?</p>

  <p>Erkeği beklenmedik bir şekilde gece yarısı yine gelemez miydi sanki?</p>

  <p>Antrede ayaklarından yüksek topuklu ayakkabılarını çıkarıp attı, çoraplarıyla yatak odasına doğru yürüdü. Paltosunu çıkarmış asmaya bile gerek duymadan fırlatıp atmıştı bir köşeye. Hırsından titriyordu. Öylesine gergindi ki, buna nasıl tahammül edeceğini dahi bilmiyordu. Bir eliyle bluzunun düğmelerini çözerken diğer eli duvardaki komandatöre gitti.</p>

  <p>Yatak odası ışığa boğulurken Nazan az daha bir çığlık atacaktı.</p>

  <p>Erkeği her zamanki yerinde, yatağının tam başucunda ayakta dikilmiş kızgın bakışlarıyla onu süzüyordu.</p>

  <p>Nazan gerçekten çok şaşırmıştı. Geleceğini için için istese bile akşamın bu saatinde onu yatak odasında bulabileceğini hiç düşünmemişti, en azından bu saatte. Genellikle gece yarısı, uykuya daldıktan sonra geliyordu. Nazan'ın şaşkınlığının bir nedeni de ilk defa erkeğinin yüz hatlarını net görebilmesiydi. İlk seferinde kendi gözleri kapalıydı, ikincisinde de onun yüzünde bir maske vardı ama şimdi buna da gerek görmemişti.</p>

  <p>Ağzı açık hayretle adama baktı.</p>

  <p>Cidden yakışıklıydı. Kara gözleri, düzgün bir burnu, ince dudakları vardı. Ne tuhaftı, vücudunun tüm ayrıntıları beynine nakşolduğu halde yüzünü ilk defa görüyordu. Kendini toparlamaya, şaşkınlığını üzerinden atmaya çalıştı. İçini yeniden sevinç dalgası kaplamıştı; maskesiz karşısına çıktığına göre bu gece biraz daha birbirlerine güvenleri artacak, samimiyetleri pekişeceğe benziyordu.</p>

  <p>Yine de Nazan ne diyeceğini bilemedi. Neden sonra, "Geldin mi?" diye fısıldadı.</p>

  <p>Adam kaşlarını çatıp sert bir şekilde gürledi.</p>

  <p>"Kör müsün? Karşındayım işte... Ya sen hangi cehennemdeydin? Neden beni beklemeyip sokaklarda sürtüyordun?"</p>

  <p>"Şey..." diye kekeledi Nazan. "Bilmiyordum. Bu gece de geleceğini tahmin etmemiştim. Bilseydim..."</p>

  <p>Adam hızla yanına yaklaşıp orta şiddette bir tokatı suratına yapıştırdı. Ne olduğunu şaşıran genç kadının gözleri irileşti. Canı yanmıştı ama sesini çıkaramadı. Suçlu gibi bakışlarını kaçırdı, en ufak bir isyan duygusu belirmemişti içinde. Adam çekinmeden gürlemeye devam etmişti.</p>

  <p>"Ulan kaltak, her an gelebileceğimi, dilediğim an seni düzeceğimi akıl edemiyor musun hâlâ? Her gece işten çıkınca koşa koşa eve gelip, beni beklemek zorunda değil misin?"</p>

  <p>Kulaklarına inanamıyordu Nazan. Neler diyordu bu adam? Hiç de böyle mecburiyeti yoktu; normal şartlar altında isyan etmesi, en azından ne sıfatla böyle bir istekte bulunduğunu bağıra bağıra söylemesi gerekmez miydi? Ama nutku tutulmuştu genç kadının, isyan etmesi bir yana, bilakis hak veriyordu ona şimdi. Doğru değil miydi, bu gece de konsere gitmek istemeyen, zayıf bir ihtimal de olsa, belki gelir diye kapağı erkenden evine atmak arzusunda olan o değil miydi? Tanrı'nın bildiğini kuldan ne saklayacaktı...</p>

  <p>Başını kaldırıp bakamadı adamın yüzüne. Suçunu kabul etmiş gibi sessiz kaldı. Erkeği haklıydı. Onu deli gibi isteyen, arzulayan kendisiydi. İnanılmaz bir tevekkülle, "Affedersin," diye mırıldandı. "Bir daha yapmam."</p>

  <p>"Yapmayacaksın tabii. Ama aklın başına gelinceye kadar cezanı da çekeceksin."</p>

  <p>Nazan'ın yüreği titredi.</p>

  <p>Dayak yemekten ya da şiddetten değil, adamın gitmesinden, bir süre doyumsuz zevklerden kendisini mahrum edeceğinden korktu. Utanmasa önüne diz çöküp af dileyecekti, ta ki bağışlandığını öğrenene kadar. Ama fırsatı olmadı. Adam suratına bir tokat daha atmıştı. Hem de ilkinden daha şiddetli bir tokat. Başı geriye kayıp dengesini kaybetti Nazan, az daha yere düşüyordu. Bu defa canı daha fazla yanmıştı. Ağlamaya başladı.</p>

  <p>"Kes zırlamayı... Orospular gibi sızlanıp durma karşımda. Bu daha başlangıç. Bu gece çok canın yanacak. Bana mutlak itaati öğreninceye kadar."</p>

  <p>"Fakat... "</p>

  <p>"Konuşma diyorum sana. Yoksa yumruğu beynine yersin."</p>

  <p>Nazan itirazdan vazgeçti. Susup olacakları beklemeye başladı.</p>

  <p>"Donunu çıkar çabuk."</p>

  <p>Biraz rahatlar gibi olmuştu genç kadın. Sevişmeye geçeceklerdi anlaşılan. Bu gece ona biraz hoyrat davranacağı belliydi ama bu umrunda değildi, yeter ki dayakla vücudunda saklayamayacağı izler bırakmasındı. O izleri el âleme gösteremezdi.</p>

  <p>Bluzunun alt düğmelerini çözmeye başladı. Sırtındakilerini birer birer çıkarmaktı niyeti. Ama erkeğinin birden hiddetle harekete geçtiğini, hırstan köpürerek kolundan tuttuğu gibi kendisini yatağa savurduğunu gördü. Karşı koyamamıştı. Yüzükoyun yatağa serildi. Vücudu iki büklüm olmuş bacaklarını yatağa alamamıştı. Mütecaviz bir eliyle ensesinden bastırıp kımıldamasını engelliyor, diğer eliyle de siyah dar etekliğini beline kadar sıyırıyordu. Adamın ağzından devamlı homurtular yükseliyordu. Ağzı burnu şiltenin üstündeki örtüye gömülmüştü Nazan'ın, nefes almakta bile zorlanıyordu.</p>

  <p>Bir ara külotunun ince yan bağlarının koptuğunu hissetti. Ne yapacağını anlamıştı erkeğinin; gözlerini yumdu ve kaçınılmaz acıyı bekledi. Az sonra da bütün vücudu ürpererek o acıyı içinde hissetti. Erkeği kızdığı zaman gerçek bir vahşi hayvandan farksızdı...</p>

  <p>Sabaha kadar gözüne uyku girmedi, pestile dönen vücudunun yorgunluğundan ziyade yavaş yavaş beynine saplanan düşüncelerine makul ve uygun bir çözüm bulamamasından kaynaklanıyordu sıkıntısı. Her sevişme gecesinin sonunda bu düşüncelerle rahatsız oluyordu. Bu gidişatın sonu nereye varacaktı?</p>

  <p>Aşağılanıyor, sömürülüyor ve bedeni en kötü şekilde kullanılıyordu. Beyninin bir yanı bundan zevk aldığını, erişilmez hazlara ulaştığını kabul ediyordu ama diğer yanı ise bu ilişkinin günün birinde patlak vereceğini ve kişiliğinin gerçekler ortaya çıkınca silinip yok olacağını kendisine söylüyordu. Daha ne kadar gizleyebilirdi bu gidişatı?</p>

  <p>Meçhul mütecavizinden bıkıncaya kadar mı? Bunun karşılığını henüz kendisi de bilmiyordu. Galiba içine bir iblis girmiş, ruhuna musallat olmuş, onu esir almıştı. Acaba yer yüzünde kaç kadın vardı bu âdiyane saldırılardan zevk alan? Bir tek kendisi miydi? Neden şehvete bu kadar esir olmuştu? İkide bir geçmişini düşünüyor, bugüne gelinceye kadar-ki seks hayatını değerlendirmeye çalışıyor, içine attığı, açığa vuramadığı bir anormallik arıyordu kendinde. Sorun adamda değil, kendinde olmalıydı. Belki bir ruh doktoruna gidip muayene olmalı, frenleyemediği duygularının, bu teslimiyetin nedenlerini araştırmalıydı. Bir bağımlılık geliştirdiğinin farkındaydı ve artık korkmaya başlamıştı. Daha fazla düşünmek istemedi.</p>

  <p>Gözleri doldu. Ne olursa olsun, vazgeçemezdi bu zevkten. Her seferinde ona olan bağlılığı daha da şiddetleniyordu. Tam bir tutkuya dönüşmüştü. Yaptığından, aczinden tiksinip iğrenmesi gerekirdi; oysa tam tersiydi, saatlerce sevişmiş olmasına rağmen onun yine yanında olmasını istiyordu.</p>

  <p>Saat sabahın beşiydi ve erkeği yaklaşık bir saat önce gitmişti. Vücudu yorgunluktan pestil gibiydi ama uyuyamayacağını anlayınca kalkıp banyoya geçti. Sıcak bir duş almak istiyordu. Işığı yaktı.</p>

  <p>Aynada çırılçıplak olan vücuduna baktı. Pek çok yerinde morluklar oluşmuştu. Mütecaviz onu hamur gibi yoğurmuştu. Yüzünü tanıyamadı, dudakları şişmiş, saçları darmadağın olmuş, boynunda ve göğüslerinde yer yer ısırıkların hasıl ettiği kızarıklar oluşmuştu. Diş izleri çok barizdi...</p>

  <p>İşine bir saat geç gidebilmişti. Girer girmez sekreteri, "Kardeşiniz telefon etti az önce Nazan Hanım," demişti.</p>

  <p>"Bir mesaj bıraktı mı?" diye sordu.</p>

  <p>"Gelince kendisini aramanızı söyledi, efendim."</p>

  <p>"Peki, teşekkür ederim," dedi Nazan.</p>

  <p>Ama bir süre Ayşe'yi arayamadı. Onun hâlâ bir şeylerden şüphe ettiğini biliyordu. Her ne kadar kadar doğrudan bir şey sormuyorsa da, içindeki endişeyi yenemediğinin farkındaydı.</p>

  <p>Koltuğuna oturdu genç kadın. İlk günlerdeki rahatlığı ve mutluluğu yavaş yavaş gölgelenmeye başlamıştı. Kardeşiyle konuşmak istemiyordu şu an, henüz hazır değildi, şimdi Ayşe yine bitip tükenmek bilmeyen sorularına başlayacak, işe neden geç geldiğini, bir şey mi olduğunu, gece rahat uyuyamadığını mı ve en sonunda da bana her şeyi anlatıyorsun, gizlediğin bir şey yok, değil mi diye değişmeyen sorusunu yöneltecekti. Ahizeyi kaldırıp Ayşe'nin ofisinin numarasını tuşlamadan önce birkaç saniye daha düşündü. Acaba başına gelenleri saklamayıp gerçekleri onunla paylaşmalı mıydı? Gerçi bu konuyu çok düşünmüştü daha önceleri, hiç de makul bir çare olmadığını biliyordu ama çaresizliği ve sırrını biriyle paylaşmak ihtiyacı son günlerde iyice içine yerleşmeye başlamıştı. Bazen müthiş bir ümitsizliğe kapılıyor ve güvendiği birinden çare, çözüm, akıl vermesini istiyordu. Lakin bu kişi Ayşe olamazdı, kardeşini ondan iyi kim tanıyabilirdi ki; Ayşe tüm eğitimine rağmen biraz tutucu, doğru bildiği prensiplerine sıkı sıkıya bağlı bir insandı. Meçhul mütecavizi ile olan ve salt cinselliğe dayanan ilişkisini asla kabullenemez ve anlayışlı olamazdı. Sonunda numarasını tuşladı Ayşe'nin.</p>

  <p>Kardeşinin ilk sorusu, "Ne oldu? Neden geciktin bu sabah?" olmuştu.</p>

  <p>Nazan alttan almaya, umursamaz davranmaya karar vermişti. Önemsizmiş gibi davranıp kısık sesle mırıldandı.</p>

  <p>"Sabahleyin uyanamadım," dedi.</p>

  <p>"Neden?"</p>

  <p>"Nedeni var mı canım, uyuya kalmışım işte."</p>

  <p>"Geç mi yattın dün gece?" Ahret sualleri devam ediyordu.</p>

  <p>"Yoo, pek sayılmaz," diye söylendi Nazan. "Ama sabah uykusu tatlı geldi."</p>

  <p>"Bak, abla. Sende bir gariplik seziyorum uzun zamandır. Benden bir şey gizlemediğine eminsin, değil mi?"</p>

  <p>İşte, son soru da gelmişti. Nazan gülümsemeye çalıştı.</p>

  <p>"Saçmalama Ayşe. Senden ne gizleyebilirim ki?"</p>

  <p>"Vallahi onu bilemem ama senin için huzursuzum. Sanki o hadiseden beri değişmiş, tuhaf bir hale bürünmüşsün gibi geliyor bana."</p>

  <p>Nazan elinde olmadan irkilmişti. Kardeşinin nasıl bir değişiklik gözlemlediğini öğrenmek hevesine kapıldı. Ürküntü içinde sordu.</p>

  <p>"Değişiklik mi? Ne olmuş bana?"</p>

  <p>"Ben de bilmiyorum fakat hissediyorum. Sanki içine kapanmış, her zamanki tabii halin kaybolmuş gibi. Bazen çok neşeli, coşkulu, bazen de hüzünlü, bezgin ve karamsar oluyorsun."</p>

  <p>Nazan kardeşine hak verdi; bu gözlemleri doğruydu ama konuşmayı kısa kesmek için homurdandı.</p>

  <p>"Kendi kendine evham yapıp durma. Bir şeyim yok benim, takma kafanı. Hem şimdi telefonu kapatacağım sonra konuşuruz, yapacağım bir sürü iş var."</p>

  <p>"Dur bir dakika," dedi Ayşe.</p>

  <p>"Yine ne var?"</p>

  <p>"Bu akşam Belginlerde toplanacağız. Belgin seni de çağırdı, gelir misin?"</p>

  <p>Nazan kısa bir tereddüt geçirdi.</p>

  <p>Erken saatte evine dönmek istiyordu. Bir sürpriz yapıp erkeği yine gelebilirdi.</p>

  <p>"Ben gelmeyeyim," dedi. "Siz kendi aranızda toplanacaksınız, hepinizin yaşı benden ufak, ne işim var aranızda. Sıkılırım."</p>

  <p>"Saçmalama abla. Bu aramıza ilk katılışın değil, itiraz istemiyorum, akşam eve uğrayıp seni de alırım. Artık biraz insan içine karışmanın zamanı geldi de geçiyor bile."</p>

  <p>Nazlı daha fazla itirazın şüphe çekeceğini anlamıştı ama Ayşe'nin evine gelmesini istemiyordu, çünkü haşin erkeğinin ne zaman uğrayacağı hiç belli olmuyordu. Kardeşini atlatma şansı olmadığını aklı kesince hemen mırıldandı.</p>

  <p>"Öyleyse ben sana geleyim," diye söylendi. "Belgin'in evine daha yakınsın."</p>

  <p>Ayşe teklifini kabul ettirdiği için hiç üstelemedi.</p>

  <p>"Tamam," dedi. "Yedi buçukta bende ol."</p>

  <p>Telefonu kapatmıştı Ayşe.</p>

  <p>&nbsp;</p>

  <p>Nazan arkasına yaslanıp düşünmeye başladı. Bu geceki davete gitmeyi hiç istemiyordu; sadece erkeği evde kalıp kendisini beklemesini emrettiği için değil, bu ruh hali ile evde kalmış kızların ipe sapa gelmez abuk sabuk sohbetlerine tahammül edemeyeceğini bildiği için de.</p>

  <p>Sinir içinde önündeki dosyayı açtı ama bir türlü kendini işe veremiyordu. Gidişattan ürküyor, sonunun neye varacağını bilmemenin yarattığı tedirginliği kabulleniyordu ama inkâr edemeyeceği bir gerçek daha vardı. Esrarengiz sevgilisinin gerek bedenine gerekse ruhuna verdiği doyumsuz tatminden asla vazgeçemezdi. Erkeği üst üste iki gece gelmişti, nasıl olsa bu gece gelmez artık, diye aklından geçirdi ama aslında onu yine beklediği bir vakıa idi...</p>

  <p>İş çıkışı evine döndüğünde heyecanlıydı. Anahtarı kilide sokup açtığında antrede durup bir an dairesinin sessizliğini dinledi. Acaba evde olabilir miydi erkeği? Henüz saat altı buçuktu, bu saatte geleceğini hiç tahmin etmiyordu.</p>

  <p>&nbsp;</p>

  <p>Antrede durup evin içinden sanki bir ses duyacakmış gibi kulaklarını kabarttı. Elektriği yaktı. Tıs yoktu içerde.</p>

  <p>Topuklu ayakkabılarını çıkarıp portmantonun önündeki terliklerini ayağına geçirdi. Yine de içinde bir ümitle önce doğru yatak odasına gitti. Odanın karanlığında kuytu gölgeler arasında onun iri vücudunu görmek için arandı. Sonra komandatörün butonuna bastı.</p>

  <p>Kimsecikler yoktu yatak odasında.</p>

  <p>İçinde hafif bir eziklik oldu. Bu gece gelmemesi çok doğaldı. Her gece gelecek değildi ya. Sırtından paltosunu çıkarıp hayal kırıklığını bastırmaya çalıştı. Hem bu gece gelmemesi çok daha hayırlıydı, Ayşe'ye nasıl bir bahane ileri sürebilirdi.</p>

  <p>Aslında onu istiyor, artan ziyaretlerini özlüyor ve bundan böyle onsuz yapamayacağını hissediyordu. Tuvalet masasının önündeki pufa adeta çöktü. İradesiyle boğuşmaya başladı.</p>

  <p>Bu işin sonu nereye varacaktı. Sonra aklı başka bir konuya takıldı. Acaba dairesine nasıl giriyordu bu adam? Ona şimdiye kadar bunu soramamıştı. Daha doğrusu onu karşısında gördüğü andan itibaren bütün zihni duruyor, her şey beyninden siliniyor, sadece başıboş hayvanlar gibi sadece çiftleşmeye odaklanıyordu. "İğrenç bir şey bu," diye mırıldandı.</p>

  <p>Gösterdiği zaafın farkındaydı. Hayvanlar bile belli zamanlarda kızışır çiftleşmeyi isterlerdi, oysa kendisi hayvanlardan bile beterdi. Her an o abamın arzularına esir olmak arzusuyla yanıp tutuşuyordu. Kendini tanıyamaz bir hale gelmişti. Neler oluyor bana, diye mırıldandı. Gerçekten de bu yaşına kadar içinde esen fırtınalardan haberdar değildi. Tüm değişiklik o gece başlamıştı, vahşi ve hoyratça ırzına geçildiği o gece. Sanki hiç tanımadığı bir kimliğe bürünmüş veya yıllardır şuuraltının gizlediği başka bir benlik satha çıkmıştı. Gerçek ben bu muyum, diye ürpererek düşündü bir süre. İnanması güçtü fakat cinselliğe aç, doyum bilmeyen yeni kimliğinden hoşnuttu. Sonra aklına yine erkeğinin evine nasıl girdiği sorusu takıldı. Bu husus hâlâ meçhuldü ama görünmeyen adam olmadığına göre basit bir izahı olmalıydı. Ne olursa olsun ilk geldiğinde bunu sormaya karar verdi.</p>

  <p>Yorgun argın gerindi pufun üstünde.</p>

  <p>Bu geceki davete gitmeyi hiç istemiyordu. Kıyafetini değiştirmeye üşendi. Makyajını da tazelemeyecekti. Ayağa kalkıp makyaj masasının aynasında görüntüsüne şöyle bir baktı. Beyaz bluzunun yakasını biraz açınca boynundaki morluğu fark etti. Ayşe oldukça dikkatli bir kızdı, görürse hemen şüphelenirdi. Mecbur kalarak gömleğini çıkardı ve sırtına balıkçı yaka bir kazak giydi. Sadece rujunu tazelemekle yetindi sonra sırtına paltosunu geçirip evinden çıktı.</p>

  <p>Nazan davetin dört beş kız arkadaş arasında yapılacak sıradan bir toplantı olduğunu düşünmüştü. Ayşe ve arkadaşları sık sık, en azından ayda iki kere bir araya gelirler, bol dedikodulu, havanda su dövülen cinsten, ipe sapa gelmeyen sohbetlere bayılırlardı. Daha evvel Nazan da bu toplantılara birkaç kere katılmıştı. Ama iki kardeş Belgin'in kapısını çaldıklarında bu kez davetin umduğu cinsten bir toplantı olmadığını genç kadın hemen anladı. Büyük salonda en az yirmi kişi vardı ve bunların yarısı erkekti. Nazan şaşırdı.</p>

  <p>Kapıyı ev sahibesi Belgin açmıştı mütebessim bir çehreyle. Belgin de iç mimardı ve lise çağlarından kalma arkadaşlıkları vardı Ayşe'yle. Kısa boylu, balık etinde ve çirkin bir kızdı Belgin ama şimdiye kadar Nazan'ın gördüğü en içten, sevgi dolu, canlı ve neşeli bir kızdı. Ayrıca müthiş zeki, nüktedan ve hazırcevaptı. Nazan'ı görünce sevinçle kucakladı kapının önünde. Ne iyi edip de geldiği mealinde birkaç cümle sıraladı. Koluna girip kalabalık salona doğru çekiştirdi. Nazan misafirlerin büyük bir çoğunluğunu tanımıyordu, daha önceden aşina olduğu birkaç kız varsa da pek çoğunu ilk defa görüyordu. Belgin tanıştırma merasimi sırasında Nazan'ı hep, en sevdiğim arkadaşımın ablası diye takdim etmişti dostlarına.</p>

  <p>Nazan bir ara boğulacak gibi oldu ama zor da olsa kendini kontrol etmeyi başardı, içinde bulunduğu ruh haleti içinde değil yabancılar, kırk yıllık dostlarıyla bile konuşacak hali yoktu, daha doğrusu kalabalığa tahammülü yoktu. Ayşe'ye uyup geldiğine bin pişman olmuştu. Daha şimdiden gecenin ne kadar zor geçeceğini tasavvur edebiliyordu. Ayşe misafirlerin çoğunu tanıyordu; nitekim karşılaştığı herkese laf yetiştirmekten biraz gerilerde kalmıştı.</p>

  <p>Tanıştırma faslı bitince Nazan derin bir soluk alıp boş bulduğu bir köşeye çekildi. Daha önceden tanıdığı Ruhsar hemen yanına yaklaşmış bir bardak beyaz şarap tutuşturmuştu eline. Nazan önce itiraz etmek istemişti ama sonra sesini çıkarmadan şarabı aldı, salondaki büyük masanın üzeri envai çeşit yemekle donatılmıştı.</p>

  <p>Herkesin elinde içki kadehleri vardı. Nazan boş gözlerle davetlileri şöyle bir taradı. Az sonra Ayşe de elinde bir şarap kadehi ile yanına gelmişti.</p>

  <p>"Ne iyi ettin de geldin, değil mi?" diye sordu ablasına. "Biraz insan içine çık ayol."</p>

  <p>Sonra kulağına yaklaşarak fısıldadı. "O korkunç geceden sonra inzivaya çekilmiş gibisin."</p>

  <p>Nazan sesini çıkarmadı.</p>

  <p>Karşılık vermek işine gelmiyordu, ayrıca kardeşini de üzmek istemiyordu. Onun iyi niyetle çaba gösterdiğinin bilincindeydi. Hatta durumdan memnunmuş gibi sırıtmayı dahi başarmıştı Nazan.</p>

  <p>"Haklısın," diye mırıldandı. "İyi ki gelmişim."</p>

  <p>Ayşe ablasının samimi olduğunu sanmıştı, galiba biraz da salondaki kalabalığın etkisinden Nazan'ın gözlerinin içine bakacağına aralarındaki fısıldaşmaların duyulacağı endişesiyle çevresindekilere bakmıştı. Göz göze gelseler mutlaka ablasının yalan söylediğini hissederdi.</p>

  <p>Nazan sıkıntıdan kuruyan boğazını ıslatmak için beyaz şarabından bir yudum içti. Can sıkıntısı gittikçe yoğunlaşıyordu. Bu kadar kalabalık arasında kendini yapayalnız hissetmek berbat bir duyguydu. Neyse ki biri gelmiş Ayşe'yi kolundan çekerek başka bir gruba doğru sürüklemişti. Nazan biraz nefes aldı; Ayşe'nin yanı başındaki varlığından daha da çekiniyordu. Oturduğu koltukta tek başına kalınca yine kendi alemine döndü, her zamanki düşüncelerine daldı. Şu anda evinde, yatağında olmayı çok isterdi. Hem ruhen, hem de bedenen yorgundu. Esnerken eliyle ağzını kapattı. "Siz de benim gibi bu topluluğa yabancısınız galiba?"</p>

  <p>Bir erkek sesiydi soruyu soran. Muhatabını görememişti, çünkü ses arkasından gelmişti. Önce soru bana mı yöneltildi diye, başını çevirip arkasına baktı. Uzun boylu, sarışın, yakışıklı bir adam duruyordu hemen yanı başında.</p>

  <p>Bir an göz göze geldiler.</p>

  <p>Adamı tanımıyordu tabii. Partiye geldiğinde onunla tanıştırılıp tanıştırılmadığını da çıkaramadı Nazan. Bir sürü yabancının elini sıkmıştı. Ama göz hafızasına güvenirdi, onunla tanıştırılmadığını kavradı. Zoraki bir gülümsemeyle, "Biraz öyle sayılır," diyebildi. Adamın sıcak, canayakın bir gülümsemesi vardı.</p>

  <p>"Sıkıldığınız belli oluyor," demişti yabancı. "Ayşe'nin canlılığı dahi üzerinizdeki durgunluğu dağıtmaya yetmemiş."</p>

  <p>Nazan isteksizce sordu. "Ayşe'nin arkadaşı mısınız?"</p>

  <p>"Öyle sayılır. Geçen hafta bir sergide tanıştık. Adım Hakan. Hakan Sözer. Can Reklam Ajansı'nın sahibiyim."</p>

  <p>Yakışıklı adam resmen tanışmak ister gibi tokalaşmak üzere elini uzatmıştı. Nazan adamın elini sıkarken yüzüne bir daha baktı. Cidden yakışıklı ve havalı bir adamdı. Olsa olsa kırk yaşlarında görünüyordu. Sırtında kahverengi spor bir ceket, altında blucin vardı. İçinde de polo yakalı yeşil bir penye. Kısa kesilmiş saçları ve kirli sakalıyla bir reklam ajansı patronundan ziyade moda dergilerinde görünen fotomodellere benziyordu. Nazan'ın aklına ilk gelen şey adamın kendisine askıntı olacağı düşüncesiydi. Bu tür partilerde sık sık yaşanan ve gayet doğal olan bir sonuç. Üstelik Hakan Sözer, sergilediği tipiyle de çapkın ve macera arayan birine benziyordu. İçindeki sıkıntı büsbütün arttı.</p>

  <p>Buna asla katlanamazdı. Hele tam bu sıralar. Bir ay önce olsa, bundan hiç şikâyet etmez, yakışıklı adamın kendisine kur yapmasından hoşlanırdı bile. İtiraf etmeliydi ki adam pek çok kadının rüyalarına girecek kadar da havalıydı.</p>

  <p>Ama Nazan'ın buna tahammülü yoktu. Ne macera arıyordu ne de yeni bir ilişki. Elinde olmadan biraz soğuk davrandı. Sadece, memnun oldum deyip kaba davranmamaya çalışarak başını çevirdi. Ama reklam ajansı sahibi gideceğe benzemiyordu. Yerinden kımıldamamıştı. Hatta boş bir iskemle bularak yanına çökmüştü.</p>

  <p>Malum taktikler, diye düşündü Nazan. Hakan samimiyeti ilerletmeye çalışacak, komik hikâyeler anlatmaya kalkışacak, hatta davetliler arasındaki bazı kişileri karikatürize eden esprilerle ilgisini çekmeye gayret edecekti. Ama sonuç değişmeyecek bir süre sonra yeterince mesafe aldığını sanarak aralarındaki yakınlaşmayı daha özel hale getirmeye çalışacaktı. Nazan da her zamane kadını gibi bütün bu yolları bilirdi. Adamın ilk teşebbüsünde tüm yollarını tıkamaya kararlıydı. Hiç yüz vermeyecekti.</p>

  <p>Ama Nazan daha yanındaki adam hiç konuşmaya başlamadan birden irkildi. Aklına kendisiyle ilgili bir soru takıldı. Yüreği güm güm atmaya başladı. Elinde olmadan başını çevirip Hakan denen adama baktı bir daha. Beynine takılan soru yüreğini kemiriyordu. Hakan cidden yakışıklı ve hoş bir adamdı; şayet düşündüğü gibi kendisi bir seks hastası, adını veya tarifini yapamadığı ruhsal bir illetten muzdarip ise bu adama da aynı heyecanları, aynı istekleri duyması gerekmez miydi? Çakan ufacık bir kıvılcımla onunla da birleşmek, sevişmek arzusuna kapılmaz mıydı? Karşı tarafın önemi olmaması gerekirdi; bu onun içindeki, ruhundaki ya da beynindeki bir illet olmalıydı.</p>

  <p>&nbsp;</p>

  <p>Sarışın Hakan'ı süzmeye devam etti.</p>

  <p>Bir yandan da kendini anlamaya çalışıyordu. Nefsinde hiçbir uyarı yoktu. Ne kasıkları sızlıyor, ne göğüs uçları yanıyor ve ne de vücudunda kendini sevişmeye itecek herhangi bir tezahür görebiliyordu. Sadece nefesleri sıklaşmıştı. Bu da gayet normaldi, çünkü beynine takılan soru her kadını heyecanlandırabilirdi. Utanarak hemen bakışlarını adamdan çekti.</p>

  <p>Sanki Hakan'ın aklından geçenleri okuyacağını sanmıştı. Biraz rahatlar gibi oldu. Bu hastalık filan değildi. Öyle olsa aynı duygulan yanındaki adama da hissetmesi gerekirdi, kendini frenlemesi söz konusu olamazdı. Bazı böyle isterik kadınların mevcut olduğunu işitmişti, heyecanlarını dizginleyemeyen, arzularını zabtı rabta alamayan, önüne çıkan her erkekle yatmaya kalkışan kadınların varlığını. Doğruysa asıl hasta olanlar onlar olmalıydı. Çok şükür kendisi öyle değildi.</p>

  <p>Yine de soğuk soğuk terler dökmüştü bir anda. Kendi ilişkisini hatırladı tekrar. Pek çok kadın hayatlarının sonuna kadar gerçek tatmin duygusuna erişemeden yok olup gidiyorlardı. Bu açıdan bir nebze de olsa kendisini şanslı hissetmeliydi; ne kadar çarpık bir ilişki de olsa, hiç olmazsa kendisi orgazm denen mutluluğa erişmiş biriydi artık. Mutluluğu da bundan kaynaklanıyordu. Yaşamındaki tek gölge, kendisini o huzurun zirvesine taşıyan adamla kurduğu, yasaların ve toplumun kabul etmediği ilişkinin çarpıklığındaydı. Ne olurdu sanki, erkeğiyle daha anlaşılabilir, cemiyetin cevaz verdiği bir münasebetin içinde olabilseydi.</p>

  <p>"İyi misiniz?" diye sormuştu Hakan. Nazan silkindi, düşüncelerinden sıyrılmaya çalıştı.</p>

  <p>Soruyu yadırgamıştı elinde olmadan. Yoksa aklından geçenleri okumayı başarmış mıydı yanındaki reklamcı?</p>

  <p>"İyiyim, bir şeyim yok," diye fısıldamıştı Nazan.</p>

  <p>"Belki havasızlıktandır," dedi yumuşak sesle Hakan. "Çok sigara içiliyor, soğuk diye de bütün pencereler kapalı. Yüzünüz birden sarardı da, ondan sordum."</p>

  <p>Reklamcıyı ikna etmekten çok Nazan'ın gözleri salonda Ayşe'yi aradı. Aklından geçenlerin yüzünde yarattığı değişikliği yanındaki yabancı görebiliyorsa Ayşe çok rahat anlardı. Gözleri kalabalığı tekrar taradı ve sonunda Ayşe'yi görünce rahat bir nefes aldı. Salonun öbür ucunda ayakta birileriyle konuşuyordu kız kardeşi ve sırtı dönüktü. Şu an kendisini göremezdi. Fırsattan yararlandı hemen başını reklamcıya çevirdi ve konuşmaya çalıştı.</p>

  <p>"Haklısınız, burası çok kalabalık ve sigara dumanı çok fazla."</p>

  <p>"Siz sigara kullanmıyorsunuz galiba?"</p>

  <p>"Çok nadir. Arada sırada bir tane tellendiririm ama tiryaki değilim. Ya siz?"</p>

  <p>"Ben de sigara kullanmam. Sadece her akşam bir puro içerim."</p>

  <p>Nazan konuşmayı sürdürebilmek için kendini zorladı. Aslında konuşacak konu bulamıyor, aklına bir şey gelmiyordu.</p>

  <p>"Eh, o kadarı da zararlı sayılmaz," diyebildi.</p>

  <p>Hakan hâlâ dikkatle kendisini seyrediyordu. Bakışlarında garip bir ifade vardı.</p>

  <p>"Yüzünüzde devamlı bir hüzün var sanki. Bu sizin tabii haliniz mi?"</p>

  <p>Tamam, diye düşündü Nazan. Beylik yaklaşım metotlarından biriydi. Şimdi bu hüzünlü ifadenin ne kadar yakıştığı ve kendisine bambaşka bir hava verdiği gibi komplimanlara başlayacaktı. Aslında bu iltifatları başlamadan ağzına tıkamak isterdi ama susmayı yeğledi genç kadın. Adama ters tavırlar takınıp tatsızlık çıkarmak istemiyordu. Hiç gereği yoktu, nasıl olsa onu bir daha hiç görmeyecekti. Fakat Hakan'ın ikinci cümlesi ile tekrar irkildi.</p>

  <p>"Ben buraya istemeyerek geldim, bir tür mecburiyet diyebilirsiniz. Anlıyorum ki siz de pek isteyerek gelmemişsiniz. Bu halinizden belli oluyor."</p>

  <p>"Mecburiyet mi?" diye mırıldandı Nazan.</p>

  <p>"Evet, öyle sayılır. Size açıkça itiraf edebilirim, bence bir sakıncası yok." Hakan biraz eğilip sesini daha da kısarak fısıldadı. "Şu yemek masasının başındaki şişman, saçları erken dökülmüş genç adamı görüyor musunuz?"</p>

  <p>Nazan gösterilen adama baktı. "Evet, görüyorum," dedi.</p>

  <p>"Benim için ideal bir müşteri."</p>

  <p>"Anlayamadım, ne müşterisi?"</p>

  <p>Hakan sıcak bir ifadeyle gülümsedi.</p>

  <p>"Bir reklam ajansı sahibi olduğumu unuttunuz galiba. O şişman bey de benim en iyi müşterilerimden biridir. Asla kaybetmek istemem."</p>

  <p>"Haa, şimdi anladım galiba. Beraber mi geldiniz?"</p>

  <p>Hakan başını salladı yüzünü ekşiterek.</p>

  <p>"Her mesleğin reddedemeyeceğiniz bazı angaryaları vardır tabii" diye söylendi. "Bazıları çok kaprisli olurlar, istekleri reddedilince hemen küserler, alınırlar. Erkan Bey böyle bir tiptir. Üstelik iş yaşamı ile özel hayatı da zaman zaman karıştırırlar, tıpkı bizim Erkan gibi."</p>

  <p>Nazan bu defa içtenlikle gülümsedi.</p>

  <p>Bundan cesaret alan Hakan devam etti.</p>

  <p>"Onu tanımıyorsunuz, değil mi?"</p>

  <p>"Hayır," dedi Nazan.</p>

  <p>"Siz de çalışan bir hanım olsaydınız, ne demek istediğimi daha iyi anlardınız."</p>

  <p>Nazan bakışlarını yeniden Hakan'ın koyu mavi gözlerine çevirdi.</p>

  <p>"Çalışmadığıma nereden hükmettiniz?"</p>

  <p>"Bilmem, bana öyle geldi. Yoksa çalışıyor musunuz?"</p>

  <p>"Evet. Özel bir şirkette muhasebe müdürüyüm."</p>

  <p>"Hem de muhasebe müdürü ha? Bu mevkii için biraz genç değil misiniz? Benimki altmışını geçti... "</p>

  <p>İkisi de gülüştüler. Tam bu arada ev sahibesi Belgin yanlarına yaklaşınca susmak zorunda kalmışlardı.</p>

  <p>Belgin her zamanki canlı haliyle Nazan'ın ellerini kavradı.</p>

  <p>"Aşk olsun Nazan abla. Bizi uzun zamandır ihmal ediyordun, Ayşe'ye ablanı da getir onu çok özledim, dediğimde, aman Belgin'ciğim boşuna ısrar etme, ablam gelmez, son zamanlarda evden dışarıya adımını atmaz oldu, demişti. Hatırımı kırmadığın için teşekkür ederim ama ne oldu sana, niye eskisi gibi aramıza karışmaktan kaçınıyorsun artık," diye sordu.</p>

  <p>Nazan hafifçe sarardı, sonra şikâyet eder gibi mırıldandı.</p>

  <p>"Yok be Belgin. Sen bizim Ayşe'ye kulak asma. O her zaman hadiseyi büyütür, pireyi deve yapar. Aranıza karışmaktan kaçındığım filan yok ama işte çok yoruluyorum, eve ölü gibi bitkin dönüyorum. Eh artık biraz da yaşlanıyorum galiba, valla canım dışarı çıkmak istemiyor hiç. İnan bu akşam da seni özlediğim için geldim."</p>

  <p>"Sağ ol Nazan abla," diye karşılık verdi Belgin. "Ama yaşlanıyorum iddiasına kesinlikle inanmıyorum, sen daha hepimizi cebinden çıkarırsın. Geçen seneki dans yarışmasını hatırlıyor musun, Marmaris'teki, hepimizi yaya bırakmıştın."</p>

  <p>Nazan bu defa kızardı. Kekelemeye başladı, ağzında bir şeyler gevelemeye hazırlanırken Belgin devam etti.</p>

  <p>"Hakan'la tanışıyor muydunuz eskiden?"</p>

  <p>O zamana kadar konuşmaları sadece dinlemekle yetinen genç reklamcı ilk defa söze karıştı.</p>

  <p>"Hayır, Nazan hanımla bu gece tanıştık," dedi.</p>

  <p>Belgin içtenlikle gülümsedi.</p>

  <p>"İşte, tam kafa dengi olacak iki insan. İkiniz de kalabalıktan, gürültü patırtıdan hoşlanmazsınız. Tencere yuvarlanmış kapağını bulmuş derler ya, tam öyle. Hakan'ı beş altı yıldan beri tanırım, bizim şirketin reklamlarını da onun ajansı yürütür. Pırlanta gibi bir arkadaştır. Anlaşacağınıza eminim."</p>

  <p>Nazan biraz daha kızarmıştı. Bakışları gayri ihtiyari salonun öbür ucundaki Ayşe'ye takıldı. Kız kardeşi belli etmemeye çalışmıştı ama dikkatle bulundukları yere bakmaktaydı, hatta ablasının nazarlarının kendisine döndüğünü görünce de hemen bakışlarını kaçırmıştı. O an Nazan bu davete neden çağrıldığını hisseder gibi oldu. Galiba bu Ayşe ile Belgin'in bir tertibiydi, tanışmalarını onlar istemiş olmalıydılar. Durumu sezinledi ama bozuntuya vermedi. Bir an kendi kendine düşündü; belki başına bu olay gelmeseydi, gerçekten de Hakan'la ilgilenir hatta bir arkadaşlık da kurabilirdi. Reklamcı, kendi halinde, sakin, söylenildiği gibi kibar ve yalnızlığı seven birine benziyordu.</p>

  <p>Belgin biraz sonra müsaade isteyip, diğer misafirleriyle meşgul olmak üzere yanlarından uzaklaşınca Hakan içtenlikle fakat cesaretle fısıldadı.</p>

  <p>"Galiba ikimiz de bir oyuna geldik Nazan Hanım, ne dersiniz?" diye sordu.</p>

  <p>Nazan yine de anlamazlığa gelerek mırıldandı. "Ne oyunu?"</p>

  <p>"Ayşe ile hınzır Belgin sanırım bizi tanıştırmayı kararlaştırmışlar. İçimde öyle bir his var, ne dersiniz?"</p>

  <p>Nazan dürüstçe karşılık verdi.</p>

  <p>"Doğrusu bir an ben de aynı şeyi düşündüm," dedi.</p>

  <p>İkisi de tekrar gülüştüler...</p>

  <p>Davetten ayrıldıklarında saat bire geliyordu. Nazan arabayı sürerken yorgunluktan esneyen Ayşe sanki haberdar değilmiş gibi sordu.</p>

  <p>"Seni biraz değişiklik olsun, yeni kişilerle tanış, biraz eğlen diye bu davete götürdüm ama pek memnun kalmadın galiba?"</p>

  <p>Nazan bozuntuya vermedi.</p>

  <p>"İyi ki de çağırmışsın," dedi. "Hoşça vakit geçirdim, dediğin gibi de yeni insanlar tanıdım. Hele Hakan Bey diye biri vardı, onunla epey sohbet ettik. Çok kibar ve efendi bir zat."</p>

  <p>Ayşe'nin gözleri ışıldamıştı hemen. "Evet, çok iyi bir insandır. Hoşlandın mı ondan?"</p>

  <p>Nazan ilgisiz görünerek omuz silkti. "Eskiden mi tanırsın?"</p>

  <p>"Hımm" diye mırıldandı Ayşe. "Tanışalı çok oldu."</p>

  <p>Nazan gözlerini yoldan ayırıp kardeşine baktı kinayeli bir şekilde.</p>

  <p>"Seni utanmaz çöpçatan seni. Adam itiraf etti. Onunla geçen hafta bir sergide tanışmışsınız daha."</p>

  <p>Ayşe pişkince sırıttı.</p>

  <p>"Ne olacak yani geçen hafta tanıştıysak? Fena çocuk mu? Hem zengin hem de bekâr."</p>

  <p>"Sen neyin peşindesin kuzum? İşi gücü bırakıp bana koca mı aramaya başladın? Sen beni bırak da, önce kendine birini bul."</p>

  <p>"Aman abla, ne ters insansın yahu! Seni yakışıklı biriyle tanıştırdık da fena mı ettik yani? Biraz oyalanırsın, edebi dahilinde flört edersiniz, aklınız keserse işi ciddileştirirsiniz. Ne var yani bunda?"</p>

  <p>Nazan kızdı.</p>

  <p>"Ben kimseyle flört filan etmek istemiyorum, anlaşıldı mı? Bunu kafana iyice sok."</p>

  <p>Ayşe küçük bir çocuk gibi suratını asıp arabanın koltuğuna gömüldü.</p>

  <p>"Tamam, tamam," diye homurdandı ve evine gelinceye kadar da ağzından başka tek kelime çıkmadı...</p>

  <h2 class="h21"><a id="ncx623"></a>3</h2>

  <p>Ayşe'yi evine bırakıp dönerken Nazan'ı yeniden bir heyecan kaplamıştı. Acaba erkeği evde onu bekliyor olabilir miydi? Üst üste üç gece ziyaretine geleceğini hiç sanmıyordu ama kim bilir, gelmiş de olabilirdi. Önce ruhunda hafif bir korku rüzgârı dolaştı, erkeğinin yaptığı uyarıyı anımsadı; evden dışarı çıkmayacak her zaman beni bekleyeceksin, demişti. Sanki ikazda bulunan o değilmiş gibi, uyarısına kulak asmayıp yine dışarı çıkmıştı Nazan. Kızınca hoyratlaşıp kabalaştığını, galiz küfürler ettiğini, canını çok yakarak seviştiğini biliyordu. Yine de içini tatlı bir heyecanın kaplamasını engelleyemedi Nazan. İşin ilginç yanı onun kabalaşmasından, canını yakarak sevişmesinden zevk alıyordu. Bu ilişkinin asıl tuhaf yanı adamın davranışları değil, kendisinin bundan zevk almasıydı. Gerçi zaman zaman kendine kızarak, hatta bu zaafından nefret ederek söylendiği, gururunun incindiği bunalımlı devreleri oluyordu, lakin arzuları her seferinde mantığına ve değerlerine baskın çıkıyordu.</p>

  <p>Arabasını park edip dairesine çıktığında saat bir buçuğu geçiyordu. Yorgundu ama uykusu hiç yoktu. Kapıyı açarken hâlâ içinde bir umut vardı. Bütün elektrikleri açarak hızla yatak odasına doğru ilerledi. Sözünü dinlememesinden çıkacak marazaya rağmen onu içerde bulmaya can atıyordu.</p>

  <p>Yoktu...</p>

  <p>Her yeri aradı. Yatak odasında bulamayınca salona koştu. Genellikle hep yatak odasında bulurdu onu ama yoktu. Diğer odalara da baktı. Hatta bir sürpriz yapıp saklanmış olacağını düşünerek gardırobun içine kadar baktı, bulamadı...</p>

  <p>İçine hafif bir hüzün çöktü.</p>

  <p>Hayrettir fakat onu özlemişti. Son sevişmelerinin üzerinden daha yirmi dört saat geçmişti ama bütün benliğiyle onu istiyordu. Hayal kırıklığına uğramış bir şekilde soyunup banyoya geçti. Sabahtan kalma makyajını temizleyip soğuk suyla yüzünü yıkadı. Hâlâ o esrarengiz haliyle birden odasında belireceği umudunu yitirmemişti. Bunu hep yapar birden karanlıkların içinden çıkıverirdi.</p>

  <p>Geceliğini sırtına geçirip yatağa girdi. Uzun süre uykuya dalamadı. Bu gece gelmeyeceğine inanmıştı artık. Yatağın içinde dönüp durdu. Duygularını tahlile çalıştı, ne oluyordu kendine, bir erkeğe bu kadar gereksinim duymasını nasıl açıklayabilirdi? Bu durum doğal kadın tabiatına da ters düşen bir haldi. Kadın her şeyden önce sevgi, anlayış, yakınlık, sıcak alaka, incelik beklerdi erkekten. Seks de bu bekleyişin bir yanıydı kuşkusuz ama onun ruhunu kemiren sadece bu değil miydi? Tamamen hayvani, çiftleşmeye yönelik, doyumsuz istekler. Acaba kendisi gibi kaç kadın vardı bu dünyada? Kendisinin bir hasta olduğuna inandı.</p>

  <p>Bu yaşta hiç bilmediği bir illete kapılmıştı. Rayından çıkmış her an devrilecek bir trene benzetiyordu kendini. Böyle bir gidiş olamazdı; mutlaka bir yere toslayacaktı. Yorganı boynuna kadar çekti.</p>

  <p>Kulağı hâlâ kirişteydi. Evin içindeki muhtemel tıkırtıları dinlemeye, onun gelişini belli edecek gürültüleri duymaya çalışıyordu.</p>

  <p>Bu şartlar altında uyuyamayacağını anlamıştı, hatta bir ara yataktan kalkmayı, kendini düşüncelerden kurtarıp bir şeylerle uğraşmayı aklından geçirdi.</p>

  <p>Ama gecenin ikisinde ne yapabilirdi? Televizyon seyredecek hali yoktu, roman, mecmua gibi şeyler de okuyamazdı. Çaresiz yatmaya devam etti.</p>

  <p>Saat kaçta uykuya daldığını hatırlamıyordu...</p>

  <p>&nbsp;</p>

  <p>Sonraki altı gün cehennem azabı gibi geldi geldi Nazan'a.</p>

  <p>Erkeği gelmiyordu...</p>

  <p>Birkaç gece tahammül edebildi ama sonraki gecelerde sabırsız bekleyişi inanılmaz bir acıya dönüştü.</p>

  <p>Geceleri yatağa girdiğinde vücudu arzular içinde titriyor, yatak adeta sarsılıyordu. Nazan artık bunun bir tür nöbet, kriz olduğunu kavramıştı. Yokluğuna daha fazla dayanamayacaktı. Son derece çaresiz hissediyordu kendini ve elinden hiçbir şey gelmiyordu.</p>

  <p>Bu korkunç nöbetlere geceleri kapılıyordu. Uyku vakti gelip odasına çekildiğinde önce sinirlerinin gerildiğini, bedeninin muhtelif yerlerine ufak ufak kramplar girdiğini, kasıklarının zonkladığını, şuurunun berraklığını kaybettiğini duyumsuyordu. Çiftleşme ihtiyacını inanılmaz ölçülerde yaşıyordu. Önceleri kendi kendini tatmine çalışmış ama bunun yetersiz kaldığını görünce de gerginliği daha da artmıştı. Neyse ki nöbetler şimdilik sadece geceleri geliyordu. Genç kadını korkutan nokta gündüz vakti, işinde çalışırken böyle bir krize kapılmasıydı. Muhtemelen saldırganlaşacak, bağırıp çağıracak, hatta kendinden geçip bayılacaktı. Genellikle nöbet sonları ağlamalar, titreyerek boşalmalarla seyrediyordu, iş yerinde böyle bir nöbet tutarsa rezil olacağının da farkındaydı.</p>

  <p>Nazan bunun böyle devam edemeyeceğini biliyordu. Tıbbi yardıma gereksinimi vardı; genç kadın bunun bir hastalık olduğunu kavramıştı ama doktora gitmeye utanıyordu. Birkaç kere doktora gözükmeyi düşündüyse de yapamayacağına kanaat getirdi. Doktorların sır saklamakla yükümlü olduğunu biliyordu tabii, ama hayatının bu korkunç sırrını velev ki karşısındaki doktor da olsa açıklayamazdı. Sanki bu hastalıktan öte bir şey, bir tür hayasızlık, iğrenç bir beşer zaafı gibi geliyordu kendisine.</p>

  <p>Erkeği hakkında ise en ufak bir bilgisi yoktu. Olsa, arayacak, yalvaracak, gelmesi için gözyaşı dökecekti.</p>

  <p>Ama kimi arayabilirdi ki?</p>

  <p>&nbsp;</p>

  <p>Onuncu gecenin sonunda, Nazan bazı gerçekleri kabul etmek zorunda kaldı. Bu adam artık gelmeyecekti. Hem neden gelsindi ki; kaç gece kendisini kullanmış, hevesini almış, sonra da çöp gibi fırlatıp atmıştı. Erkek milletinin hiç değişmeyen karakteristiği idi bu. Belki bıktı, bunaldı benden, diye düşündü Nazan. Hepsi öyleydiler; yeni birini bulunca eskisini hemencecik unuturlardı. İçini nefret ve hırs kapladı bir an. Böyle seciyesiz bir adamdan ne bekleyebilirdi? Her zaman kaba saba, hoyrat ve onur kırıcı davranmıştı. Sevişirken bile küfür ederdi, hem de yakası açılmadık cinsten küfürler.</p>

  <p>Ne var ki Nazan, alışık olmadığı bu davranış biçimine tutulmuştu. Yalnız bedeniyle değil ruhuyla da onu istiyordu. Erişilmesi, bir daha başkasıyla yakalanması zor bir tutkuydu bu. Yatağının içinde kıvrandı.</p>

  <p>Muhtemelen azgın boğası şu an başka bir kadını şehvetin ve cinsel hazzın şahikasına çıkarıyordu.</p>

  <p>Neden bıktı acaba benden, diye mırıldandı? İçini yeni bir öfke dalgası kapladı. Tüm isteklerine karşılık vermemiş miydi? Hangi kadın bu kadar rahatlıkla, sevişmede sınır tanımaksızın, erkeğin bütün isteklerine boyun eğerdi? Nefret ettiği, bayağılık kabul ettiği sevişme şekillerini itirazsız kabul etmiş, dayağını yemiş, hakaret ve aşağılamalarına ses çıkarmamış, her arzusunu yerine getirmeye çalışmıştı.</p>

  <p>Yoksa bu kadar teslimiyet mi adamı bıktırmıştı? Karşı koyması, direnmesi, arzularına bu kadar kolay boyun eğmemesi mi gerekiyordu?</p>

  <p>Artık gelmeyecekti.</p>

  <p>Bunu aklı kesmişti Nazan'ın. Hayatına bir kâbus gibi girmişti ama yaşamından çıkışı çok derin yaralar açmış oluyordu bu durumda.</p>

  <p>Ne yapacağını hiç bilmiyordu genç kadın...</p>

  <p>&nbsp;</p>

  <p>Ama iki gece sonra kararan dünyası birden ışıldadı. Mütecavizin dönüşü tüm ümitlerinin kırıldığı ve hiç beklemediği bir şekilde oldu. Acı gerçeği tam kabullenmeye çalıştığı sırada, perşembeyi cumaya bağlayan akşam iş çıkışı evine döndüğünde onu salonda otururken buldu. İçeri girip dairesinin kapısını kapattığında salondaki iri siluetini fark etmişti. Bir an nutku tutulur gibi oldu Nazan'ın. Bütün vücudu titremeye başladı. İnanılmaz bir sevinç dalgası kapladı içini. Tüm hırsı, nefreti, kırgınlığı bir anda kayboldu. Deli gibi yanına koştu, erkeğinin oturduğu koltuğun önüne diz çöküp ellerini avuçlarının içine aldı. Heyecandan konuşamıyordu. Kalbi güm güm atıyor, yüreğinin yerinden çıkacağını hissediyordu. Biraz sakinleşebilmek için başını adamın dizlerine dayamış, avuçları içine aldığı ellerine büyük bir huşu ve vecd içinde teslimiyet öpücükleri konduruyordu.</p>

  <p>Konuşması anlamsızdı zaten.</p>

  <p>&nbsp;</p>

  <p>Erkeği yeniden ona dönmüştü. Yapacağı tek şey minnet ve şükranlarını ona bir şekilde göstermekti. O kadar mutluydu ki gözpınarlarından sızan damlalar adamın elini ıslatmaya başlamıştı bile. Konuşmak, sevincini belli etmek istiyordu Nazan ama bunu ifade edecek uygun kelimeler bir türlü aklına gelmiyordu. "Özledin beni, değil mi?" dedi adam.</p>

  <p>Nazan yine konuşamadı. Yalnızca kafasını sallayıp adamın elini öpmekle karşılık verebildi.</p>

  <p>"Özlediğini, içine girmem için yanıp tutuştuğunu söylesene kart orospu. Hadi itiraf et, gözlerim yollarda kaldı, her gece gelmeni bekledim de."</p>

  <p>Nazan güçlükle, "Evet," diyebildi.</p>

  <p>"Daha yüksek sesle söyle."</p>

  <p>"Evet, seni çok özledim."</p>

  <p>"Bağır!"</p>

  <p>Genç kadın bu sefer sesini daha da yükselterek inledi.</p>

  <p>"Çok özledim." "Hah, öyle işte."</p>

  <p>Adam Nazan'ın saçlarını kavrayarak başını kaldırıp gözlerinin derinliklerine baktı.</p>

  <p>"Düzüşmek için aklın gidiyor, değil mi?"</p>

  <p>Nazan titredi.</p>

  <p>Gerçek buydu ama genç kadın duygularını her şeye rağmen bu kaba kelimelerle ifadeye alışık değildi. Yutkundu. Başını sallamakla yetindi.</p>

  <p>"Söyle!" diye kükredi erkeği. "Senin tarafından düzülmek için can atıyorum de."</p>

  <p>Nazan gözlerini kaçırmadı. Hiçbir şey umrunda değildi, ağzından çıkacak kelimelerin ne önemi kalmıştı artık. Utanç, ar, haya hislerini çok arkalarda bırakmıştı. Yaptıklarının yanında ağzından dökülecek kelimeler bir anlam ifade etmiyordu. Yine de kekeledi. "Evet, beni düzmen için can atıyorum," dedi.</p>

  <p>Sırıtarak gözlerinin içine bakan erkek, bu defa elleri arasına aldığı başını bırakmış, emredici haliyle homurdanmıştı.</p>

  <p>"Hadi kalk ayağa. Bana mükellef bir sofra kur bakalım. Karnım aç. Önce yemek yiyip içeceğiz bu gece." Bu istek karşısında çok afallamıştı Nazan. Bir an ne diyeceğini şaşırarak şaşkın şaşkın adama baktı. Şimdiye kadar her ziyaretinde hemen vahşice sevişmeye geçer ve zevkini aldıktan sonra da basar giderdi. Oysa bu akşam yemek yemekten, içki içmekten bahsediyordu. Nazan'ın şaşkınlıktan donup kaldığını görünce sırıttı.</p>

  <p>"Çok mu arzulusun vahşi kedim? Yoksa yemekten önce de bir posta sevişmek mi istiyorsun?"</p>

  <p>Nazan kendini zor toparladı. Bu mükemmel bir fırsattı onu tanımak için. Hem de ilişkilerinin alacağı şekil için iyi bir deneyim. En önemlisi sevişmekten öte onunla konuşma şansı bulacak, bilmediği, öğrenmek için can attığı nice bin şeyi sorabilecekti.</p>

  <p>Hemen diz çöktüğü yerden ayağa fırladı.</p>

  <p>"Biraz bekle," diye fısıldadı. "Şimdi sana mükellef bir sofra hazırlarım."</p>

  <p>"Hadi bakalım, göster kendini. İçkin var mı?"</p>

  <p>Heyecana kapılan Nazan kekeledi.</p>

  <p>"Viski var. Sanırım yarım şişe kadar da votka olacak."</p>

  <p>"Rakın yok mu? Akşam yemeklerinde rakı içerim ben."</p>

  <p>Genç kadın telaşa kapılmıştı.</p>

  <p>"Rakı yok maalesef," dedi.</p>

  <p>"Ne duruyorsun, fırla al."</p>

  <p>"Peki," diyen Nazan koşarak paltosunu ve çantasını kaptı. Aceleyle dışarıya fırladı, yıldırım hızıyla koşarak sokağın başındaki şarküteriye gitti. Yüreği sevinçten pır pır atıyordu. Yalnız rakı almakla kalmayıp, envai çeşit meze de almıştı. Koşa koşa eve döndüğünde hâlâ bir rüyada olup olmadığını düşünüyordu. Hatta kapıyı açarken her an rüyadan uyanacak, tüm yaşadıklarının bir hayal olduğunu anlayıp yıkılacak gibi bir his vardı içinde. Ama erkeği hâlâ bıraktığı yerde, koltukta oturuyordu. Derin bir oh çekti. Bu rüya filan değildi.</p>

  <p>Elindekileri mutfağa taşırken, "Çok beklettim mi?" diye sordu sanki kabahat işlemiş bir çocuğun safiyetiyle. Adam hiç sesini çıkarmamıştı. Keyifle Nazan'ı süzüyordu.</p>

  <p>Nazan o kadar şaşkındı ki, mutfakta hazırlık yapmaya çalışırken sırtından paltosunu çıkarmayı dahi unutmuştu. Heyecandan titremesine engel olamıyordu.</p>

  <p>Salondaki masanın üzerine örtü sermeye çalışırken adamın ikazıyla uyandı.</p>

  <p>"Soyun önce. Şu sırtındakileri çıkar. Hoşuma gidecek dekolte bir şeyler giy. Gözüm gönlüm açılsın."</p>

  <p>&nbsp;</p>

  <p>Örtüyü masaya yayan Nazan hemen yatak odasına koştu. Çılgın gibi soyunmaya başladı. Bir yandan da ne giyeceğini düşünüyordu.</p>

  <p>Sofraya neyle oturulurdu ki? Dekolte elbiseden kastı neydi? Herhalde açık bir tuvaleti kastetmiyordu. Şifoniyerini açıp, hızla geceliklerini çekip çıkarmaya başladı, beğenmediklerini fırlatıp atıyordu. Sonunda kısacık, içini gösteren yeşil şifon bir baby-doll'de karar kıldı. Biraz yadırgayarak sırtına geçirdi ve ürkek adımlarla salona yürüdü. Çekine çekine sordu.</p>

  <p>"Bu iyi mi? Hoşuna gitti mi?"</p>

  <p>Adam uzaktan onu süzmüş sonra beğendiğini ifade edercesine başını sallamıştı. "İyi," diye mırıldandı. "Tam istediğim gibi. Hadi şimdi elini çabuk tut, yemeği hazırla."</p>

  <p>İlk defa bir utanç hissi duymuştu Nazan. Kendi de şaşırdı buna ve nedenini çıkaramadı. Görülme korkusuyla önce mutfağın bütün pencerelerinin perdelerini kapattı. Hiç olmazsa konu komşusu tesadüfen de olsa, onu bu kılıkta görmemeliydi. İçini kaplayan utancın nedenini tayin edemiyordu bir türlü. Bundan çok daha zor şartlar altında kalmış, yatakta sevişirken adamın çirkin, galiz, aşağılayıcı konuşmaları, soruları ile karşılaşmış ama bu utancı duymamıştı.</p>

  <p>Kalbinin deli gibi çarpan temposu hâlâ hafiflememişti. Şarküteriden aldığı mezeleri tabaklara boşaltırken elleri titriyordu hâlâ. Bu yüzden olacak, boş bir kayık tabağı elinden düşürerek kırdı. Tabak ayaklarının ucuna düşmüş ve parçalanmıştı. İçinden lanetler okudu genç kadın ve yere eğilerek üç dört parçaya ayrılmış tabağın kırıklarını eliyle toplamaya başladı. Bu arada arkasını dönerek yere eğilmişti. Heyecandan çömelmeyi unuttuğu için uzun mevzun bacakları ve kalçaları tamamen ortaya çıkmıştı. Aynı anda salondan adamın tiz ve arzu dolu sesini işitti.</p>

  <p>"Sakın kımıldayayım deme Nazan. Öylece kal... "</p>

  <p>Afallayan genç kadın öylece durdu. Daha o ses tonundan adamın ne yapacağını anlamıştı zaten. Kalbi duracak gibiydi. Böyle bir şey hayatı boyunca başına hiç gelmemişti, aldığı pozisyonun bir anda adamın başını döndürüp arzularını kamçıladığını hissetti. Ayak seslerini duyuyordu erkeğinin. Salondan kalkmış mutfağa geliyordu. Başına kan hücum etmişti Nazan'ın ama pozisyonunu bozmadı, elinde kırık tabak parçaları öylece beklemeye devam etti. Açılan bir fermuarın metal vızıltısını işitti, daha sonra da iki güçlü elin tam bel hizasından kendisini sıkıca kavradığını hissetti. Gözlerini yumdu.</p>

  <p>O müthiş zevk dakikaları başlamıştı, hem de hiç beklemediği bir anda. Sertliği içinde hissettiği anda coşkuyla inledi...</p>

  <p>"Hiç olmazsa bana adını söyle."</p>

  <p>"Ne yapacaksın adımı?"</p>

  <p>"Sana hitap ederken ne diyeceğimi bilemiyorum."</p>

  <p>"Ben senin erkeğin değil miyim, erkeğim dersin yeter."</p>

  <p>İlk kadeh rakıdan sonra adamın hafifçe gözleri kanlanmış, konuşması peltekleşmeye yüz tutmuştu. Nazan'ın ilk gözlemi adamın sert ve dayanıklı görünüşüne rağmen alkolü pek kaldıramadığı olmuştu. Daha ilk kadehten sonra adam gevşemişti. Genç kadın diretti.</p>

  <p>"Olmaz" dedi. "Erkeğimin adını bilmek hakkım değil mi?"</p>

  <p>"Senin hiçbir hakkın yok tatlı orospum. Bunu kafana iyice sok. Hâlâ anlamadın mı?"</p>

  <p>"Yine de bilmek istiyorum."</p>

  <p>Adam tatlı tatlı Nazan'ı süzmeye devam etti.</p>

  <p>"Demek adımı bilmek istiyorsun ha? Ne yapacaksın öğrenip?"</p>

  <p>Nazan, "Hiç," deyip omuzlarını silkti. "Sadece merak."</p>

  <p>Kafasını sallayan adam mırıldandı.</p>

  <p>"Peki tatlım söyleyeyim. Benim adım Hüseyin. Bana Malafat Hüseyin de derler. Anlarsın ya büyüklüğünden... "</p>

  <p>Genç kadın önce kızardı, sonra da gülümsedi. Herhangi bir yorum yapmadı. Hüseyin'in bakışları deler gibi Nazan'a çevrilmişti.</p>

  <p>"Haklı bir lakap değil mi?" diye sordu.</p>

  <p>Genç kadın utanmış gibi önüne bakmıştı ama nedense onun suskunluğu birden Hüseyin'i sinirlendirmişti.</p>

  <p>"Cevap versene orospu. Sana bir soru sorduğum zaman beni cevapsız bırakmayacaksın. Buna fena halde sinirlenirim ha... "</p>

  <p>Nazan, "Haklıymışlar. Sana en uygun lakabı takmışlar. Cuk oturmuş," dedi.</p>

  <p>"Hah, şöyle... Kafamı kızdırma benim. Keyfime de limon sıkma."</p>

  <p>Nazan tüm cesaretini toplayarak mırıldandı.</p>

  <p>"Hüseyin?"</p>

  <p>"Ne var?"</p>

  <p>"Ben senin kadınınım, değil mi?"</p>

  <p>"Ha şunu hileydin. Kadınımsın tabii."</p>

  <p>"O halde neden bana hep orospu diye hitap ediyorsun? Çok kırılıyorum buna."</p>

  <p>Çoktan çakırkeyf olan Hüseyin bir kahkaha attı. "O lafıma alınıyor musun cicim?"</p>

  <p>"Alınıyorum tabii," diye mırıldandı Nazan. "İnsan kadınına hiç orospu diye hitap eder mi? Onur kırıcı."</p>

  <p>"Sen nesin peki? Orospu değil misin?"</p>

  <p>"Hüseyin!... Ben sadece bana verdiğin mutluluktan hoşlanan bir kadınım. Bunu para karşılığı yapmadığımı pekâlâ biliyorsun."</p>

  <p>Hüseyin yanındaki iskemlede oturan Nazan'ı kolundan kavradığı gibi çekip kucağına oturttu. Yüzünü tatlı bir gülümseme kaplamıştı.</p>

  <p>"Ulan köftehor, sen çok tatlı bir karısın. Valla seni hiçbir orospuya değişmem. Yaşın biraz ilerlemiş ama taş gibisin hâlâ. Kanımı kaynatıyorsun. Dur durak demeden seni düzmek istiyorum hep."</p>

  <p>Nazan işveli bir şekilde onun boynuna sarıldı. Hüseyin memelerini sıkıştırıp ezerken o da kulağına fısıldadı. "Ama on gündür semtime bile uğramadın" diye sitem etti.</p>

  <p>"Kes şimdi tatavayı. Ben böyle laflara gelemem. Canım ne zaman seni çekerse o zaman uğrarım, anladın mı?"</p>

  <p>"Anladım hayatım. Ama ne yapayım, yokluğuna dayanamıyorum artık. Gelmeyince bütün kanım çekiliyor, beni bırakacaksın diye ödüm kopuyor. Kendine öyle alıştırdın ki, sensiz bir hayatı düşünemiyorum."</p>

  <p>Keyifle sırıtan Hüseyin kucağındaki kadını kaptığı gibi ayağa kalktı.</p>

  <p>"Aferin," diye mırıldandı, "istediğim gibi olgunlaşıyorsun. Yakında tam kıvamına geleceksin. Hadi bakalım, şimdi seni mükafatlandırmaya götürüyorum yatak odasına."</p>

  <p>Hüseyin, arzudan kıvranan genç kadını yatak odasına kucağında taşıdı. Yatağa girdiklerinde Nazan'ın tüm arzuları yeniden doruktaydı. Yemekten önce mutfakta Hüseyin'inin kendine sahip oluşunu sadece bir uvertür olarak kabul ediyordu. Asıl gece şimdi başlayacaktı...</p>

  <h2 class="h21"><a id="ncx738"></a>4</h2>

  <p>Ertesi sabah hafif bir baş ağrısıyla uyandı Nazan. Gözlerini açar açmaz yatağın öbür tarafına baktı, Hüseyin'i yanında bulmak ümidiyle. Dün geceden hatırladığı son şey, mutluluk içinde koyun koyuna sabaha karşı uykuya dalışlarıydı. Ellerini Hüseyin'in boş bıraktığı çarşafın üzerinde dolaştırdı. Erkeği çoktan gitmiş olmalıydı, yattığı yer soğumuş, çarşafın sıcaklığı yok olmuştu. Baş ucundaki saate bir göz attı.</p>

  <p>Dokuzu yirmi geçiyordu. Yine geç kalmıştı işe. Kollarını yorganın altından çıkarıp uzun uzun gerindi. Canı yataktan çıkmak istemiyordu. Üşüdüğünü hissetti, o zaman yorganın altında çırılçıplak olduğunu anlayınca keyifle gülümsedi. Harika bir gece geçirmişti. Kısa süreli uyku yetmemişti; boş verip uyumaya devam etmek istedi, rehavetten kımıldayacak hali yoktu, gözlerinden uyku akıyordu. Ama iş hayatının verdiği alışkanlıkla zorlanarak yorganı üzerinden attı ve yataktan kalktı. Tuvalet masasının aynasında bedeninin aksini görünce elinde olmadan irkildi yine. Çürük ve morluklardan bu gidişle hiç kurtulamayacaktı galiba. Çok hoyrattı Hüseyin, sevişmesi de çok haşin. Boynu, memeleri yine çürüklerle kaplıydı. Şikâyetçi değildi ama. Hatta kendini şanslı hissediyordu.</p>

  <p>Aceleyle banyoya koştu. Sıcak bir duş aldı. Bornozunu çıkarıp yatak odasına dönerken salonun dün geceden kalma dağınıklığını gördü. Yemek masasının üstü olduğu gibi duruyordu. Salona da sigara dumanıyla birlikte yemek artıklarının kapladığı ağır bir koku sinmişti. Masanın üstündekileri toplayacak vakti yoktu, akşam dönüşte kaldırmaya karar verdi, zaten işe yeterince geç kalmıştı, sadece giyininceye kadar pencereleri açarak salonu biraz olsun havalandırmaya çalıştı.</p>

  <p>Telaşla giyindi, boynundaki çürükleri gizlemek için yine balıkçı yaka bir kazak giymişti. Çoraplarını giydi, pantolonunu ayağına geçirdi. Tam çantasını alırken kapının zilinin çalmasıyla irkildi. Bu saatte kim gelmiş olabilirdi acaba?</p>

  <p>Kapıcı olamazdı, servis saatinde evde olmadığını bildiği için onun gelmesi söz konusu değildi. Yoksa Hüseyin mi, diye düşündü bir an. Belki de sabahın köründe evden çıkıp giderken bir şey unutmuştu. İçini bir sevinç dalgası kapladı. Belki de zevk içinde geçirdikleri bu son gecenin hazzına doyamamış, yeniden dönmüş olabilirdi. Karşısında onu bulmak umuduyla kapıya koştu. Gelen o ise hemen iş yerine bir telefon edecek, uygun bir bahane uydurup gelemeyeceğini söyleyecekti. Fakat kapıyı açınca karşısında hiç ummadığı birini buldu. Kız kardeşi Ayşe duruyordu eşikte.</p>

  <p>&nbsp;</p>

  <p>Şaşkın şaşkın yüzüne bakakaldı. Bir an kendini toparla-yamadı. Onu karşısında görmeyi hiç beklemiyordu. Kesik kesik mırıldandı.</p>

  <p>"Hayrola ne işin var sabahın köründe burada?" diyebildi. Ayşe de tuhaf tuhaf onu süzüyordu.</p>

  <p>"Arabayla sokaktan geçiyordum, pencerelerini açık görünce merak ettim."</p>

  <p>"Lanet olsun" diye içinden homurdandı Nazan. Onun uğrayacağını hiç düşünmemişti.</p>

  <p>İçeriye girerse dün geceden kalma masanın üzerindeki tüm artıkları görecekti. Durumu açıklaması olanaksızdı.</p>

  <p>"Hadi geç kaldım hemen gidelim," diye söylendi Nazan ve adeta kardeşinin içeriye girmesini engellemek ister gibi kapı girişini tutmuştu. Ayşe, ablasındaki telaşı ve yüzündeki hafif panik havasını sezinlemişti.</p>

  <p>"Kuzum bu kış günü salonun pencereleri neden ardına kadar açık?" diye sordu.</p>

  <p>Nazan, Ayşe'nin içeriye girmemesi için dua ederek hızla portmantoda asılı paltosuna el atarken söylendi. "İçeriyi biraz havalandırmak istemiştim."</p>

  <p>Neyse ki Ayşe içeriye girmeye kalkışmamıştı. Kapının eşiğinde ablasının çıkmasını bekliyordu. Paltosunu sırtına geçirmeye çalışan Nazan bir yandan da kapıyı örtmeye çalışıyordu. Ayşe şaşkın bir şekilde sordu.</p>

  <p>"Ayol pencereleri kapatmayacak mısın? Unuttun galiba."</p>

  <p>"Boş ver açık kalsın. Akşam gelince kapatırım."</p>

  <p>Ayşe'nin kaşları çatılmıştı.</p>

  <p>"Oynattın mı sen? Akşama kadar pencereler açık kalır mı hiç? Zaten dışarıda yağmur yağıyor, sular içeri girer yahu... Hadi git kapat."</p>

  <p>Kısa bir tereddüt geçiren Nazan çaresiz kalarak kardeşini kapının kenarında bırakıp bir koşu salona gitti. İçinden de inşallah Ayşe içeriye dalmaz, diye dua ediyordu. Pencereleri hızla kapatıp geri döndüğünde kardeşini antrede buldu.</p>

  <p>Ayşe kaşlarını çatmış, asık bir suratla dağınık masanın üzerine bakıyordu. Neden sonra, "Dün akşam misafirlerin mi vardı?" diye sordu.</p>

  <p>Nazan kardeşinin ses tonunu hiç beğenmemişti.</p>

  <p>"Evet," diye cevaplandırmak zorunda kaldı.</p>

  <p>Salondaki sigara ve anason kokusu hâlâ dağılmamıştı. Karşıdan esen rüzgâr kokuyu yok etmeye yetmemişti.</p>

  <p>Ayşe ilgisiz davranmaya çalışarak sordu yeniden.</p>

  <p>"Kim vardı?"</p>

  <p>Nazan böyle bir soruyu bekliyordu. "Sen tanımazsın. Karı koca bir çift geldi."</p>

  <p>Ayşe ablasının yalan söylediğini hemen anlamıştı. Çünkü masanın üzerinde iki servis tabağı ve iki bardak duruyordu hâlâ. Ama bozuntuya vermedi.</p>

  <p>Nazan adeta onu itekleyerek kapıya doğru sürdü. Daha fazla suale muhatap olmak istemiyordu. Kardeşi de anlayış göstermiş fazla kurcalamamıştı. Biraz rahatlar gibi oldu; söylediği yalanı da uygun buldu. Ayşe'nin tanımadığı evli bir çift evine ziyarete gelemezler miydi yani. Fakat Ayşe'nin yalanını da yutmadığını hissetmişti. Şimdi olmasa bile kardeşinin bu konuya yeniden döneceğini biliyordu.</p>

  <p>Sokağa çıktıklarında Ayşe konuyu bir daha açmadan kendi arabasına doğru yürüdü ve soğuk bir şekilde, "Sonra görüşürüz," diye arabasına atladı.</p>

  <p>Nazan da sokağa park ettiği arabasına yürürken derin bir nefes aldı. Bu meselenin burada kapanmayacağına emindi ama şimdilik atlatmış sayılırdı. Nazan arabasına binerken Ayşe'nin inanmasını sağlayacak bir çözüm bulmak zorunda olduğunu biliyordu. Ne yazık ki ona gerçeği hiçbir şekilde açıklayamazdı. Bu Ayşe'nin kabul edebileceği bir şey değildi...</p>

  <p>Ayşe arabasını işine doğru sürerken sinir küpü gibiydi. Ablasının kendinden bir şeyler sakladığına artık emin olmuştu. Bu sabah gördüğü manzara her şeyi açıklamaya yetiyordu, yaşamında biri vardı ve Nazan ısrarla o kişiyi saklıyor, duyulmasını istemiyordu. Üstelik fütursuzca yalan söylediğini de anlamıştı artık. O tecavüz olayından beri şüpheleniyordu zaten, Nazan'ın polise şikâyette bulunmaktan kaçınması, olayı örtbas etmeye kalkışması hep dikkatini çekmişti. Hayatında bir erkeğin olduğu kesindi. Nazan devamlı insanlardan, arkadaş gruplarından kaçıyor, elinden geldiğince yalnız kalmaya çalışıyordu. O vakadan beri sadece iki gece dışarıya çıkmıştı; o da benim zorumla, diye düşündü.</p>

  <p>Vicdanıyla beyni mücadele halindeydi Ayşe'nin. Ablasının özel hayatına karışmaya hakkı olmadığını biliyordu, ne var ki Nazan ilerleyen yaşına rağmen bazı konularda hâlâ hatalı kararlar almaya, toy bir kız gibi davranmaya devam ediyordu. Her zaman hisleriyle hareket eder, yaşına uygun, basiretli olgun bir kadın gibi seçim yapamazdı. Özellikle yaşamına ara sıra giren erkekler, konusunda. Boşandıktan sonra hayatına ciddi bir erkeğin girmediğini biliyordu; öyle olsa kardeşinden saklamaz mutlaka açıklamada bulunurdu. 0 vaka üzerine korkmuş ve kendinden yardım istemek zorunda kalmıştı anlaşılan. Ayşe artık tecavüz olayının kendisine Nazan'ın anlattığı gibi, tanımadığı bir erkek tarafından yapılmadığına kani idi. Nazan düpedüz yalan söylüyor, tanıştırmaya utandığı adamı açıklayamıyordu. Daha o sabah şüphelenmişti bundan. Şayet anahtarı olmasa, beşinci kattaki bir daireye mütecaviz nasıl girebilirdi? Zihnini en fazla zorlayan husus bu olmuştu. Mütecaviz doğaüstü güçlere sahip değilse, bunun mantıklı bir açıklaması olması gerekirdi. En basit izahı ise, adamın elinde Nazan'ın verdiği bir anahtarı olmasıydı.</p>

  <p>&nbsp;</p>

  <p>Otuz beşine yaklaşan bir kadının özel yaşamı için ona hesap sormaya hakkı yoktu; ne var ki Nazan ablası, canı ciğeri ve hayatta olan tek yakınıydı. Ondan küçük olmasına rağmen, her vesileyle ona doğru yolu gösteren, makul kararlar almasına yardım eden hep kendisi olmuştu. Asla hayatının zindana dönmesini, mutsuz bir yaşam sürmesini istemezdi. Nazan'ın yine isabetsiz bir seçimle yaşamına uygunsuz bir adamı soktuğuna emindi şimdi. Beni ilgilendirmez, bu onun seçimi diye, yabancı kalamazdı; sonuçta birlikte üzüleceklerdi.</p>

  <p>Bu sabah kendisi de işine geç kalmış, yolu kısaltmak, şehrin bezdirici trafiğinden kurtulmak için Nazan'ın sokağından sapınca, tesadüfen pencerelerinin açık olduğunu fark ederek meraklanmıştı. Yukarıya onun dairesine çıkmasa, belki kuşkuları hiç bitmeyecekti.</p>

  <p>Ev leş gibi rakı kokuyordu. Evli çiftin ziyareti düpedüz yalandı. Sofrada bile iki tabak görmüştü. Hem sonra Nazan rakıdan, anason kokusundan nefret ederdi, belli ki yaşadığı adama refakat için içmişti o zıkkımı. O adam her kim ise, zorba, kaba ve serserinin teki olmalıydı. Kadıncağızı ne hale getirdiğini gözleriyle görmüştü. Hatta belki sapıktı. İlişki sürdürdüğü kadını yatağa bağlayarak zorla, canını yakarak tecavüze kalkıyorsa bu sapıklıktan başka bir şekilde yorumlanamazdı. Her erkeğin ufak tefek fantezileri, yaşamak istediği düşleri olabilirdi ama o tecavüzden sonra ablasının bedenini görmüştü, Nazan'ın üzerinden tank geçmiş gibiydi. Ayşe öfkelendi.</p>

  <p>Öncelikle ablasına kızıyordu. Yine abuk sabuk bir adamla ilişki kurduğuna emindi artık. Nerede işe yaramaz bir erkek varsa, mıknatıs gibi kendine çekerdi Nazan. Boşandığı kocası da beş para etmeyen bir adamdı, kişiliksiz, zayıf karakterli ve yetersiz. Lakin asla karısına şiddet kullanmamıştı.</p>

  <p>Ayşe'nin aklı biraz karışır gibi olmuştu. Nazan erkek delisi bir kadın değildi, önüne çıkan her erkeğin peşinden koşacak nitelikte biri de değildi. Boşanalı neredeyse beş sene oluyordu, öyle olsa kokusu çoktan ortaya çıkardı. Mutlaka haberim olurdu, diye düşündü. İki kız kardeş oldukça sıkı fıkı yaşarlardı; başka yakınları olmadığı için sırlarını karşılıklı açarlar, her zor durumda birbirlerine koşarlardı. Ama bu kez Nazan ketum davranmış, kendisine en ufak bir şey anlatmamıştı.</p>

  <p>Ayşe öğleye kadar ne yapacağını düşünüp durdu. Nazan'la yüzleşmek istemiyordu, ona anlayışla yaklaşmanın da bir yararı yoktu, ablası bir suçlu gibi kabahatlerini örtmeye çalışıyordu. Herhangi bir itirafta bulunmayacak, belki de büsbütün içine kapanıp daha gizli davranmaya kalkışacaktı. Ama Nazan'ın yardıma ihtiyacı vardı. Bu ayan beyan belliydi, içine düştüğü çirkef çukurundan kendi iradesiyle çıkamıyordu. İçine kapanması, devamlı insanlardan uzak durmaya çalışması, kardeşinden bile kaçmaya kalkışması bunun deliliydi. Eskiden aralarından su sızmazdı, oysa Nazan şimdi her gün ettiği telefonları bile seyrekleştirmişti. Mesai saatlerinde mutlaka günde üç beş defa kardeşini arar, dertleşir, havadan sudan konuşur, olmayacak bahanelerle telefon açardı.</p>

  <p>O tecavüz olayından sonra Ayşe ablasındaki değişimi fark etmiş lakin bunu biraz da hadisenin şokuna bağlamak istemişti. Her kadının kolay kaldırabileceği, içine sindirebileceği bir vaka değildi. Biraz zamana gereksinim duyması çok doğaldı. Bu yüzden Ayşe ona gerekli zamanı da tanımıştı. Ama Nazan rahatlayacağına gittikçe gerginleşiyordu. Zaten bu yüzden de Ayşe, Belgin'den üstü kapalı yardım istemişti. Ablasına söz verdiği için çok güvendiği arkadaşı Belgin'e olayı tüm çıplaklığıyla nakledememiş sadece bir bunalım geçirdiğinden söz ederek hayatına yeni birilerinin girmesi gerektiğinden dem vurmuştu. Belgin cin gibi bir kızdı, düşünmüş taşınmış ajans sahibi Hakan'la tanışmalarını planlamış ikisinin arasında iyi bir arkadaşlık kurulacağını tasarlamıştı. Ama Ayşe bu planın pek işe yaramadığını biliyordu, o tanışmanın üzerinden zaman geçmesine rağmen, Nazan bir kerecik olsun, Hakan'dan söz etmemişti bile. Belli ki gözü kimseyi görmüyordu. Genç kız sonunda kararını verdi. Telefonu açıp Belgin'i aradı. Öğle yemeği için onu Elmadağ'daki Divan Pub'a çağırdı...</p>

  <p>&nbsp;</p>

  <p>Cam önündeki bir masaya oturmuşlardı. Her daim neşeli ve hareketli olan Belgin yakın arkadaşının durgunluğunu görünce merakla sordu.</p>

  <p>"Ne o kız, bu gün bir tuhafsın, bir şey mi oldu?"</p>

  <p>Ayşe kararlılığına rağmen söze nereden gireceğini kestiremedi.</p>

  <p>"Evet, oldu," diye homurdandı.</p>

  <p>Belgin endişeli gözlerle onu süzdü.</p>

  <p>"Hayırdır inşallah?"</p>

  <p>"Valla pek hayır olduğunu sanmıyorum."</p>

  <p>"Anlatsana kız, nedir mesele? İşten mi ayrılıyorsun? Patronunla münakaşa mı ettin yine? Bayılırsın olay çıkarmaya."</p>

  <p>"Yok be Belgin... Sorun benimle ilgili değil."</p>

  <p>"Kiminle ilgili peki?"</p>

  <p>"Ablamla."</p>

  <p>"Nazan ablayla mı?"</p>

  <p>"Hı hı."</p>

  <p>"Ne oldu ki?"</p>

  <p>Ayşe arkadaşına açılmak için beynindeki son tereddütleri de yendikten sonra hüzünlü bir şekilde mırıldandı. "Bilmediğin pis bir şey yaşadık. Kimsenin haberi yok. Nazan şimdi sana anlatacaklarımı bilse sittin sene benle konuşmaz."</p>

  <p>Meraklanan Belgin kaşlarını kısarak Ayşe'yi süzdü. Aralarında yılların verdiği bir yakınlık ve güven vardı. Ayşe bu güne kadar olanları anlatmadıysa cidden önemli ve endişelenecek bir durum olmalıydı. Sakin davranmaya çalıştı, böyle hallerde Ayşe'nin üzerine varılmayacağını tecrübesiyle bilirdi.</p>

  <p>"Merak etme, ağzımdan laf çıkmaz," dedi.</p>

  <p>"Biliyorum, zaten ben de o yüzden sana açılmak gereğini duydum. Konuyu tartışacağım başka kimse yok."</p>

  <p>Ayşe'nin hâlâ tereddüt geçirdiğini gören Belgin mırıldandı.</p>

  <p>"Elimden bir şey gelirse seve seve yardım edeceğimi bilirsin. Söyle, ne oldu?"</p>

  <p>"Bir süre önce ablam evinde tecavüze uğradı?"</p>

  <p>"Ne?" Belgin inanamamış gibi bakakaldı. "Evinde tecavüze mi uğradı dedin?" Genç kızın gözleri irileşmişti.</p>

  <p>"Nasıl olur yahu? Kim cüret edebilir buna?"</p>

  <p>"Bilmiyorum" diye söylendi Ayşe. "Sorun da bu zaten."</p>

  <p>"Anlamadım, nasıl yani? Polise falan başvurmadınız mı?"</p>

  <p>"Hayır. Nazan istemedi."</p>

  <p>"İstemedi mi? Neden?"</p>

  <p>"Olayın skandal haline dönüşmesinden korktu. Bu tür olaylarda polisin bir sonuca varamayacağını, önünde sonunda hadisenin faili meçhul olarak kapanacağını iddia etti."</p>

  <p>Kendini tutamayan Belgin hırsla homurdandı.</p>

  <p>"Olur mu öyle boktan iş? Polis mutlaka bulurdu o namussuzu."</p>

  <p>"Ben de öyle düşünmüştüm, ama ablam olay meydana çıkınca herkese rezil olacağını, itibarının zedeleneceğini, hatta işinden bile istifaya zorlanacağı ihtimalinden dem vurdu."</p>

  <p>"Çok saçma."</p>

  <p>"Haklısın, fakat ablam istemedi. Olayı sineye çektik."</p>

  <p>Belgin birkaç saniye düşündü.</p>

  <p>"Şimdi anlıyorum Nazan abladaki durgunluğu, insanlardan kaçar gibi tedirgin hallerini."</p>

  <p>Ayşe içini çekti.</p>

  <p>"Lakin mesele o kadar basit değil."</p>

  <p>"Anlıyorum tabii. Kadıncağız kim bilir ne hallere düşmüştür, kolay mı? Böyle hadiseler bazen insan ruhunda derin şoklar yaratabilir, travmaya yol açabilir."</p>

  <p>Belgin tasdik bekler gibi arkadaşının yüzüne baktı ama onun çehresindeki anlam vermediği garip ifadeyi görünce durakladı.</p>

  <p>"Başka bir şey daha mı var?"</p>

  <p>Asıl kritik ve zor safhaya şimdi geliyorlardı. Ayşe çekinir gibi sessizliğe bürünmüştü.</p>

  <p>"Anlatsana yahu, başka ne oldu?"</p>

  <p>"Bilmiyorum," diye fısıldadı Ayşe.</p>

  <p>"Neyi bilmiyorsun?"</p>

  <p>"Ablamın garip davranışlarını."</p>

  <p>"Nasıl yani?"</p>

  <p>"Fazla içine kapandı. Gözü beni bile görmüyor."</p>

  <p>"Bunda şaşılacak ne var? Kim bilir ruhunda nasıl bir yılanı olmuştur."</p>

  <p>Ayşe derin bir nefes daha aldı.</p>

  <p>"İşte, bundan şüpheliyim. Ablam benden bir şeyler gizliyor. Belgin itiraz etti.</p>

  <p>"Hadi oradan septik. Sen her zaman şüphecisindir zaten. Kolay mı böyle bir tecavüzün yıkımından hemen kurtulmak. Hem senden neyi gizleyecek ki?"</p>

  <p>"Bana açıklamak istemediği bir ilişkisi var."</p>

  <p>Belgin gözlerini devirerek arkadaşına baktı.</p>

  <p>"Yani şu tecavüze uğradığı adamla mı demek istiyorsun?" diye sordu.</p>

  <p>Ayşe ise dudaklarını büzerek mırıldandı.</p>

  <p>"Olabilir."</p>

  <p>"Nereden böyle bir hükme vardın?"</p>

  <p>Ayşe yine derin bir soluk alarak devam etti.</p>

  <p>"Birincisi o berbat geceyi herkesten saklaması, tüm ısrarlarıma rağmen polise müracaattan kaçınması. O kendisine saldıranı tanıyordu ve polisin izini bulmasından ürktü. Bana kalırsa onu asıl korkutan şey afişe olmak değil, gizlediği adamın kimliğinin ortaya çıkmasıydı. On gün kadar onun evinde kaldım ama yalnız kalmak için can atıyordu ve ilk fırsatta beni başından savdı. Daha ilk kuşkuya o zaman düştüm. Sonra ufak tefek başka hadiseler de oldu. Ama en kötüsünü de bu sabah fark ettim."</p>

  <p>"Bu sabah mı?"</p>

  <p>"Evet. Sabahleyin evine uğradım. Dün geceden kalma dağınık bir yemek masası buldum. Salon leş gibi rakı ve sigara dumanı kokuyordu."</p>

  <p>"Eee, ne olmuş yani? Bir eşi dostu gelemez mi?"</p>

  <p>"Gelmesine gelir tabii, ama müsaade et de ablamı tanıyayım. Beni içeriye almamak için elinden gelen gayreti sarf etti. O pisliği görmemi istemiyordu. Bana yalan söyledi, bir arkadaşımla kocası dün gece yemeğe geldi, dedi. Yutmadım tabii."</p>

  <p>"Ne fesatsın yahu! Hemen aklına olumsuz şeyler geliyor. Belki de doğru söylüyordur."</p>

  <p>"Hayır. Kim geldi diye sordum, sen tanımazsın dedi."</p>

  <p>"Olamaz mı? Tüm dostlarını tanıyacak halin yok ya!"</p>

  <p>"Saçmalama Belgin. Biz hayatta yalnız iki kardeşiz. Birbirimizin arkadaşlarını hep tanırız. O hadise oluncaya kadar da çok içli dışlıydık. Ablam benden kopuyor." Belgin arkasına yaslandı birkaç saniye düşündü yeniden.</p>

  <p>"Peki, niye büyütüyorsun bu hadiseyi? Nazan abla erişkin bir kadın, hayatına yeni bir erkeğin girmesi bu kadar anormal mi?"</p>

  <p>"Galiba anlamıyorsun Belgin."</p>

  <p>"Neyi?"</p>

  <p>"Herif anormal. Sapığın teki. Öyle olmadığını düşünsem hiç bu kadar endişelenir miyim? Hepimizin hayatına zaman zaman birileri giriyor ama hangimizi yatağa iplerle bağlayıp zorla ırzımıza geçiyor?"</p>

  <p>Önce duraklayan Belgin sonra muzipçe gülümsedi.</p>

  <p>"O kadar da büyütme. Arada sırada fanteziler yaşamak sanıldığı kadar da fena değildir."</p>

  <p>"Sen öyle san. Tecavüze uğradığı sabah ablamı görseydin böyle konuşmazdın."</p>

  <p>Belgin toparlandı.</p>

  <p>"Peki ne yapmayı düşünüyorsun?" diye fısıldadı bu defa ciddi bir ses tonuyla.</p>

  <p>"Henüz hiçbir fikrim yok. Ablamı tanırım, hep böyle olmuştur, nerede Allanın bir iti kopuğu varsa, mıknatıs gibi cazibesine kapılır ve gerçekler kafasına dank edinceye kadar peşinden gider. Kocasını da tanırsın, işe yaramaz serserinin tekiydi. Evlenmemesi için az mı dil dökmüştüm ama beni dinlememişti."</p>

  <p>Belgin sustu cevap vermedi. Ayşe öfkeyle devam etti.</p>

  <p>"Hiç anlamıyorum bu kadını. Nereden bulur bu süprüntüleri. Sanki dünyada başka erkek kalmadı. Bak, oyalansın diye Hakan beyi ayarladık, adamcağızın yüzüne bile bakmadı."</p>

  <p>"Sadede gel. Önerin nedir? Aklından ne geçiyor?"</p>

  <p>Yine, "Bilmiyorum," diye söylendi Ayşe bezgin bir şekilde.</p>

  <p>"Karşına alıp, her şeyi açık açık konuşsana. Ne de olsa onun kardeşisin, iyiliği için endişeleniyorsun."</p>

  <p>"Doğru ama ben Nazan'ı bilirim, her şeyi inkâr edecektir yine."</p>

  <p>Belgin kuruyan boğazını ıslatmak için önündeki su bardağından bir yudum içtikten sonra ciddi bir edayla mırıldandı.</p>

  <p>"Hiç onu izlemeyi düşündün mü?"</p>

  <p>"Düşünmez olur muyum? Daha ilk seferinde polise şikâyet etmeyeceğim dediği anda zaten işin içinde bir pislik olduğunu sezinlemiştim ama yüzlemedim. Dediğim gibi, ben iyiyim, bir şeyim yok diye, beni başından savmaya kalkışınca şüphelerim daha da artmıştı. Bir hafta gece geç saatlere kadar arabamın içinde oturup evi izledim."</p>

  <p>"Sonuç?"</p>

  <p>"Bir şey çıkmadı. Ben özel hafiye değilim ya. Biraz da korktum doğrusu."</p>

  <p>"Kimden?"</p>

  <p>"Gece yarılarına kadar arabanın içinde oturup Nazan'ı beklemekten. İstanbul sokakları bu; hırlısı da var, hırsızı da. Sokaklar it kopuk dolu. Arabanın kilitlerini kapatıp içinde oturuyordum. Genç bir kadının gecenin birine kadar arabanın içinde oturup bir evi gözlemesinin ne kadar zor olduğunu biliyor musun?"</p>

  <p>Belgin başını salladı.</p>

  <p>"Haklısın, fakat biraz daha sabretsen belki bir şeyler görürdün."</p>

  <p>"Belki, fakat dediğim gibi tek başıma daha fazlasına dayanamadım."</p>

  <p>Belgin'in birden gözleri ışıldadı.</p>

  <p>"Yani sen şimdi Nazan ablanın böyle biriyle buluştuğuna emin misin?" diye sordu.</p>

  <p>"Kesinlikle."</p>

  <p>"Sence ablanın evinde mi buluşuyorlar?"</p>

  <p>"Öyle sanıyorum."</p>

  <p>"O zaman meçhul sevgiliyi bulmak kolaylaşıyor."</p>

  <p>"Nasıl?"</p>

  <p>"Kızım sen benden yardım istemiyor musun? Beni buraya bunun için çağırmadın mı?"</p>

  <p>"Evet ama... "</p>

  <p>"Şimdi beni dinle. Şayet o arabanın içinde ikimiz oturursak korkmazsın, değil mi?"</p>

  <p>"İkimiz mi?"</p>

  <p>"Tabii, neden olmasın?"</p>

  <p>Ayşe afallayarak arkadaşının gözlerinin içine baktı. Gerçekten de ondan yardım istemekti niyeti; ama bu yardım fikir ve tavsiye bazında, ne yapabileceği konusunun müzakeresi hususundaydı. Ondan fazlasını aklından geçirmemişti.</p>

  <p>"Ciddi misin sen?" diye kekeledi.</p>

  <p>"Gayet tabii. Sıkı bir ikili oluştururuz. Dişi Sherlock Holmes'lar. Ne dersin?"</p>

  <p>"Bana bak Belgin! Dalga geçme benimle."</p>

  <p>"Ne dalgası yahu? Çok ciddiyim. Böyle dertli bir zamanında sana yardım etmezsem, dostluğumuz ne işe yarar? Gerçek dostluk böyle zamanlarda belli olmaz mı?"</p>

  <p>Ayşe bir süre düşünceli kaldı.</p>

  <p>"Ama bu iş tahmin ettiğin kadar kolay değil."</p>

  <p>"Nedenmiş o?"</p>

  <p>Ayşe yine efkârlı bir şekilde homurdandı.</p>

  <p>"Diyelim ki adamı ablamın evine girip çıkarken gördük, tespit ettik. Sonra ne yapacağız?"</p>

  <p>"Bak orasını bilemem. O konuda karar vermek sana kalmış. En azından herifi takip eder, nerede yaşadığını, ne iş yaptığını tespit ederiz. Kimin nesi, kimin fesi araştırırız. Hiç belli olmaz, bir sürprizle de karşılaşabiliriz."</p>

  <p>"Ne sürprizi?"</p>

  <p>"Ne bileyim, belki de herif ayı biri çıkar. Aksi de olası tabii. Ama hiç olmazsa beynindeki soru çözülür. Ondan sonrasının halli senin sorunun. Dilersen ablanın karşısına dikilir onunla konuşursun."</p>

  <p>Belgin'in teklifi yabana atılır cinsten değildi.</p>

  <p>"Becerebilir miyiz?" diye fısıldadı.</p>

  <p>"Neden olmasın? Ben hazırım. İstersen bu akşam ablanın sokağında nöbete girebiliriz."</p>

  <p>Ayşe derin bir iç çekti. "Yarın akşam başlayalım," diye mırıldandı sonra. "Herif dün gece Nazan'daydı zaten.</p>

  <p>Bu akşam da geleceğini sanmam."</p>

  <p>"Benim için hava hoş. Yarın akşam olsun."</p>

  <p>Hesabı ödeyip masadan kalkarken, Ayşe, Belgin'in gerçek dostu olduğuna bir kere daha içtenlikle inanmıştı.</p>

  <p>Kol kola pub'dan çıktılar...</p>

  <h2 class="h21"><a id="ncx907"></a>5</h2>

  <p>Ertesi akşam saat beş buçukta Ayşe, Belgin'i işinden aradı. Genç kız bayağı heyecanlıydı. Çekinerek sordu.</p>

  <p>"Hazır mısın Belgin?"</p>

  <p>"Hazırım."</p>

  <p>"işten çıkınca sana geleceğim. Bu akşam senin arabanın içinde bekleyelim."</p>

  <p>"Tamam, oldu."</p>

  <p>"Az evvel ablamı aradım."</p>

  <p>"Ne konuştun?"</p>

  <p>"Havadan sudan. Çaktırmadan ağzını aramaya çalıştım."</p>

  <p>"Hangi konuda?"</p>

  <p>"Bu akşam ne yapacaksın, bir sinemaya gidelim mi filan dedim."</p>

  <p>"Ne cevap verdi?"</p>

  <p>"Yorgunum olmaz, dedi. Ayrıca evde yapacağı işler varmış."</p>

  <p>"Ne işi?"</p>

  <p>"Çamaşır filan yıkayacağım diye diretti."</p>

  <p>Belgin bir an heyecanlandı. "Yani seni atlatmaya mı kalkıştı?"</p>

  <p>"Sanırım öyle."</p>

  <p>"Ne dersin, bu gece buluşacaklar mı acaba?"</p>

  <p>"Vallahi bilmiyorum ama aynı şey benim de aklıma geldi."</p>

  <p>"Tamam," diye mırıldandı Belgin. "Altıda gel, beni al."</p>

  <p>Ayşe telefonu kapatınca döner koltuğuna yaslanıp düşüncelere daldı. İçinde fırtınalar kopuyordu. Vicdanının bir yerinde onu rahatsız eden bir sızı vardı. Sanki çok sevdiği ablası aleyhine bir komploya kalkışıyor, ona tuzak kuruyormuş gibi hisse kapılıyordu. Kardeşi bile olsa Nazan'ın özel hayatına müdahaleye hakkı yoktu. Fakat onu iyi tanırdı, yakın bir gelecekte başının yeniden sıkı bir belaya bulaşacağından emindi. Bu ilişkinin sakıncalı bir yanı olmasa, ablası hayatına giren yeni erkeği neden kendisinden saklasındı ki? Şimdiye kadar tek kelime bahsetmediğine göre mutlaka bir pislik vardı. İlk aklına gelen ihtimal Nazan'ın sevgilisinin evli biri olduğu düşüncesiydi. Artık toplum böyle ilişkilere dahi pek kötü gözle bakmasa bile, Nazan, kardeşinin tasvip etmeyeceğini bilirdi. Ablası muhtemelen bu yüzden ona açılmıyordu. Ama Ayşe'yi asıl rahatsız eden nokta Nazan'ın tecavüze uğradığı o gece olmuştu. Ablasının o kadar acı ve eziyete nasıl katlanabildiğini aklı almıyordu. Bir kadına bu kadar hunharca ve zalim davranan bir erkekten hayır gelir miydi? Bu cinsel fantezi filan değildi; tecavüz sabahı Nazan'ı bulduğu zaman ki hali yeniden gözünün önüne geldi. Acınacak bir haldeydi. Aklını da bu karıştırıyordu zaten. Nazan'ın böyle bir adama ilgi duyması mümkün olabilir miydi? Yanılmış olmayı çok istiyordu.</p>

  <p>Keşke bunların hepsi kuruntu, beyninin yarattığı bir kuşku olsaydı. Ama yanılmadığına emindi. O korkunç ilk geceden sonra ablası tümüyle değişmişti. Zaten onu asıl şaşırtan da buydu.</p>

  <p>Nazan yıkık, perişan, moralsiz, hasta olsa hiç yadırgamayacak, anlayışla karşılayacak, uğradığı talihsiz saldırının sonuçları olarak kabul edecekti bunu. Oysa ablası vakanın etkisinden inanılmaz bir hızla sıyrılmıştı. Sanki o olayı hiç yaşamamış gibi. Tabii o gecenin sabahı fiziki bir sarsıntı geçirmişti, vücudu yara bere içindeydi ama hepsi o kadar. Mümkün müydü?</p>

  <p>Hangi kadın böyle bir felâketin sorunlarından bu kadar kısa zamanda kurtulabilirdi? Düşündükçe tüyleri ürperiyordu Ayşe'nin; ablası bir gece yatağında uyurken ansızın odasına giriliyor, ilaç koklatılarak bayıltılıyor, kollarından ayaklarından bağlanarak vahşice ırzına geçiliyor ve bu menfur olayın etkisinden on günde kurtuluyordu. Vaka kendi başına gelse, aylarca hatta belki yıllarca etkisinden kurtulamazdı. Bu işin içinde bir bit yeniği vardı. Nazan muhakkak bu adamı tanıyordu. Belki de ona âşıktı.</p>

  <p>Hâlâ yalan söyleyip, işi örtbas etmeye kalkışmasının sebebi de bu olmalıydı. Ama yine hatalı ve kötü bir tercih yapmış, olmayacak birine gönlünü kaptırmıştı. Zavallı ablacığım, diye mırıldandı içinden. Bu onun kaderiydi galiba, her zaman olmayacak birine âşık olurdu...</p>

  <p>Nazan son iki günü yine biraz sıkıntılı geçirmişti. Tam Hüseyin'le aralarındaki ilişkinin biraz daha normale dönüşmeye başladığı sırada, Ayşe önceki sabah beklenmedik bir ziyaretle her şeyi berbat etmişti. Kardeşi kurt gibi bir kızdı, uydurduğu yalana inanmadığına adı gibi emindi; daha da kötüsü inanmış gibi davranmayı tercih etmiş ve olayların başından beri aklından geçen şüpheler daha da derinleşmişti kuşkusuz. Sonradan, uyanır uyanmaz o sofrayı kaldırıp salonu havalandırmadığına bin pişman olmuştu Nazan. Ama olan olmuştu bir kere, ayrıca Ayşe'nin de o sabah işine geç gideceğini nereden tahmin edebilirdi? Sokağından geçip pencereleri açık görmese bunlar başına gelmezdi hiç. Artık çok daha dikkatli olmalıydı.</p>

  <p>Ayşe'nin huyunu suyunu bilirdi, bundan böyle beynindeki kuşkuları yeninceye kadar zaman zaman hiç beklenmedik saatlerde evine baskın gibi ziyaretler yapabilirdi. Ne de olsa kardeşiydi, neden geliyorsun diyecek hali de yoktu.</p>

  <p>Sıkılmıştı biraz. Bu durum hareket serbestisini kısıtlayacak, rahatsız olacaktı. Hüseyin yeni bir çığır açmış, sanki sevgilisiymiş gibi evine yemeğe gelmişti. Bundan böyle bu geliş gidişlerin daha da artacağından emindi. Dünya umurunda değildi Hüseyin'in, ama bir yolunu bulup erkeğine durumu çıtlatması, uygun bir dille habersiz gelmemesini söylemek zorundaydı. Her halde o da biraz anlayış gösterirdi. Nazan yeniden düşüncelere daldı.</p>

  <p>Beyninde henüz çözümlenmemiş bir yığın soru vardı. Hüseyin kendisini nasıl bulmuştu? Evine ne şekilde bu kadar rahat girip çıkabiliyordu? Tecavüz gecesinin sabahı Ayşe'nin söylediklerini hatırladı; kardeşi mutlaka bir yerden anahtar tedarik etmiş olmalı demişti. Galiba haklıydı da. Ama anahtarı kimden ve nasıl tedarik edebilirdi Hüseyin? Bu ciddi ve üzerinde düşünülmesi gereken bir konuydu. Kendini yaşadığı heyecanlara öylesine kaptırmıştı ki olayın diğer yönlerini doğru dürüst düşünmemişti bile. Yine de umursamadı, önemli olan hayatından memnun olmasıydı. Hüseyin ona nazların en büyüğünü yaşatıyordu ve bundan hiç şikâyetçi değildi. Son gelişinde sofrada yemek yiyip içki içerlerken de tek konu yine seks olmuştu. Elinde olmadan ürperdi Nazan.</p>

  <p>Bazı gerçekleri düşünmek dahi istemiyordu. Toy ve saf bir kız değildi Nazan, yaşını başını almış, bir evlilik geçirmiş, hayatı bir nebze olsun tanımış bir insandı. Bu ilişkinin asla sonunun olmayacağının da farkındaydı. Hüseyin kaba saba, haşin ve hoyrat bir adamdı. Aralarındaki kültür ve sosyal fark bir uçurum kadar derindi, bunu anlamak için kâhin olmaya gerek yoktu. Ne var ki Hüseyin ona şimdiye kadar hiç tatmadığı bir hazzın ufuklarını alabildiğine açmak hünerini göstermiş, zevkin şahikalarına taşımıştı. Bir süre böyle en pespaye şekilde kendisini kullanacak, sonra bıkınca da kirli bir mendil gibi fırlatıp atacaktı. Neticenin böyle tecelli edeceğinden hiç kuşkusu yoktu Nazan'ın ama zerrece umurunda değildi. Hüseyin, her istediğini mutlulukla, itirazsız kabul eden, köle gibi itaatkâr, kişiliksiz zavallı bir kadın avladığını sanıyordu. Oysa ava giderken avlanan asıl Hüseyin'di. Bu kaba saba adam ona ne verdiğinin bilincinde değildi henüz. Tekrar Ayşe'yi düşünmeye başladı.</p>

  <p>Kız kardeşi başına problem olacaktı. Bir an ona açılmayı, tüm gerçekleri anlatmayı geçirdi aklından. O zaman müthiş rahatlayacaktı; hesap vermek zorunda olacağı kimse kalmayacak, yaşamı çok daha renklenecek ve huzura kavuşacaktı. Lakin dar mantığı ve tutucu kişiliği ile Ayşe'nin kendisini anlaması imkânsızdı. Her şeyi berbat edebilirdi. Ona güvenemeyeceğini hissedince açılma fikrini hemen unuttu. Bir şekilde kardeşini ikna etmeyi başarmalıydı zira Hüseyin'den şimdilik kesinlikle vazgeçemezdi.</p>

  <p>"Senin de başına iş açtım," diye mırıldandı Ayşe arabanın içinde.</p>

  <p>"Saçmalama," diye karşılık verdi Belgin. "Hayatımın macerasını yaşıyorum." Sonra densiz bir açıklamada bulunduğunu hissederek durumu düzeltmeye kalkıştı. "Yani aslında Nazan abla için üzülüyorum, birkaç gece arabanın içinde oturup beklesek ne çıkar ki? Bir şeyimiz mi eksilir? Hem fena mı, beklerken uzun uzun sohbet ederiz seninle."</p>

  <p>"Umarım sıkılmazsın" diye söylendi Nazan. "Bu bekleyiş sandığın kadar kolay olamayacak."</p>

  <p>"Hiç umrumda değil. Yalnız sokağın bu ucunda durmakla pek iyi yapmadık sanırım, baksana apartman girişine bir hayli mesafeliyiz. Giren çıkanı rahat göremeyeceğiz."</p>

  <p>"Biliyorum, acele etme," dedi Ayşe. "Ablam on dakikaya kadar eve döner. Daima yolun diğer tarafından giriş yapar. Koyun gibidir, trafikte hep bellediği yönü takip eder. Şimdilik biraz uzak duralım, kazara bizi görürse hapı yutarız, bütün planlarımız yatar. O içeriye girsin, sonra apartmanı daha iyi gözleyeceğimiz bir yere park ederiz arabayı."</p>

  <p>"Tamam, anladım," diye fısıldadı Belgin.</p>

  <p>İkisinin de gözleri sokağın sonundaki girişteydi. Belli etmemeye çalışıyorlardı ama ikisi de biraz gergin ve sinirliydiler. Ayşe bu bekleyişi daha evvelde yaptığından biraz daha deneyimliydi sanki. Belgin ikide bir kolundaki saatine göz atıyordu.</p>

  <p>"Gecikti, değil mi?" diye fısıldadı.</p>

  <p>"Gelir, merak etme. Tam bir ev kuşu oldu. Hiçbir yerde oyalanmıyor ki. Olsa olsa trafiğe takılmıştır, malum en sıkışık saatler."</p>

  <p>Sustular. Gözleri yolda, bekleyişe devam ettiler. Sokağa giren arabayı ilk Ayşe fark etmişti. "Geliyor işte," diye mırıldandı. "Bu onun arabası."</p>

  <p>Belgin gözlerini kısıp baktı, sonra aradaki onca mesafeye rağmen sanki görülecekmiş gibi hafifçe koltuğunda kaydı.</p>

  <p>Ayşe daha cesur ve dikkatle arabasını evinin önüne park edip inen ablasını izliyordu. Kızgın bir sesle homurdandı. "Şuna bak! Alışverişe gitmiş. Bagajdan dolu poşetler çıkarıyor. Anlaşılan yine o herife ziyafet çekecek."</p>

  <p>"O kadar peşin hükümlü olma. Kadıncağız evine de yiyecek almayacak mı yani? İş çıkışı markete uğrayamaz mı?"</p>

  <p>Ayşe söylenmeye devam etti.</p>

  <p>"Sen onu bilmezsin. Alışverişini daima cumartesi günleri yapar. Tanımaz mıyım bunca yıllık kardeşimi? Çoğu zaman da beraber çıkarız. Kesin benden gizli o herifin sevdiği şeyleri almıştır şimdi, beraber çıksak sorarım tabii bunları niye alıyorsun diye, açıklayamayacağı içinde tek başına markete uğramış. Garanti mezeler, içkiler almıştır o serseriye."</p>

  <p>"Ayşe! Yapma yahu! Günahını alma Nazan ablanın... Seninkiler şimdilik hep bir varsayım. Hele bekle biraz, önce emin ol, sonra böyle konuş. Ayıp ediyorsun valla. Kadıncağız günahsızsa nasıl yüzüne bakacaksın?" "Hadi oradan, güldürme beni. Ben tanımaz mıyım ablamı. Bu gece eve eli dolu poşetlerle geldiğini göre fazla beklemeyeceğiz anlaşılan. O herif rahat bu gece de damlayacak." Belgin sustu. Arkadaşı haklı olabilirdi...</p>

  <p>&nbsp;</p>

  <p>Ruhundaki kıpırtılar daha mesai saatinin bitimine bir saat varken başlamıştı Nazan'da. Hemen hemen her akşam aynı şeyler oluyor, belirli bir saatten sonra genç kadın adeta çalıştığı ortamdan, insanlardan kopuyor, zihni, duyguları, istekleri sadece Hüseyin'in kendisine verdiği hazza odaklanıyordu.</p>

  <p>Son gecenin zevki beynine hücum etti birden. Elinde olmadan hafifçe ürperdi. Arzu nöbetleri bazen daha da şiddetleniyor, ağlamalara inlemelere kadar varabiliyordu. Bu tür bir nöbete iş yerinde kapılmak istemezdi; aceleyle bileğindeki saate bir göz attı. Mesainin bitimine daha kırk beş dakika vardı. Daha şimdiden kasıklarının arasında, göğüslerinde sızılar hissetmeye başlamıştı bile.</p>

  <p>Dün gece Hüseyin gelmemişti. Umarım bu gece gelir, diye düşündü. Aksi halde bu gecenin çok zor geçeceğini biliyordu. Masasından kalktı, önündeki evrakları olduğu gibi bıraktı, daha fazla kalamazdı burada. Çantasını kapıp, paltosunu sırtına geçirdi. Sekreterinin odasına geçtiğinde, kızın merakla ona baktığını gördü. Her halde mesainin bitimine henüz bir saate yakın zaman olduğunu aklından geçiriyordu. Nazan aceleyle bir yalan uydurdu.</p>

  <p>"Fatma," dedi. "Dişçiye randevum var. Geç kaldım. Patron beni ararsa dişçiye yetişmek için erken çıktığımı söylersin."</p>

  <p>"Tabii, Nazan Hanım," dedi kız. Ama dişlerini tedavi ettirdiğini hiç bilmiyordu.</p>

  <p>Nazan soğuk havaya çıkınca derin derin soluklar aldı. Evinin haricinde bu tür krizlere kapılmak istemiyordu.</p>

  <p>Kendini uyuşturucu bağımlılarına benzetti. Şiddetle sevişmek, çiftleşmek istiyordu...</p>

  <p>Garip bir duyguydu bu; bir yandan benliğini saran hayvani isteklerini kontrol altına alamamanın sıkıntı ve moral çöküklüğü, diğer yandan da önüne geçemediği zevke bir an önce erişme heyecanının dayanılmaz varlığı. Daima bir ikilem içinde kalıyordu.</p>

  <p>Yapacağı pek bir şey yoktu.</p>

  <p>Serin havayı derin nefeslerle ciğerlerine doldurdu. Sonra arabasını alıp evine yollandı.</p>

  <p>Tek dileği, artık tüm yaşamını etkileyen erkeği Hüseyin'in bu gece gelmesiydi. Gelir, diye mırıldandı kendi kendine. O da kendisinden memnundu. Tüm varlığıyla ona teslim oluyordu. Sevişirken hiçbir tabu ve yasak tanımıyorlardı. Hüseyin'in her türlü isteğine hiç itirazsız karşılık veriyordu. Bir zamanlar nefretle düşündüğü, kadının aşağılandığını sandığı şeylerden şimdi zevk alır hale gelmişti.</p>

  <p>Arabasını bir süpermarketin önünde durdurdu. İçeriye girip alışveriş yapmaya başladı. Bundan sonra Hüseyin'in ani ziyaretleri karşısında hazırlıklı olmalıydı. Erkeği artık yemeğe de geliyordu. İki şişe büyük rakı, çeşitli mezeler, daha doğrusu normal zamanlarda almayı aklının köşesinden bile geçirmediği envai çeşit yiyecekleri toparlayıp servis arabasına doldurdu. Kasalara doğru ilerlerken hâlâ gözüne çarpacak değişik şeyler arıyordu. Onu hoşnut etmek için elinden geleni yapmalıydı. Ama zevkleri ve beğendiği şeyler hakkında hiç bilgisi yoktu henüz. Son gece bile o kadar az şey konuşabilmişlerdi ki. Marketten çıktığında Nazan mutluydu.</p>

  <p>Geleceğini sandığı nöbeti de atlatmıştı. Kasıklarının arası hâlâ zonkluyordu ama buna dayanabilirdi. Hem bu gece Hüseyin'in geleceğine bütün kalbiyle inanıyordu.</p>

  <p>Evine vardı. Arabanın bagajına yerleştirdiği poşetleri çıkarıp merdivenlere doğru yürüdü. Aklı fikri dairesindeydi. Hüseyin'i içerde beklerken görürse hiç şaşmayacaktı. Ama beyni erkeği ile meşgulken sokağın nihayetinde, onun gelişini bekleyen kardeşi ile Belgin'in pusuya yatmış olabilecekleri düşünmek zihninin ucundan bile geçmemişti...</p>

  <p>"Kaçta gelir acaba bu adam?" diye sordu Belgin.</p>

  <p>"Ne bileyim? Hiçbir fikrim yok. Ama daha bu saatlerde geleceğini hiç sanmam. Tam akşam saati, apartmana giren çıkan çok. Ablam mutlaka tembih etmiştir o serseriye, dikkatli ol, kimseye görünme diye. Ne de olsa dul ve yalnız yaşayan bir kadın. Dedikodu çıkmasını istemez. Bilirim onu. Aklımın ermediği de bu zaten. Nazan mazbut bir kadındır, maceradan kaçınır, laf edilmesini istemez ama sonra gider en olmayacak birine kendini kaptırır."</p>

  <p>Belgin homurdandı.</p>

  <p>"Yine yorumlara kalkışma. Bekleyelim bakalım, göreceğiz.</p>

  <p>Nazan evine girdikten sonra sokağın öbür ucunda duran arabayı hareket ettirmişler, Nazan'ın apartman girişini çok iyi görebilen bir yere getirerek kaldırımın kenarına park etmişlerdi. İki arkadaş tedarikliydiler. O gün öğleden sonra Ayşe işinden erken çıkmış evine giderek bir termosa çay doldurmuş, gece bekleyiş sırasında yemek için sandviçler hazırlamış, krakerler, meyve suları, hatta kuruyemişler bile almıştı yanma. Daha önceki tecrübesiyle arabanın içinde saatlerce beklemenin ne kadar zor ve sıkıcı olduğunu biliyordu. Belgin birden hatırlamış gibi sordu.</p>

  <p>"Yahu bu apartmanın başka girişi var mı?"</p>

  <p>Ayşe hemen karşılık verdi.</p>

  <p>"Yok."</p>

  <p>"Emin misin?"</p>

  <p>"Tabii. Baksana, bitişik nizam evler, nereden girilecek başka?" Sustu Belgin. Ama sonra dayanamadı.</p>

  <p>"Bana kalırsa bu meçhul ziyaretçiyi, tabii öyle biri varsa, fazla beklemeyeceğiz."</p>

  <p>"Neden?"</p>

  <p>"Ablan elleri yüklü döndü. Neyi gösterir bu, yemeğe birini beklediğini, değil mi?"</p>

  <p>Ayşe acı bir şekilde gülümsedi.</p>

  <p>"Hizaya geliyorsun nihayet. Haklı olduğumu sen de kabul ettin, değil mi?"</p>

  <p>Belgin daha aklına yeni geliyormuş gibi düşünceli bir şekilde homurdandı.</p>

  <p>"İyi hoş da, biz bu adamı nasıl nasıl tanıyacağız yahu? Hiç görmedik ki. Oturup beklemeye başladık ama kimi beklediğimizi bilmiyoruz. Apartmana giren çıkan bir sürü insan olacak, her gördüğümüz şüpheli mi yani?"</p>

  <p>Ayşe kızgın kızgın arkadaşına baktı.</p>

  <p>"Bazen gerçekten saçmalıyorsun Belgin."</p>

  <p>"Ne bozuluyorsun yahu? Yalan mı? Adamı tanımıyoruz."</p>

  <p>"Ben anlarım."</p>

  <p>"İyi de, nasıl?"</p>

  <p>"Tipini gözümde canlandırıp hayal ediyorum. İddiaya varım, onu ilk görüşte tanıyacağım. Orta boylu, tıknaz, şık giyimli ama giydiklerini hiç gösteremeyen, sıradan biri olacaktır."</p>

  <p>Belgin kendini tutamayarak yine gülümsedi. "Nereden vardın bu kanaate?"</p>

  <p>"Ablamı bilmez miyim ayol? Nerede böyle tipsiz, boktan biri varsa gider onu bulur."</p>

  <p>Belgin'in yüzündeki tebessüm yine kayboldu. Kuşkulu bir sesle mırıldandı.</p>

  <p>"Ayşe!"</p>

  <p>"Ne var?"</p>

  <p>"Yahu bu bizim yaptığımız doğru mu, ben hâlâ kuşkuluyum. Ne olursa olsun bu ablanın tercihi, onun özel hayatına burnumuzu sokuyoruz gibi geliyor bana. Ne dersin? Hakkımız var mı buna, ha?"</p>

  <p>Ayşe kaşlarını çatarak arkadaşına baktı.</p>

  <p>"Yine başa mı dönüyoruz? Bu konuyu daha önce konuşmuştuk. İstemiyorsan çekilebilirsin, sana ısrar edecek değilim."</p>

  <p>"Bozulma hemen," diye söylendi Belgin. "Ama bana öyle geliyor ki... "</p>

  <p>Genç kız birden sustu. Apartmana doğru yaklaşan birine gözü takılmıştı.</p>

  <p>"Bak," diye fısıldadı kısık sesle. "Şu gelene dikkat et. Kısa boylu tıknaz adama." Ayşe hiç ilgilenmedi.</p>

  <p>"O değil. O apartman yöneticisi Rahmi Bey. Tanırım onu."</p>

  <p>"Ama tarifine tam uyuyor, baksana."</p>

  <p>"Aman Belgin, adam evli barklı, torun torba sahibi birisi. Ablama askıntı olacak değil ya... "</p>

  <p>Belgin tatmin olmamış gibi homurdanmaya devam etti.</p>

  <p>"Sen asıl öylelerinden kork. Hem bana ne demiştin, ablan kendisine tecavüz eden adamın eve nasıl girdiğini bir türlü açıklayamamış sana."</p>

  <p>"Yani?" .</p>

  <p>"Adam yönetici diyorsun, Hm bilir belki bir şekilde ablan ona anahtar vermiştir. Burası adamın da evi, dikkat çekmeden ablanın dairesine girebilir."</p>

  <p>"Olmaz öyle şey. Rahmi Bey o tıynette biri değildir. Hiç sanmam. Zaten kılıbık, sessiz, sünepenin tekidir. Aynı apartmanda bir komşusuna asılmasına hiç ihtimal vermem. Geç onu bir kalemde. Yakalanırsa çıkacak skandaldan korkar." Belgin diretti.</p>

  <p>"Ama Nazan abla da ifadene göre böyle bir skandaldan korkuyor, baksana sana bile açıklayamıyor durumu. Ayrıca işinden çıkar çıkmaz da hep evine döndüğünü söylüyorsun; bu kişi apartman sakinlerinden biri olamaz mı yani?"</p>

  <p>Ayşe kısa bir tereddüt geçirdi.</p>

  <p>Ama ablasının ilişki kurduğu kişinin gümrük komisyoncusu Rahmi Bey olacağını hiç mi hiç sanmıyordu... Kilidi çevirdi, dairesinin kapısını hafifçe itip önce salona baktı Nazan. İçinden bir his Hüseyin'i orada oturmuş beklerken bulacağını söylüyordu. Artık yeni bir devreye girmişlerdi; erkeği sadece karanlıkta yatak odasının gölgelerinde birden beliren biri değil, masaya birlikte oturup içki içtikleri sevgili haline gelmişti. Salonda onu bulamamak Nazan'ın içinde hafif bir hüzün yarattı. Ama daha çok erken sayılırdı, gelebilirdi. Yine de emin olmak için daire kapısını kapatır kapatmaz elindeki poşetleri oraya bırakıp doğru yatak odasına yollandı. Şayet Hüseyin'i yatağın içinde soyunmuş kendisini beklerken bulursa hiç şaşmayacaktı. Yatak odasında da yoktu erkeği. Gelmemişti henüz...</p>

  <p>İçindeki hüzün biraz daha yoğunlaşır gibi oldu. Kasık arasındaki sancı hâlâ tamamen geçmemişti. Morali bozulmadı ama, bu gece ziyaretine geleceğine inanıyordu. Hemen soyunmaya başlayıp, işe giderken giydiği kıyafetlerini üstünden çıkardı. Gardırobunu açıp sırtına ne geçireceğini düşündü bir an. Erkeğinin tahrik edici giysilerle dolaşmasından zevk aldığını biliyordu. Daha şimdiden baby-doll'ünü giyecek hali yoktu tabii. Eşyalarını karıştırdı, yıllardır artık giymediği mini eteklerinden birini buldu. Hah, bu uygun işte, diye mırıldandı içinden. Hemen giydi. Aynadaki görüntüsüne bakarken zevkle gülümsedi. Yıllardır giymeyip bir yere tıktığı için eteklik biraz buruşuktu ama aldırmadı, üzerindeki buruşuklukları elleriyle açmaya çalıştı. Epey kısaydı ama düzgün bacaklarını görünce ütüsüzlüğüne hiç aldırmadı; önemli olan bu yaşta bile taş gibi görüntü verdiğiydi. Aynadaki görüntüsünü keyifle izledi.</p>

  <p>Sonra aklına pembe kazağı geldi. V yaka kazağı göğüs dekoltesini fazla açık bıraktığı için onu da uzun zamandır giymiyordu. Sutyenini çıkardı önce, kazağı başından geçirdi ve aşağı çekiştirdi biraz. Göğüslerine baktı. Meme ayrımı derin bir dekolte veriyordu. Bir içim su olmuştu.</p>

  <p>Hüseyin'in görür görmez aklı gidecekti. Dekolte giysilerin erkeği tam çıplaklıktan daha fazla tahrik ettiğini bilirdi. Topuklu terliklerini aradı, bulup ayağına geçirdi. Saçlarını aynanın karşısında biraz fırçaladı sonra hazır olduğuna inanarak yatak odasından çıktı.</p>

  <p>Kapının önüne bıraktığı poşetleri alarak mutfağa girdi. Aldığı yiyecekleri dolaba yerleştirmeye başladı. Kendini dinç ve on yaş daha gençleşmiş gibi hissediyordu. Dolu dolu tatmin duygusu harika bir şeydi; bunca yıllık yaşamında neler kaybettiğini, yıllarının nasıl boş ve yetersiz geçtiğini şimdi daha iyi kavrıyordu. Mutfaktaki işi bitince salona geçti. Pek alışık olmamasına rağmen canı bir sigara çekti; marketten Hüseyin'in kullandığını gördüğü beş paket Camel sigarası almıştı.</p>

  <p>Birini açıp sigara tellendirdi. Dumanı ciğerlerine çekti. Uzun zamandır nikotinden böylesine zevk aldığını hatırlamıyordu. Duvardaki saate bir göz attı, yedi buçuk olmuştu.</p>

  <p>Bu gece Hüseyin'in geleceğine öylesine inanmıştı ki, bir an yoksa gelmeyebilir mi, diye düşününce keyfi kaçar gibi oldu.</p>

  <p>Ona ihtiyacı vardı. Tamamen fiziksel bir ihtiyaç, mutlak hayvani arzularının tatmini gereksinimi...</p>

  <p>Bunu daha önce de düşünmüştü; ona olan bağımlılığı sadece şehvete dayanıyordu. Kesinlikle başka bir şey değildi. Onunla her an sevişebilirdi ama hepsi o kadar.</p>

  <p>Kaba saba, hoyrat, cinsel gücünden başka hiçbir niteliği olmayan biriydi Hüseyin; asla hayatı başka amaçlarla paylaşamayacağı biri. Ama Nazan'ın başka amacı yoktu ki zaten. Tek isteği doyum bilmeyen arzularının tatmini idi. Yine bir an ürker gibi oldu.</p>

  <p>Bu adama olan zaafının tehlikeli olduğunun bilincindeydi. Bir tür bağımlılık yaratmıştı kendinde. Ne kadar sürdürebilirdi bu ilişkiyi? Önünde sonunda noktalanmaya mahkûm bir münasebetti. Şimdilik vazgeçemezdi ama daha sonra ne olacaktı? Hele iş aleniyete dökülürse rezil olması işten değildi.</p>

  <p>Sigarasını söndürdü. Bunu tasavvur etmek dahi istemiyordu. Zihnini böyle olumsuz düşüncelerle meşgul etmemeliydi. Şu an tek isteği erkeğinin yanı başında olmasıydı...</p>

  <p>Ayşe neredeydi acaba şimdi? Bugün sabahleyin işten çok kısa bir telefon konuşması yapmışlardı sadece. Bu kız mutlaka bir şeylerden şüpheleniyordu, o sabah yemek sofrasını gördükten sonra tavır ve davranışları da değişmişti, daha ilgisiz davranıyor eskisi kadar üstüne düşmüyordu artık. Gerçi olayın üstünden iki gün geçmişti ama kardeşini tanırdı, fırtınadan önceki ürpertici sessizliğe benziyordu davranışı; her an karşısına geçebilir, kuşkularını zehir zemberek bir ifadeyle açığa vurabilirdi.</p>

  <p>Gerçi kardeşini çok severdi ama bir an kapıldığı düşüncelerden de irkilmekten kendini alamadı. Ne söylerse söylesin, Hüseyin'in varlığını öğrenirse öğrensin, umurunda değildi. Hiçbir gücün mutluluğunu engellemesine izin vermeyecekti...</p>

  <h2 class="h21"><a id="ncx1027"></a>6</h2>

  <p>Ertesi sabah baş ağrısı ile uyandı Ayşe. Berbat bir gece geçirmişti. Dün gece saat bire kadar Belgin'in arabasında oturup Nazan'ın meçhul sevgilisini beklemişlerdi. Ama adam gelmemişti. Hatta koca apartmana ev sakinlerinden başka tek bir kişi bile gelmemişti. Sabır ve metanet gerektiğini biliyordu genç kız. Ablasının selameti için elinden geleni yapmaya ve onu içine bulaştığı bu çirkin çirkef çukurundan çekip çıkarmaya kararlıydı.</p>

  <p>İsteksizce yatağından kalkıp giyinmeye başladı. Gece bir ara Belgin tutturmuş, neden sadece hep adamın Nazan'ın evine geldiğinden kuşkulandığını, pekâlâ da Nazan'ın da dışarıda bir yerde adamla buluşabileceğinden dem vurmuştu. Aslında pek de yabana atılacak bir fikir değildi yani, nitekim gece boyunca bir yandan şüpheli birinin apartmana girmesini beklerlerken, diğer yandan da her an Nazan'ın dışarıya çıkabileceği ihtimaliyle onun da çıkışını gözetleyip durmuşlardı. Ama ne Nazan dışarıya çıkmıştı ne de gelen olmuştu.</p>

  <p>Ayşe işi sonuna kadar götürmeye kararlıydı, bir yanda da hem üzülüyor hem de utanıyordu. Hatta daha ilk gecenin sonunda Belgin'i bu işe bulaştırdığı için pişman olmaya bile başlamıştı. Gerçi Belgin iyi ve güvenilir bir dosttu, ondan saklısı gizlisi olmazdı ama ne olursa olsun, bu durum onun indinde gittikçe çirkinleşen bir aile skandalına dönüşmekteydi.</p>

  <p>Ablasının toplumun cevaz vermediği birtakım naneler yediğine inanıyordu. Aklını karıştıran konulardan biri de buydu zaten. Nazan erkek düşkünü, macera peşinde koşan biri değildi; öyle olsa bunu ilk önce o sezinlerdi. Kardeşini yeterince tanıyacak kadar içli dışlıydılar; hayatına şu veya bu şekilde bir erkek girse, ya da birine sevdalansa ablası hemen kendisine anlatırdı. Velev ki Ayşe bu ilişkiyi tasvip etmese bile.</p>

  <p>Nazan ilk defa sessiz kalıyor, hayatına giren birisinden hiç söz etmiyordu kendine. Nedendi acaba?</p>

  <p>Kardeşinin ilişkisini onaylamayacağından bu kadar emin miydi? O takdirde mutlaka esaslı bir nedeni olmalıydı. Nazan bu denli peşin hükümle hareket ettiğine göre meçhul sevgili ipe sapa gelmez bir serseri, düzenbaz, hatta belki sabıkalı olamaz mıydı?</p>

  <p>Evden çıkarken aklı hâlâ bu konudaydı. Zihnini zorluyor, ilişkinin ne zaman başladığını bulmaya çalışıyordu. O tecavüz gecesine kadar ablasının yaşamında dikkat çekici hiçbir değişiklik hissetmemişti. İki kardeşin münasebeti tamamen normal seyrediyordu, sık sık buluşuyorlar, geziyor, birlikte eğleniyorlardı. Tüm değişiklik o geceyle birlikte başlamıştı. Önceleri Ayşe bunu gayet normal karşılamış, Nazan'ın ruhi bir çöküntüye uğrayarak içine kapanmasını anlayışla karşılamıştı. Ama daha sonra ablasındaki değişimleri gözlemleyince bunun bir çöküntü olmadığını, bilakis hayata daha sıkı sıkıya sarıldığını fakat insanlardan ve özellikle kardeşinden kaçmaya başladığını hissetmişti.</p>

  <p>Ayşe'nin aklının almadığı da buydu. İnsan kendisine zorla ve feci bir şekilde tecavüz eden adama ilgi duyabilir miydi? Bu kesinlikle normal bir şey değildi. O geceyi düşündükçe kendi tecavüze uğramış gibi ürperiyordu. Nazan'ın yerinde kendi olsa, hiçbir şeyi iplemez önce polise başvurur, intikam ateşiyle yanıp tutuşurdu. Oysa Nazan ne yapmıştı? Adamla ilişki kurmaya kalkışmış, ya da adamın tekrar ziyaretinden hiç de müteessir olmamıştı. Bunu mantığı bir türlü kabul etmiyordu.</p>

  <p>İşyerine gelince düşüncelerinden bir nebze olsun sıyrıldı ve başka şeylerle meşgul olmaya başladı. Belgin'i de merak ediyordu, ona bir telefon açmak istedi ama vakti olmadı, odası gelip gidenlerle doluydu. Bir ara patronu onu yeni aldıkları bir teklifin detayları üzerinde müzakere için odasına çağırdı. Ayşe, patronun odasından çıkınca Belgin'i ararım, diye düşündü. Bu arada ablası da onu aramak zahmetine katlanmamıştı henüz.</p>

  <p>Patronu ile bir saate yakın proje üzerinde tartıştılar. Odasına geldiğinde kafası kazan gibi olmuştu. Aslında işine de kendini veremiyor, endişeleri doğru düzgün düşünmesine mani oluyordu.</p>

  <p>Masasının başına geçerken Nazan'ı aramayacağım diye, homurdandı. Ama hemen Belgin'e bir telefon açacaktı. Masasının üstündeki telefonda tam o sırada çalmaya başladı. Genç kız içine doğmuş gibi arayanın Belgin olduğunu sandı. Oysa onu bir sürpriz bekliyordu. Ahizeyi kaldırıp, "Efendim?" dedi.</p>

  <p>"İyi günler Ayşe. Ben Hakan... Hakan Sözer."</p>

  <p>Ayşe bir an afallamıştı; ondan bir telefon beklemiyordu, hele tam şu sırada.</p>

  <p>Neyse ki çabuk toparladı kendini.</p>

  <p>"Merhaba Hakan. Nasılsın bakalım?"</p>

  <p>"Sağol. Ben iyiyim, ya sen?"</p>

  <p>"İdare ediyoruz işte."</p>

  <p>"İşler nasıl?"</p>

  <p>"Şu sıralar biraz kesat, malum. Çoğu zaman boş oturuyoruz."</p>

  <p>Ayşe hem konuşuyor hem de bu beklenmedik telefonun neden geldiğini düşünüyordu. Gerçi Hakan'la bir merhabası vardı, birkaç konsere ve tiyatroya gitmişlerdi ama hep arkadaş topluluğu olarak. Onunla yalnız hiç çıkmamıştı. Belki de sadece bir dost olarak arıyordu.</p>

  <p>"Nazan Hanım nasıl?"</p>

  <p>Bu soru üzerine Ayşe birden uyandı ve heyecanlandı. Galiba Hakan'ın arayış nedenini şimdi anlamıştı. Geçenlerde ki o partiyi anımsadı. Genç reklamcı bütün gece hep ablasıyla konuşmuştu. Bozuntuya vermedi.</p>

  <p>"İyidir o da," dedi.</p>

  <p>"Ablan çok duygusal bir insana benziyor."</p>

  <p>"Haklısın, öyledir."</p>

  <p>"Doğrusu kendisini tekrar aramak, halini hatırını sormak isterdim. O gece partide beni çok etkilemişti."</p>

  <p>Ayşe bir an heyecandan yutkundu. Bu beklenmedik bir gelişmeydi. Nazan o gece çok içine kapanık ve asık yüzlüydü. Genç reklamcıya pek yüz vermediğini gayet iyi hatırlıyordu.</p>

  <p>"Tabii, neden olmasın. Umarım o da memnun olur."</p>

  <p>Hakan biraz çekingen bir sesle mırıldandı.</p>

  <p>"Şey... seni rahatsız etmemin sebebi de bu."</p>

  <p>"Ne?"</p>

  <p>"Ablanı aramak istiyorum ama telefonunu bilmiyorum."</p>

  <p>"Numarasını sana vereyim."</p>

  <p>İkisi de rahat birer nefes aldılar. Ayşe'nin içini bir sevinç dalgası dahi kapladı. Bu planı daha önce Belgin'le yapmışlar ama daha sonra tutmadığını görmüşlerdi. Nazan, Hakan'a soğuk ve ilgisiz davranmıştı.</p>

  <p>Ayşe bir solukta Nazan'ın hem iş hem de cep telefonunun numarasını verdi.</p>

  <p>"Ara," dedi sonra.</p>

  <p>"Rahatsız etmiş olmam, değil mi?"</p>

  <p>"Neden rahatsız edeceksin ki?"</p>

  <p>"Teşekkür ederim, Ayşe."</p>

  <p>Genç kız telefonu kapattığında içinde yeni ümit parıltıları belirmişti. Keşke, diye fısıldadı içinden. Keşke Nazan ona ilgi duysa ve bir arkadaşlığın ilk tohumları atılsaydı. Reklamcı her bakımdan mükemmel bir insandı. Ama ablasına güvenemiyordu. Hemen telefona sarılıp Belgin'i aradı.</p>

  <p>Hakan, Nazan'a telefon ettiğinde saat öğleden sonra üçe geliyordu. Reseptörü kaldıran Nazan, "Buyrun efendim," diye mırıldanmıştı.</p>

  <p>"Ben Hakan Sözer. Umarım beni hatırlıyorsunuzdur."</p>

  <p>Nazan irkildi birden. Hatırlamasına hatırlamıştı tabii, sarışın, yakışıklı reklam ajansı sahibini ama niye aradığını anlamamıştı. Belgin'in evinde bir süre sohbet etmişler, daha doğrusu o kalabalık grupta sadece ikisi birbiriyle konuşmuştu. Adamın niyetinin yakınlaşmak olduğunu pek sanmıyordu. Yanılmıyorsa bu Ayşe ile Belgin'in çevirdikleri müşterek bir dolaptı. Kardeşi o partiye de sırf reklamcı ile tanışması için götürmüştü onu. İçinden gülümsedi; şu Ayşe mücadeleden asla vazgeçmezdi; şimdi de başına bu adamı sarmaya çalışıyordu. Nazan bozuntuya vermedi.</p>

  <p>"Hatırlamaz olur muyum hiç? Ne güzel sohbet etmiştik. Nasılsınız?"</p>

  <p>"Teşekkür ederim Nazan Hanım. Ya siz nasılsınız?"</p>

  <p>"Bildiğiniz gibi işte."</p>

  <p>Genç adam kısa bir duraklamadan sonra devam etti.</p>

  <p>"Sizi aramayı, halinizi hatırınızı sormayı çok istedim. Siz değişik mizaçta, farklı bir insansınız. O halinizle de partideki insanlardan farklı kimliğinizle beni çok etkilemiştiniz. Ama bir türlü cesaret edip arayamadım. Oysa birlikte bir yemeğe çıkıp yarım kalan sohbetimizi derinleştirmeyi öylesine isterdim ki."</p>

  <p>"Çok naziksiniz," diye mırıldandı Nazan.</p>

  <p>"Ne dersiniz, birlikte bir yemeğe çıkabilir miyiz?"</p>

  <p>Nazan da kısa bir tereddüt geçirdi. Yaşamında Hüseyin olmasa bu teklife balıklama atlar, hemen kabul ederdi. Lâkin benliğinden yükselen itiraz salvosu daveti asla kabul etmemesini söylüyordu. Bunun iki nedeni vardı. Birincisi Hakan Sözer'in ne kadar samimi olduğunu henüz kestirememesiydi; adamın Ayşe ile değilse de Belgin'le eski bir dostluğu olduğunu biliyordu. Acaba Belgin adama kendisine yaklaşması, arkadaşlık kurması gibi bir telkinde bulunmuş muydu? Bu anlamda hiçbir erkeğin kendisine yaklaşmasına izin vermezdi, hele acıyarak, yardıma muhtaç gibi dostluk kurmak için yakınlaşmaya asla. İkinci neden ise yeni bir flörte adım atmak Hüseyin'e ihanet gibi gelmişti genç kadına. Bunu da yapamazdı. Garip bir tedirginlik içinde kaldı.</p>

  <p>Kendi beyninde ileri sürdüğü iki neden de aslında pek geçerli değildi. Hakan Bey, Belgin'e ne kadar yakın olursa olsun, sırf hatır için bir kadınla arkadaşlık kurmaya kalkışacak tıynette bir adama benzemiyordu. Belki de Ayşe'nin de, Belgin'in de günahını alıyordu. Onunla bir yemeğe çıkmasının ise Hüseyin'e ihanet olacağı savı, sadece komikti. Hüseyin kimdi ki? Ne sıfatı vardı. Son geceye kadar adını bile bilmiyordu. Ama hayretle şunu fark etti; Hakan'la çıkmak istemiyordu, sebebi ne olursa olsun... Yine de yakışıklı reklamcıyı kırmak istemedi.</p>

  <p>"Tabii, zevkle," dedi. "Neden olmasın."</p>

  <p>Hattın öbür ucundaki adamın sevindiğini hissetmişti. Ama ne yazık ki bu henüz erken bir sevinçti. Hakan Sözer umduğunu bulamayacaktı.</p>

  <p>"Teşekkür ederim," diye fısıldadı Hakan. "Akşam sizi nereden alayım?"</p>

  <p>"Akşam mı?"</p>

  <p>Nazan soruyu kasıtlı sormuştu. Pek tabiidir ki, reklamcının bir akşam yemeği düşlediğinin farkındaydı ama ona bu şansı vermeye hiç niyeti yoktu.</p>

  <p>"Sizce akşam yemeği daha münasip değil mi?"</p>

  <p>"Hayır. Ben bir öğle yemeğini tercih ederim."</p>

  <p>Adamın durakladığını hissetmişti yine. Şaşıracağını sanmıştı ama Hakan hemen cevap verdi.</p>

  <p>"Siz nasıl uygun görürseniz Nazan Hanım. Yarın on ikide The Marmara'nın lobisinde sizi bekleyeyim mi?"</p>

  <p>"Tamam, anlaştık. Orada olacağım."</p>

  <p>Nazan telefonu kapatırken içinden kıs kıs gülüyordu. Şayet bu Ayşe ile Belginin tertip ettikleri bir oyunsa, onlara iyi bir ders verecekti. Yok onların değil de, sadece Hakan Sözer'in yakınlaşma isteği ise, ona da bir iş toplantısının muhabbetinden fazlasını vermeyecekti. Hınzırca gülümsemeye devam etti. İlk ihtimal daha güçlüydü; yoksa genç reklamcı telefon numarasını nereden bulabilirdi ki?</p>

  <p>&nbsp;</p>

  <p>Saat beşe doğru kardeşini aradı Nazan. O oyun oynuyorsa, kendisi de aynı şekilde karşılık verecekti. Ayşe'nin sesi biraz soğuk ve ilgisiz gelmişti sanki. Akıllım, diye söylendi içinden; sanki evinde gördüğü o dağınık sofra olayından sonra üstü kapalı bir kırgınlık ve protesto sergiliyordu. Hiç anlamazmış gibi davrandı.</p>

  <p>"Merhaba tatlım," diye mırıldandı. "Sana sürpriz bir haberim var."</p>

  <p>Ayşe soğuk bir şekilde karşılık verdi.</p>

  <p>"Öyle mi?"</p>

  <p>Ayşe'yi tanımaz mıydı, bir başka zaman olsa, heyecanlanır, üstüne düşer, o sürpriz haberin ne olduğunu öğrenmek için makineli tüfek gibi birbiri ardına sorular sorardı. Şimdi isteksiz ve ilgisiz davranıyordu.</p>

  <p>"Merak etmiyor musun ne olduğunu?"</p>

  <p>"Söyle de anlayalım bakalım."</p>

  <p>"Bir yemek daveti aldım."</p>

  <p>Ayşe gerçekten duraklar gibi olmuştu bu defa. Her şeye rağmen kardeşine kızamıyor, hınzır, nasıl da numara yapıyor, diye düşünüyordu. Hakan'a telefon numarasını onun verdiğine adı gibi emindi.</p>

  <p>"Hakan Sözer'den mi?" diye sordu Ayşe.</p>

  <p>"Evet. Nasıl tahmin ettin?"</p>

  <p>"Sabahleyin beni aradı. Senin telefon numaranı istedi benden. Ben de sana sormadan verdim. Hata mı ettim yoksa?"</p>

  <p>Nazan bir iki saniye düşündü.</p>

  <p>Ayşe doğru mu söylüyordu acaba? Hakan Sözer kendi isteğiyle mi aramıştı Ayşe'yi. Bir an emin olamadı. Nasıl olsa kokusu çıkar bu işin diye düşündü.</p>

  <p>"Yoo, niye hata etmiş olacaksın ki?"</p>

  <p>"Bilmem, seni partide onunla tanıştırdığım için söylenip durmuştun da."</p>

  <p>"Yok canım, o kadar da değil. Hakan bey kibar birine benziyor."</p>

  <p>Ayşe kuşkuyla sordu.</p>

  <p>"Davetini kabul ettin mi?"</p>

  <p>"Ettim tabii. Ne var ki, niye reddedeyim?"</p>

  <p>Ayşe, bunun cevabını asıl sen bilirsin diyecekti ki kendini zor tuttu. Pişmiş aşa su katmak istemiyordu.</p>

  <p>Telefonu kapattıktan sonra da, inşallah ondan hoşlanır diye dualar etmeye başladı içinden.</p>

  <p>&nbsp;</p>
</body>
</html>
