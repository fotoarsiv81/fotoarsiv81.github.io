<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.0" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p>&nbsp;</p>

  <h1 class="h11"><a id="ncx2199"></a>BEŞİNCİ BÖLÜM</h1>

  <h2 class="h21"><a id="ncx2200"></a>1</h2>

  <p>O akşam ağzına bir lokma bir şey koyamadı Ayşe. Yaşadığı olayın etkisinden kurtulamamıştı henüz. Bu gün arabanın içinde yaşadıkları aklına gelince titriyordu hâlâ. Uzun uzun kusmanın sonucu olsa gerek, midesine kramplar giriyordu ve ağzında berbat bir ekşime vardı. Bütün bunlar fiziki şikâyetlerdi ama asıl sorununun ruhunda olduğunu, iç dünyasının allak bullak olduğunun farkındaydı. Erkenden yatmıştı.</p>

  <p>Beynindeki çelişkiden çok rahatsızdı. Bütün bu çılgınlığa ablasını o namussuz ve ahlaksız adamın elinden kurtarmak, ne denli kötü tiynetli biri olduğunu ispat etmek için girişmişti ama sonuç ne olmuştu? Kendisi de tecavüze uğramıştı.</p>

  <p>Aklı karışıktı genç kızın; buna gerçekten tecavüz denir miydi acaba? Adamı baştan çıkarmak, ilgisini çekmek, onu ayartmak için çaba harcamamış mıydı? Amacı bu değil miydi? O hayvan da saldırmıştı işte.</p>

  <p>Onun doğasında vardı bu. Ama zihnini kurcalayan asıl konunun bu olmadığının farkındaydı Ayşe. Tezatlar aleminde yüzüyor ve bunu kendine dahi açıklamaya korkuyordu.</p>

  <p>En fecisi de buydu.</p>

  <p>Kendi kendine konuşur gibi fısıldadı. "Zevk aldım" diye inledi. Bu acı itiraf yüreğine bir külçe gibi oturdu. İnanamıyordu bir türlü ama gerçek bütün çıplağıyla buydu.</p>

  <p>O vahşi ve hayvansı yaratığın saldırısından, tecavüzünden zevk almıştı. O anı anımsarken bütün benliği yeniden ürpererek sarsıldı. O adam, ilk bakışta iğrenç gibi görünen, en kaba şekilde gerçekleşen, her türlü insani sıcaklık ve sevgiden uzak vahşi saldırıyı yaparken, şimdiye kadar hiç tatmadığı, inanılmaz bir hazzın anaforuna kapılmıştı. Bir türlü kabulleniyordu lakin gerçek yüzde yüz buydu. Kasıklarının arasına sanki paralarmış gibi giren sertlik...</p>

  <p>Bir anda gözlerinin kararması ve başka bir aleme uçar gibi geçişi. Nefesinin kesilmesi ve sonrası. Hazzın girdapları... Bilmediği azgın bir denizin, sert ve kaba dalgaları içinde boğulmak... İnleyerek çırpınışları... Zevkten uçmuştu Ayşe.</p>

  <p>Ama şimdi bunları kendine itiraftan utanıyordu. Gözlerini yumdu. Düşünmek istemiyordu fakat gerçekler matkap gibi beynini oymaya başlamıştı. Nazan'a ilk defa hak verdi. Rıza vazgeçilmez biri olmalıydı.</p>

  <p>Değişik, bambaşka biri... Asla sıradan bir erkek değildi, kaba saba, cahil, görgüsüz, nadan ve hoyrat olabilirdi ama gerçek gücü kadına dokunduğu anda ortaya çıkıyordu...</p>

  <p>Ayşe iki gün evinden dışarıya çıkmadı. Evinde kaldığı zamanın büyük bir kısmını da güçsüz ve bitkin bir şekilde yatağının içinde uzanarak geçirdi. Olayın etkisinden bir türlü kurtulamıyordu genç kız. Geçen iki gün, nefsiyle yaptığı mücadeleyi yatıştıracağına daha da alevlendirmişti. Artık durumu, değiştiremeyeceği kaderin bir oyunu olarak kabullenmeyi yeğlemişti; galiba Rıza iki kardeşin de hayatını söndürecekti. Bu süre içinde Ayşe çok düşündü.</p>

  <p>Azimli, mücadeleci ve inatçı bir kızdı. Hâlâ en doğru ve yapılması gerekli çözümü önünde sonunda bulacağına inanıyordu. Mantığı ve ahlaki değerleri sarsılmıştı. Ablasına yardıma çalışması, onu uyarması, tuttuğu yolun yanlışlığını ortaya koyması ne kadar insani ve kaçınılmaz görevi ise de, bunu uygulamak için seçtiği yöntem de o nispette yanlış, hatalı ve tehlikeli olmuştu. Hata kendisindeydi. Ateşle oynadığını şimdi daha iyi anlıyordu Ayşe.</p>

  <p>Hırs, kızgınlık ve çaresizliği onu altından kalkamayacağı aptalca bir denemeye itmişti, bunu kabul ediyordu. Fakat kendine dahi izah edemediği husus Rıza'nın eyleminden zevk alması olmuştu. Yaşamındaki dengelerin birden ters yüz olduğunu hissediyordu. Bu zaafı göstermesi inanılır gibi değildi. Kabul etmek istemese de acı bir gerçekle karşı karşıyaydı. Bu gerçeği kabul etmek ona acı veriyordu ama Rıza kendisini ararsa ona hayır diyemeyeceğini hissediyordu. Cinselliğin bu denli güçlü bir güdü olduğunu ve insanları etkisi altına aldığını hayatının bu demine kadar öğrenememişti ne yazık ki.</p>

  <p>Artık ablasını suçlamak için elinde aklının ve sağduyusunun kabul ettiği bir sebep mevcut değildi. Onu bütün yüreğiyle destekliyordu. Hatta bu iki gün içinde, değil Nazan'a yardım etmek, tamamıyla hayatından çekilmek, ilişkiyi bütünüyle kesmeyi dahi düşünmüştü.</p>

  <p>Bunun kesin bir çare olmadığının da bilincindeydi.</p>

  <p>Yaşamına müdahale ettiği için Nazan'ın kendisine kızdığını biliyordu, ama sonunda o bir ablaydı ve kendisini severdi. Şayet Nazan, Rıza ile aralarında geçenleri öğrenirse bu kardeşlik ilişkilerini belki de sonsuza kadar sekteye uğratacaktı. Ayşe bunu da göze alamazdı. Bir çözüm bulamıyordu.</p>

  <p>Sonunda iradesi, arzularına baskın çıktı. Yaptığının bir çılgınlık olduğunu kabul etti, Nazan'ın yaşamına müdahale etmemesi gerekiyordu; zaten kardeş olarak onu uyarmış, adamın kötü niyetini ve geçmişini anlatmıştı bundan sonrası ablasının karar vereceği bir husustu, daha fazla ısrar edemezdi. Nazan bebek değildi, yaşını başını almış, olgun bir kadındı, iyiyi kötüyü, yanlışı doğruyu idrak edecek çağdaydı. Şimdi tek sorun Nazan'ın olanları hiç bilmemesiydi. Herhangi bir şekilde öğrenirse onun için korkunç bir yıkım olabilirdi. Ama Ayşe sessiz ve pasif kalmasının da bir çözüm olmadığını biliyordu. Çıldıracak gibiydi, bu ahlaksız soytarı Nazan'la ilişkisini onu soyup soğana çevirene kadar sürdürecekti, onun işi buydu. Ya sonra ne olacaktı? Ablasının kıçına bir tekme atıp bırakıp gitmeyecek miydi? Buna nasıl izin verebilirim, diye kahroldu genç kız.</p>

  <p>Sonunda zarara onlar uğrayacaktı. Felaketin yaklaştığını gören sadece kendisiydi, ablası çoktan bir tufana kendisini kaptırmış, gözü hiçbir şey görmez olmuştu.</p>

  <p>Tabii beynini kurcalayan, aldığını sandığı karara rağmen Ayşe'yi endişelendiren bir nokta daha vardı. Ya Rıza kendisini ararsa ne olacaktı? Aynı iradeyi gösterip onu başından def edebilecek miydi?</p>

  <p>O iki gün boyunca bunu hep düşünüp durdu genç kız.</p>

  <p>Aklına yapabileceği başka bir şey gelmiyordu...</p>

  <p>&nbsp;</p>

  <p>Haftanın sonunda Ayşe biraz daha toparlanmıştı, işi biraz da tabii akışına bırakmıştı artık. Kesinlikle Rıza'nın peşine takılmamayı, her ne nedenle olursa olsun onunla bir daha karşılaşmamayı kafasına koymuştu. En iyisi bu işe bulaş-mamasıydı. Uzun bir süre Rıza'nın kendisini aramasından ya da birden bir gece kapıyı çalıp karşısına dikilmesinden korkmuştu.</p>

  <p>Lakin Rıza onu aramamıştı. Ayşe de bunu normal karşıladı; arabada yaşadıkları sadece gelip geçici bir hevesti o hayvan herif için diye, düşündü. Karşısına ürkek ve çekingen ama arzulu da gözüken biri çıkmıştı ve Rıza da bu gelip geçici macerayı mükemmelen yaşayıp noktalamıştı. Onun için hadise bu kadar basitti. Yarım saatlik bir heves ve boşalma arzusu. Bir daha araması için neden de yoktu. Hem belki de kendisini Nazan kadar çekici de bulmamıştı. Ablası mükemmel bir avdı; partili ve tutkulu bir dul. Adamın tam aradığı tip...</p>

  <p>İyi ki de aramadı, diye yarım ağız seviniyordu. Ya arasaydı, ya birden karşısına çıksaydı, ne yapacaktı o zaman? Kendine güveni de yoktu. İradesine yenik düşeceği, arzu girdabına yeniden kapılacağından korkuyordu. O zaman felakete doğru bir gidiş başlayacaktı.</p>

  <p>Bir haftalık aldığı izin, bu iç mücadelesi şeklinde geçmişti. Yeni hafta başında işe başladığında sinirleri biraz daha yatışmış, kaybolan cesaretini biraz daha toplamış gibiydi. Bu süre zarfında Nazan yine aramamıştı kendisini. Belgin'den ise sadece bir kere, o da Adana'dan bir telefon almıştı. Belgin'in Adana'dan aradığını öğrenince haklı olarak çok şaşırmıştı, orada ne işi olduğunu sordu. Belgin dekoratör arkadaşlarından biriyle müşterilerine ait bir villanın tanzim ve tefrişi için Adana gitmişti. Belgin'in bu gidişinin tam o haftaya denk gelmesi Ayşe'nin de işine gelmişti. Genç kız başına gelenleri hiç kimseye, hatta en yakın arkadaşı Belgin'e dahi anlatmamaya kararlıydı. Bu sırrı hayatının sonuna kadar yalnız kendi bilecekti. Açıkçası utanıyor, kişiliği ve davranış özellikleriyle bağdaştıramıyordu yaptıklarını; hele duyduğu zaafı ve aklından geçenleri en yakınına bile açamazdı.</p>

  <p>Hafta başındaki ilk pazartesi Belgin onu işyerinden aradı. Her zaman coşkulu, neşeli ve hareketli olan Belgin, telefonda kısık bir sesle Adana'da ilginç şeyler olduğunu anlatmak için ilk fırsatta buluşmaları gerektiğini söylemişti. Sonra konuşmanın sonuna doğru bir ara aklına gelerek, Rıza konusunda herhangi bir gelişme olup olmadığını sormuştu Belgin. Ayşe kekelemiş, yeni bir şey yok, demekle yetinmişti. Belgin o akşam kendisine uğrayacağını söyleyince de kara kara düşünmeye başlamıştı.</p>

  <p>Belgin'i özlemişti doğrusu, ama yüz yüze gelince meseleyi kurcalayacağını, sorular soracağını biliyordu. Şimdiden uygun cevaplar hazırlamalıyım, diye düşündü, işi oluruna bıraktığını, artık ilgilenmeyeceğini söyleyecekti.</p>

  <p>Belgin saf bir kızdı ve ona yalan söylemeyeceğini sanırdı. Aslında gerçekleri ondan saklamak aralarındaki dostluğa ters düşecekti ama Ayşe otomobilin içindeki o iğrenç sahneyi en sevdiği arkadaşına dahi anlatamayacağını düşünüyordu.</p>

  <p>En kötüsü ise o sahnenin gerçekten iğrenç olup olmadığını bilmemesiydi...</p>

  <p>&nbsp;</p>

  <p>Saat tam 20.30'da Belgin kapıyı çaldı. Her şeye rağmen geçen bu bir hafta zarfında kapının her çalmışında Ayşe'nin yüreği hopluyor, içini bir titreme alıyordu. Bunu kendine dahi açıklamaktan yılıyordu ama ruhunun ta derinliklerinde bir yerde gelenin Rıza olmasının isteğini duyuyordu. Oysa adam aramamıştı hiç onu. Hem gelse bile en azından önceden bir telefon eder diye, düşünüyordu hep...</p>

  <p>İki arkadaş kucaklaştılar. İkisi de boğazlarına düşkün olduklarından Belgin gelirken yine bir kutu meyveli pasta getirmişti. Önce bir süre çığlıklar atıp, şakalaşarak hasret giderdiler. Mutfağa birlikte gidip çay hazırladılar. Neyse ki Belgin bu bir haftalık iş gezisi sırasında yaşadığı macera nedeniyle, arkadaşının durgunluğunu pek fark edecek halde değildi, ona anlatacağı esaslı bir serüveni vardı. Zaten Ayşe'den bir şey gizlemezdi, çay demlenince onu kolundan çekiştirerek salona götürdü ve anlatmak istediği macerayı ballandıra ballandıra nakletmeye başladı.</p>

  <p>Ayşe onu can kulağıyla dinledi. Belgin'in ilişkiye girdiği mesai arkadaşı Selim'i o da tanırdı. Uysal, halim selim bir gençti. Ama olayın tek pürüzlü yanı adamın evli ve bir çocuklu olmasıydı. Belgin her şeyin birden ve umulmadık tarzda patlak verdiğini söylüyordu; nasıl olduğunu, neden ilgisine karşılık verdiğini bilmediğini, kendisine hâkim olamadığını ve sonunda kaldıkları otelde daha ikinci günün akşamı birbirlerinin olduklarını anlattı.</p>

  <p>Ayşe'nin içinde garip bir burukluk vardı. Bir başka zaman olsa, Belgin'in bu yaptığını onaylamaz, ona rahatlıkla karşı çıkardı. Genç kız evli erkeklerle yaşanan bu tür ilişkilere her zaman muhalifti. Onun kurallarına ve ahlâk anlayışına ters düşerdi. Ama bu gece bir itirazda bulunmamıştı.</p>

  <p>Arkadaşının huyunu bilen Belgin hikâyesini bitirince yadırgamış gibi onu süzdü.</p>

  <p>"Ne diyorsun?" diye sordu.</p>

  <p>"Bilmiyorum," diye mırıldandı Ayşe. "Bu ilişkiyi sürdürecek misin?"</p>

  <p>Belgin'in cevabı ilginçti.</p>

  <p>"Ben de bilmiyorum. Tabii sonu olmayacak bir münasebet ama Selim'den hoşlanıyorum. En azından bir süre daha devam etmesini istiyorum."</p>

  <p>"Saçma... Evli erkekler sonunda daima karılarına dönerler. Sen de uğradığın yıkımla kalırsın. Bence bir an önce noktala bu ilişkiyi."</p>

  <p>Belgin içini çekti.</p>

  <p>"Haklısın. Vicdan azabı da duyuyorum. Selim kızına çok düşkün. Adana'dan her gece onları aradı."</p>

  <p>"Gördün mü bak! Erkek milleti işte. Hiç utanıp sıkılmadan rahatlıkla böyle münasebetlere kalkışabiliyorlar."</p>

  <p>Belgin birkaç saniye arkadaşına hak verircesine sessiz kaldı. Sonra isteksizce homurdandı.</p>

  <p>"Kızma bana ama sen de çok katısın. Bu konularda hiç anlayışlı olmuyorsun. Çok gerilerde kaldın Ayşe."</p>

  <p>"Şuna da bak! Ne demek oluyor şimdi bu? Yani evli bir adamla iş gezisinde yaptığın kaçamağın anlayışla karşılanacak yanı mı var?"</p>

  <p>"Niye büyütüyorsun ki gözünde? Zaman çok değişti kızım; biz ayak uydurmakta zorlandık. Etrafına bir baksana, kimin eli kimin cebinde belli değil. Hem ne olacak ki?"</p>

  <p>"Ne mi olacak?"</p>

  <p>"Tabii ya, ikimiz de birbirimizden hoşlandık, yakınlık duyduk ve yattık. Hepsi bu kadar. Belki de buraya gelince eski hayatımıza döner, Adana'yı tamamıyla unuturuz. Olamaz mı yani?"</p>

  <p>Ayşe hayretle arkadaşına baktı.</p>

  <p>Ne diyeceğini bilemedi. Bir Adana macerası Belgin'i ne kadar da değiştirmişti. Aslında ona hak veriyordu; hiç beklenmedik olayların vukuu insanların düşünce ve davranışlarında büyük değişikliklere rahatlıkla yol açabiliyordu. Bunun en iyi örneği kendisiydi.</p>

  <p>Genç kızın durgunluğunu Belgin hatalı yorumladı haklı olarak. Hatta çok güvendiği ve anlayışla karşılayacağını sandığı arkadaşına Adana'da yaşadıklarını anlattığı için hafif bir pişmanlık hissine kapılır gibi oldu. Konuyu değiştirdi.</p>

  <p>"Nazan abladan ne haber?"</p>

  <p>Ayşe belli belirsiz titredi. İşte, asıl tehlikeli konuya şimdi giriyordu Belgin.</p>

  <p>Hafifçe yutkundu genç kız. Ona yalan söyleyeceği için utanıyordu ama başka çaresi yoktu. Acı gerçeği anlatamazdı.</p>

  <p>"Değişen bir şey yok," diye fısıldadı.</p>

  <p>"Nasıl yani? Hani bir şeyler planlamayı düşünüyordun, adamla yüzleşecektin, vaz mı geçtin yoksa?" Ayşe ağır ağır başını salladı.</p>

  <p>"Galiba yapabileceğim bir şey yok. Nazan'la tartıştık. Ona söyleyeceğimi söyledim, daha ne yapabilirim ki? Kırk yaşına yaklaşan kadın, zor kullanacak değilim ya... "</p>

  <p>Belgin de düşüncelere daldı.</p>

  <p>Biraz da arkadaşına hak verdi. Ama asıl kendine hak veriyordu; şayet Nazan abla yaşadıklarından mutlu ise başkalarının her ne sıfat ve her ne saikle olursa olsun müdahaleye ne hakları vardı? İkisi de konuyu değiştirmek hevesine kapıldılar.</p>

  <p>Ve değiştirdiler de...</p>

  <h2 class="h21"><a id="ncx2263"></a>2</h2>

  <p>Üç gün sonra öğle vakti Nazan, kardeşini iş yerinden aramıştı. Ondan telefon beklemeyen Ayşe önce biraz heyecanlandı. Her ne olursa olsun, ablasını özlüyordu genç kız. Na-zan'ın da kendisini özlediğinden emindi, ama aralarındaki köprüler ne yazık ki bir erkek tarafından yıkılmıştı ve ikisi de gerekli onarımı yapamıyorlardı.</p>

  <p>Nazan mağrurdu, Ayşe ise haksızlığa uğradığına inanıyordu. Bu nedenle ikisi de aralarındaki tatsızlığı ortadan kaldıracak basit ve samimi kelimeleri bir türlü ağızlarından çıkarıp kullanamadılar. İkisi de birbirinden bekledi.</p>

  <p>Konuşma kısa ve soğuk geçti.</p>

  <p>Ayşe telefonu kapattığında çok üzgündü. Ama elinden bir şey gelmiyordu. Yapacağı bir şey kalmamıştı artık. Aralarındaki soğukluğunun devam edeceğine aklı kesmişti artık. Ablası o heriften yakayı kurtarıncaya kadar bunu başka yolu da yoktu. Nazan, Rıza'dan kurtulabilecek miydi acaba?</p>

  <p>Buna hiç ihtimal vermiyordu genç kız. Onu haklı gördüğü tek yan adama bağlılığının ve tutkusunun münakaşa edilemeyecek yanıydı. Aradan geçen zaman zarfında Ayşe hâlâ arabanın içinde yaşadıklarının etkisinden kurtulamamıştı. Önceleri kaba, acımasız ve aşağılayıcı bir tecavüz diye adlandırdığı o anı, şimdi hayatında yaşadığı en zevk verici dakikalar diye düşünüyordu. Bunu kabullenmek haliyle zor ve ağır gelmişti genç kıza, hatta bir türlü inanamıyordu ama gerçeğin ta kendisiydi. Hayatına giren hiçbir erkek ona bu zevki tattırmamıştı.</p>

  <p>Düşünmek istemiyor, elinden geldiğince o anı hafızasından uzaklaştırmaya çalışıyor, ama pek beceremiyordu. Özellikle evine döndüğünde, ya da o lanet arabaya bindiğinde hep Rıza'nın devasa hayaliyle boğuşurken buluyordu kendini. Sırf bu yüzden araba sürmek dahi istemiyordu. Ne zaman direksiyon başına geçse, yan koltukta oturan Rıza'nın onu yerinden güçlü kollarıyla kaldırıp kucağına oturttuğu, içine girdiği anı ürpererek yaşıyordu. Ne var ki, Rıza kendisinden pek hoşlanmamıştı. Hoşlansa mutlaka arar, gelirdi.</p>

  <p>Doğrusu gelmesini çok beklemişti, kendini aldatmaya kalkışmasının anlamı yoktu. Kaç gün arayacağını umarak en azından bir telefon beklemişti.</p>

  <p>Ama aramayacağına aklı kesmişti artık. Nazan gibi boylu poslu, dalyan gibi bir kadını varken onu ne yapsındı ki? İlk defa ablasını kıskanır gibi oldu. Aralarındaki fiziksel farklılık hiçbir zaman sorun olmamıştı Ayşe için. İkisinin de değişik özellikleri vardı. Ayşe ufak tefek, minyon bir tipti ama ablasından çok daha sevimli, tana yakın, konuşkan ve sıcak bir kızdı. Buna karşın, Nazan uzun boyu, yaşına göre deforme olmamış vücudu, ince beli, iri göğüsleriyle bir erkeği çok daha fazla cezbedebilirdi. Daha fazla düşünmek istemedi.</p>

  <p>Aklından geçenlerden bir an önce kurtulmak zorundaydı. Masasının üzerindeki yeni tasarımlarla meşgul olmaya çalıştı.</p>

  <p>O günü zor tamamladı. Kaç gündür uyum sağlamaya çalıştığı düzenini önce ablasının telefonu sarsmıştı, sonra da o telefonla beraber beynine üşüşen düşünceler. Mesai saatinin sonuna doğru bir ara Belgin'i aramayı düşündü ama son anda ondan da vazgeçti. Son görüşmelerinden bu yana arkadaşı da ona biraz mesafeli davranıyordu.</p>

  <p>Ayşe'nin morali eni konu bozuktu. Hayatındaki en yakın iki insandan da elinden olmayan nedenlerle kopmaya başlamıştı. Belgin de o akşamdan beri, kendisine anlayışsız davrandığı, gerekli toleransı göstermediği gerekçesiyle biraz uzak durmaya başlamıştı. Ama elinde değildi Ayşe'nin, Belgin'in evli bir erkekle ilişki kurmasını onaylayamazdı; hayatta bekâr erkek mi kalmamıştı sanki?</p>

  <p>İşten çıkınca hemen eve dönemedi. Ruhunda bir tazyik vardı, kötü, karamsar ve terk edilmiş hissediyordu kendini. Önce Taksim civarında biraz yürümek istedi, kalabalığa karışmanın, insan seline katılıp oyalanmanın sinirlerine iyi geleceğini düşündü ama yanıldığını daha kolay anladı. Sokakların kalabalığı, el ele yürüyen sevgililer, sinema veya tiyatroya koşuşan insanlar, lokantalara, kafelere giren huzurlu ve mutlu insanlar sinirlerini gerdi, yalnızlığını ve mutsuzluğunu daha fazla hissetmesine neden oldu. Çaresiz ve boynu bükük arabasını bıraktığı yere dönüp evine gitti.</p>

  <p>Soyunup dökündü, hiç iştahı yoktu. Akşam yemeği niyetine sadece bir meyveli yoğurt yedi. Bir süre televizyonu açıp kanallarda seyredebileceği bir program aradı.</p>

  <p>&nbsp;</p>

  <p>Kapı çalındığında saat tam dokuzdu.</p>

  <p>İrkildi bir an. Eşi dostu, telefonla haber vermeden gelmezlerdi. Olsa olsa bu, aidatları toplamaya uğrayan kapıcı olabilirdi. Hatta öylesine emindi ki, önce yatak odasına gidip çantasını aldı. Sonra hiç tereddüt etmeden gidip kapıyı açtı. Az kaldı nefesi duracaktı. Karşısında Rıza duruyordu...</p>

  <p>Nazan'da anlayamadığı bir değişiklik vardı Rıza'nın. Son zamanlarda aşırı gergin ve sinirliydi, her vesile ile maraza çıkarıyor, tartışıyor, sanki üzerinde yasal bir hakkı varmışçasına hükmetmeye çalışıyordu. Böyle şeylere gelemezdi Rıza, önce uyarmış, geçenlerde bir gece de epey dövmüştü genç kadını. Fikrince kadına söz geçirmenin en etkili yollarından biri de buydu. Dili fazla uzamıştı Nazan'ın. Dayağı yediği o gece biraz sinmiş, ağlamış yakarmış fakat iki gün sonra hiç akıllanmamış gibi yine bildiğini okumaya başlamıştı. Artık eskisi kadar anlayışlı da değildi; oldukça cimri davranıyordu. Hevesi ve arzusu hep aynıydı ama Rıza'nın parasal isteklerini elinden geldiğince atlatmaya onu oyalamaya çalışıyordu. Rıza bunu anladığı andan itibaren taktik değiştirmişti. Bir zamanlar Rum Eleni ve Adapazarlı Hatice de aynı yollara başvurmuşlardı, ama sonra onların burunlarını sürtmüş, ilişkiyi hafifletmiş, kendisine ne kadar muhtaç oldukları kafalarına dank edinceye kadar burunlarından getirtmişti. Kadın milleti hep böyleydi, asla şımartmaya gelmezdi.</p>

  <p>Yaşantıları adeta karı koca hayatına dönüşmüştü. Her gece Nazan'da kalıyor, bazen o işe gittikten sonra evden çıkıyordu. Nazan çevrede dedikodu çıkmasından da yakınıyordu, ne kadar durumu gizlemeye, örtbas etmeye çalışsa da, eve girip çıktığını görenler oluyordu tabii.</p>

  <p>Nazan'ın birkaç mücevherini de satmıştı. Fakat haris kadın asıl banka defterlerini kendisinden saklıyor, ne zaman bankada kaç parası olduğunu sorsa, ya kaçamak cevaplar veriyor ya da bankada artık parası kalmadığını söylüyordu.</p>

  <p>Dün gece yine kavga etmişler ve gece on ikiye doğru yüzüne feci iki tokat atıp evden basıp gitmişti Rıza. Bu kez ona esaslı bir ders verecekti. Hem biraz da sıkılmıştı artık bu kadından, arada sırada her erkek gibi ufak tefek değişikliklere ve yeni enerjiler sağlayacak körpe bedenlere gereksinimi vardı.</p>

  <p>O gün her şeyi ters gidiyordu Rıza'nın. Sabah semt kahvesinde balıkçı Nuri ile emekli Seyfi amcaya bile konkende yutulmuş, vidolu tavla partisinde eski muhtar Selami'ye hiç şansı tutmamıştı. Sıkılmış, kahveden erken çıkmıştı. İşte o sırada Nazan'dan sızdırdığı paralarla aldığı deve tüyü rengi paltosunun cebinde birden bir telefon numarasıyla adres yazılı ufak kağıt eline takılmıştı. Rıza önce toparlayamamıştı o adresin kime ait olduğunu. Sonra düşündü ve hatırladı. Ufak tefek, minyon kıza aitti. Onu arabasının içinde zevkle düzmüştü.</p>

  <p>Sokağın ortasında sırıtmaya başladı.</p>

  <p>O günü hatırladı; kızda pek iş yoktu, zevkine hitap eden biri değildi. Kısa boyu, ufacık memeleriyle sıkı biri değildi ama sevişmeye hasret, aç ve istekli olduğunu anımsadı. İçine girdiğinde neredeyse kendinden geçip zevkten bayılacaktı. Önce biraz karşı koymaya çalışmış, öpüşlerine direnmiş ama sonra sertçe kucağına oturttuğunda kendinden geçmişti.</p>

  <p>Belki Nazan'ın burnunu sürtmeye, ona haddini bildirmeye çalıştığı şu sıralarda biraz işine yarayabilirdi o ufak tefek karı. Önce bir telefon etmeyi düşündü, lakin sonra vazgeçti. Bu karıların hepsi aynı bokun soyuydu, nazlanır, istemez görünürlerdi önce. Rıza'nın naz çekecek hiç hali yoktu. En iyisi bir emrivaki yapıp kapısına dayanmaktı. İstekli olmasa neden adresini vermişti?</p>

  <p>Kız yalnız yaşadığını söylemiş, ailem Ankara'da oturuyor demişti. Tabii birden kapıya dayanmanın bazı sakıncaları da vardı. Evde beklenmedik bir yakını, herhangi bir ziyaretçisi de olabilirdi. Ama Rıza pek umursamadı, bir terslik zuhur ederse çeker giderdi. Zaten o kızdan fazla bir şey beklemiyordu. Gelip geçici bir heves, şu günlerdeki yalnızlığının ilacı olabilirdi ancak. Akşama kadar bekleyecekti. Yeni kadın, yeni macera demekti.</p>

  <p>Rıza daha önce denediği ve pek fazla keyif almadığı halde akşama kadar zor oyalandı. Beyni yavaş yavaş yeni erotik hazlarla şekilleniyordu. Otomobilde kızın çırpınışlarını, önce direnişini sonra zevkten kendinden geçişini hatırladıkça ereksiyona varıyordu. Akşamı zor etti. Saat tam dokuz olduğunda cebinde unuttuğu kağıtta ki adrese varmış, kapıyı çalmıştı.</p>

  <p>Dizleri titredi Ayşe'nin. O an karşısında Rıza'yı görmeyi hiç beklemiyordu. Dili tutulmuş gibi iri yarı, yağız çehreli, esmer adama bakakaldı.</p>

  <p>"Merhaba," demişti Rıza. Pişkin bir sırıtış vardı yüzünde.</p>

  <p>İlk şaşkınlığını atlatan genç kız sıkı sıkıya kapıya yapıştı. Ani bir karar vermesi gerekiyordu. Adamın buraya geliş nedeni en ufak bir şüpheye yer vermeyecek kadar açıktı. İlk duygusu bir tepki şeklinde tecelli etti Ayşe'nin. Ondan nefret ediyordu; önce ablasının hayatına girip kadını kendisine alet etmiş, dünyasını değiştirmiş, esiri kılmıştı, şimdi de aynı şeyi kendisine uygulamak niyetindeydi kuşkusuz. Güçlükle mırıldandı.</p>

  <p>"Ne istiyorsun?"</p>

  <p>Ağzından çıkan sesini bile tanıyamamıştı Ayşe. Boğuk, dengesiz ve de titrek... Rıza hâlâ gülümsüyordu.</p>

  <p>"Ne o? Beni içeriye davet etmeyecek misin yoksa?"</p>

  <p>Küstah, diye düşündü genç kız. Ne zannediyordu kendini? Arabanın içinde arzusu hilafına bir kere kendisine sahip olduğu için dilediği anda evine girip çıkacağını mı? Ona haddini bildirmeliydi.</p>

  <p>Ama nutku tutulmuştu sanki.</p>

  <p>Aklından geçenleri kelimelere dökemedi.</p>

  <p>Ayrıca onu gerçekten burada görmek istemiyor muydu? Ruhunda kopan fırtına sadece ona olan nefret ve hırsından mıydı? Yoksa yüreğinin ta derinlerinde oluşan kıpırdanış ve ifadesinde acze düştüğü heyecan, o bir türlü unutamadığı tatmin duygusunun bir tezahürü müydü? Donakalmıştı Ayşe... Neden sonra sesi boğazından çatal çatal çıktı.</p>

  <p>"Seni neden içeriye davet edeyim ki?"</p>

  <p>Aslında pek de umrunda değildi Rıza'nın, Ayşe'yi tepeden tırnağa şöyle bir süzdü, sonra en aşağılayıcı ses tonuyla homurdandı.</p>

  <p>"Ne o küçük hanım, yoksa otomobildeki muameleden hoşnut kalmadın mı? Bana aklın gitmiş, zevkten bayılmıştın gibi gelmişti de. Yanılıyor muyum yoksa?"</p>

  <p>Genç kız gerçekten de bir an Rıza'nın suratına tiksinerek baktı. Aşağılık, bayağı, adi serserinin tekiydi o. Ama ne yazık ki söylediği doğruydu. Gerçekten de inanılmaz bir orgazma erişmişti o rezilane birleşmede.</p>

  <p>"Utanmaz, rezil... Bu ne biçim konuşma!" diye söylendi. Ama sesi sert, bağırma ve karşısındakini ayıplamadan çok o anı yaşamanın yeni heyecanıyla çıkıyor gibiydi. Rıza hiç istifini bozmadan homurdandı.</p>

  <p>"O zevki bir daha yaşamak ister misin?"</p>

  <p>Küstahlığı inanılmaz derecedeydi. Her ne olursa olsun ilk defa geldiği bir evin kapı aralığında söylenecek sözler miydi bunlar? Hem kendisini ne sanıyordu sanki? Görür görmez kollarına atılacağını mı sanmıştı bu sersem?"</p>

  <p>"Çok terbiyesizsin."</p>

  <p>Rıza sırıtmaya devam ediyordu.</p>

  <p>"İstiyor musun, istemiyor musun? Ben fazla naza gelemem, çabuk kararını ver. İstekliysen seni şıpın işi zevkin doruklarına çıkarıveririm. Hem bu seferki otomobildekine de benzemez."</p>

  <p>Bu rezilliğe dayanamadı Ayşe. Ne olursa olsun bu kadar aşağılanmaya tahammül edemezdi. Ani bir hamle ile kapıyı adamın yüzüne kapattı. Kalbi deli gibi çarpıyordu. Sırtını kapıya dayadı, öylece kaldı. Dizleri titriyor, yüzüne ateş basıyordu. İçinden de lanetler okumaya devam ediyordu. Hep bu andan korkmuş, bu namussuzla karşılaşırsa ne yapacağından, iradesine bir kere daha yenik düşmekten endişelenmişti. Aslında korktuğu başına da gelmişti.</p>

  <p>Rıza'nın tüm kullandığı rezilane kelimelere, yaklaşım tarzına, kendine herhangi bir sokak fahişesi gibi davranmasına rağmen onu arzuluyordu. İnanmak bile istemiyordu ama benliğini kavuran o ateşi, her şeye rağmen adamı kapının eşiğinde gördüğü ilk saniyeden beri yeniden hissediyordu.</p>

  <p>Cinsellik insan bedeninin vazgeçilmez bir tezahürüydü, tamamen biyolojik bir ihtiyaç; tıpkı açlık, uyku, idrara çıkma gibi. İnsanın doğasında seks yapma da vardı. Bunu inkâr edemezdi; sadece insanoğlu örf, âdet ve zorunlu yasa düzenlemeleriyle bu güdülerini başkalarına ve topluma zarar vermeden kullanmayı düzenlemişti.</p>

  <p>Ne olursa olsun, o adamı arzuluyordu.</p>

  <p>Ne toplum kuralları ne de beşeri ilişkilerin özünde yatan ahlaki değerler buna engel olabiliyordu. İşlenen bütün cinsel suçların esasında hep bu özellik yok muydu?</p>

  <p>Sırtı kapıya dayalı nefes nefese, kaç dakika öyle kaldığını bilemedi.</p>

  <p>İçini hafif hafif bir pişmanlık kapladı.</p>

  <p>Kendi kendini aldatıyordu. Günlerdir ondan bir telefon veya habersiz de olsa birden kapısına dikilmesini beklememiş miydi? O halde bu tepki neydi? Kime rol yapıyordu? Kendine mi yoksa Rıza'ya mı?</p>

  <p>Pişman olmuştu. Adam çekip giderse bir daha asla gelmeyeceğini, kendisini aramayacağını biliyordu. Onun hiç umurunda değildi, nitekim ben böyle naza gelemem, demişti az önce. Ayşe iradesine yenik düştü.</p>

  <p>&nbsp;</p>

  <p>Usulca kapının tokmağını çevirdi. İşin garibi hâlâ kararsızdı; direnmesini güçsüz kılan içindeki arzularla, ona doğruyu ve ne yapmamasını belirleyen mantığı mücadele halindeydi. Dirayetinin son kırıntıları, inşallah çekip gitmiştir diyordu, ama kapının aralığından baktığında Rıza'nın sırıtan çehresiyle karşılaştı. Adam basıp gitmemişti ve kapının açılacağından emin bir edayla bekliyordu. Artık yapacağı bir şey yoktu. Teslim bayrağını açmıştı.</p>

  <p>Rıza kahredici bir muzafferiyetle girdi içeri. Ayşe ise ürkek adımlarla biraz geri çekilmişti. Erkeğin yüzüne bakamıyordu.</p>

  <p>Adamın söyledikleri kulaklarını zonklattı.</p>

  <p>"Seni gidi küçük orospu seni... Bir de kapıyı yüzüme kapıyorsun ha? Şimdi sana unutamayacağın bir ders vereceğim.</p>

  <p>Geriye doğru bir adım daha attı Ayşe.</p>

  <p>Heyecanla ürküntünün iç içe geçtiği böyle bir anı hiç yaşamamıştı daha önce. Şimdi dizlerindeki titreme daha da artmıştı.</p>

  <p>Birden Rıza'nın atağa geçtiğini gördü. İki adımda yanına gelmiş, güçlü elleriyle belinden kavradığı gibi kızın ayaklarını yerden kesip havalandırmıştı. Her şey hızla gelişiyordu. Adam arkasına bile bakmadan ayağıyla sokak kapısı iterek kapatmış, dairenin dış dünya ile irtibatını yok etmişti. Evin içindeydi artık. Rıza'nın kaldırışı karşısında kendini tüy gibi hafif hissetti. Sırf dengesini bulabilmek için ellerini adamın omzuna koydu. Ayakları yerden kesilince, topuksuz terlikleri yere düşmüştü. Hiç sesi çıkmıyordu Ayşe'nin, bundan sonra olacakları da üç aşağı beş yukarı tahmin edebiliyordu.</p>

  <p>Rıza'nın ağzının içinde bir şeyler gevelediğini duyuyor ama kelimeleri idrak edemiyordu. Adam onu ufak bir çocuk gibi belinden tutup havalandırmış boşlukta götürüyordu.</p>

  <p>Ayşe'nin kalçaları sert bir tahtaya çarptı. Zar zor duvara dayalı alçak büfeye değdiğini anlayabildi genç kız. Adam onu büfeye yaslamış, sonra da kaba hareketlerle soymaya başlamıştı. Daha doğrusu üstündekileri yırtarcasına çıkarıyordu. Hiç direnç yoktu genç kızda.</p>

  <p>Bundan sonra olacakları kabullenmişti, hem de itirazsız. Adamın sert cinsel uzvunu kasıklarının arasında hissettiğinde inanılmaz bir zevkle titredi. Sonra aşağıya sarkmış kollarını adamın boynuna doladı. İki yana açık bacakları da Rıza'yı yengeç gibi sarmıştı.</p>

  <p>Tiksinip iğreneceğini, içindeki doğal savunma mekanizmasının harekete geçeceğini sanmıştı. Oysa her şey tahminin aksine cereyan etti. Rıza'ya bir vantuz gibi yapışmıştı.</p>

  <p>Sevişme babında pek deneyimli olduğu söylenemezdi, ama buna gerek de duymuyordu zaten, içine giren adam ne yapması gerektiğini adeta ona gösterircesine işine devam ediyordu. Ayşe böyle bir sevişmeyi ancak porno filmlerde görmüştü.</p>

  <p>Yaşadığı anın hiç bitmemesini diliyordu içinden. Az sonra adamın boşalacağını ve tüm benliğini kaplayan zevkin yarım kalacağını düşündü. Genelde erkekler böyle yapardı, kendileri tatmin olunca bir daha kadını düşünmezlerdi.</p>

  <p>Bir ara dudaklarını adamın ağzından kurtaran Ayşe inledi. "Ağır ol... Boşalma hemen... "</p>

  <p>Zevkten gözlerini dahi açamıyordu, fakat uyarısı üzerine adamın ritmik temposunun yavaşladığını görünce onun keyifle mırıldandığını duydu. "Hoşuna gitti, değil mi küçük orospu?" Cevap verecek hali yoktu, mecali kalmamıştı...</p>

  <p>Yorgunluktan bitkin düşmüştü Ayşe. Kolunu kımıldatacak hali kalmamıştı. Az sonra derin bir uykuya dalacağını biliyordu. Gözleri kapanmak üzereydi. Yanında uyuyan Rıza'ya bir göz attı, adam derin bir uykudaydı artık. İliklerine kadar doymuştu Ayşe, mutluydu ama huzurlu olmadığını duyumsuyordu. Bedeninin doyuma ulaşması ruhundaki suçluluk duygusunun yok olmasına yetmemişti. Hayatında yeni bir dönemin başladığını hissediyordu. Rıza'nın bir kalemde silip atılacak bir adam olmadığını anlamıştı artık. Kişilik olarak ne denli yetersiz olsa da, bir kadının hayatına girdikten sonra, ondan kolay kolay kurtulamayacağını bu gece daha iyi anlamıştı. Nazan'a bir kere daha hak verdi.</p>

  <p>Ama bu gerçeği anlaması şimdi onu daha da huzursuz kılmıştı. Yorgunluktan sızacağını sanmasına rağmen bir türlü uykuya dalamıyordu. Vicdanında garip bir sızı vardı.</p>

  <p>Düpedüz ablasının sevgilisini çalmıştı elinden. Gerçi niyeti çok farklıydı; aslında Rıza'nın ne kadar ahlaksız ve soysuz biri olduğunu ispatlamaktı gayesi, ama sonuçta kazdığı kuyuya düşmüş, şimdi içinden çıkılamaz bir durum yaratmıştı. Sonuç sadece vicdan azabı değil, utanç da veriyordu genç kıza. Bir süre muntazam soluk alış verişlerini dinledi yanı başında uyuyan adamın. İri ve etli dudakları hafif aralıktı. Sıcak nefesi Ayşe'nin çıplak omzunda ürpertiler yaratıyordu. Onu incelemeye devam etti. Bir an kadınlığından bile tiksindi. İnsanoğlu çok garip bir yaratıktı; başka şartlar altında, sokakta yanında bile görmeye tahammül edemeyeceği bir erkekle inanılmaz bir aşk gecesi geçirmiş, ona teslim olmuş, adamın her isteğini hiç itirazsız kabul ederek sevişmişti. İçindeki suçluluk ve utanç hissi yoğunlaşıyordu. Hatta öyle ki bir ara ağlama isteğine dahi kapıldı. Bunu zayıf iradesinin bir yenilgisi olarak kabul etti. Başka açıklaması olamazdı.</p>

  <p>Sırtını döndü adama.</p>

  <p>Gözlerinde bir iki damla yaş belirdi. Yanaklarının ıslandığını duyumsadı. Bundan sonra ne yapacağını kestiremiyordu. Mutlaka bir çözüm bulmalıydı. Bu ilişkiyi sürdüremezdi, her ne olursa olsun, içindeki doyumsuzluğu söndürmeli, zayıflığını güçlü iradesiyle yenmeliydi. Adam aynı zamanda iki kardeşin erkeği olmuştu. Rıza'yı suçlayamazdı, onun niyeti zaten kötüydü ve amacı buydu. Üstelik seviştiği iki kadının kardeş olduğunu da bilmiyordu.</p>

  <p>Ayşe bir an titreyerek düşündü; acaba olay ortaya çıkarsa neler olurdu? Her halde Rıza hiç aldırmazdı bu duruma, ama ya ablası, Nazan ne derdi? Utançtan kızardı Ayşe.</p>

  <p>Nazan kesin kendisini suçlardı. Ve bir daha birbirlerinin yüzlerine bakamazlardı, hiç şüphesi yoktu Ayşe'nin. Uykuya dalması zaman aldı, hem epey bir zaman. Bedeni kadar zihni de yorgun düşmüştü. Neden sonra göz kapaklarını açamaz oldu ve derin bir uykuya daldı...</p>

  <p>Yalnız uyumaya alışmış olanlar genellikle yataklarını biriyle paylaştıklarında bunu yadırgarlar. Ayşe'ye de öyle oldu. Tüm yorgunluğuna rağmen sık sık yatağın içinde vücuduna değen bir yabancının bedeniyle irkilerek gözlerini açıyor sonra yeniden durumu kavrayarak uyumaya devam ediyordu. Sabahın ilk ışıklarıyla beraber uyandı. Henüz uykusunu alıp dinlenememişti ama daha fazla uyuyamayacağını anladı.</p>

  <p>Odaya akseden günün ilk ışıkları ruhundaki fırtınayı yoğunlaştırdı. Ürkerek yanında uyuyan adama baktı.</p>

  <p>Rıza bütün bir geceyi yatağında geçirmişti. İşte, gerçek buydu.</p>

  <p>Midesine bir acı saplandı genç kızın.</p>

  <p>Uykuya dalmadan önceki bütün endişeleri yeniden beynine hücum etti. Ne yapacaktı bundan sonra? Yanında derin soluklar alarak uyuyan Rıza'nın varlığı şimdi onu korkutuyordu. Sanki sabahın köründe birden kapı çalınacak, ya da aniden yatak odasının kapısı açılarak ablası içeriye girecek gibi bir telaşa kapıldı. Başına kan hücum etti.</p>

  <p>Böyle bir şeyin olmayacağını biliyordu ama ihtimali bile ürkütücüydü. Soğuk soğuk terledi. Bilinçsizce yorganı biraz daha üzerine çekti. Suçluluk duygusundan kendini sıyıramıyordu bir türlü. Pişmanlık denen şey bu olmalıydı.</p>

  <p>Adamın koynunda daha fazla yatamayacağını anladı. Onu uyandırıp yatağından çıkmasını ve bir daha asla yüzünü görmek istemediğini söylemeyi düşündü. Ama bunu yapamazdı, sonra adam ne derdi kendisine?</p>

  <p>Onu evine alan, kendisiyle sevişmeye hazır olduğunu davranışlarıyla gösteren kendisi değil miydi?</p>

  <p>Bu kaba ve cahil adamdan her türlü davranış beklenebilirdi, hatta şiddet ve zorbalık bile. Belki hiddetlenip öfkelenebilir, bağırır çağırır, hatta tüm apartmana kendisini rezil bile edebilirdi. Gürültü patırtı çıkarırsa komşularına ne derdi? Tam bir rezalet olurdu.</p>

  <p>Sindi hemen. Ondan kurtuluşun yolu bu olamazdı.</p>

  <p>Rıza'nın ablasına tecavüze kalkıştığı o ilk gecenin sabahını anımsadı tekrar. Nazan'da hiddet ve öfke içindeydi ama en önemlisi çıkacak bir skandaldan ürküyordu. Tıpkı şimdi kendisinin çekindiği gibi. Ne var ki, Nazan'ın gerçek duygularının sadece skandal korkusu olmadığı ve bedeninin bu adama karşı istek ve arzu ile dolu olduğunu daha sonra keşfedebilmişti Ayşe. Peki, ya şimdi kendisi ne hissediyordu? En başından beri bunu kabullenmekte zorlanıyordu genç kız. Sanki kadın dünyasının hiç bilinmeyen, bakir ve yeni keşfedilmiş bir sahasına girmiş gibi duyumsuyordu kendini. Kadın ruhunun zorbalık, şiddet ve kabalıktan hoşlanmadığını, şefkat, anlayış ve yumuşaklıkla fethedileceğini sanmıştı hep. Yanılmıştı oysa; Rıza'nın kendine özgü kabalık ve sertliği, inanılmaz egoizmi, haşin saldırganlığı, kadın ruhunun pek bilinmeyen bir yanını ortaya çıkarmıştı. İki kardeş de bundan zevk almışlardı. Başka açıklaması olamazdı. Acaba sadece Nazan ve kendisi mi bir istisnaydı, yoksa her kadın bünyesinin böyle gizli kalmış, bastırılmış, söndürülmüş, bir ateşi mi vardı? Bilmiyordu Ayşe.</p>

  <p>Bunu cevaplandırmaya henüz hazır değildi genç kız.</p>

  <p>Çekine çekine yataktan süzüldü, ayağa kalktı. Kararsızdı ve Rıza'yı uyandırmaktan korkuyordu. Bir süre yatağın başında hiç kımıldamadan sessizce uyuyan erkeği seyretti.</p>

  <p>Sıcak yatağın içinden sıyrılıp çıkmak onu üşütmüştü, kollarıyla çıplak bedenini sarıp ısınmaya çalıştı. Sonra çıplaklığından utanarak sırtına bir şeyler geçirmek istedi, sabahlığını bulup giydi ve odadan çıktı.</p>

  <p>&nbsp;</p>

  <p>Midesinde hafif bir bulantı vardı. Banyoya geçip yüzüne soğuk su çarptı, ağzını çalkaladı, biraz açılmaya çalıştı ama sorunu daha ziyade beynindeydi. İçinden ağlamak geliyordu. Klozetin kapağını kapatıp üstüne oturdu. Hafif hafif titremeye devam ediyordu, sonra hıçkırarak ağlamaya başladı...</p>

  <h2 class="h21"><a id="ncx2358"></a>3</h2>

  <p>Aynaya akseden yüzüne baktı Ayşe. Gözleri ağlamaktan kan çanağı gibi kıpkırmızı olmuştu. Yüzüne yaptığı makyaja rağmen yorgun ifadesini değiştirememişti, işine de geç kalmıştı ama sorun değildi, bir bahane uydurabilirdi. Rıza'yı uyandırıp evden çıkarmak kolay olmamıştı, herif sanki kaç yıllık metresinin evindeymiş gibi rahat ve umursamaz davranmış, hatta bir ara, "Sen git, ben sonra kapıyı kapatıp çıkarım," demişti. Ayşe kabul etmeyince de homurdanarak giyinip çıkmıştı kahvaltı etmeden evden. O gidince yeni bir çöküklük hissetti içinde. Karamsarlık tüm ruhunu kapladı, küçük salonundaki koltuklardan birine çöküp ellerini başının arasına aldı. Bu temponun devam edemeyeceğini çok iyi biliyordu, bir tercih yapmak zorundaydı; ya her şeye rağmen tutkularına esir düşüp bu ilişkiyi gidebildiği yere kadar sürdürecek ya da eskiden şiddetle gücüne inandığı iradesine hâkim olup bu adamı hayatından bir şekilde def edecekti. Karar vermekte zorlanıyordu ama aklının kestiği ilk nokta bu ilişkinin sürmesinin tam bir felaket olduğuydu; bunu yapamazdı. Salt hayvani duygularının tatmini için Rıza'yı hayatında barındıramazdı; ne şekilde olursa olsun onu yaşamından uzaklaştırmalıydı, vereceği mücadelenin ilk adımı bu olmalıydı. Önce kendi nefsine, gösterdiği zayıflığa kızdı. Aklı başında sağlıklı, anormal saplantıları veya zevkleri olmayan sıradan bir bir kadınım, diye düşündü. Aslında bu namussuz herif ablasının da kendisinin de hayatlarına girerek yaşamlarını mahvetmişti. Adamı suçluyordu ama biraz daha derinine düşününce asıl hatanın kendilerinde olduğunu kabullendi. Rıza'nın eylemlerine devam etmesine onlar çanak tutmuşlar, pasif davranışlarıyla adama daha da cesaret vermişlerdi. Hangi erkek bundan şikâyetçi olurdu ki? Ama Rıza sadece onların bedenlerini değil Nazan'ın mal varlığını da sömürüyordu, onun işi, geçim kaynağıydı bu. Yakın bir gelecekte kendisini de tamamen bağladıktan, kopamayacağına inandırdıktan sonra maddi taleplerde bulunmaya başlayacağından yüzde yüz emindi.</p>

  <p>Öfkesi daha da arttı, içinden "pislik" diye homurdandı. Rıza tam bir serseri su mayınıydı, isabet ettiği her kadını paralayıp mahvedecek müthiş bir tehlike. Kazara çarparsanız patlama ihtimali çok yüksek, yıkıcı bir güç. Muhtemelen Nazan hayatı boyunca böyle bir olayı hiç yaşamamıştı, iki kardeş de sakin ve güvenli sularda yüzüp huzur içinde hayatlarını sürdürürken birden bu başıboş mayına çarpmışlardı.</p>

  <p>Ayşe sivri tırnaklarını oturduğu koltuğun kumaş kısımlarına gömdü hırsından. Bu rezalet böyle devam edemezdi, mantığı, sağduyusu bunu bir şekilde sona erdirmesini söylüyordu. Hem kendinin hem de ablasının geleceği için şarttı. Elinde olmadan iki kardeş arasındaki bağın nasıl sekteye uğradığını, gün ve gün nasıl birbirlerinden uzaklaşmaya başladıklarını düşündü. Nazan onun hayattaki tek dayanağı ve kan bağıydı. Hayvani bazı arzuların tatmini için ablasından kopamazdı. Aslına bakılırsa kopmaya başlamışlardı bile.</p>

  <p>O sabah hayatının en önemli kararlarından birini verdi Ayşe. Bu konunun halli ancak Nazan'la her şeyi yüz yüze, tüm riskleri göze alarak konuşmasıyla mümkündü. Başka hiçbir yolu yoktu. Her ikisi de kendilerine düşen hataları kabul etmek zorundaydılar.</p>

  <p>Bir karara varmak Ayşe'yi bir nebze olsun rahatlatmıştı.</p>

  <p>Nazan'la konuşacaktı...</p>

  <p>Saatine bir göz attı. Bu saatte çoktan işinin başında olmalıydı ablası. Eli telefonuna uzandı. Numarasını tuşlarken yüreği deli gibi çarpıyordu. Bu işin tahminden çok daha zor olacağını biliyordu ama başka alternatifi yoktu. İkisinin de kurtuluşu ancak verecekleri müşterek kararla mümkün olacaktı...</p>

  <p>Nazan da özlemişti kardeşini, inkâr edemezdi. Evet, ona kızgın ve kırgındı ama şimdi bir suçlu gibi karşısında otururken onu ne denli özlediğini daha iyi duyumsuyordu. Ayşe kabahat işlemiş bir çocuk gibi karşısında sus pus etmiş, bakışlarını yerden ayırmadan sessizce oturuyordu.</p>

  <p>Fakat Nazan bu sessizliğin yakında kopacak fırtına öncesi bir dinginlik olduğunu sezinleyerek tedirgin olmaya başladı az sonra. Aklı karışır gibi oldu, kardeşinin görüşme isteyerek evine gelmesinin pek hayırlı bir ziyaret olmadığını hissetti. Onu özlemenin içinde yarattığı yumuşama, savunma gücünü etkileyebilirdi. Kardeşine zaaf göstermeyecekti. Yine de temkini elden bırakmayarak Ayşe'nin muhtemel taarruzunu bekledi.</p>

  <p>Fazla sakindi Ayşe, hatta olması gerekenden de fazla. Başını önüne eğmiş, gözlerini yerdeki halının bir noktasına odaklamış, hiç konuşmadan öylece oturuyordu. Nazan yavaş yavaş endişelenmeye başladı, yoksa kardeşinin başka bir derdi mi vardı? Öyle ya, bu hiç aklına gelmemişti, aklı fikri Rıza meselesindeydi, kim bilir bilmediği başka bir sorunu da olabilirdi Ayşe'nin. Ne de olsa annelerinin ölümünden sonra aralarındaki kuvvetli bağ daha da gelişmiş ve güçlenmişti, şu son tatsızlığa kadar iki kardeş çok sıkı fıkıydılar.</p>

  <p>&nbsp;</p>

  <p>Nazan dayanamadı.</p>

  <p>"Ne oldu Ayşe? Yüzünden düşen bin parça. Seni buraya getiren mühim bir şey olmalı, zira son zamanlarda ablanı bir hayli ihmal eder oldun. Konuş bakalım, anlat derdini."</p>

  <p>Ayşe ablasını duymamış gibiydi. Yüz hatlarında en ufak bir gevşeme olmadı, ancak neden sonra derin bir iç çekti, ama ağzından tek kelime çıkmadı. Nazan huzursuzca mırıldandı.</p>

  <p>"Seni dinliyorum."</p>

  <p>Ayşe'de yine çıt yoktu.</p>

  <p>Bir daha kardeşini süzdü. Kızın suratı kireç gibi bembeyazdı. Ruhundaki gerginlik öylesine barizdi ki fark etmemek adeta imkânsızdı.</p>

  <p>"Konuşmayacak mısın?"</p>

  <p>Ayşe gerçekten konuya nereden gireceğini bilemiyordu; en kötüsü Nazan'ın ne ölçüde kendisini anlayacağından şüpheliydi, belki de hiç anlamayacak ve aralarındaki tüm münasebet bir daha asla onarılmayacak şekilde kopacaktı. Başka çaresi yoktu, zaten buraya gelirken muhtemel bütün riskleri göze almıştı. Beynindeki son tereddütleri yenmeye çalıştı. Önce haberi en katı ve kötü haliyle vermeli, Nazan'ın göstereceği tepkiye göre de durumun izahını yapmalıydı. Yutkundu, boğazını temizledi ve meseleyi tek bir cümle ile özetledi.</p>

  <p>"Rıza ile ilişkim var."</p>

  <p>Bakışlarını ağır ağır ablasının yüzüne çevirmişti.</p>

  <p>Nazan önce söyleneni pek anlamamış gibi gözlerini kısarak kardeşine baktı. Sanki yanlış işitmiş gibi ondan bir açıklama bekledi, fakat herhangi bir karşılık gelmeyince buz gibi bir sesle mırıldandı.</p>

  <p>"Ne dedin?"</p>

  <p>"Rıza ile ilişkim var, dedim."</p>

  <p>Nazan'ın sararmış olan çehresi önce bembeyaz sonra patlıcan moru gibi koyulaştı. Gözleri irileşti, inanmaz nazarlarla baktı kardeşine. Şaşkınlıktan söyleyecek bir şey bulamamıştı. Sonra gırtlağından boğuk bir ses çıktı.</p>

  <p>"Rezil! Bunu bana nasıl yaparsın?"</p>

  <p>Ayşe bir suçlu gibi başını iki yana salladı.</p>

  <p>"İsteyerek olmadı Nazan. İnan böyle olmasını istemedim."</p>

  <p>"Kes sesini... Daha fazlasını duymak istemiyorum. Çık git evimden..."</p>

  <p>Ayşe ürkek bakışlarını Nazan'a çevirdi, kendisinin de şaştığı bir kararlılık içinde sertçe konuştu.</p>

  <p>"Hayır, gitmeyeceğim! Bu konunun aramızda halli gerek, hem de şimdi... "</p>

  <p>Nazan birden yerinden fırlamıştı. İki adımda kardeşinin yanına gelip omuzlarından kavrayarak sarsmaya başladı.</p>

  <p>"Seni gidi pis yaratık seni! Buna nasıl cüret edersin, aklım almıyor!"</p>

  <p>Nazan'ın gözleri dönmüştü ve kardeşini hırpalıyordu. Önce bu saldırıya hiç karşılık vermedi Ayşe, ama birden ablasının sert tokatı yüzünde patlayınca silkinip bir adım geri çekildi ve o da aynı şiddetle ablasına bir tokat patlattı.</p>

  <p>Bu beklenmedik hareket bir anda Nazan'ı şoke etti. Kardeşinden böyle bir karşılık hiç beklememişti. Kısa bir an hiddetle bakıştılar. İkisi de şaşkındı. Kolları iki yana düştü, ümitsizlik ve yılgınlık benliklerini kapladı, vicdanları titredi, sonra ikisi birden gözyaşlarını zapt edemeyerek aynı anda kollarını açarak birbirlerini kucakladılar. İki kardeş hıçkırıklarla ağlaşıyorlardı şimdi. Pişmanlık, hüsran ve yıkım iç içe geçmişti artık. Nazan, abla olarak kardeşini acıyla göğsüne çekip bastırdı. Uzun süre konuşamadılar, her ikisi de dillerinin uçlarına kadar gelen sualleri birbirlerine soramıyorlardı. Neden sonra Nazan kardeşini kolundan tutarak kanepeye sürükledi, "Hadi bana her şeyi anlat, hem de en başından," diye fısıldadı hıçkırarak...</p>

  <p>Ayşe en başından başlayarak tüm olanları teker teker ve hiçbir şeyi gizlemeyerek ablasına nakletti. Bütün bu işlere kalkışmasındaki tek amacının Nazan'ın geleceğini kurtarmak olduğunu özellikle vurguladı. Son cümlesini tamamladığında artık ikisinin de gözyaşları dinmiş ve içlerini yorgunluk ve usanç kaplamıştı. İkisinin de kımıldayacak hali kalmamıştı.</p>

  <p>"Beni bağışla abla, böyle olmasını hiç istemezdim ama durumun bu raddelere varacağını da asla tahmin etmemiştim," diye inledi.</p>

  <p>Nazan şefkatle onun saçlarını okşuyordu.</p>

  <p>"Senin suçun yok. Bütün hata aslında bende. Bu uçuruma bile bile yuvarlandım ve seni de bilmeden düştüğüm girdaba çektim."</p>

  <p>"Ben de hatalıyım abla ama şimdi asıl sorun bu felaketten nasıl kurtulacağımız. Ne yapacağız, hiç bilmiyorum."</p>

  <p>&nbsp;</p>

  <p>Nazan bir süre daha hiç sesini çıkarmadan onun saçlarını okşamaya devam etti. Neden sonra durgun ve kararlı bir şekilde homurdandı.</p>

  <p>"Bu işi bitireceğiz."</p>

  <p>"İyi de, nasıl? O herif bir çamur, yakamızdan düşmeyecektir."</p>

  <p>"Biliyorum Ayşe; daha da kötüsü ikimiz de zorlanacağız, asıl sorun burada. Artık ikimiz de onu tanıyoruz, içimize işlemiş durumda. Kan emen bir sülük ya da vantuzlarıyla bedenlerimize yapışan ahtapot gibi. Çekip çıkarmak, tenimizden silkmek zor olacak, bunu sen de biliyorsun artık."</p>

  <p>"Doğru, haklısın abla."</p>

  <p>Nazan birden irkilerek Ayşe'nin yüzünü ellerinin içine aldı, başını kaldırıp gözlerinin içine baktı korkarak.</p>

  <p>"Yoksa... yoksa başka bir derdin daha mı var?"</p>

  <p>"Ne gibi?"</p>

  <p>"Gebe filan mı kaldın?" Ayşe kıpkırmızı oldu.</p>

  <p>"Yok abla, ne münasebet... Onu da nereden çıkardın şimdi?"</p>

  <p>"Çok düşüncesizdir. Hiç korunmaz, dünya umrunda değildir."</p>

  <p>Ayşe yine utanarak fısıldadı.</p>

  <p>"Zaten bana iki kere saldırdı. Neyse ki uygun günlerimdeydim."</p>

  <p>Nazan rahat bir nefes aldı.</p>

  <p>"Çok şükür. Verilmiş sadakan varmış. Çok daha elim şeyler olabilirdi."</p>

  <p>Genç kız durakladı, sonra ablasına biraz daha sokularak beyninde yer eden endişeyi fısıldayarak sordu.</p>

  <p>"Ne yapacağız abla? Ondan nasıl kurtulacağız?"</p>

  <p>"Henüz bilmiyorum. Ama mutlaka bir çaresini bulacağız. Güç de olsa nihayet doğruyu gördük. Ona karşı çok zayıftım. İrademe bir türlü hâkim olamıyordum. Ama bu hadise daldığım gafletten beni uyandırdı. Ablana güven, bir çaresini bulacağım."</p>

  <p>O an kardeşini koruma güdüsü gerçekten baskın çıkmıştı Nazan'da. Sıkı sıkıya kardeşine sarıldı. Ayşe de rahatlamıştı biraz. İşin en zor kısmını atlatmışlar, aralarındaki gizli rekabet bir anda kan bağının verdiği desteğe dönüşmüştü. Ama şimdi ikisinin de içinde kuşkular doğmuştu. Verecekleri mücadelenin hiç de kolay olmayacağını sezinliyorlardı...</p>

  <h2 class="h21"><a id="ncx2419"></a>4</h2>

  <p>Cankurtaran'daki kahveden çıkmış, bahçe içindeki küçük gecekondusuna dönerken Rıza keyifliydi. Soğuğa aldırmadan ağır aksak yürürken çocukluğundan beynine nakşolmuş memleketinin eski bir türküsünün sevdiği ezgilerini kısık sesle söylüyordu.</p>

  <p>Saat gecenin on bir buçuğu olmuştu ve biraz da kendini yorgun hissediyordu.</p>

  <p>Anahtarıyla kapısını açıp içeriye girdiğinde gecekondunun soğuk havası yüzüne çarptı. Gerçi evinde ufak bir gaz sobası vardı ama Rıza genellikle bunu yakmazdı, içinden homurdandı az önceki neşesi kayboldu, artık eve döndüğünde sıcak bir yer, bakımlı, konforlu şartlar arıyordu. Hemen soyunup buz gibi yatağa girdi ama uyuyamadı bir süre.</p>

  <p>Sürdürdüğü hayattan o da memnun değildi, gücü kuvveti yerinde olduğu sürece mesele yoktu, fakat bu başıboş ve amaçsız hayatı daha ne kadar sürecekti? Eleni'den bu yana kaç kadın geçmişti elinden; Benli Suzan, Nihal, Kaşsız Hamiyet, Mahinur ve diğerleri. Onlardan az para da sızdırmamıştı ama çoğunu kumarda kaybetmişti hep. Evet, bu hayat hoşuna gidiyordu amacına ulaşınca hır çıkarıp uzaklaşıyordu kadınlardan; ama daha kaç sene bu tempoyu sürdürebilirdi ki? İstanbul onun için bir cennetti, son zamanlarda kaliteleri daha yüksek kadınlarla da düşüp kalkmaya başlamıştı ve şimdi de bunlardan birini hayat boyu kendine gelir kaynağı olarak bağlamak istiyordu.</p>

  <p>Evlilik ona göre bir şey değildi, ama bir çözümdü. Memleketindeki imam nikâhlı karısından tamamen kopmuştu, suratını bile hatırlamıyordu zaten. Nazan'ı anımsadı birden; o da az anasının gözü değildi hani, son zamanlarda durumu kavramış gibi fena halde cimrileşmişti. Artık eskisi kadar para koparamasa da rastladığı en ateşli kadınlardan biriydi. Hatta tam bir afetti.</p>

  <p>Soğuktan yorganını başına çekerken gözlerinin önüne Ayşe geldi, o küçük ve minyon kadın. Rıza hafifçe gülümsedi. O da tam bir seks delisiydi ve de çok deneyimsizdi. Tam yolunacak bir kazdı. Nazan'ın burnunu biraz sürtmek, haddini bildirmek için onunla ilişkisini soğutmak, yeni avına biraz daha yakınlaşmak kararı aldı. Ayşe'ye öğreteceği daha çok şey vardı. Ufak memelerini, biraz dolgun kalçalarını hatırladı. Daha ondan hiçbir talebi olmamıştı, kıvamına gelmesi için biraz daha zamanın geçmesi, bağımlılığını yoğunlaştırması gerekiyordu. Bu karı mizacen biraz ürkek ve çekingendi; sevişmek için aklı gidiyordu ama nedense her seferinde önce direniyor, müşkülat çıkarıyor, karşı koymak için elinden geleni yapıyordu.</p>

  <p>Yorganın altında bile ısınamamıştı Rıza. Canına yandığımın işi, diye homurdandı hırsla, iki günden beri soba yakmamıştı evde. Soğuk kış gününde gecekondusu buz gibiydi.</p>

  <p>&nbsp;</p>

  <p>Fosforlu saatine baktı. On ikiyi beş geçiyordu...</p>

  <p>Canı birden Nazan'ı çekti. Onun sımsıcak yatak odasını, ateşli vücudunu özledi. Kahpe son münakaşalarından beri aramıyordu kendisini. Eskiden hiç böyle değildi, iki gün görmese arzudan deliler gibi üstüne çullanırdı.</p>

  <p>Yoksa bıkmaya mı başladı benden diye, düşündü. Hayır, Nazan bıkamazdı, bıkmış olduğunu hiç sanmıyordu. Sadece her kadın gibi zaman geçtikçe üzerinde manevi baskı kurmaya çalışıyor, ilişkilerini kendi istediği düzeyde tutmaya çalışıyordu. Kafası bozuldu Rıza'nın.</p>

  <p>Üstündeki yorganı bir tekmede atıp yataktan fırladı. Işığı bile yakmadan az önce iskemlenin üzerine fırlatıp attığı giysilerini üstüne geçirdi. Nazan'a gidecekti. Hem bu sefer telefon da etmeyecekti, tıpkı eski günlerdeki gibi habersiz ve beklemediği bir anda içeriye dalıp koynuna girecekti. Nazan'dan ziyade o sıcak ev ortamını özlüyordu...</p>

  <p>"Korkuyorum," diye fısıldadı Ayşe ablasına sarılarak.</p>

  <p>"Anlıyorum," dedi Nazan. "Daha önceleri tüm bunları ben de yaşadım. Dönme evine, burada kal. Zaten saat on ikiye geliyor, geç oldu. Sabah ola, hayır ola."</p>

  <p>Kardeşini okşadı şefkatle. Onu biraz daha kendisine çekti, göğsüne bastırırken kulağına fısıldadı.</p>

  <p>"Üzülme artık, işin en zor kısmını atlattık, aramızdaki birliği, sarsılan bağları yeniden kurduk. Önemli olan buydu. Güven bana, her şey düzelecek ve yoluna girecek, eski mutlu günlerimize döneceğiz. Korkacak bir şey yok. Bilirsin, biz el ele verdik mi çözemeyeceğimiz hiçbir mesele yoktur."</p>

  <p>Ayşe sesini çıkarmadı ama ablasına daha sıkı sarıldı.</p>

  <p>Nazan onu hiç böyle ürkek ve kararsız görmemişti. Saçlarını okşamaya devam etti.</p>

  <p>"Bütün suç bende. Arzularımın esiri oldum, gözlerim karardı. An geldi bütün benliğimi o namussuz kapladı. Ondan başka kimseyi göremez oldum, şehvet hayatımın ekseni oldu. Ama artık her şey bitti. Bir facianın eşiğinden döndük."</p>

  <p>"Ben yine de korkuyorum. Bizim yakamızdan düşmeyecektir. Ondan ne kadar kaçabiliriz? Bugün yarın yine karşımıza çıkacaktır. Sen de biliyorsun, gerekirse işi şiddete de dökebiliyor. İkimiz de ona karşı zayıfız."</p>

  <p>"Biliyorum hayatım, biliyorum. Hem de çok iyi biliyorum. Ama buna izin vermeyeceğiz, direneceğiz. Onun gerçek niyetini yüzüne vuracağız, nefretimizi kusacağız. O zaman yapacağı bir şey kalmayacaktır."</p>

  <p>"Emin misin abla, bunu başarabilir miyiz?"</p>

  <p>Nazan gözlerindeki ifadenin kardeşi tarafından görülmesini istemediği için kardeşinin başım yeniden göğsüne bastırdı. Aslında bundan hiç de emin değildi. Bu duyguları, bu kararlılığı daha önce de yaşamış ama her seferinde iradesine yenik düşmüştü. Şeytan tüylü adam vücuduna her dokunduğunda azim ve enerjisi tükeniyor, salt cinsel ihtiraslarının kahredici seline kapılarak, mücadele gücünü kaybediyordu.</p>

  <p>"Başka çaremiz yok," diye mırıldandı.</p>

  <p>Diğer yandan Rıza'ya duyduğu nefret yoğunlaşıyordu. Onun gerçek yüzünü çoktan anlamıştı, duygularını sömürdüğünü, menfaat karşılığında bedensel tatmin sağladığını biliyordu, her şeye rağmen buna da razıydı ama artık olaylar öyle bir mecraya girmişti ki Ayşe'nin bundan zarar görmesine izin veremezdi. Galiba kardeşine uzun yıllardan beri ilk defa ablalık yapacak, onun kanatlarının altına alarak himaye edecekti ve bu bir fedakârlık değil müşterek kurtuluşları için bir adım olacaktı.</p>

  <p>Ayşe'den ses çıkmamıştı.</p>

  <p>Nazan onu okşamaya devam etti.</p>

  <p>"Bu gece burada kal. Yarın işe buradan gidersin."</p>

  <p>"Ya yarın, öbür gün, ondan sonraki günler ne olacak abla?"</p>

  <p>"Gerekirse bir süre birlikte otururuz."</p>

  <p>"Ne kadar süre?"</p>

  <p>"Bu mesele noktalanıncaya kadar. Mücadele kararı aldıysak bundan dönüş olamayacaktır. Birlikte savaşacağız, ondan korkmadığımızı kanıtlayacağız ve de kazanacağız."</p>

  <p>Buna Ayşe de inanmak istiyor ama şüpheleniyordu. Tek tesellisi Nazan'ın artık gerçeği görüp anlamış olmasıydı.</p>

  <p>"Hadi, yatalım artık," dedi Nazan. "Saat on ikiyi geçiyor, yarın işe gideceğiz. Daha bu konuyu tartışacak çok zamanımız olacak."</p>

  <p>Ayşe ürpererek aklına gelen soruyu sordu.</p>

  <p>"Ya buraya gelirse?"</p>

  <p>"Bu gece mi?"</p>

  <p>"Evet."</p>

  <p>"Merak etme, bu gece gelmez."</p>

  <p>"Nereden biliyorsun?"</p>

  <p>"Biraz tartışmıştık. Aklınca burnumu sürtmeye, yalvarmamı, gelmesi için pişman olup çağırmamı bekliyor. Gelmez, merak etme."</p>

  <p>"Gelmez mi dersin?"</p>

  <p>"Dedim ya, gelmez. Onu senden iyi tanıyorum. Endişelenme..."</p>

  <p>&nbsp;</p>

  <p>Aslında Ayşe, ablasının evine geldiği andan itibaren kapının açılıp Rıza'nın içeriye dalacağı korkusuyla oturuyordu. Ablasının lafları onu biraz rahatlatır gibi oldu.</p>

  <p>"Neden tartıştınız?" diye sordu.</p>

  <p>"Neden olacak, para yüzünden tabii... Devamlı beni sömürmeye kalkışıyor."</p>

  <p>"Buna hiç şaşmamak gerek."</p>

  <p>Nazan kuşkuyla kardeşini süzdü.</p>

  <p>"Senden bir şey istedi mi?"</p>

  <p>"Henüz istemedi. Zaten ilk defa dün gece evime geldi."</p>

  <p>Nazan ağzını bozarak homurdandı.</p>

  <p>"Orospu çocuğu! Zaten hep öyle başlar. Önce kendini alıştırır, kabul ettirir, bağlar, arkasından da talepler gelir. Sen daha çok yenisin, yakında istekleri başlayacaktır. Ama artık bunlara izin vermeyeceğiz."</p>

  <p>Nazan kardeşinin elinden tutup oturdukları kanepeden kaldırdı.</p>

  <p>"Hadi, yatalım. Senin üstüne giyecek bir şeyler vereyim."</p>

  <p>İki kardeş el ele yatak odasına doğru yürüdüler. İçlerindeki yıkıma rağmen geçici de olsa biraz rahatlamışlardı. Aralarındaki kırgınlık yok olmuş, başlarına konan musibetten müşterek kurtulmanın yollarını aramaya başlamışlardı.</p>

  <p>"Nerede yatacağım?" diye sordu Ayşe.</p>

  <p>"Nerede istersen. Evde yer mi yok?"</p>

  <p>Bir an soruyu soran kardeşinin yüzüne baktı Nazan. Ona verdiği geceliğin içinde ufacık bir çocuk gibi kalmıştı Ayşe. Gecelik büyük ve uzun geldiğinden üstünden sarkmış, vücudunun hatlarını gizlemiş, onu olduğundan da ufak göstermişti.</p>

  <p>"Bitişik odadaki çekyatı hazırlayım mı sana?"</p>

  <p>Ayşe huzursuzca ablasına baktı.</p>

  <p>"Bu gece birlikte yatabilir miyiz?"</p>

  <p>Nazan gülümsedi. Onun korktuğunu anlamıştı. Yüzündeki tebessüme rağmen üzüldü de. Senelerdir Ayşe'yi bu durumda görmemişti. Ayşe, cesur, azimli, kararlı ve iradeli bir kızdı; en azından onu öyle tanımıştı. Ama şimdi olayların şokunu yaşayan kardeşi yıllardır alıştığı olgun, hatta kendisini yönlendiren, ablasına bilgiççe tavsiyelerde bulunan kimliğinden uzaklaşmış, aciz, ürkek bir kız çocuğu haline gelmişti. Nazan bu gece gerçekten ona ablalık yapacağına inanarak yaklaştı ve omzuna sarıldı.</p>

  <p>"Tabii, hayatım," dedi. "İstersen beraber yatarız."</p>

  <p>Ayşe sevinmişti. Memnuniyetini o da ablasını sıkı sıkı kucaklayarak gösterdi. Sırayla tuvalete girdiler, Ayşe sırasını savıp hızla yatağa koştu. Senelerdir kendisini bu kadar savunmasız ve ürkek hissetmiyordu. Onun arkasından banyoya giren Nazan uzun uzun dişlerini fırçaladı, saçlarını taradı. Aslında yalnız olduğu şu anda olacakları düşünme ihtiyacı içindeydi. Her zamanki gibi aynaya akseden görüntüsüne gözleri takıldı. Ayşe'yi bilemezdi ama bu kendisi için çok zor bir savaş olacaktı. Rıza'ya çok alışmıştı, ruhunu olmasa da fiziksel ihtiyaçlarını cinsel olarak inanılmaz şekilde tatmin edip dolduruyordu. Belki bu hadise patlak vermese ondan vazgeçemeyecek, sonu asla belirlenemeyecek bir süreçte zaafiyetiyle boğuşup duracaktı. Ama şimdi kararlıydı Nazan, diş macununun köpüklerini ağzını çalkalayarak lavaboya tükürürken, içinden mırıldanıyordu, bu iş artık bitti, diye... Yatak odasına döndü. Ayşe yatağın içinde büzülmüş, yorganı boğazına kadar çekerek, sessiz ve ürkek, ablasını seyrediyordu. Nazan da soyunup geceliğini geçirdi sırtına, başucundaki ufak gece lambasını yakıp tepedeki ışığı söndürdü. Yorganı açıp kardeşinin yanına uzandı. Ayşe hemen sokulmuş ayaklarını Nazan'ın ayaklarına değdirmişti. Buz gibiydi Ayşe'nin ayakları. Kardeşinin zor bir dönemeçten geçtiğinin farkındaydı. Bu gece olanları en başından başlayıp bir daha yaşadı. Suçlu gibi konuşmaya başlamadan geçirdiği devreyi, onu kızgınlıkla tokatladığında, başka bir zaman asla yapmayacağı tokatla mukabele edişini, sonra ikisinin de silkinerek birbirlerini kucaklamalarını düşündü. Ayşe hafif yollu bir şok geçiriyordu. Sinirleri çok gergindi ve korkuyordu. Daha konuşacak çok şeyimiz olmalı diye, aklından geçirdi Nazan. Gerçi kız kardeşi oldukça detaya inerek hikâyesini özetlemişti ama her şeye rağmen aralarında aile geleneklerinden gelen belirli bir mesafe her zaman olmuştu. Birbirlerine çok samimi davranmalarına rağmen asla laubalilik sınırına varmamışlardı. Namussuz Rıza, diye mırıldandı içinden.</p>

  <p>Onun tek bir kadınla yetinmeyeceğini her zaman düşünmüştü zaten. Ne yazık ki erkeğin doğası buydu. Şimdi biraz sakinleşince Ayşe'nin de yaptıklarının ne denli anlamsız ve yersiz olduğunu kabulleniyordu. Polis hafiyesi gibi bu kadar gizli araştırma yapmaya, kardeşi bile olsa başkasının mahremiyetine girmeye, özel hayatına karışmaya hakkı yoktu. Hiç olmazsa bu geceki konuşmayı başına bunlar gelmeden önce de yapabilir, en azından bu şoku yaşamazdı. Bundan sonra neler olacağını hesaplamaya çalışıyordu Nazan. Ok yaydan çıkmıştı artık, her ikisinin de dönüşü olamazdı. İşin ilginç yanı Rıza'ya da nefret duyuyordu; içindeki onsuz yaşayamayacağı inancı bir anda yıkılıvermişti.</p>

  <p>&nbsp;</p>

  <p>Hayat devam ediyordu ve bundan sonra ikisinin de yaşamlarında bu fırsatçı ve sömürücü pislik olmayacaktı. Ama nasıl diye, düşündü genç kadın. Bu sandığı kadar kolay değildi, Rıza'ya hadi git, bundan sonra seni istemiyoruz, demekle meselenin içinden çıkamazlardı. Rıza yapışkan bir herifti ve kaynağını kurutmak istemeyecekti. Önlerinde çok zorlu geçecek günler olacaktı.</p>

  <p>Usulca yanında yatan kardeşine bir göz attı. Yorgun ve bitkin düşmüştü Ayşe. Gözlerini yummuş, derin soluklarla uykuya dalmıştı. Uykusunda ara sıra titriyor ama göz kapaklarını açmıyordu.</p>

  <p>Saat gecenin birine yaklaşıyordu.</p>

  <p>Nasıl bir çözüm bulacağına yarın daha salim bir kafa ile karar veririm diye düşündü Nazan. O da çok sarsılmıştı. Başucundaki lambanın butonuna bastırdı. Oda zifiri bir karanlığa gömüldü. Ayşe çocuk gibi biraz daha sokulmuştu kendisine...</p>

  <p>İçini çekti, uyumaya çalıştı Nazan da...</p>

  <p>Koridordaki sesi duyduğunda uykuya dalmak üzereydi.</p>

  <p>Bir an irkildi. Duyduğu hafif patırtıdan emin olmadı. Acaba zaman zaman üst kattan gelen evin normal seslerinden biri miydi? Yoksa...</p>

  <p>Hayır, diye düşündü aklına gelen ihtimal olamazdı.</p>

  <p>Rıza'yı gayet iyi tanıyordu artık. Menfaat düşkünü iblis kendisinin aranmasını bekler, kalkıp gelmezdi. Gayesi kendisini özletmek, burnunu sürtmekti. Daha iyi para sızdırmak için Nazan'ın yalvarmasını bekleyecekti. Genç kadın kulak kesildi. Ufak ufak sesler aksetmeye devam ediyordu. Hem de koridordan. Gayri ihtiyari yatağın içinde hafifçe doğruldu. Bu saatte evine başka kimse gelemezdi.</p>

  <p>Ayak sesleri daha da yaklaştı, sonra yatak odasının kapısının aralandığını hissetti. Aynı anda tavandaki lamba birden yandı ve yatak odası ışığa boğuldu. Nazan'ın nefesi kesilmişti, hiç ummadıkları bir anda ve savunmasız şekilde yakalanmışlardı. Tepedeki ışık yanınca Ayşe de uyanmış ve içeriye giren Rıza'yı görmüştü.</p>

  <p>Gecenin sessizliğini bozan ilk çığlık Ayşe'den geldi. Nazan bir refleks olarak hemen kız kardeşine sarılmıştı. Ama asıl şaşkınlığı yaşayan ise Rıza olmuştu. Gözleri irileşmiş yatakta sarmaş dolaş yatan iki kadına bakakalmıştı. Bu hiç tahmin etmediği, aklının köşesinden bile geçiremeyeceği bir manzaraydı. Kaşları çatılmış inanmaz gözlerle yatakta büzülen kadınlardan bakışlarını ayıramamıştı. Neden sonra sırıtmaya başladı.</p>

  <p>"Vay, vay, vay! Sizler ikiniz ha! Siz tanışıyor musunuz ulan? Yoksa ben yokken birbirinizi mi beceriyorsunuz kahpenin dölleri!..."</p>

  <p>Nazan kendini toparlamaya çalıştı. Utanç ve şaşkınlıktan ne yapacağını bilemeden titreyen Ayşe'yi kendine doğru çekti. Sonra Rıza'ya dönüp bağırdı.</p>

  <p>"Terbiyesiz adam! Çık dışarı... Artık seni burada görmek istemiyorum."</p>

  <p>Rıza hiç oralı olmamıştı. Sırıtmaya devam etti.</p>

  <p>"Vay kaltak vay! Bu yavru pilici bulduğun için mi gözden düştük yoksa? Ulan sen sevici miydin? Anam avradım olsun, vallahi de billahi de hiç anlamadım bunu."</p>

  <p>"Kes sesini rezil... Ayşe benim kız kardeşimdir."</p>

  <p>Yatağın ayak ucunda Rıza zınk diye durdu birden. Yüzündeki o mütebessim ifade kaybolurken şaşkın şaşkın kadınlarına baktı.</p>

  <p>"Kız kardeşin mi?"</p>

  <p>"Ne sandın, serseri?"</p>

  <p>Önce buna inanmak istemedi. Nazan'ın yalan söylediğini sandı. Tepesi attı birden.</p>

  <p>"Ulan orospu, yalan söylüyorsun sen."</p>

  <p>Nazan sevgilisinin hakaretlerine dayanamıyordu, yataktan fırlamaya çalıştı ama korkudan şaşkına dönen Ayşe, ablasına sarılmış onun yataktan kalkmasına engel olmuştu. Öfkeden kudurmuş gibiydi Nazan, iri yarı Rıza'yla başa çıkamayacağını bilse de üstüne çullanmak onu susturmak istiyordu. Ama Ayşe koluna yapışmış, çekiştirip duruyordu. Her şeye rağmen Rıza da bir tereddüt geçirdi.</p>

  <p>Bu mümkün olabilir miydi, vücutlarından istifade ettiği bu iki kadının kardeş olma ihtimali var mıydı? Bir an, acaba mı, diye düşündü. Aslında birbirlerine hiç benzemiyorlardı.</p>

  <p>Fazla da umursamadı; ne fark ederdi, hatta daha da zevklenir gibi oldu. Sabaha kadar aynı yatağı bu iki ateşli dilberle paylaşmak çok keyifli olmaz mıydı? Meseleyi daha fazla kurcalamaktan vazgeçti. Sadece Nazan'ın neden dikleştiğini anlamıyordu, sorunu neydi? Neden kendisine kötü muamele edip kovmaya kalkışmıştı? Üçlü bir ilişki fena mı olurdu? Ağır ağır sırtından paltosunu çıkardı.</p>

  <p>Gözleri yatağın içinde huzursuzca oturan kadınlara çevrilmişti.</p>

  <p>&nbsp;</p>

  <p>Rıza'nın aklından geçenleri anlayan Nazan, kendini kardeşinin kollarından kurtararak yataktan fırladı. Hiddetten titriyordu.</p>

  <p>"Beni duymadın galiba!" diye bağırdı. "Çık git buradan. Seni istemiyoruz."</p>

  <p>Hiç oralı olmadı Rıza.</p>

  <p>"Bırak bu ayakları Nazan, kes hava atmayı, ikinizin de ruhunu okuyorum. Benim için kahroluyorsunuz. Bensiz yapamazsınız artık. Beni kızdırmayın ve soyunun. Sinirlenince ne kadar aksi biri olduğumu sen iyi bilirsin. Bu gece ikinizle birden gönül eğlendireceğim. Hadi, durmayın, soyunun. Çırılçıplak kalmanızı istiyorum..."</p>

  <p>Rıza susup kemerini çözerken odaya derin bir sessizlik kaplamıştı. Sadece korkudan hıçkıran Ayşe'nin belli belirsiz sesi duyuluyordu. Nazan bir kere daha direndi.</p>

  <p>"Çabuk pilini pırtını topla ve defol. Aksi halde polise telefon edeceğim."</p>

  <p>Rıza bacaklarından çıkardığı pantolonunu itina ile katlarken Nazan'a ters ters baktı.</p>

  <p>"Size ne oluyor yahu, hiç anlamıyorum. Bu terslik niye? Daha düne kadar benim için yanıp tutuşuyordunuz, ne oldu birden? İkinizi de düzüyorum diye mi bozuluyorsunuz? Ne fark eder ki? Ha ayrı yerlerde ayrı ayrı, ha bir arada ve aynı zamanda? Sizin için bir şey değişir mi? Bilakis, bundan daha da zevk alırsınız."</p>

  <p>Nazan bağırdı.</p>

  <p>"Sen aşağılık, adi bir pisliksin. Ağzından çıkanları kulakların duymuyor."</p>

  <p>"Vay, öyle mi kart orospu? Şimdi kardeşinin yanında mı namus damarların kabardı? Bir iki gün evveline kadar yaptıklarını, seni düzmem için bana nasıl yalvardığını unuttun mu yoksa? Kardeşinden utanıyorsan, boş ver onu. O senden de aç. Az sonra zevkten nasıl inleyip çığlıklar atacağını ve kendinden geçeceğini gözlerinle göreceksin. Uzatmayın artık, kafam atıyor ha!"</p>

  <p>Nazan'ın nevri dönmüştü. Kontrolünü kaybetmek üzereydi. Daha fazla dayanamadı ve şuursuzca Rıza'nın üzerine doğru atıldı. Onunla mücadele edemeyeceğini biliyordu ama artık bu ilişki birden gözünde hayasızlaşmış ve mutlaka sona erdirilmesi gerektiğine inanmıştı. Sivri tırnaklarını hızla adamın yüzüne doğru uzatırken o anda tek düşüncesi kardeşini yeni bir tecavüzden korumaktı. Var gücüyle bağırdı.</p>

  <p>"Çabuk kaç Ayşe... Sokağa çık ve yardım iste... "</p>

  <p>Rıza bu kadarını beklemiyordu. Elinde hâlâ katlanmış pantolonunu tuttuğundan Nazan'ın ilk hamlesi yerini buldu ve genç kadının sivri tırnakları Rıza'nın yanağına gömüldü. İri yarı adamın canı yanmıştı ama bu çok kısa bir an sürdü. Pantolonu elinden fırlattı ve Nazan'ı saçlarından kavradığı gibi savurdu.</p>

  <p>Acı bir çığlık atan Nazan karyolanın yanına yuvarlandı. Başı komodine çarptı. Çarpmanın şiddetinden komodinin üstündeki gece lambası da yere düşmüştü. Ayşe o ana kadar sinip kalmıştı ama ablasının dövülmeye başladığı görünce, içindeki korku yavaş yavaş yerini öfkeye ve doğal savunmaya terk etti. Birden yatağın içinde ayağa fırladı, gözleri irileşerek yere yuvarlanan ablasına baktı önce. Nazan halının üzerine serilip kalmıştı. Ablasının uyarısını, evden kaçıp yardım çağırması isteğini anımsadı ama bunu yapamazdı; bu gözü dönmüş yaratık, odadan fırlayıp kaçarsa Nazan'a her türlü kötülüğü yapabilir, hatta onu öldürebilirdi de. Rıza ne idüğü belirsiz, serserinin tekiydi ve ondan her türlü kötülük gelebilirdi.</p>

  <p>Çaresizlik Ayşe'yi yerine bağlayan neden oldu. Bu durumda ablasını bırakıp buradan kaçamazdı; ayrıca kaçmaya kalkışsa bile bu devasa yaratık fırsat vermeden her an onu kıstırıp yakalayabilirdi. Bakışları bir kere daha korkuyla yerde yatan Nazan'a kaydı. Alnında hafif bir kan sızıntısı vardı ablasının, başını komodine çarpmasından kaynaklanan bir kanama ve galiba çarpışma neticesinde bayılmıştı. Kımıldayamadı genç kız. Yatağın üzerinde yerine mıhlanıp öylece kaldı.</p>

  <p>Rıza ağza alınmayacak küfürler ediyordu durmadan. Kollarını iki yana açmış azgın vahşi bir hayvan gibi homurdanıp duruyordu.</p>

  <p>Sinip kaldı Ayşe...</p>

  <p>Ablasını bırakıp hiçbir yere gidemezdi. Ne yazık ki olacakları kabullenmek zorundaydı, bu hayvanın isteklerine uymak doğabilecek muhtemel tehlikelerden daha evla idi.</p>

  <p>Güçlükle yataktan inip yerde baygın yatan ablasının yanına çöktü. Onu yerden kaldırmaya çalıştı. Önce hareketsiz kalan Rıza, kızın fırsatını bulup kaçmasını engellemek için kapıyı kapatmıştı şimdi. Ayşe gözyaşlarını tutamıyordu.</p>

  <p>Nazan'a baktı bir daha. Çok şükür nefes alıyordu, sanırım darbenin şiddetinden hafif bir baygınlık geçiriyor diye, düşündü. Koltuklarının altından tutup onu yatağa taşımak istedi ama beceremedi. Çaresiz bakışlarını Rıza'ya çevirerek yardımcı olmasını istedi.</p>

  <p>Adamın hiddetinin geçmediği her halinden belliydi, elini yüzüne götürmüş Nazar'ın tırnaklarıyla kazıdığı yanaklarından sızan ince kanı bastırmaya çalışıyordu. Gür sesiyle homurdandı.</p>

  <p>"Bırak onu... Çekil yanından."</p>

  <p>Ayşe isteksizce verilen emri yerine getirdi. Eğildiği yerden kalktı.</p>

  <p>"Ne söylüyorsam onu yapacaksın. Anlaşıldı mı küçük orospu?"</p>

  <p>Genç kız çaresizce başını salladı.</p>

  <p>"Cevap ver, anladın mı?"</p>

  <p>Yutkunarak cevap verdi Ayşe. "Anladım."</p>

  <p>"Şimdi karyolanın öbür yanına geç, gardırobun duvarla birleştiği yere git ve arkanı dönüp bekle."</p>

  <p>Ayşe bir kere daha titredi, bu vahşi adamın aklından ne geçirdiğini henüz anlamamıştı ama yapacağı bir şey de yoktu. Söyleneni yerine getirdi. Ama göz ucuyla yatağın öbür tarafında Rıza'nın ne yaptığını görmeye çalışıyordu.</p>

  <p>Rıza önce yere eğilmiş, güçlü kollarıyla Nazan'ı kavradığı gibi yerden kaldırmıştı. Sonra odanın tek iskemlesinin üzerine yarı baygın kadını oturttu.</p>

  <p>Görüşü bulanıktı Nazan'ın...</p>

  <p>Alnının sol üst yanında kunt bir ağrı hissediyordu. Galiba bir şişlik de vardı alnında.</p>

  <p>Odadaki ışığı fark ediyor fakat olanları toparlayamıyordu sanki. Görüşü hâlâ bulanıktı, ama yavaş yavaş tüm olanlar beyninde canlanmaya başladı. Rıza'nın saçlarından tutup kendisini yere savurduğu anı ve başını komodinin sivri köşe kısmına çarptığını anımsadı. Şimdi alnındaki acıyı daha fazla hissediyordu.</p>

  <p>Elini başına götürmek istedi ama yapamadı. Parmakları sanki beyninden aldığı komutu yerine getiremiyordu. Genç kadın neden sonra ellerinin arkadan oturtulduğu sandalyeye bağlı olduğunu anladı. Ayaklarını kımıldatmak istedi, onu da beceremedi, Rıza ayak bileklerini de iskemleye sıkı sıkıya bağlamıştı. Yavaş yavaş kendine geliyordu.</p>

  <p>Önce durumu kavramaya çalıştı. Görüntü gözlerinde netleşmemesine rağmen kulakları Rıza'nın homurtularını duyuyordu. Kendini zorladı. Onun söylediklerini algılıyordu artık.</p>

  <p>Sol gözünü açamıyordu ama sağ gözkapağını aralamayı başarmıştı. Aynı anda başından aşağıya bir bardak soğuk suyun boşaltıldığını hissetti. Bütün bedeni titredi. Saçlarından sızan sular çıplak teninden aşağıya ayaklarının ucuna kadar tüm vücudunu ıslatarak kayıyordu. İskemleye de çırılçıplak soyunup bağlandığını o zaman kavradı.</p>

  <p>Dehşete kapıldı bir an.</p>

  <p>Gözleri kardeşini aradı odada.</p>

  <p>Ayşe yatağın tam ortasında karyolanın dört ucuna ellerinden ve kollarından bağlanmış bir şekilde yüzü koyun yatıyordu. O zaman yaşadıkları facianın boyutunu kavradı.</p>

  <p>Tarih tekerrür ediyordu; tıpkı aylar önce başına geldiği gibi. Aynı mekânda, aynı odada ve aynı yatakta...</p>

  <p>Tek fark, bu sefer Rıza'nın yeni avının küçük kardeşi olmasıydı.</p>

  <p>Nazan damarlarındaki kanın çekildiğini hissetti...</p>

  <h2 class="h21"><a id="ncx2557"></a>5</h2>

  <p>Rıza söyleniyordu. "Kendine geldin, değil mi kart tavuk? Şimdi beni kovmak ne demekmiş göreceksiniz... İkinizin de anasını belleyeceğim. Canınızı yakacağım, size bağırta bağırta sahip olacağım ve sizler de bunu seyredeceksiniz. İnleyecek, durmam için yalvaracaksınız ama durmayacağım. Sizi gidi beni bilmez kaltaklar sizi... Ulan beni mantepsiye mi bastıracaktınız? Ne sanıyorsunuz kendinizi? Bedavadan tatmin ha? Var mı öyle numara? Ohh, ne âlâ memleket be! Hem mutluluğa erişeceksiniz hem de bedelini ödemeyeceksiniz. Üstelik bir de erkeğinizi kovmaya kalkışacaksınız."</p>

  <p>Nazan bilinçsizce ağzını açtı.</p>

  <p>Belki bağırmak, çığlık atmak, ümitsizce yardım istemek niyetindeydi, belki de durması için ona bir şeyler söylemek istiyordu ama neden sonra sesinin çıkmadığını, sadece ağzından yetersiz bir hırıltının yükseldiğini fark etti.</p>

  <p>Açmayı başardığı tek gözüyle kardeşine baktı.</p>

  <p>Yüzünü göremiyordu Ayşe'nin. Canavar herif bir elini kardeşinin ense köküne dayamış yüzünü yatağa bastırıyordu. Genç kız kesinlikle direnemiyordu artık. Ya da olacakları kabul etmiş, mücadeleden vazgeçmişti.</p>

  <p>"Bu size esaslı bir ders olacak. Bana itaati öğreneceksiniz. Ve bundan sonra ne dersem onu yapacaksınız, isteklerimi tekrarlamayacağım. Beni anlıyor musun kart tavuk?"</p>

  <p>Rıza'nın söyledikleri beyninde uğulduyordu Nazan'ın. Nihayet güçlükle ağzından tek bir kelime çıkabildi.</p>

  <p>"Yapma..."</p>

  <p>"Yapmayayım mı? Yani sizleri cezasız mı bırakayım?"</p>

  <p>"Lütfen..."</p>

  <p>"Lütfen ne?"</p>

  <p>Nazan'ın boğazı kurumuştu. Dili damağına yapışmış ağzının içinde dönmüyordu.</p>

  <p>"Kardeşimi bırak... O masum. Hiçbir suçu yok."</p>

  <p>"Öyle mi? Ulan o senden istekli. Şimdi altımda zevkten nasıl kıvranacağını sana göstereceğim." "Yalvarıyorum sana... Yapma bunu."</p>

  <p>"Kardeşini gözlerinin önünde becermem hoşuna gitmeyecek, değil mi?"</p>

  <p>Nazan, evet dercesine başını sallayabildi sadece...</p>

  <p>"Hayır yapacağım ve sen de bunu seyredeceksin. Sonra da seni bu yatağa alıp kardeşine seyrettireceğim. Bu cezayı hak ettiniz. Bana asla karşı gelemeyeceğinizi öğrenmeniz gerekiyor artık. Şimdi gözlerini aç ve olacakları izle."</p>

  <p>Nazan o an karar vermişti.</p>

  <p>Buna tahammül edemezdi. Şayet Rıza söylediklerini uygularsa onu öldürmeyi kafasına koydu. Bunun adı cinayet olabilirdi, ama bir insanı öldürme kararının bu kadar basit ve rahatlıkla alınabileceğini hiç düşünmemişti daha önce. Demek bu karar bu kadar rahat alınabiliyordu. Bütün vücudu ürperdi. Başka hiç çaresi yoktu. Bu zillete daha fazla tahammül edemezdi. Sonuçtan kendisini sorumlu tutuyordu. Açık olan tek gözünü de yumdu. Bu rezilliği seyredemezdi...</p>

  <p>Aynı anda hafif bir çığlık yükseldi Ayşe'den. Daha fazla bağırmaması, çığlığının yankılanmaması için kızın başını yatağa bastırıyordu Rıza... Bu azap sabaha kadar devam etti.</p>

  <p>Değişen sadece külçeye dönen bitkin vücutlarıyla iki kardeşin sırayla, Rıza'nın öfke ve vahşi intikam arzusunu tatmin için yer değiştirmeleriydi. Sabaha karşı her ikisi de artık hiçbir şey hissetmiyorlardı... Bu acının ne zaman bittiğini de fark etmediler zaten...</p>

  <p>Nazan dirseklerinin üzerinde doğrulduğunda zamandan ve saatten habersizdi. Çenesi titriyordu ve vücudu inanılmaz acılar içindeydi. Şuuru bulanıktı, yarı baygınlık halinden hiç sıyrılamamıştı. Sol gözünü açmakta hâlâ zorlanıyordu. Neden sonra olayları hatırlayınca paniğe kapılır gibi oldu. Yatakta çırılçıplak 'olduğunu gördü. Dehşete kapılarak yanı başında aynı vaziyette yatan kardeşine baktı. Ayşe hareketsiz öylece büzülüp kalmıştı.</p>

  <p>Bir an nefesi kesilir gibi oldu Nazan'ın. Bu tabii bir yatış değildi. Aklına ilk gelen şey Ayşe'nin öldüğü oldu. Korkudan kalbi durmuş olabilirdi. Bakamıyordu kardeşine...</p>

  <p>O kadar dermansızdı ki, "Ayşe!" diye mırıldandı, ama kendi sesini bile duymakta zorlandı. Ağzından ses çıktığından bile şüpheliydi. Aklına gelen ihtimal kanını dondurmuştu.</p>

  <p>Ürkerek kardeşinin hareketsiz vücuduna dokundu. Parmakları buz gibi bir tene değmişti. Bu kez, "Ayşe," diye bir çığlık attı. Cevap yoktu, insanüstü bir gayretle kardeşinin yüzünü görmek için onu çevirdi. Yüzü gözü morarmış, dudakları şişmiş, alt dudağında ısırıkların yarattığı ekinozlar oluşmuştu. Ama nefes alıyordu. Hayattaydı. Gözleri titreyerek aralanmış fakat teslimiyetle yeniden kapanmıştı.</p>

  <p>Onun yaşadığını anlaması, gerilen sinirlerinin birden yay gibi boşalmasına neden oldu, hıçkırıklarla ağlamaya başladı. Fakat daha fazla dermanı kalmamıştı, yeniden yatağa serildi. Başı dönüyor, bedeninin her yanı kasılıyordu.</p>

  <p>Midesi bulanıyordu. Her an kusabilirdi ve taşan öğürtülerini tutamadı. Ağzından acı acı safralar gelmeye başladı. Başını güçlükle karyoladan kaydırdı. Yerdeki halının üstüne kusmaya başladı...</p>

  <p>Yatak odasını ağır ve pis bir koku kaplamıştı. Ama kusmak Nazan'ın biraz açılmasını sağladı. Güçlükle ayağa kalktı. Sarsak adımlarla banyoya doğru yürüdü. İçindeki nefret inanılmaz şekilde hiddete dönüşüyordu artık.</p>

  <p>Banyodaki büyük aynaya akseden görüntüsünü görünce tüyleri ürperdi. İnanamadı, olamazdı böyle bir vahşet... Kendisinin maruz kaldığı şiddet, Ayşe'de gördüğünden kat be kat daha fazlaydı. Vücudu çürükler içindeydi. Mor ve al renkler boynundan dizlerine kadar pençe pençe aşağıya kadar iniyordu. Yüzü ise tanınmayacak haldeydi. Tek gözü kapalı, kaşının üzerinde de komodine çarpmadan dolayı eni konu bir şiş vardı. Sonra Nazan hayal meyal olayı daha net hatırlamaya başladı.</p>

  <p>Sadece cinsel bir saldırı değildi bu.</p>

  <p>Rıza her ikisini de insan içine çıkamayacak şekilde hırpalamıştı. Şiddetli seksten de öte, kaba kuvvet kullanıp döverek sahip olmuştu.</p>

  <p>Sadece ağzını yıkayabildi. Kusmuk ve acı safranın ağzındaki ekşiliğini gidermeye çalıştı. Şimdi aklı fikri kardeşindeydi. Ayşe'nin bu işkenceye ne ölçüde dayanmış olduğundan emin olamıyordu. Sarsak adımlarla yatak odasına kardeşinin yanına döndü.</p>

  <p>&nbsp;</p>

  <p>Muhakemesi hâlâ tam yerinde değildi. O azgın hayvanın artık evinde olmadığını, basıp gittiğini düşünüyordu fakat koridordan yatak odasına geçerken yine de korkuya kapılarak salona bir göz attı. Kimse yoktu.</p>

  <p>Kanı çekilmiş gibi durup başını mutfağın açık duran kapısına çevirdi. Acaba mutfakta bir şeyler ziftleniyor olabilir miydi?</p>

  <p>Evin içinde çıt yoktu.</p>

  <p>Biraz rahatlar gibi oldu. Rıza gitmişti...</p>

  <p>Yatak odasının eşiğine, gelince durakladı yeniden. Ayşe yatağın içinde oturmuş gözleri irileşmiş bir şekilde kendisine bakıyordu.</p>

  <p>"Abla!" diye boğuk bir feryat çıktı boğazından. "Neler geldi başımıza?"</p>

  <p>Genç kız sarsılarak ağlıyordu...</p>

  <p>&nbsp;</p>
</body>
</html>
