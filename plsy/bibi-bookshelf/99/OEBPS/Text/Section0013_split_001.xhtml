<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h3 class="calibre7" id="sigil_toc_id_23">23</h3>

  <p class="calibre1">Şükran Günü tatilinden önce bir dizi yeterlik sınavı daha vardı ve bu, Chamberlain Üç’ün genç öğrencileri için tam bir felaket oldu. O vakte kadar çoğumuz asıl felaketin kendimiz olduğunu ve bir tür grup intiharı gerçekleştirdiğimizi anlamıştık. Kirby McClendon tıpkı sihirbazın tavşanı gibi acayip şekilde ortadan kayboldu. Maraton oyunları sırasında köşede oynayan ve hangi kartı oynayacağına karar veremeyince burnunu karıştıran Kenny Auster de bir gün çekip gitti. Yastığının üstüne üstünde BEN VAZGEÇTİM yazılı bir Maça Kızı bırakmıştı. George Lessard beyin yatakhanesi Chad’da Steve Ogg’la Jack Frady’ye katıldı.</p>

  <p class="calibre1">Bu kadarı yetmeliydi. Evet, zavallı Kirby’nin başına gelen yeterli olmalıydı; acayipleşmesinden önceki son üç veya dört gün boyunca elleri o kadar şiddetli titriyordu ki, kartlarını almakta zorlanıyor, koridorda bir kapı çarpılacak olsa oturduğu yerde sıçrıyordu. Kirby yetmeliydi, ama olmadı. Yanıt Carol’la geçirdiğim vakitler de değildi. Doğru, onunla beraberken keyfim iyiydi. Onunla beraberken bütün istediğim bilgilendirilmek (ve belki onunla doyasıya sevişmek)ti. Ama yatakhanede ve özellikle o kahrolası üçüncü kat salonundayken ikinci bir Peter Riley oluyordum. Üçüncü kat salonunda kendi kendime bile yabancıydım.</p>

  <p class="calibre1">Şükran Günü yaklaşırken bir tür kör talihçilik bize egemen oldu. Ama hiçbirimiz bundan söz etmiyorduk. Sinemalardan ve seksten söz ediyorduk. (Ronnie, “Bir dönme dolaptaki attan daha çok kadın poposu görüyorum!” diye hiçbir teşvik olmadan durup dururken böbürleniyordu.) Ama en çok Vietnam’dan ve King’den konuşuyorduk. King’le ilgili tartışmalarımız kimin kazançlı, kimin içerde olduğu ve kimin oyunun birkaç basit stratejik hilesini kavrayamadığıyla ilgiliydi. En az zararla takımdaki kartları tamamen elden çıkarmak, riske girilecekse daim yüksekten atmak gibi.</p>

  <p class="calibre1">Ufukta beliren üçüncü yeterlik sınavı dizisine gösterdiğimiz tek tepki, oyunu sonu olmayan döner bir turnuva şeklinde organize etmekti. Bir puanı hâlâ beş cent’e oynuyorduk, ama şimdi ayrıca “maç puanları” için de oynuyorduk. Maç puanı almanın sistemi oldukça karmaşıktı, fakat Randy Echolls’la Hugh Brennan geç saatlere kadar süren iki heyecanlı gece seansında iyi bir formül geliştirmişlerdi. İkisi de matematiğe giriş kurslarında çuvalladılar ve sonbahar sömestrinin sonunda devam etmek için çağrılmadılar.</p>

  <p class="calibre1">Bu Şükran Günü öncesi yeterlik sınavı dizisinin üzerinden otuz üç yıl geçti, artık yetişkin bir erkek olan Pete o sınavları anımsadıkça hâlâ ürperiyor. Sosyoloji ve İngilizceye giriş dışındaki bütün derslerimde başarısız olmuştum. Bunu bilmek için aldığım numaraları görmeme bile gerek yoktu. Skip, kalkülüs dışında bütün derslerden çuvalladığını ve kalkülüsü bile ucu ucuna geçtiğini söyledi. O gece Carol’u sinemaya götürmüştüm, Şükran Günü tatili öncesi (ve o sırada bilmememe rağmen sonuncu) randevumuzdu bu. Arabamı almaya giderken Ronnie Malenfant’la karşılaştım. Testlerinde başarılı olup olmadığını sordum. Ronnie gülümseyerek bana gözünü kırptı ve, “Hepsi mükemmel geçti. Hiç kaygılı değilim,” dedi. Fakat park alanının ışığında gülümseyişinin zoraki olduğunu görebiliyordum. Teni fazla soluktu, eylülde okula başladığımız sırada yeterince kötü olan aknesi ise daha da azmıştı. “Ya sen?” diye sordu.</p>

  <p class="calibre1">“Beni edebiyat ve fen fakültelerinin dekanı yapacaklar. Buna ne dersin?” dedim.</p>

  <p class="calibre1">Ronnie bir kahkaha attı. “Seni palavracı seni!” Omzuma bir şaplak indirdi. O kendini beğenmiş havası onu daha genç gösteren bir korkuya yerini bırakmıştı. “Çıkıyor musun?” diye sordu.</p>

  <p class="calibre1">“Evet.”</p>

  <p class="calibre1">“Carol’la mı?”</p>

  <p class="calibre1">“Evet.”</p>

  <p class="calibre1">“Kutlarım. Çok güzel bir bebek.” Ronnie’ye göre bunlar içtenlikle söylenmiş sözlerdi. “Seni sonra salonda görmezsem mutlu bir hindi günü geçir.”</p>

  <p class="calibre1">“Sen de Ronnie.”</p>

  <p class="calibre1">“Tabii.” Ronnie doğrudan yüzüme bakacak yerde bana yan gözle bakıyordu, Gülümsemekte zorlandığı da belliydi, “ikimiz de şöyle ya da böyle hapı yuttuk. Öyle değil mi?” diye homurdandı. , “Evet. Özetle öyle.”</p>

  <h3 class="calibre7" id="sigil_toc_id_24">24</h3>

  <p class="calibre1">Motor çalışmadığı ve kalorifer kapalı olduğu halde hava sıcaktı. Arabanın içini bedenlerimizle ısıtmıştık. Camlar buğulandığı için park alanının ışığı banyoların buzlu camından içeri süzülen ışık gibiydi. Radyoda eski parçalar çalıyordu. The Humble Yet Nonetheless Mighty The Four Seasons’ı çalıyordu. The Dovells, Jack Scott, Little Richard ve Freddie ‘Boom Boom’ Cannon’u dinliyorduk. Carol’un hırkasının önü açıktı, sutyeni de koltuğun arkalığına sarılmış, geniş beyaz atkısı aşağı sarkmıştı. Sutyen teknolojisi o günlerde günümüzdeki büyük hamleyi kaydetmemişti. Carol’un teni sıcacık, ağzımın içinde meme başı taş gibiydi. Külotu hâlâ üstünde olmakla beraber, yukarı sıyrılmış ve bir yana itilmişti. Önce bir, sonra iki parmağımı içine sokmuştum; onun da eli şortumun lastiğini kurcalıyordu. Onun kokusu burnuma doluyordu: boynundaki parfümle şakağında saçlarının başladığı yerin hemen altındaki kokusu… Onu duyabiliyordum; soluklarını, öpüşürken kelimesiz fısıltılarımızı. Arabanın ön koltuğu gidebildiği kadar arkaya itilmişti, ben ise başarısız sınavları, Vietnam’daki savaşı, Lyndon Johnson’u veya Kupalar’ı düşünmüyordum bile. Sadece Carol’u istiyor, onu hemen burada istiyordum. Ama o sonra birden doğruldu ve her iki elini göğsüme dayayarak beni de doğrulttu. Ben tekrar ona doğru bir hamle yapıp ellerimden birini bacağına götürünce sert bir sesle, “Hayır, Pete!” diye bağırarak bacaklarını kapadı. Dizleri o kadar Şiddetle birleşti ki, çıkardıkları sesi duyabildim. Çıkan ses bu işin bittiğini gösteriyordu. Ben de ister istemez durdum.</p>

  <p class="calibre1">Derin soluklar alıp vererek başımı sürücü tarafındaki sisli cam dayadım. Organım çamaşırımın içinde kol demirinden farksızdı ve bayağı canımı yakıyordu. Bu durum ergeç geçecekti; hiçbir sertleşme sonsuza dek sürmez. Sanırım Benjamin Disraeli öyle demişti. .</p>

  <p class="calibre1">Burt Reynolds’un oynadığı sıradan bir filmi yarıda bırakarak çıkmış, İslim Binası‘nın park alanına gelmiştik. İkimizin de aklında aynı şey vardı… En azından ben öyle ümit etmiştim. Aslında aynı şeyi istemiştik, ama ben elde ettiğimden biraz fazlasını ümit etmiştim, hepsi bu.</p>

  <p class="calibre1">Carol hırkasını aşağıya indirmişti, ama sutyeni hâlâ koltuğun arkasına sarılıydı. Aralıktan dışarı taşmaya hazır göğüsleri ve meme başının ölgün ışıkta seçilebilen yarım halesiyle insanı çıldırtacak kadar çekiciydi. Çantasını açmış, titreyen parmaklarıyla sigaralarını çıkarmaya çalışıyordu.</p>

  <p class="calibre1">“Vay vay.” Sesi de elleri kadar titrekti.</p>

  <p class="calibre1">“Önü açık hırkanla Brigitte Bardot’ya benziyorsun,” dedim.</p>

  <p class="calibre1">Başını kaldırdı. Şaşırmış, aynı zamanda hoşlanmış gözüküyordu. “Sahi, öyle mi düşünüyorsun? Sakın sarı saçlarım seni yanıltmış olmasın?”</p>

  <p class="calibre1">“Saçların mı? Yok canım. Daha çok…” Önünü işaret ettim. Kız da önüne bakıp güldü. Ama düğmeleri iliklemedi, hırkanın kenarlarını üst üste çekmeye de kalkışmadı. Zaten istese de yapamazdı, yanlış hatırlamıyorsam, kazağı çok dardı ve bedenine sıkı sıkı oturmuştu.</p>

  <p class="calibre1">“Ben çocukken oturduğumuz sokağın yukarsında bir sinema vardı: Asher Empire. Şimdi orası yıkıldı, ama Bobby, Sully-John ve ben çocukken hep Bardot’nun filmlerini gösterirlerdi. İçlerinden birini, galiba Ve Tanrı Kadını Yarattı‘yı bin yıl göstermişlerdir.”</p>

  <p class="calibre1">Ben de bir kahkaha attım ve kontrol panelinin üstünden kendi sigaralarımı aldım. “Cuma ve cumartesi geceleri arabayla gidilen Gates Falls sinemasında üçüncü film daima o oluyordu.”</p>

  <p class="calibre1">“Sen de filmi gördün mü?”</p>

  <p class="calibre1">“Alay mı ediyorsun? Bir Disney çizgi filmi olmadıkça o sinemaya gitmeme bile izin verilmiyordu.” Tonka’yı -Sal Mineo başroldeydi- en az yedi kere seyretmişimdir. Ama fragmanları, Brigitte Bardot ile havlusunu hatırlıyorum.”</p>

  <p class="calibre1">Carol, “Okula geri dönmeyeceğim,” dedi ve sigarasını yaktı. O kadar sakin konuşmuştu ki, önce hâlâ eski filmlerden veya Kalkütta’da Gece Yarısı‘ndan ya da vücutlarımızı artık uykuya yatma zamanının gelmesine, aksiyonun sona erdiğine inandırmaktan söz ettiğimizi sandım, sonra kafamın içinde bir kıvılcım çaktı.</p>

  <p class="calibre1">“Ne… ne dedin?”</p>

  <p class="calibre1">“Tatilden sonra buraya dönmeyeceğimi söyledim. Evde de pek iç açıcı bir Şükran Günü yaşamayacağız, ama önemi yok.”</p>

  <p class="calibre1">“Baban mı?”</p>

  <p class="calibre1">Carol başını sallayarak sigarasından bir nefes çekti. Sigaranın ateşinin ışığında yüzünde turuncu ışıltılar ve gri gölgeler dolaşıyordu. Bu haliyle daha yaşlı gözüküyordu. Hâlâ güzeldi, ama daha yaşlı. Radyoda Paul Anka Diana’yı söylüyordu. Radyoyu kapadım.</p>

  <p class="calibre1">Carol içini çekti. “Babamın bu işle bir ilgisi yok. Harwich’e dönüyorum. Annemin arkadaşı Rionda’dan söz ettiğimi hatırlıyor musun?”</p>

  <p class="calibre1">Hatırlar gibiydim, onun için “evet” der gibi başımı eğdim.</p>

  <p class="calibre1">“Sana gösterdiğim fotoğrafı, Bobby, S-J ile benim resmimizi Rionda çekmişti. Diyor ki… ” Carol beline kadar çıkmış etekliğine baktı ve onu aşağı çekmeye çabaladı. İnsanları neyin utandırdığını bilemezsin; bazen tuvalete çıkmaktır, bazen akrabalarının cinsel kaçamaklarıdır, bazen de gösteriş amaçlı davranışlardır. Bazen de tabii içkidir.</p>

  <p class="calibre1">“Açık konuşayım. Gerber ailesinde içki sorunu olan yalnız babam değil. Anneme elinde kadehle dirseğini kıvırmayı o öğretti, annem de iyi bir öğrenciydi doğrusu. Uzun süre içkiyi bıraktı, AA^ toplantılarına gitti. Ama Rionda yine başladığını söylüyor. Onun için de eve dönüyorum. Anneme bakıp bakamayacağımı bilmesem de deneyeceğim. Annem kadar erkek kardeşimin hatırı için. Rionda, Ian’ın ne yaptığını bilmediğini söylüyor. Hiçbir zaman bilmedi zaten.” Genç kız gülümsedi.</p>

  <p class="calibre1">“Carol, seninkisi belki pek parlak bir fikir değil. Öğrenimimden öyle bir çırpıda vazgeçemezsin.”</p>

  <p class="calibre1">Genç kız öfkeyle başını kaldırdı. “Seninkisi de laf mı? Öğrenimimden vazgeçemezmişim ha! Bugünlerde Chamberlain Üç‘deki kahrolası King oyunu hakkında neler duyduğumu biliyor musun? Noel’de sen dahil o kattaki herkesin okuldan atılacağını duydum. Penny Lanq bahar sömestri başlarken üçüncüde o sersem kat yöneticinizden başka kimse kalmayacağını söylüyor.”</p>

  <p class="calibre1">“İşte buna abartma denir,” diye atıldım. “Nate de kalacaktır ve gece merdiveni inerken düşüp boynunu kırmazsa Stokely Jones da kalır.”</p>

  <p class="calibre1">Carol, “Bunları komik bir şeymiş gibi anlatıyorsun,” dedi.</p>

  <p class="calibre1">“Hiç komik değil,” dedim. Gerçekten de komik değildi.</p>

  <p class="calibre1">“Öyleyse niçin o pis oyundan vazgeçmiyorsun?”</p>

  <p class="calibre1">Bu kez kızmaya başlayan bendim. Carol beni itip dizlerini birbirine bitiştirmişti, onu yanımda istemeye, hatta gereksinmeye başladığım şu sırada gideceğini söylemişti, beni seksüel açıdan zor durumda bırakmıştı, şimdi ise kartlarıma, oyunuma karışıyordu.</p>

  <p class="calibre1">“Niçin vazgeçmediğimi ben de bilemiyorum,” dedim. “Peki sen niçin annene bakacak başka birini bulmuyorsun? Örneğin, o arkadaşı, adı Rawanda mı neydi…”</p>

  <p class="calibre1">“Ri-on-da.”</p>

  <p class="calibre1">“Evet, niçin o annene bakmıyor? Annen ayyaşsa suç senin mi?”</p>

  <p class="calibre1">“Annem ayyaş değil! Sakın ona ayyaş deme!”</p>

  <p class="calibre1">“Sırf onun yüzünden üniversiteden ayrılacaksan mutlaka öyle bir şeydir. Mesele bu kadar ciddiyse, ona bir ad konulması gerekir, Carol.”</p>

  <p class="calibre1">Carol, “Rionda’nın bir işi ve bakılacak bir annesi var,” dedi. Öfkesi kaybolmuştu. Neşesiz, adeta sönmüş izlenimi bırakıyordu. Çamurluğun üstündeki Goldwater etiketinin parçalarının asfaltın üstüne uçmasını gülerek seyreden kızı hatırlıyordum; karşımdaki sanki aynı insan değildi. “Annem annemdir,” dedi. “Ona bakacak bir lan’la ben varız, lan ise lisede ucu ucuna sınıf geçiyor. Hem Connecticut Üniversitesi de var.”</p>

  <p class="calibre1">“Biraz bilgilendirilmek istiyor musun?” diye sordum. Sesim titriyor ve boğuklaşıyordu. “İstesen de istemesen de sana bilgi vereceğim! Tamam mı? Fena halde kalbimi kırıyorsun. Bilgi işte bu. Lanet olası kalbimi kırıyorsun.”</p>

  <p class="calibre1">“Hiç sanmam,” dedi. “Kalpler sağlamdır, Pete. Çoğu zaman kırılmazlar. Çoğu zaman sadece eğilip bükülürler.” Evet, evet, Konfüçyüs de baş aşağı uçan kadınların kafalarını kırıklarını söylerdi. Ağlamaya başladım. Fazla ağlamadım, ama yine de elerimden yaşlar aktı. Bence asıl neden tamamen hazırlıksız yakalanmamdı. Ve belki kendim için de ağlıyordum. Korkuyordum çünkü. Bir tanesi dışında bütün derslerimden çuvallama tehlikesi içindeydim, arkadaşlarımdan biri onu yanımdan koparıp atacak düğmeye basmayı planlıyordu ve ben kart oynamaya bir türlü son veremiyordum. Üniversiteye girerken olmasını planladığım hiçbir şey gerçekleşmiyordu ve ben panik halindeydim.</p>

  <p class="calibre1">“Senin gitmeni istemiyorum,” dedim. “Seni seviyorum.” Gülümsedim. “Bu da biraz daha fazla bilgi, değil mi?” Carol bana pek anlamlandıramadığım bir yüzle baktı, sonra camını indirerek sigarasını dışarı attı. Camı yeniden yukarı çektikten sonra bana kollarını uzattı. “Gel buraya.”</p>

  <p class="calibre1">Ben de kendi sigaramı taşmakta olan küllüğün içine bıraktım ve koltuğun onun oturduğu yarısına kaydım. Onun kollarının arasına… Carol beni öptü, sonra gözlerimin içine baktı. “Belki beni seviyorsun, belki de sevmiyorsun,” dedi. “Ben kimseyi beni sevmekten vazgeçirmek istemem, çünkü dünya zaten yeterince sevgisiz. Ama senin aklın karışmış, Pete. Okul hakkında, King hakkında, Annmarie’yle benim hakkımda.”</p>

  <p class="calibre1">Öyle olmadığını söylemeye hazırlansam da dediklerinin doğru olduğunu biliyordum.</p>

  <p class="calibre1">Carol, “Connecticut Üniversitesi’ne gidebilirim,” dedi. “Annemin durumu biraz düzelirse, Connecticut Üniversitesi’ne gideceğim. İşler yolunda gitmezse Bridgeport’ta Pennington’da yarım günlük kurslara katılabilirim. Hatta Stratford veya Harwich’de gece kurslarına bile yazılabilirim.” Bunları yapabilirim, bir kız olduğum için bunları yapabilme lüksüne sahibim. Kız olmanın avantaj sağladığı günlerde yaşıyoruz. Lyndon Johnson sağladı bunu.”</p>

  <p class="calibre1">“Carol… “</p>

  <p class="calibre1">Elini yavaşça ağzıma dayadı. “Bu aralık ayında okuldan atılırsan gelecek aralık ayında balta girmemiş ormanda olman mümkün. Bunu iyice düşün, Pete. Sully için durum farklı. O gitmek istiyor. Sen ne istediğini, hatta ne düşündüğünü bilmiyorsun ve o kartlarla vaktini ziyan ettiğin sürece de bilmeyeceksin.”</p>

  <p class="calibre1">“Bak, Goldwater etiketini arabamdan söktüm, değil mi?” Bu sözlerim kendi kulaklarıma bile aptalca göründü. Carol bir yanıt vermedi.</p>

  <p class="calibre1">“Ne zaman gidiyorsun?” diye sordum.</p>

  <p class="calibre1">“Yarın öğleden sonra. New York’a giden saat dört otobüsüne bilet aldırdım. Harwich durağı kapımıza sadece üç blok uzaklıkta.”</p>

  <p class="calibre1">“Derry’den mi yola çıkıyorsun?”</p>

  <p class="calibre1">“Evet.”</p>

  <p class="calibre1">“Seni arabayla otogara götürebilir miyim? Saat üçte seni yatakhanenin önünden alabilirim.”</p>

  <p class="calibre1">Carol önce düşündü, sonra olur gibi başını eğdi. Ama gözlerinde gölgeli bir bakış olduğunu fark ettim. Gözleri daima açık ve dürüst bakışlı olduğu için fark edilmeyecek gibi değildi, “iyi olur,” dedi. “Sana yalan söylememişim, değil mi? Aramızdakilerin geçici olabileceğini sana söylemiştim.”</p>

  <p class="calibre1">İçimi çektim. “Doğru.” Ne var ki bu, umduğumdan da geçici olmuştu.</p>

  <p class="calibre1">“Şimdi gelelim Altı Numara’ya. Bilgilendirilmek istiyoruz.”</p>

  <p class="calibre1">“Bekleyedur.” İçinden hâlâ ağlamak gelirken, Tutuklu’daki Patrick McGoohan gibi katı gözükmek zordu, ama elimden geleni yaptım.</p>

  <p class="calibre1">“Lütfen dersem de mi?” Carol elimi alıp hırkasının içine soktu ve sol göğsünün üstüne götürdü. Yarı baygın durumdayken anında canlandım.</p>

  <p class="calibre1">“Peki… “</p>

  <p class="calibre1">“O işi yaptın mı? Yani sonuna kadar gidip her şeyi yaptın mı? Senden istediğim bilgi bu.”</p>

  <p class="calibre1">Durakladım. Çoğu gençlerin yanıtlamakta zorlandıkları soruydu bu. Ve çoğu kez yalan söylerler. Ama ben Carol’a yalan söylemek istemiyordum. “Hayır, yapmadım.”</p>

  <p class="calibre1">Carol külodunu yavaşça üstünden sıyırdı ve onu arka koltuğun üstüne attı, sonra ellerini ensemde kenetledi. “Ben yaptım,” dedi. “İki kere Sully ile, ancak bu işte pek iyi olduğunu söyleyemem… Ne de olsa üniversiteye gitmemişti o. Ama sen gittin.”</p>

  <p class="calibre1">Ağzımın kuruduğunu hissettiysem de bu benim kuruntum olmalıydı Çünkü öpüştüğümüzde ağızlarımız yaştı. Dillerimiz, dudaklarımız birbirine karıştı. Konuşabilecek duruma gelince, “Üniversite eğitimimi paylaşmak için elimden geleni yapacağım,” dedim.</p>

  <p class="calibre1">Carol kemerimin tokasını sökerken, “Radyoyu aç,” dedi. “Romantik eski parçaları seviyorum.”</p>

  <p class="calibre1">Bunun üzerine radyoyu açtım ve onu öptüm, o da parmaklarımı orasına götürdü. Orası çok sıcaktı. Çok sıcak ve çok sıkı. Dudaklarıyla tenimi gıdıklayarak, “Yavaş,” diye fısıldadı. “Sebzelerinin hepsini teker teker ye, ancak o zaman belki tadına hak kazanabilirsin.”</p>

  <p class="calibre1">Jackie Wilson, Lonely Teardrops’u söylüyor ve ben yavaş hareket ediyordum. Roy Orbison Only the Lonely’yi söylüyor ve ben yavaş hareket ediyordum. Derken Carol inlemeye başladı. Artık ensemde olan parmakları değildi, tırnakları cildime saplanıyordu. Derken kalçalarını kısa vuruşlarla hareket ettirmeye başladı. Radyoda The Platters Twilight Time’ı söylerken ben yavaş olamıyordum. Carol mırıldanıyor, “Tanrım,”, “Aman Tanrım,” diye inliyordu. Dudakları, ağzımın, çenemin üstünde dolaşıyordu. Sanki çıldırmıştı. Altımızdaki koltuğun gıcırdadığını duyabiliyor, sigara dumanı burnuma doluyor, dikiz aynasından sarkan çam deposunu görüyordum. Bu arada ben de inlemeye başlamıştım. Yine The Platters söylüyordu. Ani bir kendinden geçiş duygusunun etkisiyle gözlerimi kapadım. Onu gözlerim kapalı tutuyordum. Ona bu şekilde sahip oldum. Ayakkabımın ökçesi sürücü tarafındaki kapıyı belli bir ritmle döverken bunu ölecek olsam bile, ölüyor olsam bile yapabileceğimi düşünüyordum. Bu da bir bilgilendirilmeydi. Kendinden geçiş sürüyor, kartlar düştükçe düşüyor, dünya bir tek darbeyi bile kaçırmıyordu, kız saklanıyordu, kız bulunuyordu ve bütün bunlar bilgiydi.</p>

  <h3 class="calibre7" id="sigil_toc_id_25">25</h3>

  <p class="calibre1">Ertesi sabah jeoloji öğretmenimle kısa bir görüşmem oldu. Öğretmen bana “tehlikeli bir duruma yaklaştığımı” haber verdi. Bu tam anlamıyla yeni bir bilgilendirilme değil, Altı Numara, diye düşündüm. Bun ona söylemek aklımdan geçti, ama söylemedim. Dünya bu sabah bana farklı görünüyordu, hem daha iyi, hem de daha kötü.</p>

  <p class="calibre1">Chamberlain’e dönünce Nate’in evine gitmek üzere hazırlandığını gördüm. Bir elinde tuttuğu bavulunun üstüne WASHINGTON TEPESİNE TIRMANDIM diyen bir etiket yapıştırılmıştı. Kirli giysilerle dolu kalın bir kumaş torbayı omzuna atmıştı. Nate şimdi bana, başka her şey gibi farklı görünüyordu.</p>

  <p class="calibre1">Bir yandan dolabımı açıp içindeki pantolon ve gömlekleri rastgele çekmeye başlarken bir yandan da, “Şükran Günü‘n kutlu olsun, Nate,” dedim: “Bol bol ye, iç. Fazla sıskasın.”</p>

  <p class="calibre1">“Yiyeceğim. Kızılcık sosu gözümde tütüyor. Buradaki ilk haftamda evin özlemiyle yanıp tutuşurken annemin sosundan başka bir şey düşünemiyordum.”</p>

  <p class="calibre1">Kendi bavulumu hazırlarken Carol’u Derry’deki otogara götürdükten sonra yoluma devam edebileceğimi düşünüyordum. 136 numaralı otoyolda trafik fazla yoğun olmazsa hava kararmadan evde olabilirdim. Hatta belki Sabbatus Sokağı‘ndan eve yollanmadan önce Frank’in büfesine uğrayıp bir şalgam suyu bile yuvarlayabildim. Buradan; Chamberlain Hall’la Holyoke Yemekhanesi’nden, bütün kahrolası üniversiteden uzaklaşmak birdenbire ilk önceliğim olmuştu. Carol bir gece önce arabada, “Senin kafan karışık, Pete. Ne istediğini ya da ne düşündüğünü bilmiyorsun ve o kartlarla vaktini ziyan ettiğin sürece de bilmeyeceksin,” demişti.</p>

  <p class="calibre1">İşte bu, kartlardan uzaklaşmam için bir fırsattı. Carol’un gideceğini bilmek beni üzüyordu, ama o sırada aklımı meşgul edenin bu olduğunu söylemek yalan olurdu. Öncelikli düşüncem üçüncü kat salonundan uzaklaşmaktı. Kahpe Kız’dan uzaklaşmaktı. “Bu aralık ayında okuldan atılırsan, gelecek aralık ayında balta girmemiş ormanda olman mümkün” Skip’in de dediği gibi, aramızdaki bağlantıyı kaybetmeyelim, bebek. Bavulumu kapatıp etrafıma bakınınca, Nate’in hâlâ kapı aralığında durduğunu gördüm. Şaşkınlıktan küçük bir çığlık attım. Banquo’nun et olası hayaletiyle karşılaşmak gibi bir şeydi, bu. “Haydi, yok ol savul buradan,” dedim. “Zaman ve gelgit kimseyi, hatta bir dişçi adayını bile beklemez.” Nate orada durmuş, bana bakıyordu. “Atılacaksın,” dedi. Nate’le Carol’un ne çok birbirlerine benzediklerini bir kere daha düşündüm, sanki aynı paranın yazı ve tura yüzleri gibiydiler. Gülümsemeye çalıştım, ama Nate gülümsememi karşılıksız bıraktı.</p>

  <p class="calibre1">Yüzü beyaz, ufak ve üzüntülüydü. Tam bir Yankee yüzü. Güneşte bronzlaşmak yerine kötü yanan, giyim anlayışı dar bir kravat takmayı ve bol bol Vitalis sürünmeyi içeren, üç yıldır dışkılamamış izlenimi uyandıran sıska bir delikanlı görürseniz, bu delikanlının New Hampshire’daki White Nehri’nin kuzeyinde doğmuş ve büyümüş olması mümkündür. Ölüm yatağında ise son sözlerinin “kızılcık sosu” olması da öyle. “Beni merak etme, Natie. İşlerim yolunda,” dedim. “Atılacaksın,” diye yineledi. Yanaklarını bir tuğla kızıllığı kaplıyordu. “Sen ve Skip tanıdığım en garip gençlersiniz,” diye devam etti. “Lisede sizin gibisi yoktu çocuklar, en azından benim lisemde, ama atılacaksınız ve bu öyle aptalca bir şey ki.”</p>

  <p class="calibre1">“Atılmayacağım,” dedim. Ama bir gece öncesinden beri atılabileceğim fikrini kabul ettiğime göre, tehlikeli bir duruma yaklaşmıyordum, oradaydım. “Skip de atılmıyor. Her şey kontrol altında,” dedim.</p>

  <p class="calibre1">“Dünyada kıyamet kopuyor, siz ikiniz ise King yüzünden okuldan atılıyorsunuz! Aptalın aptalı bir kart oyunu yüzünden!” Benim bir şey söylememe vakit bırakmadan gitti ve hindiyle annesinin kızılcık sosumun keyfine varmak için evinin yolunu tuttu. Belki Cindy ile küçük seks oyunları da bekliyordu onu. Niçin olmasın? Şükran Günü‘ydü.</p>

  <h3 class="calibre7" id="sigil_toc_id_26">26</h3>

  <p class="calibre1">Yıldız falımı okumam, ender olarak X Dosyaları‘nı seyretmişimdir, ama yine de arada sırada gelecekle ilgili sezişlerde bulunduğumuza inanıyorum. O öğleden sonra ağabeyimin eski steyşınıyla Franklin Hall’un önünde durduğumda bu benim de başıma geldi: Carol gitmişti.</p>

  <p class="calibre1">İçeri girdim. Genelde sekiz veya dokuz ziyaretçinin plastik sandalyelerde oturup bekledikleri lobi garip biçimde boş gözüküyordu. İki üniformalı bir temizlik işçisi makine halısını elektrikli süpürgeyle temizliyordu. Resepsiyondaki kız McCall’s dergisini okuyor ve radyo dinliyordu. Mysterians, Ağla ağla ağla, bebek, 96 Gözyaşı‘nı söylüyordu.</p>

  <p class="calibre1">“Pete Riley, Carol Gerber’i bekliyor. Odasını arayabilir misin? ” dedim.</p>

  <p class="calibre1">Kız başını kaldırıp dergiyi elinden bıraktı ve bana anlayış dolu, tatlı bir gülümseyiş yöneltti. Size, “Çok üzgünüm, tümörünüzün ameliyatla alınması mümkün değil. Hazırlanmanızda yarar var,” diyen bir doktorun bakışıydı bu. “Carol erken yola çıkmak zorunda olduğunu söyledi Derry’ye Kara Ayı servisiyle gitti. Ama sizin uğrayacağınızı söyleyerek bunu vermemi istedi.”</p>

  <p class="calibre1">Böyle diyerek üstünde adım yazılı bir zarfı bana uzattı. Ona teşekkür edip elimde zarfla Franklin’den çıktım. Patikayı aşarak kısa bir an arabamın yanında durdum; ünlü Ovaların Sarayı ve seksi sosisli adamın yurdu Holyoke’a baktım. Aşağısındaki Bennett’s Run’da rüzgâr yaprakları hışırdatarak havalandırıyordu. Parlak renkleri silinmiş, geride yalnız kasım ayının koyu kahverengisi kalmıştı. Şükran Günü‘nün bir gün öncesi, New England’da kışın eşiğiydi. Dünya baştan başa rüzgâr ve soğuk bir güneşten ibaretti. Yine ağlamaya başlamıştım. Yanaklarımdaki sıcaklıktan anlıyordum. 96 Gözyaşı, bebek; ağla ağla ağla.</p>

  <p class="calibre1">Bir gece önce bekâretimi kaybettiğim arabaya bindim ve zarfı açtım. İçinde bir tek kâğıt vardı. Shakespeare’e bakılırsa, kısa konuşmak esprinin ruhuymuş. Eğer bu doğruysa, Carol’un mektubu esprinin ta kendisiydi.</p>

  <p class="calibre1">Sevgili Pete,</p>

  <p class="calibre1">Dün gecenin vedamız olması gerektiğini düşünüyorum, başka ne daha iyi olabilirdi? Sana okula mektup yazabilirim ya da yazmayabilirim, şu anda kafam o kadar karışık ki bilmiyorum. (Hey, fikrimi değiştirip geri bile dönebilirim!) Ama bağlantıyı benim kurmama izin ver, olmaz mı? Beni sevdiğini söyledin. Eğer seviyorsan, bırak ben seni arayayım. Söz veriyorum, arayacağım.</p>

  <p class="calibre1">Carol</p>

  <p class="calibre1">Not 1: Dün gece hayatta yaşadığım en tatlı olaydı. Eğer daha da iyi olursa, insanın nasıl dayanabileceğine aklım ermiyor.</p>

  <p class="calibre1">Not 2: O aptal kart oyunundan uzak dur.</p>

  <p class="calibre1">Dün gecenin hayatta yaşadığı en tatlı olay olduğunu söylemiş, ama notunun altında sevgiden söz etmemiş, sadece imzasını atmıştı. Ama, “Eğer daha iyi olursa, insanın nasıl dayanabileceğine aklım ermiyor,” demişti. Ne demek istediğini biliyordum. Uzanıp koltukta yattığı yere dokundum. Birlikte yattığımız yere dokundum. “Radyoyu aç, Pete. Romantik eski parçaları seviyorum. Saatime baktım. Yatakhaneye erken gelmiştim (Belki de yarı bilinçli önsezi işliyordu.) ve saat şimdi henüz üçü geçiyordu. Carol, Connecticut’a hareket etmeden önce kolaylıkla gara yetişebilirdim… Ama yapmayacaktım. Carol haklıydı, eski steyşınımda en parlak biçimde vedalaşmıştık. Daha fazlası bir basamak aşağısı olurdu. Olsa olsa aynı şeyleri tekrarlayarak ya da tartışarak bir gece öncesini berbat ederdik.</p>

  <p class="calibre1">Bilgilendirilmek istiyoruz.</p>

  <p class="calibre1">Evet. Ve istediğimiz bilgiyi almıştık. Allah biliyor ya, gerçekten almıştık.</p>

  <p class="calibre1">Mektubu katlayıp kot pantolonumun arka cebine soktum ve Gates Falls’a doğru yola çıktım. Gözlerim önceleri buğulandığından sürekli ovuşturmak zorunda kaldım. Ama sonra radyoyu açtım ve müzik dünyaya farklı bir gözle bakmamı sağladı. Müzik üzerimde hep bu etkiyi yapardı. Yaşım şimdilerde elliyi geçse de müzik otomatik olarak bana hâlâ dünyayı daha güzel gösteriyor.</p>

  <h3 class="calibre7" id="sigil_toc_id_27">27</h3>

  <p class="calibre1">Yaklaşık beş buçukta Gates’e vardım, Frank’in büfesinin önünden geçerken yavaşladım, ama sonra yoluma devam ettim. Bir an önce eve dönmek bana Frank Parmeleau’yla dedikodu etmekten daha çekici geliyordu. Annem beni fazla sıska, saçlarımı ise fazla uzun bulup “tıraş bıçağına yeterince yakın durmadığımı” söyleyerek karşıladı. Sonra salıncaklı koltuğuna çökerek hayırsız oğlu döndüğü için ağladı. Babam yanağıma öpücük kondurarak tek koluyla kucakladı, sonra annemin kırmızı çayından bir bardak doldurmak için ayaklarını sürüyen buzdolabına yürüdü. Eski kahverengi kazağının yakasından dışarı uzanan kafası meraklı bir kaplumbağanın kafasını hatırlatıyordu.</p>

  <p class="calibre1">Biz -yani annemle ben - görme yeteneğinin sadece yüzde yirmisinin, belki de biraz daha fazlasının kaldığını düşünüyorduk. Çok ender konuştuğu için bunu kesin bilmek zordu. Onu bu hale getiren, iki kat yüksekten düştüğü bir işyeri kazası olmuştu. Yüzünün sol yanında ve sırtında yara izleri vardı. Kafatasının bir parçasının içeri çöktüğü yerde bir daha saçları uzamamıştı. Kaza, görme duyusunu önemli ölçüde azalttığı gibi, aklını da etkilemişti. Ama bir keresinde Gendron’un berber dükkânında sersemin birinin söyledikleri kadar aklı tamamen gitmemişti; bazılarının zannettikleri gibi dilsiz de değildi. On dokuz gün koma la kalmıştı. Uyandıktan sonra sessizleştiği ve aklının fena halde karışık olduğu doğru, ama başka zamanlar tamamen normaldi. Eve döndüğüm zaman beni öptüğüne ve tek kolla kuvvetle kucakladığına göre (Bu ben kendimi bildim bileli babamın kucaklama yöntemiydi.) yeterince normaldi. Babamı çok seviyordum… ve Ronnie Malenfant’la kart oynamakla geçen bir sömestrden sonra konuşmanın gereğinden fazla önemsenmiş bir yetenek olduğunu öğrenmiştim.</p>

  <p class="calibre1">Bir süre oturarak onlara üniversiteyle ilgili hikâyelerimden bazılarını (tabii ki Kahpe Kız’ı kovalamayı değil) anlattım, sonra dışarı çıktım. Alacakaranlıkta bir süre dökülmüş yaprakları taradım -akşam ayazı bana iyi gelmişti- gelen geçen komşulara elimi salladım, akşam yemeğinde de annemin hamburgerlerinden üç tane yedim. Yemekten sonra annem kiliseye gideceğini söyledi. Kasabanın yardımsever hanımları orada evlerinden çıkamayacak durumda olanlar için Şükran Günü yemekleri hazırlayacaklardı. Annem, evdeki ilk akşamımı bir grup yaşlı tavukla geçirmek istemeyeceğimi düşünüyordu, ama istersem beni tavukların şölenine buyur edebileceklerini söyledi. Ona teşekkür ettim ve Annmarie’ye telefon etmeyi tercih edeceğimi söyledim.</p>

  <p class="calibre1">Annem, “Bu beni neden şaşırtmıyor?” diyerek evden çıktı. Arabanın çalıştırıldığını duyduktan sonra isteksizce telefona yürüdüm ve Annmarie Soucie’nin numarasını çevirdim. Bir saat sonra babasının pikap arabasıyla çıkageldi. Saçlarını omuzlarına dökmüş, dudaklarına pırıl pırıl bir ruj sürmüştü. Gülümsüyordu. Ama gülümsemesinin uzun sürmediğini tahmin edebilirsiniz. Geldikten on beş dakika sonra Annmarie evden ve hayatımdan çıkıyordu. Görüşürüz bebek. Woodstock zamanı sırasında Lewiston’dan bir sigorta şirketi temsilcisiyle evlenerek Annmarie Jalbert oldu. Üç çocukları var ve hâlâ evliler. Bu da iyi, değil mi? Olmasa bile tipik Amerikan hayatı olduğunu itiraf edin.</p>

  <p class="calibre1">Mutfak lavabosunun yukarsındaki pencereden Bay Soucie’nin Kamyonet lambalarının yolun öbür ucunda gözden kayboluşunu seyrettim. Kendi kendimden utanıyordum. Gözleri nasıl da irileşmiş, gülümseyişi silinmiş ve titremeye başlamıştı. Ne var ki aynı zamanda çok mutluydum ve ferahlamıştım. Fred Astaire gibi duvarların üstünde ve tavanda dans edebilecek kadar hafif hissediyordum kendimi.</p>

  <p class="calibre1">Birden arkamda sürünür gibi ayak sesleri duydum. Dönünce babamın ayaklarında terlikleriyle muşambanın üstünde ağır kaplumbağa yürüyüşüyle yaklaştığını gördüm. Bir elini önünde ileri uzatarak yürüyordu. Elinin derisi gevşek büyük bir eldivene benzemeye başlamıştı.</p>

  <p class="calibre1">Laf olsun diye konuşur gibi kayıtsız bir sesle, “Demin genç bir bayanın genç bir beye kahrolası ayı, diye bağırdığını duydum. Yoksa yanılıyor muyum?” dedi.</p>

  <p class="calibre1">“Evet,” dedim. Ben de ayaklarımı sürüdüm. “Doğru duymuşsunuz.”</p>

  <p class="calibre1">Babam buzdolabını açtı. El yordamıyla arandı ve kırmızı çay sürahisini içinden çıkardı. Çayını şekersiz içiyordu. Benim de aynı şekilde içtiğim olmuştur, ancak hiçbir tadı olmadığını söyleyebilirim. Benim teorime göre, babam buzdolabındaki en parlak renkli cisim ve ne olduğunu bildiği için daima kırmızı çaya el atıyordu. “Soucie’lerin kızıydı, değil mi?”</p>

  <p class="calibre1">“Evet, baba. Annmarie.”</p>

  <p class="calibre1">“Bütün Soucie’ler öfkelidirler. Kapıyı çarptı, değil mi?”</p>

  <p class="calibre1">Gülümsüyordum. O zavallı eski kapının camının hâlâ yerinde kalfası bir mucizeydi. “Evet, sanırım çarptı,” dedim.</p>

  <p class="calibre1">“Onu üniversitedeki daha yeni bir modelle değiştirdin, değil mi?”</p>

  <p class="calibre1">Bu oldukça karmaşık bir soruydu. En basit ve belki de en doğru yanıt, değiştirmediğimdi. Verdiğim yanıt da bu oldu.</p>

  <p class="calibre1">Babam başını salladı, buzdolabının yanındaki dolaptan en büyük bardağı çıkararak çayı tezgâhın ve ayaklarının üstüne dökmeye ha2 landı.</p>

  <p class="calibre1">“Yardım edeyim,” dedim. “Tamam mı?”</p>

  <p class="calibre1">Babam yanıt vermese de kenara çekilerek bardağa çayı koymama izin verdi. Dörtte üç oranında dolu bardağı ellerine tutuşturdum sürahiyi de tekrar buzdolabına koydum.</p>

  <p class="calibre1">“Çay iyi mi, baba?”</p>

  <p class="calibre1">Ses yok. Babam orada, iki eliyle tuttuğu bardakla tıpkı bir çocuğun yapacağı gibi duruyor ve çayı küçük yudumlarla içiyordu. Bekledim, yanıt vermeyeceğine kanaat getirince de gidip bavulumu koyduğum köşeden getirdim. Ders kitaplarımı giysilerimin üstüne atmıştım, onları çıkardım.</p>

  <p class="calibre1">Babam, “Tatilin birinci gününde çalışacaksın ha,” diyerek beni şaşırttı. Onun orada olduğunu bile unutmuştum.</p>

  <p class="calibre1">“Bazı derslerde biraz geri kaldım da,” dedim. “Oradaki öğretmenler lisedekilerden daha hızlı gidiyorlar.” “Üniversite,” dedi. Araya bir sessizlik girdikten sonra ekledi. “Üniversiteye gidiyorsun.”</p>

  <p class="calibre1">Bu kulağıma soru gibi geldiğinden, “Evet, baba,” diye yanıt verdim.</p>

  <p class="calibre1">Kitaplarımla not defterlerimi sıraya koyduktan sonra bir süre daha orada durdu. Belki de beni seyrediyordu ya da sadece orada duruyordu. Emin olamıyordunuz. Sonunda, boynunu ileri uzatıp bir elini hafifçe kaldırarak kırmızı çay bardağını tuttuğu öbür elini de göğsüne yapıştırmış bir halde kapıya doğru ayaklarını sürdü. Kapının önünde durdu. Arkasına dönmeden, “O Soucie’lerin kızından kurtulman iyi oldu,” dedi. “Bütün Soucie’ler huysuzdur. Huylarını maskeleyebilirler, ama huy huydur, değişmez, yerli yerinde kalır. Sen daha iyisini bulabilirsin.”</p>

  <p class="calibre1">Bardağını göğsüne sıkı sıkı yapıştırarak mutfaktan çıktı.</p>

  <h3 class="calibre7" id="sigil_toc_id_28">28</h3>

  <p class="calibre1">Ağabeyimle karısı New Gloucester’den gelene kadar kafamı patlatarak üç saat boyunca gerçekten çalıştım: Sosyolojideki eksiklerimin yarısını tamamladım ve jeolojinin kırk sayfasını ezberledim. Kendime kahve yapmak için çalışmama ara verdiğimde içimde hafif umut kıpırtıları hissetmeye başlıyordum. Belki feci derecede geri kalmıştım, ama durumum yüzde yüz umutsuz değildi. Kendimi havadaki topa kakmaktan vazgeçmeyen ve atlayışını iyi ayarlarsa topu tutabileceğini bilen bir dış saha oyuncusu gibi hissediyordum. Ben de bunu yapabilirdim.</p>

  <p class="calibre1">Öyleyse ilerde üçüncü kat salonundan uzak kalabilirdim.</p>

  <p class="calibre1">Güneş batmadan hiçbir yere gitmeyen ağabeyim saat onu çeyrek geçe arabasını evin önünde durdurdu. Gerçek vizon yakalı mantosunun içinde pek çekici görünen karısı ekmekli bir puding getirmişti. Dave’in elinde de fasulye piyazıyla dolu büyük bir kâse vardı. Yalnız ağabeyim Şükran Günü için başka bir kasabadan fasulye piyazı getirmeyi düşünebilirdi. 1966’da Maine ile New Hampshire’di yarım düzine şubesi olan küçük bir hamburger zincirinin muhasebeciliğini yapan altı yaş büyüğüm Dave iyi bir adamdır. 1996’da dükkânların sayısı seksene yükselmiş, ağabeyim de üç ortağıyla beraber şirketin sahibi olmuştu. Hiç değilse kâğıt üstünde üç milyon doların sahibidir ve şimdiye kadar üçlü bir bypas geçirmiştir. Yani her milyon için bir bypas denebilir.</p>

  <p class="calibre1">Dave’le Katie’nin arkası sıra hastalar için Şükran Günü yemeği pişirmekten dönen annem geldi. Her iki oğlunu da evde görmenin heyecanı ve sevinci içindeydi. Şen konuşmalar yaptık. Babamız bir köşede oturup dinliyor, fakat söylenenlere hiçbir katkıda bulunmuyordu. Ama gülümsüyor, iri bebekli, garip gözleri Dave’le benim aramda gidip geliyordu. Sanırım, asıl seslerimize tepki veriyordu. Dave, Annmarie’nin nerede olduğunu soruyordu. Annmarie’yle benim işi bir süre oluruna bırakmaya karar verdiğimizi söyledim. Dave bunun ne demek olduğunu sormaya hazırlandı.</p>

  <p class="calibre1">Gelgelelim sorusunu tamamlamasına vakit kalmadan annesiyle karısı “şimdi sırası değil, şimdi sırası değil” anlamına gelecek şekilde onu dürttüler. Annemin irileşmiş gözlerine bakarak daha sonra onun da bana sorulacak soruları olacağını anladım. Annem bilgilendirilmek istiyordu. Anneler hep öyledir.</p>

  <p class="calibre1">Annmarie tarafından kahrolası bir ayı olmakla suçlanmak ve ara da bir Carol Gerber’in ne yaptığını merak etmek dışında (Acaba üniversiteye geri dönmek konusunda kararını değiştirmiş miydi ve acaba tatilini askere gidecek Sully-John’la mı paylaşıyordu.) bu Şükran Günü güzel bir tatil oldu. Bütün aile perşembe veya cuma günü bir araya geldi. Herkes evin içinde dolaşıyor, hindi butları kemiriyor, TV’de futbol seyrediyor, gol atıldıkça uluyor, mutfaktaki ocak için odun kesiyordu (Annem istemiş olsa pazar gecesine kadar bütün evi kış boyu ısıtabilecek kadar çok kütük sahibi olabilirdi.) Akşam yemeğinden sonra paylar yedik ve Scrabble oynadık. Hepsinden eğlencelisi de Dave’le Katie’nin almayı planladıkları ev yüzünden müthiş bir kavga etmeleri ve Katie’nin yemek artıklarıyla dolu seramik bir kâseyi ağabeyime fırlatması oldu. Yıllar içinde Dave’den epeyi kötek yediğimden bu manzarayı seyretmek hoşuma gitti. Ne kadar eğlenceliydi.</p>

  <p class="calibre1">Ne var ki, bu güzel şeyleri, bütün ailemle bir arada olmanın bana duyurduğu sıradan mutluluğu gölgeleyen bir şey vardı. Okula döndüğüm zaman olacaklardan korkuyordum. Perşembe gecesi buzdolabı yemek artıklarıyla ağzına kadar doldurulduktan ve herkes odasına çekildikten sonra çalışmak için bir saat, akraba akınında bir yavaşlama olduğu ve anlaşmazlıklarını çözümleyen Dave’le Katie’nin oldukça gürültülü bir uyku çekmek için odalarına çekildikleri cuma öğleden sonra da iki saat vakit buldum.</p>

  <p class="calibre1">Hâlâ kaybettiğim vakti telafi edebileceğimi düşünüyordum -aslında biliyordum- ama bunu yalnız başıma ya da Nate’le yapamayacağımın da bilincindeydim. O üçüncü kat salonunun öldürücü çekimini anlayan ve birileri Kahpe Kız’ı zorlamak için maçaları oynamaya başlayınca kanın nasıl şahlandığını anlayan biriyle baş başa vermek ihtiyacındaydım. Ronnie’yi ‘la femme en noir’la darbelemeyi başarmanın ilkel sevincini anlayan biri olmalıydı bu.</p>

  <p class="calibre1">Bu kişinin ancak Skip olabileceğini düşünüyordum. Carol dönecek olsa bile beni onun gibi anlayamazdı. Skip’le benim derin suların kıyıya doğru yüzmemiz gerekecekti. Birbirimize destek olursak ikimiz de başarabilirdik. Yoksa ona o kadar da bayılmıyordum. Bunu itiraf etmek belki tuhaf, ama gerçek bu. Şükran Günü tatilinin cumartesi gününe kadar derin düşüncelere dalarak öncelikli olarak kendimi düşündüğümü, Altı Numara’yı aradığımı anlamıştım. Skip eğer beni kullanmak istiyorsa, mesele yoktu. Çünkü ben de onu kullanmak niyetindeydim.</p>

  <p class="calibre1">Cumartesi öğlene kadar bazı konular hakkında acele tarafından yardıma ihtiyacım olduğunu anlamama yetecek kadar jeoloji okumuşum. Sömestrin içinde iki büyük sınav dönemi daha vardı: bir dizi yeterlik sınavıyla sömestr sonu sınavları. Bursumu koruyabilmek için her içişinde de gerçekten başarılı olmam gerekiyordu.</p>

  <p class="calibre1">Dave’le Katie cumartesi gecesi saat yedide yola çıktılar. Pownal’da satın almayı planladıkları ev konusunda hâlâ tartışıyorlardı, ama daha dostça bir hava içinde. Mutfak masasına yerleşerek sosyoloji kitabıma daldım. Bir ara yalnız olmadığımın farkına vardım. Başımı kaldırınca annemin üstünde eski pembe sabahlığıyla biraz ötemde durduğunu gördüm. Pond’s kremine buladığı yüzü bir hortlak görünümünü almıştı. Onu duymayışıma şaşırmadım. Aynı küçük evde geçen yirmi beş yıldan sonra nerelerin gıcırdayıp fıkırdadığını biliyordu. Annmarie’yle ilgili sorulara sıra geldiğini sanmıştım, ama aşk hayatımın, aklındaki son şey olduğu ortaya çıkmakta gecikmedi.</p>

  <p class="calibre1">“Başın ne kadar dertte, Pete?” diye sordu.</p>

  <p class="calibre1">Yüz farklı yanıt bir bir aklımdan geçti, ama sonunda gerçeği söylemeye karar verdim. “Bilmiyorum.”</p>

  <p class="calibre1">“Özellikle bir şey yok mu?”</p>

  <p class="calibre1">Bu kez gerçeği söylemedim. Şimdi geçmişi düşündükçe bu yalanın ne kadar anlamlı olduğunu anlıyorum; çıkarlarıma ters düşen, fakat çok güçlü bir yanım hâlâ beni uçuruma sürükleyebilirdi.</p>

  <p class="calibre1">Evet, anne, sorun hâlâ üçüncü kat salonu, sorun hâlâ kartlar. Sadece birkaç el daha diye kendi kendimi aldatıyorum, sonra saate bakınca on ikiye çeyrek kaldığını görüyorum ve artık çalışamayacak kadar yorgun olduğumu hissediyorum. Çalışamayacak kadar yorgunum. Bu sonbahar King oynamak dışında başarabildiğim tek şey bekâretimi kaybetmek oldu. Bunun hiç değilse ilk kısmını söyleyebilmiş olsam da Rumpelstilskin’n adını tahmin etmek, sonra da yüksek sesle söylemek gibi bir şey olacaktı. Ama hiçbirini söylemedim. Sadece üniversitenin temposundan yakındım. Çalışmanın ne olduğunu yeni baştan tanımlamam, yeni alışkanlıklar edinmem gerekiyordu. Ama bunu yapabilirdim. Yapabileceğime emindim.</p>

  <p class="calibre1">Kollarını çaprazlamış ve ellerini sabahlığının ceplerine sokmuş olan annem biraz daha orada durdu, bu tavrıyla Çinli mandarinlere benzemişti. Sonra, “Seni daima seveceğim, Pete,” dedi. “Baban da seviyor. Gerçi söylemiyor, ama bunu hissediyor, ikimiz de hissediyoruz Bunu biliyorsun.”</p>

  <p class="calibre1">“Evet,” dedim. “Biliyorum.” Kalkıp anneme sarıldım. Bir süre sonra pankreas kanserine yenik düşecekti. Hızlı sonuçlanan bir kanser türüdür, ama yine de yeterince hızlı değil. Söz konusu olan sevdiğiniz biri olunca hiçbiri değildir.</p>

  <p class="calibre1">Annem devam etti. “Derslerine çok çalışmalısın. Çok çalışmayan gençler şu sıralarda ölüyorlar.” Annem gülümsedi, ama neşeli bir gülümseyiş değildi. “Herhalde sen de duydun.”</p>

  <p class="calibre1">“Bazı söylentiler kulağıma geldi.”</p>

  <p class="calibre1">Annem başını kaldırarak, “Hâlâ boy atıyorsun,” dedi.</p>

  <p class="calibre1">“Hiç sanmıyorum.”</p>

  <p class="calibre1">“Yazdan beri en az iki buçuk santim uzadın. Ya saçların! Niçin saçlarını kestirmiyorsun?”</p>

  <p class="calibre1">“Saçlarımı bu şekliyle seviyorum.”</p>

  <p class="calibre1">“Bir kızın saçları kadar uzun. Sözümü dinle ve saçlarını kestir, Pete. Sen o Rolling Stones’dan biri değilsin.” Dayanamayıp güldüm. “Orasını düşünürüm, anne. Tamam mı?”</p>

  <p class="calibre1">“Evet, düşün.” Annem beni bir kere daha kucakladıktan sonra salıverdi. Yorgun görünüyor olsa da gözlerime aynı zamanda güzel göründü. “Denizin ötesinde gençleri öldürüyorlar,” dedi. “Önceleri bunun iyi bir nedeni var sanıyordum, ama baban bunun delilik olduğunu söylüyor, ben de haklı olduğunu düşünmeye başlıyorum. İyi çalış. Kitapların -ya da özel dersler almak- için fazladan para istiyorsan, toparlarız.”</p>

  <p class="calibre1">“Teşekkür ederim, anne. Sen harikasın.”</p>

  <p class="calibre1">“Yok canım. Sadece ayakları yorulmuş yaşlı bir kadınım. Artık yatmaya gidiyorum.”</p>

  <p class="calibre1">Bir saat daha çalıştıktan bütün kelimeler gözlerimin önünde ikiye katlanmaya başladı. Ben de yatmaya gittim, ama uyuyamadım. Ne zaman dalacak gibi olsam elime bir kupa geldiğini görüyor, kupaları takım halinde sıraya koymaya başlıyordum. Sonunda gözlerimi açıp tavana bakmaya başladım. Annem, “Çok çalışmayan gençler simdi ölüyorlar,” demişti. Carol ise şimdilerde kız olmanın bir avantaj olduğunu, bunu Lyndon Johnson’un sağladığını söylemişti.</p>

  <p class="calibre1">Kahpe Kız’ı kovalıyoruz! Sol mu, sağ mı pas geçiyor?</p>

  <p class="calibre1">Lanet olası Riley…</p>

  <p class="calibre1">Kafamın içinde sesler. Havadan kafamın içine süzülür görünen sesler.</p>

  <p class="calibre1">Oyunu terk etmek sorunlarımın biricik çözümüydü, ama üçüncü kat salonu şimdi bulunduğum yerden yüz otuz mil kuzeyde olduğu halde, akıl ve mantığı hiçe sayarcasına beni kendine çekiyordu. Turnuvada on iki puan toplamıştım; oyuncuların içinde sadece Ronnie on beş puanla benden ilerdeydi. O on iki puandan</p>

  <p class="calibre1">vazgeçip çenesi düşük Ronnie Malenfant’a meydanı boş bırakmayı aklım kesmiyordu. Carol, Ronnie’yi olduğu gibi; yani sinsi, dar görüşlü ve çirkin ciltli cüce olarak görmeme yardımcı olmuştu. Ama şimdi o gitmişti. Mantık, düşüncelerimin arasında sesini duyuruyordu. Ronnie de çok geçmeden gidecek. Sömestrin sonuna kadar dayanması tek kelimeyle mucize olur. Bunu sen de biliyorsun.</p>

  <p class="calibre1">Doğru. Ve o vakte kadar Ronnie’nin King’den başka hiçbir şeyi yoktu, değil mi? Hantal, şiş göbekli, ince kollu, şimdiden yaşlı bir adam olmaya adaydı. Korkunç aşağılık duygularını gizlemek için kavgacı tavırlar takınıyordu. Kızlarla ilgili böbürlenmeleri gülünçtü. Ayrıca, şu anda atılma tehlikesinde olan bazı çocuklar kadar zeki (örneğin Skip gibi) de değildi. Ronnie görebildiğim kadarıyla sadece King’de ve boş böbürlenmelerde ustaydı, şu halde niçin geriye çekilip henüz vakit varken kartlara egemen olmasına ve çene yarıştırmasına izin vermeyecektim?</p>

  <p class="calibre1">Çünkü istemiyordum, nedeni bu. Çünkü o bomboş, sivilceli yüzündeki sırıtışı silmek ve kulakları tırmalayan kahkahasını sustur istiyordum. Bu belki hainceydi, ama doğruydu. Ronnie’den en çok somurttuğu yağlı saçları alnına döküldüğü ve alt dudağını aşağı sarkıtırak bana öfkeyle baktığı zaman hoşlanıyordum.</p>

  <p class="calibre1">Oyunun kendi de vardı. Oynamasını seviyordum. Çocukluk yatağımda yatarken bile başka bir şey düşünemediğime göre, okula dönünce salondan nasıl uzak kalabilirdim? Acele etmemi, boş bir yer bulunduğunu, puan cetvelinde herkesin sıfırda durduğunu ve oyunun hemen başlayacağını Mark St. Pierre’i nasıl duymamış gibi davranabilirdim? Tanrım!</p>

  <p class="calibre1">Aşağıdaki oturma odasında guguklu saat ikiyi çalarken ben hâlâ uyanıktım. Yataktan kalktım, fanilamın üstüne eski ekose sabahlığımı alıp aşağı indim. Bir bardağa süt doldurdum ve mutfak masasına ilişerek içmeye hazırlandım. Sobanın üstündeki floresan çizgi dışında hiçbir ışık; ocak ızgarasının altından gelen uğultuyla arkadaki yatak odasında yatan babamın horultuları dışında hiçbir ses yoktu. Hindiyle yutarcasına okuduğum derslerin bileşimi kafamın içinde önemsiz bir deprem başlatmışçasına kendimi biraz delirmiş gibi hissediyordum.</p>

  <p class="calibre1">Bir ara gözüm evin giriş holüne takıldı. Odun kutusunun yukarsındaki kancalardan birinde lise ceketim asılıydı, göğsünde iri beyaz GF harfleri işli olan ceket. Yalnız bu başharfler; pek parlak bir atlet olmamıştım. Üniversitede tanışmamızdan kısa bir süre sonra Skip bana herhangi bir uzmanlık alanım olup olmadığını sorduğunda mastürbasyondan büyük M’yi aldığımı söylemiştim. Skip gözlerinden yaş gelinceye kadar gülmüş, belki de o zaman arkadaş olmaya başlamıştık. Belki münazaradan ya da dramadan bir D alabilirdim, ama bu konularda insanın eline bir başarı belgesi vermiyorlardı. Ne o zaman veriyorlardı, ne de şimdi.</p>

  <p class="calibre1">Lise o gece bana geçmişin çok gerilerinde kalmış, adeta başka bir güneş sistemindeymiş gibi geliyordu. Ama işte ceket, on altı yaşl’ mı doldurduğum yıl ailemin bana armağanı karşımdaydı. Hole geçerek onu kancadan aldım. Yüzüme yaklaştırıp kokladım ve Bay Mezersik’in etüt odasını -kalem yontuklarını, kızların fısıldaşıp kıkırdamaları, yukardaki çocukların voleybol oynayışlarını düşündüm. Ceketin kancaya asılı olduğu yerin hâlâ bir çıkıntı oluşturduğunu gördüm; lanet olası şey herhalde geçen nisan veya mayıs ayından beri giyilmekti, geceliğiyle gelen mektupları almaya koşan annem tarafından bile.</p>

  <p class="calibre1">Carol’un gazetedeki noktalı resmini görür gibi oldum. Yüzü AMERİKA HEMEN ŞİMDİ VİETNAM’DAN DIŞARI! yazılı bir pankart tarafından gölgelenmişti, at kuyruğu biçiminde toplanmış saçları kendi lise ceketinin yakasının üstüne iniyordu… Ve ansızın aklıma bir şey geliverdi. Yuvarlak döner kadranlı bir bakalit dinozor olan telefonumuz holdeki bir masanın üstündeydi. Altındaki çekmecede Gates Falls’ın telefon rehberi, annemin adres defteri ve kâğıt, kalem gibi şeyler duruyordu. Kalemlerden biri çamaşırları işaretlemekte kullanılan siyah bir kalemdi. Onu mutfağa götürüp tekrar oturdum. Lise ceketimi dizlerimin üstüne yaydım ve kalemle ceketin arkasına büyük bir serçe ayak izi çizdim. Çalışırken gerilimin kaslarımdan boşaldığını hissediyordum.</p>

  <p class="calibre1">İşim bitince ceketi yükseğe tuttum ve baktım. Çizimim floresanın beyaz ışığında sert ve biraz da çocuksu görünüyordu:</p>

  <p class="calibre1">Ama yine de hoşuma gitmişti. Savaş hakkında ne düşündüğüme o sırada bile emin değilsem de o serçe izinden çok hoşlanmıştım. Ve en sonunda uykuya dalabileceğimi hissediyordum; şekli çizmenin bana yararı olmuştu. Süt bardağımı çalkaladım ve ceketimi koltuğumun altına sıkıştırarak yukarı çıktım. Onu dolaba tıktıktan sonra yattım. Carol’un, elimi kazağının altına sokmasını düşündüm ve ağzımın içinde soluklarının kokusunu hissettim. Eski steyşınımın buğulu camının arkasında salt kendimiz olmuştuk, en iyi yanlarımızla kendimiz o sırada Goldwater etiketimin parçalarının İslim Binası‘nın park alanına garla dağılmasını seyrederken ne kadar güldüğümüzü düşündüm. Uykuya daldığım sırada bunu düşünüyordum.</p>

  <p class="calibre1">Pazar günü değişikliğe uğramış lise ceketimi bavulumun için üniversiteye götürdüm. Annem, Bay Johnson’la Bay McNamara’nın savaşı konusunda dile getirdiği kuşkularına rağmen, o serçe izi hakkında bir sürü soru soracaktı, benim ise ona verebileceğim yanıtların yoktu. Şimdilik yoktu.</p>

  <p class="calibre1">Kendimi ceketi giymeye hazır hissediyordum ve giydim. Üstüne bira ve sigara külü döktüm, üstüne kustum, üstüne kanadım. Chicago’da avazım çıktığı kadar, “Bütün dünya seyrediyor!” diye bağırırken üzerimize göz yaşartıcı bomba atıldığı sırada da ceket üstümdeydi Kızlar ceketin sol göğsünün üstünde işli GF harflerinin üstünde gözyaşı döktüler, (Son sınıftayken o harfler beyaz olmaktan çıkarak kirli bir gri olmuştu.) kızın biri ise seviştiğimiz sırada ceketin üstüne uzanmıştı. O işi korumasız yaptığımız için herhalde kapitoneli astarın üstünde sperm izleri de vardır. Eşyamı toplayıp 1970’de LSD Acres’den ayrıldığım sırada annemin mutfağında ceketin arkasına çizdiğim şekil bir gölgeden ibaret kalmıştı. Ama gölge kaldı. Başkaları onu görmese de ben ne olduğunu her zaman bildim.</p>

  <h3 class="calibre7" id="sigil_toc_id_29">29</h3>

  <p class="calibre1">Şükran Günü‘nü izleyen pazar şu sıraya göre okula döndük: Skip saat beşte (Dexter’de oturduğundan üniversiteye üçümüzün içinde en yakın olandı.) ben yedide, Nate ise dokuz sularında.</p>

  <p class="calibre1">Daha bavulumu boşaltmadan Franklin Hall’a telefon ettim. Resepsiyondaki kız, hayır, dedi. Carol Gerber dönmemişti. Daha fazlasın söylemeye isteksizdi, ama ben onu zorladım. Masanın üstünde pembe renkli iki OKULU TERK kartı var dedi. Bir tanesinin üstünde ise Carol’un adı ve oda numarası yazılıydı.</p>

  <p class="calibre1">Kıza teşekkür ederek telefonu kapadım. Orada bir dakika durarak telefon kulübesini sigaramın dumanıyla doldurdum. Sonra dönüp koridorun öbür ucunda Skip’in oyun masalarının birinde oturduğunu görebiliyordum.</p>

  <p class="calibre1">Carol geri dönse, ben de Skip’i alıkoysam, üçüncü kat salonuna erişemeden ona ulaşabilsem acaba her şey farklı olur muydu, diye bazen merak ettiğim olur. Ama yapamadım.</p>

  <p class="calibre1">Telefon kulübesinde durup bir Pall Mall içiyor ve kendi kendime acıyordum. Derken karşı tarafta biri, “Olamaz! İnanamam buna!” diye bağırdı.</p>

  <p class="calibre1">Ardından, Ronnie Malenfant’in şen sesi çınladı (Telefonun yanında durduğum yerden onu göremiyordum, ama sesi asla bir başkasınınkiyle karıştırılamazdı.) “Şu işe bakın -Randy Echolls Şükran Günü sonrası dönemin ilk Kahpe Kız’ını aldı!” Kendi kendimi, sakın oraya girme!Bir kere girdin mi işin bitiktir, diye uyardım. Eh, tabii ki girdim. Masaların hepsi doluydu, ama üç delikanlı -Billy Marchant, Tony DeLuccave, Hugh Brennan- boşta duruyordu. İstersek biz de bir köşeye ilişebilirdik.</p>

  <p class="calibre1">Skip elindeki kartlardan başını kaldırdı. “Tımarhaneye hoş geldin, Pete.”</p>

  <p class="calibre1">Ronnie de etrafına bakınarak, “Hey! Bakın, kim gelmiş,” dedi. “Oyunu oynamayı neredeyse başaran hergelenin teki! Nerelerdeydin, serseri?”</p>

  <p class="calibre1">“Lewiston’da büyükanneni düzmekle meşguldüm.”</p>

  <p class="calibre1">Ronnie kıkırdadı. Sivilceli yanakları kızarmıştı.</p>

  <p class="calibre1">Skip bana ciddi bir ifadeyle bakıyordu, gözleriyle bir şey anlatmak ister gibiydi, ama emin olamadım. Zaman geçiyor, Atlantis okyanusun içinde giderek daha derine batıyor, insanda da her şeye romantik bir yorum getirme eğilimi oluşuyordu. Belki de Skip’in pes ettiğini, burada kalıp oynamayı, sonra da karşısına çıkacak yola devam etmeye karar verdiğini görmüştüm. Belki de benim kendi yönüme gitmeme izin veriyordu. Ama ben on sekiz yaşımdaydım ve Nate’le itiraf etmeye yanaşacağımdan daha fazla benzer yanlarım vardı. Ayrıca, hiç Skip gibi bir arkadaşım olmamıştı. Skip korkusuzdu, Skip’in ağzından Çıkan iki kelimeden biri mutlaka lanet olasıydı. Skip, Saray’da yemek yediği zaman kızlar gözlerini ondan ayıramıyorlardı. Ronnie’nin ancak en ıslak düşlerinde olabildiği bir mıknatıstı Skip. Ama onun içinde başıboş bir yan da vardı, yıllarca zararsız şekilde dolaştıktan sonra kalk delebilen ya da beyni tıkayabilen bir kemik parçası gibi bir şeydi -bunu biliyordu. Hâlâ her haliyle lise kokarken, günün birinde öğretmen ve beysbol antrenörü olabileceğini düşünürken bile biliyordu ve ben onu seviyordum. O görünüşünü, gülümseyişini, yürüyüşünü konuşmasını seviyordum ve onu terk etmeyecektim.</p>

  <p class="calibre1">Billy, Tony ve Hugh’a, “Demek iyi bir ders istiyorsunuz, çocuklar?” dedim.</p>

  <p class="calibre1">Hugh, “Bir puan beş cent,” dedi. Deli gibi gülüyordu. Gerçekten de deliydi. “Haydi başlayalım,” diye atıldı. Çok geçmeden köşemize yerleşmiştik. Dördümüz birden sigara içiyorduk ve kartlar aramızda uçuşuyordu. Hafta sonu tatilinde nasıl deli gibi çalıştığımı, annemin de okulda sıkı çalışmayan gençlerin bugünlerde öldüklerini söylediğini hatırladım. Her şeyi hatırlıyordum, ama bunlar bana, The Platters, Twilight June’u söylerken arabamda Carol’la sevişmemiz kadar gerilerde kalmış gibi geliyordu.</p>

  <p class="calibre1">Bir ara başımı kaldırınca Stoke Jones’un kapı aralığında koltuk değneklerine abanarak durduğunu ve hepimize her zamanki küçümsemesiyle baktığını gördüm. Siyah saçları her zamankinden gür, yakasının üzerine dökülen helezoni lüleler her zamankinden çılgındı. Devamlı akan burnunu çekiyordu, ama bunun dışında tatil öncesindekinden daha hasta görünmüyordu.</p>

  <p class="calibre1">“Stoke, nasılsın?” diye sordum.</p>

  <p class="calibre1">“Kim bilir,” dedi. “Belki senden iyiyimdir.”</p>

  <p class="calibre1">Ronnie, “içeri gel, Rip-Rip. Bir tabure çekip otur da sana oyunu öğretelim,” diye seslendi.</p>

  <p class="calibre1">Stoke, “Sen benim öğrenmek isteyebileceğim hiçbir şeyi bilmiyorsun,” dedi ve koltuk değneklerini yere vura vura uzaklaştı. Çıkardığı takırtının ve kısa öksürük nöbetinin uzaklaşmasına kulak verdik.</p>

  <p class="calibre1">Ronnie, “O özürlü homo beni seviyor. Ama göstermekten aciz,” dedi.</p>

  <p class="calibre1">Skip, “Şu kartları dağıtmazsan asıl ben sana bir şey göstereceğim,” diye bağırdı.</p>

  <p class="calibre1">Ronnie yalnız kendisinin komik bulduğu garip bir şiveyle, “Çook, korkuyorum,” dedi. Ne kadar dehşet içinde olduğunu göstermek için başını Mark St. Pierre’in koluna dayadı.</p>

  <p class="calibre1">Mark hızla kolunu kaldırdı. “Çekil üstümden. Bu yeni bir gömlek, gienfant, sivilcelerinin cerahatini üstüne bulaştırmanı istemiyorum.”</p>

  <p class="calibre1">Ronnie’nin gülen yüzünde bir an umutsuz bir acı yakaladım. Ama etkilenmedim. Sorunları, gerçek olsalar bile Ronnie’yi daha sevimli kılmıyorlardı. O benim için sadece kart oynamasını bilen bir palavracıydı.</p>

  <p class="calibre1">Billy Marchant’a, “Hadisene,” dedim. “Çabuk kartları dağıt. Daha sonra odama çekilip biraz çalışmak istiyorum.” Tabii ki o gece hiçbirimiz çalışamadık. Oyun ateşi tatil günlerinde söneceğine eskisinden de harlı yanmaya başlamıştı.</p>

  <p class="calibre1">Saat onu çeyrek geçe gibi yeni bir paket sigara almaya gittim. Odamın daha altı kapı uzağındayken Nate’in gelmiş olduğunu anladım. Nick Prouty’nin Barry Margeaux’la paylaştığı odadan Love Grows Where My Rosemary Goes’ un nağmeleri dışarı taşıyor, fakat daha öteden Phil Ochs’un sesi kulağa geliyordu.</p>

  <p class="calibre1">Nate dolaba giysilerini asmakla meşguldü. Üniversitede tanıdığım arkadaşlar arasında tek pijama giyen o olduğu gibi, askıları kullanan da yalnız oydu. Benim astığım tek giysi lise ceketimdi. Şimdi onu çıkarıp ceplerinde sigaralarımı aramaya koyuldum.</p>

  <p class="calibre1">“Nasılsın bakalım, Nate?” diye sordum. “O kızılcık sosundan kemiklerini bir arada tutacak kadar çok yedin mi?”</p>

  <p class="calibre1">“Ben…” diye başladı, ama sonra ceketimin arkasında ne olduğunu görünce birden kahkahalarla gülmeye başladı.</p>

  <p class="calibre1">“Ne o?” dedim. “Bu komik mi yani?”</p>

  <p class="calibre1">Nate, “Bir bakıma öyle,” diyerek dolabının daha içerlerine daldı. Tekrar ortaya çıktığında elinde eski bir donanma paltosu vardı. Arkasını görebilmem için çevirdi. Üstünde benim yaptığımdan çok daha ustalıkla çizilmiş serçe izi vardı. Nate’inki serçe izi gümüş şeritlerle işlendi. Bu kez ikimiz de güldük.</p>

  <p class="calibre1">“Ike’la Mike aynı şekilde düşünüyorlar,” dedim.</p>

  <p class="calibre1">“Saçma. Parlak zekâlar aynı macerayı izlerler.”</p>

  <p class="calibre1">“Demek mesele bu?”</p>

  <p class="calibre1">“Böyle düşünmek istiyorum. Bu, savaş hakkında fikrini deneğin anlamına mı geliyor, Pete?”</p>

  <p class="calibre1">“Hangi fikirden söz ediyorsun?” diye sordum.</p>

  <h3 class="calibre7" id="sigil_toc_id_30">30</h3>

  <p class="calibre1">Andy White’la Ashley Rice üniversiteye hiç dönmediler. Geri kalanlarımız için kışın ilk fırtınasından önceki üç günün içinde her şey belirgin şekilde daha kötüye gitti. Daha doğrusu, durum başka herkes için belirgindi. Siz işin içinde olursanız her şey normalin sadece bir iki adım ötesinde gözüküyordu.</p>

  <p class="calibre1">Şükran Günü tatilinden önce salondaki oyun kareleri hafta içinde dağılıp tekrar oluşuyordu. Bazen de çocuklar derslerine girince tamamen dağılıyorlardı. Şimdi ise gruplar kalıcı olmuşlardı; bütün değişiklikler içlerinden biri sendeleyerek yatağının yolunu tuttuğu veya Ronnie’nin hüneriyle sinir bozucu gevezeliğinden kaçmak için başka bir masaya geçtiği zaman görülüyordu. Bu düzen üçüncü kattaki oyuncuların çoğunun öğrenimlerini sürdürmek için okula dönmemiş olmalarından kaynaklanıyordu. Barry, Nick, Mark, Harvey ve bilmem daha ne kadarı işin öğrenim yanından vazgeçmişler, tamamen değersiz “maç puanlan” arayışını sürdürmek için dönmüşlerdi. Gerçekten de Chamberlain Üç‘deki çocukların çoğu King belası üzerinde yoğunlaşmışlardı. Ne yazık ki Skip Kirk’le ben de onlardandık. Pazartesi günü bir iki derse girsem de sonradan vazgeçip geri kalanlarını astım. Sı günü bütün dersleri astım, salı gecesi düşlerimde King oynadım, (Bir tanesinde Kahpe Kız’ı masanın üstüne atıyor ve yüzünün Carol’un olduğunu görüyordum.) sonra bütün çarşamba gününü gerçekten oynayarak geçirdim. Jeoloji, sosyoloji, tarih… Bunların hepsi anlamsız kavramlardı benim için.</p>

  <p class="calibre1">Vietnam’da bir B-52 filosu Dong Ha dışındaki bir Viet Kong iskele bölgesini vurdu. Aynı zamanda bir Amerikan deniz piyadesi bölüğün de vurmayı başararak on iki askeri öldürüp kırkını yaraladılar. Havai poru perşembe günü için yoğun bir kar yağışı, aynı günün öğleden sonrası için de yağmur ve sulu kar öngörüyordu. Pek azımız bunun üstünde durduk. O fırtınanın hayatımın yönünü değiştireceğini düşünmem için herhalde hiçbir sebep yoktu.</p>

  <p class="calibre1">Çarşamba günü gece yarısı yattım ve derin bir uykuya daldım. King’e veva Carol Gerber’le ilgili düşler gördüysem bile onları hatırlamıyorum.</p>

  <p class="calibre1">Perşembe sabahı saat sekizde uyandığım zaman o kadar yoğun bir kar yağıyordu ki, karşıdaki Franklin Hall’un ışıklarını belli belirsiz görebiliyordum. Bir duş aldıktan sonra oyunun başlayıp başlamadığını görmek için koridorun öbür ucuna yürüdüm. Yalnız bir masada oyun oynanıyordu; oynayanlar Lennie Doria, Randy Echolls, Billy Marchant ve Skip’ti. Bütün geceyi orada geçirmişler gibi sakalları uzamıştı, soluk yüzlü ve yorgun görünüyorlardı. Herhalde bütün gece boyu oradaydılar. Kapı aralığında durup oyunu seyrettim. Dışarda karların içinde kart oyunundan çok daha ilginç bir şey olup bitiyordu, ama bunun ne olduğunu çok sonraya kadar bilemedik.</p>

  <h3 class="calibre7" id="sigil_toc_id_31">31</h3>

  <p class="calibre1">Tom Huckabee, kampüsümüzdeki öbür erkek yatakhanesi olan King’de kalıyordu. Becka Aubert ise Franklin’deydi. İkisi son üç veya dört haftanın içinde çok samimi olmuşlardı ve yemeklerini de birlikte yiyorlardı. Kasım sonlarının o karlı sabahında kahvaltıdan dönerlerken Chamberlain Hall’un kuzey yanına bir şeylerin yazılı olduğunu gördüler. Burası, kampusun kalan geri kısmına ve özellikle büyük şirketlerin iş görüşmesi yapmaya geldikleri Doğu Annex’ine bakıyordu.</p>

  <p class="calibre1">İki genç biraz daha yaklaştılar ve patikadan ayrılarak on santimlik yüksekliğe ulaşmış taze karların üstünde yürümeye başladılar.</p>

  <p class="calibre1">Becka karı işaret ederek, “Bak,” dedi. Orada garip izler duruyordu; ayak izleri değil de, bir şeyin sürüklendiğini gösteren işaretler ve tunların dışında çizgi şeklinde uzayan delikler vardı. Tom Huckabee arkadaşına bunların kayak yapan biri tarafından bırakabilecek izlere benzediğini söyledi. Bu izlerin koltuk değneği kullanan birisi tarafından bırakılmış olabileceği ikisinin de aklına gelmedi. Yani o taraftan gelmemişti. Yatakhanenin duvarına yaklaştılar. Oradaki harfler iri ve siyahtı kat kar yağışı öylesine yoğundu ki, kelimeleri okuyabilmek için duvara en az üç metre yaklaşmak zorunda kaldılar. Çentikli görünüşüne bakılırsa slogan öfkeli birisi tarafından bir kutu sprey boyayla yazılma (Bir yandan sprey boyayla sloganı yazarken, öte yandan bir çift koltuk değneğiyle dengesini korumaya çalışan birinin pek düzgün yazamayacağını ikisi de düşünememişlerdi.)</p>

  <p class="calibre1">Yazıda şöyle deniyordu:</p>

  <p class="calibre1">KAHROLSUN JOHNSON!</p>

  <p class="calibre1">KATİL BAŞKAN!</p>

  <p class="calibre1">AMERİKA ŞİMDİ VİETNAM’DAN DIŞARI!</p>

  <h3 class="calibre7" id="sigil_toc_id_32">32</h3>

  <p class="calibre1">Bazı canilerin -belki pek çoğunun- gerçekte yakalanmak istediklerini okumuşumdur. Stoke Jones’un durumunun da aynen böyle olduğunu düşünüyorum. Maine Üniversitesi’ne neyi aramaya geldiyse bulamamıştı. Ve sanıyorum gitme zamanının geldiğine… Ve eğer gidecekse, koltuk değnekli birinin yapabileceği en görkemli eylemi yapmaya karar vermişti.</p>

  <p class="calibre1">Tom Huckabee yatakhanemizin duvarına sprey boyayla neyin yazıldığını düzinelerle çocuğa anlattı; Becka Aubert de öyle. Anlattığı ki silerden biri Franklin’in ikinci kat sorumlusu olan Marjorie Stuttenhimer’di. Kendini başkalarından üstün gören bu sıska kız 1969’da Christians for College America adlı örgütün kurucusu ve başkanı sıfatıyla ünlü olacaktı. CCA, Vietnam’daki savaşı destekliyor, Memorialon’daki tezgâhlarında da Richard Nixon’un popüler hale getirdiği kava takılan bayrak biçimindeki küçük iğneleri satıyordu.</p>

  <p class="calibre1">Perşembe günü Ovaların Sarayı‘ndaki öğle yemeğinde çalışmam atlanmıştı ve derslerimi asmama karşın, işimi asmak aklımdan bile geçmiyordu, öylesi yapıma ters düşerdi. Salondaki yerimi Tony Deucca’ya bıraktım ve kap kaçak kuyruğundaki görevimi devralmak için saat on birde Holyoke’un yolunu tuttum. Karların içinde oldukça kalabalık bir öğrenci grubunun toplandığını ve herkesin yatakhanemin kuzey yanındaki bir şeye baktıklarını gördüm. O tarafa yürüdüm, sloganı okudum ve onu oraya yazanın kim olduğunu o anda anladım. Bennett Sokağı‘nda Maine Üniversitesi’nin mavi renkli bir otomobiliyle iki polis arabası Chamberlain’in yan kapısına giden patikada bekliyordu. Margie Stuttenheimer de orada dört kampus polisi, erkekler bölümünün dekanı ve disiplin sorumlusu Charles Ebersole’den oluşan küçük bir grubun içindeydi.</p>

  <p class="calibre1">Sonradan katıldığım kalabalık içinde belki elli kişi vardı. Orada durup merakla etrafıma bakındığım beş dakika içinde elli kişi yetmiş beş oldu. Saat biri çeyrek geçe işimi bitirip Chamberlain’e döndüğüm sırada küçük kümeler halinde herhalde iki yüz kişi toplanmıştı. Rast-gele bir duvara karalanmış bir yazının böylesi’ pis bir havada bu kadar kalabalığı toplamış olabileceğine bugün inanmak zordur, ama burada çok farklı bir dünyadan bahsediyoruz. O tarihlerde Amerika’da (arada sırada Popular Photography dışında) hiçbir dergi bir kadını edep yerindeki kılların gözükeceği kadar çıplak basmaya, hiçbir gazete bir politikacının seks hayatı hakkındaki herhangi bir fısıltıyı yayınlamaya cesaret edemezdi. Bu sahneler Atlantis’in batmasından önceydi. Öylesine uzun zaman önce ve öylesine uzaktaki bir dünyadaydı ki, orada en az bir komedyen halkın karşısında düzmek kelimesini kabaca söylediği için hapsedilmişti. Bazı kelimelerin insanlarda hâlâ şok etkisi yapabildi bir dünyaydı orası.</p>

  <p class="calibre1">Evet, kahrolsun kelimesi de her an dilimizin uçundaydı. Arkadaşıma, çocuğumuza, köpeğimize, yere yuvarlanan bir cisme kahrolsun diyorduk. Ama şimdi duvarda, bir buçuk metre boyundaki harflerle KAHROLSUN JOHNSON. Kahrolsun Birleşik Amerika’nın Başkam KATİL BAŞKAN! kelimelerini yazılı olarak görmek bambaşka bir şeydi. Birisi Birleşik Amerika’nın Cumhurbaşkanı‘na katil demişti! Buna inanamıyorduk. Holyoke’dan döndüğümde diğer kampus polisi arabası da gelmişti ve altı kampus polisi -üniversitenin neredeyse bütün polis kuvveti- sarı yelken bezinden koca bir dörtgenle sloganın üstünü örtmeye çalışıyordu. Kalabalık homurdandı, sonra bööö, diye bağırmaya başladı. Polisler onlara canlan sıkılarak baktılar. Bir tanesi kalabalığa dağılmasını, gidecekleri yere gitmelerini bağırdı. Ama kalabalığın eksilmemesine bakılırsa, çoğu bulundukları yerden hoşlanmışlardı.</p>

  <p class="calibre1">Yelken bezinin sol ucunu tutan polisin karda ayağı kaydı; adamcağız az daha düşüyordu. Birkaç seyirci alkışlamaya başladı. Ayağı kayan polis sesin geldiği yöne yüzünü şekilsizleştiren korkunç bir nefretle baktı. Benim için her şey işte o zaman değişmeye, kuşaklar arasındaki uçurum derinleşmeye başladı.</p>

  <p class="calibre1">Ayağı kayan polis kalabalığa arkasını dönüp yine yelken beziyle boğuşmaya girişti. Sonunda ilk barış işaretini ve KAHROLSUN JOHNSON’un KAHROLSUN’unu örtmekle yetindiler. Ve Gerçekten Kötü Kelime bir kere gizlendikten sonra kalabalık dağılmaya başladı. Kar sulu sepkene dönüşüyor, dışarda durmak zorlaşıyordu. Skip, “Ceketinin arkasını polislere göstermesen iyi edersin,” dedi. Etrafıma bakınınca onu gördüm. Kapüşonlu bir eşofman üstüyle yanımda duruyordu. Ellerini ceplerine sokmuştu. Soğuk havada ağzından çıkan duman donmuş tüyleri andırıyordu. Bakışı kampus polislerinden ve sloganın kısmından: JOHNSON! KATİL BAŞKAN! HEMEN ŞİMDİ VİETNAM’DAN DlŞARI! kelimelerinden ayrılmıyordu. “Bunu senin yaptığını zannederler,” dedi. “Ya da benim.”</p>

  <p class="calibre1">Skip hafifçe gülümseyerek döndü. Eşofman üstünün arkasında parlak bir kırmızı mürekkeple çizilmiş serçe izlerinden bir tanesi daha dikkati çekiyordu.</p>

  <p class="calibre1">“Tanrım,” diye soludum. “Ne zaman yaptın bunu?”</p>

  <p class="calibre1">“Bu sabah,” dedi. “Nate’inkini gördüm.” Omuzlarını silkti. “O kadar hoşuma gitti ki, aynını yapmamam imkânsızdı.”</p>

  <p class="calibre1">“Bizim yaptığımızı düşünmezler. Bir dakika bile.”</p>

  <p class="calibre1">“Hayır, ben de sanmıyorum.”</p>

  <p class="calibre1">Bütün sorun, niçin daha şimdiden Stoke’u sorguya çekmedikleriydi Hoş, ona gerçeği söyletmek için çok fazla soru sormaları bile gerekmezdi. Ama Disiplin Sorumlusu Ebersole’la Erkek Öğrencilerin başkanı Garretsen eğer onunla konuşmuyorlarsa, bu şimdiye kadar bir başkasıyla da konuşmadıkları içindi.</p>

  <p class="calibre1">“Dearie nerede? Biliyor musun?” diye sordum. Sulu sepken hızlanmıştı, ağaçları takırdatıyor, açıkta kalan yerlerimizin her santimini dövüyordu.</p>

  <p class="calibre1">Yiğit genç Bay Dearborn’umuz dışarda bir düzine arkadaşıyla Kaldırımlara ve yollara kum serpmekle meşgul. Onları salondan gördük. Gerçek bir ordu kamyonuyla dolaşıyorlar. Maienfant, organlarının herhalde soğuktan taş gibi sertleştiğini, bu yüzden bir hafta yüzükoyun yatamayacaklarını söylüyor. Bence bu Ronnie’ye göre güzel bir espri.”</p>

  <p class="calibre1">“Dearie döndüğü zaman…”</p>

  <p class="calibre1">“Evet, döndüğü zaman.” Skip, durumun kontrolümüzden çıktığını anlatmak ister gibi omuzlarını silkti. “Ne dersin, o vakte kadar bu bataklığın içinden çıkalım ve biraz iskambil oynayalım mı?”</p>

  <p class="calibre1">Pek çok konuda söylemek istediğim sürüyle şey vardı. Ama söylemedim. İçeri girdik, vakit ikindiye yaklaşırken oyun yine almış yürümüştü. Beş kare devam ediyordu, odanın havası sigara dumanından mavileşmişti, birisi içeriye pikap taşıdığı için de bir yandan Beatles’ı ve Rolling Stones’u dinleyebiliyorduk. Birisi 96 Gözyaşı‘nın çizilmiş bir kırk beşliğini ortaya çıkardı ve bu da bir saat aralıksız döndü durdu: ağla ağla ağla. Pencerelerden Bennett’s Run ve Bennett’s Walk adlı yollar gözüküyor, ben de David Dearborn ile hakili arkadaşlarından bazılarının her an ortaya çıkıp yatakhanenin doğu duvarına bakmalarını ve Stoke Jones’un arkasından karabinalarıyla koşmalarını ya da onu süngüleriyle kovalamalarını bekliyordum. Tabii ki öyle bir şey yapamazlardı. Futbol sahasında talim yaparken, “Kong’a Ölüm! Git B. A-” diye bağırabilirlerdi, ama Stoke bir sakattı. Bu komünist âşığının Maine Üniversitesi’nden kapı dışarı edilmesi onlara yeterdi.</p>

  <p class="calibre1">Bunun olmasını istemiyordum, ama olmamasının bir yolunu da göremiyordum. Stoke’un paltosunun arkasında okulun başladığı günden ve bizim bunun ne anlama geldiğinin farkına varmamızın çok öncesinden beri bir serçe izi vardı, Dearie de bunu biliyordu. Ayrıca Stroke bunu itiraf edecekti. Dekanın ve disiplin sorumlusunun sorulan yanıtlarken hiç sakınmadan gerçeğin içine dalacaktı.</p>

  <p class="calibre1">Ancak, olay şimdi bize o kadar uzak görünmeye başlamıştı ki. Aynen derslerimiz gibi. Gittiğini artık kabul ettiğim Carol gibi. Askere alınıp balta girmemiş ormanda ölmeye yollanmak kavramı da öyle. Şimdi gerçek ve ivedi gözüken tek şey o Kahpe Kız’ı yakalamak ve bir anda yirmi altı puanla masadaki başka herkesi vurmaktı. Gerçek gözüken tek şey King’di.</p>

  <p class="calibre1">Ama sonra bir şey oldu.</p>

  <h3 class="calibre7" id="sigil_toc_id_33">33</h3>

  <p class="calibre1">Sulu sepken saat dörde doğru yağmura dönüştü, ortalığın kararmaya başladığı saat dört buçuğa doğru da Bennett’s Run’ın sekiz, on santim su altında kaldığını gördük. Yolun büyük kısmı bir kanala benzemişti. Suyun altında da buz gibi soğuk, jöle gibi erimiş bir kar tabakası vardı.</p>

  <p class="calibre1">Kap kaçak kuyruğunda çalışan zavallıların yatakhanelerden Ovaların Sarayı‘na ulaşmaya çalışmalarını seyretmeye başlayınca oyunların temposu yavaşladı. İçlerinde daha akıllı olanlar, tepenin yamacına saparak hızla eriyen karın içinde yol aldılar. Patikaları izleyen diğerleri buzlu yüzeylerin üstünde ayakları kayarak savaş veriyorlardı. Yaş zeminden yükselen yoğun bir sis, insanların nereye gittiklerini görmelerini daha da güçleştiriyordu. King’den gelen bir delikanlı, patikaların birleştiği yerde Franklin’den gelen bir kızla karşılaştı. Bennett’s Walk’u yan yana izlerlerken ayağı kayan delikanlı kızı yakaladı. Az daha ikisi birden yere yuvarlanıyordu, ama her nasılsa ikisi de dengelerini koruyabildiler. Hepimiz onları alkışladık.</p>

  <p class="calibre1">Benim masamda Ronnie’nin sansar suratlı küçük arkadaşı Nick bana inanılmayacak on üç kart dağıttı; bunlar belki elime geçen en iyi kartlardı. Elime geçen en parlak fırsatla karşı karşıyaydım. Altı büyük maçam, (küçükleri yoktu) maça papazımla kızım, artı öbür iki takımda resimli kartlarım…</p>

  <p class="calibre1">Lennie Doria kozla başladı. Ronnie pas geçti ve maça asından kurtuldu. Bu onun için harika bir şeydi. Ben de iki resimli maçamla kızı kazanacaktım. Kız on üç puandı, ama bütün kupaları ele geçirirsem bu puanları tüketemeyecektim; öte yandan Ronnie, Nick ve Lennie tüketeceklerdi.</p>

  <p class="calibre1">Nick’in eli almasına izin verdim. Olaysız üç el daha oynadık. Önce Nick, sonra Lennie karoların peşinden gittiler. Sonra ben, ispatili bir elin içinde kupanın onlusunu ele geçirdim.</p>

  <p class="calibre1">Ronnie, “Gidiyorsun köy çocuğu!” diye keyifle öttü.</p>

  <p class="calibre1">Belki, diye düşündüm. Başarılı bir manevrayla sarsak Nick Pro-Lity’nin puanlarını yüze çıkarabilir ve Ronnie’ye kazanmakta olduğu bir oyunu kaybettirebilirdim.</p>

  <p class="calibre1">Manevram üç el sonra belli oldu. Ronnie’nin sırıtışı çok geçmeden onun yüzünde görmekten en çok hoşlandığım somurtuşa dönüştü.</p>

  <p class="calibre1">“Yapamazsın,” dedi. “İnanamıyorum.” Ama inanmadığı şeyin mümkün olduğunu bildiği sesinden belliydi. “Bakalım şimdi,” deyip kupa asını oynadım. Artık her şey açıktı. Kupalar düzgün bir sıraya göre dizilirlerse oyunu hemen kazanabilirdim.</p>

  <p class="calibre1">“Baksanıza!” Skip, pencereye en yakın masadan bağırarak konuşmuştu. Sesinde inanmazlık ve bir tür hayranlık vardı. “Tanrım, lanet olası Stokely imiş!”</p>

  <p class="calibre1">Oyun durmuştu. Hepimiz sandalyelerimizde dönerek altımızdaki kararan yağmurlu dünyaya baktık. Köşedeki karedekiler de görmek için ayağa kalkmıştı. Bennett’s Walk’daki dökme demir eski lambaların zayıf ışıkları bana Londra’yla Tyne Sokağı‘nı ye Karındeşen Jack’i düşündürdü. Holyoke yemekhanesi tepedeki yerinden bir transatlantiğe her zamankinden fazla benzemişti. Yağmur, salonun camlarından dere gibi akarken transatlantiğin biçimi titrekleşiyordu.</p>

  <p class="calibre1">Ronnie, “Lanet olası Rip-Rip bu yağmurda dışarda… inanamıyorum,” diyerek soludu.</p>

  <p class="calibre1">Stoke, Chamberlain’in kuzey girişinden bütün asfalt patika Bennett’s Run’ın en alt kısmında birleştikleri noktaya doğru hızlanıyordu. Üstünde eski kalın paltosu vardı, ama yatakhaneden gelmem belliydi; palto suya batmıştı. Yağmurdan yol yol olmuş camdan sırtındaki barış işaretini, şimdi bir parça sarı yelken bezi tarafından saçları tülmüş kara harfler kadar iyi görebiliyorduk. Daima dağınık olanları şimdi bayağı uslanmıştı.</p>

  <p class="calibre1">Stoke KATİL BAŞKAN yazısına bakmadan Bennet’s Walk’a doğru yürümeyi sürdürdü. Onda hiç görmediğim kadar hızlı ilerliyor, bardaktan boşanırcasına yağan yağmuru, yükselen sisi ve koltuk değneklerinin altındaki erimiş karı umursamıyordu. Acaba düşmek mi istiyordu? Erimiş kara onu yere indirmesi için meydan mı okuyordu? Orasını bilmiyorum. Belki de düşüncelerine fazlaca daldığı için ne kadar hızlı yürüdüğünden veya koşulların ne kadar kötü olduğundan habersizdi. Öyle ya da böyle, biraz yavaşlamazsa takdirde pek uzağa gidemeyecekti.</p>

  <p class="calibre1">Ronnie kıkırdamaya başladı; sesi de küçük bir alevin kuru çalı çırpının içindeki yayılışı gibi yayıldı. Gülüşlere katılmak istemedim, ama durmak elimde değildi. Skip’in de benimle aynı durumda olduğunu gördüm. Kıkırdamak kısmen bulaşıcı olduğu, kısmen de manzara gerçekten gülünç olduğu için. Bunun ne kadar gaddarca olduğunu biliyorum, ama o günle ilgili gerçeği… ve bir yarım ömür sonraki bu günle ilgili gerçeği açıklamak zorundayım. Onun nasıl göründüğünü hatırladıkça hâlâ gülümsüyorum: sel gibi yağan yağmurun içinde üstünde paltosuyla koşan, bir yandan da koltuk değnekleriyle etrafa suları püskürten bir kaçık. Ne olacağını biliyordunuz, kesinlikle biliyordunuz, işin en komik yanı da kaçınılmaz sona ulaşmadan nereye kadar ilerleyeceği idi.</p>

  <p class="calibre1">Lennie tek elini yüzüne yapıştırmış bir halde uluyor, açılmış parmaklarının arasından bakarken gözlerinden sular akıyordu. Hugh Brennan yabana atılamayacak göbeğini tutuyor ve bir çukura düşmüş gibi anırıyordu. Mark St. Pierre de kontrolü elinden kaçırmış görünüyor, gülerken işeyeceğini, çok fazla kola içtiğini, kahrolası kot pantolonunu ıslatacağını söylüyordu. Ben o kadar hızlı gülüyordum ki, kâğıtlarımı tutamadım; sağ elimdeki sinirler sanki felce uğradı, parmaklarım açıldı ve son birkaç kazanan kâğıt kucağıma saçıldı. Kafam zonkluyor, süslerimin dolduğunu hissediyordum.</p>

  <p class="calibre1">Stoke, Walk’un başladığı yokuşun altına kadar indi. Orada durdu ve her nedense bir tek koltuk değneğiyle denge bulur görünerek üç yüz altmış derecelik bir dönüş yaptı. Öbür koltuk değneğini makineli tüfek gibi ileri uzatmıştı. Kafasının içinde sanki bütün kampüse mermi yağdırıyordu; Kong’u öldür! Kat sorumlularını katledin! O üst sınıfları süngüleyin!</p>

  <p class="calibre1">Tony De Lucca kusursuz bir spor sunucusu gibi, “Veee… Olimpos’un yargıçları ona onunu birden veriyor!” diye yüksek bir sesle bildirdi. Anında salon tımarhaneye döndü. Kartlar her tarafta uçuşuyor, kül tablaları devriliyordu. Çocuklardan biri sandalyesinden düştü ve bir yandan uluyup bir yandan da bacaklarıyla çifteler atarak yerlerde yuvarlanmaya başladı. Evet, gülmemize bir türlü hâkim olamıyorduk.</p>

  <p class="calibre1">Mark, “Olan oldu!” diye bağırdı. “Jokerlerimi boğdum! Elimde değildi!” Arkasında Nick Prouty, dizlerinin üstünde pencereye doğru sürünüyor, yanan yüzüne yaşlar süzülüyordu. İleriye uzattığı elleri, bu rezaleti durdurmak isteyen bir adamın sessiz yalvarışıydı.</p>

  <p class="calibre1">Skip ayağa kalkarak sandalyesini devirdi. Ben de ayağa kalktım. Ciğerlerimizi sızlatacak kadar hızlı gülerek kollarımızı birbirimizin omuzlarına doladık ve pencereye doğru sendeledik. İki düzine fıttırmış kumarbaz tarafından gözlendiğinden habersiz olan Stoke Jones, hayrettir ki aşağıda hâlâ ayaktaydı.</p>

  <p class="calibre1">Ronnie, “Yürü, Rip-Rip!” diye bir şarkı tutturdu. “Yürü, Rip-Rip!” Nick de ona katılmıştı. Pencerenin yanında alnını cama yapıştırarak hâlâ gülüyordu.</p>

  <p class="calibre1">“Yürü, Rip-Rip!”</p>

  <p class="calibre1">“Yürü, bebeğim!”</p>

  <p class="calibre1">‘Yürü!”</p>

  <p class="calibre1">“Şu koltuk değneklerini oynat, koca oğlan!”</p>

  <p class="calibre1">“Yürü lanet olası, Rip-Rip!”</p>

  <p class="calibre1">Sanki sıkı bir futbol maçının son saniyeleriydi, şu farkla ki herkes, “Gol!” ya da, “Topu tut!” diye bağıracak yerde, “Yürü Rip-Rip!” diye bir melodi tutturmuştu. Hemen hemen herkes; ben şarkıya katılmamışı Skip de öyle, ama gülüyorduk. Öbürleri kadar hızlı gülüyorduk.</p>

  <p class="calibre1">Birden Carol’la Holyoke’un yanında süt kasalarının üstünde oturuşumuzu anımsadım. Kendisiyle çocukluk arkadaşlarının resmini bana gösterdiği, sonra da öbür çocukların ona ne yaptıklarını anlattı” geceydi. Bir beysbol sopasıyla ne yaptıklarını anlatmıştı. “Sanıyorum önce şaka ediyorlardı,” demişti. Acaba aynı zamanda gülüyorlar mıydı? Herhalde evet. Çünkü şakalaşırken, hoşça vakit geçirirken yaptığınız buydu; gülüyordunuz. Stoke bir an olduğu yerde durdu ve başını eğerek koltuk değneklerine sanki asılı kaldı… Ama sonra Tarawa’da karaya çıkan deniz piyadeleri gibi yokuşa saldırdı. Bennett’s Walk’dan koşarak geçti, uçuşan koltuk değnekleriyle her tarafa su püskürttü. Kuduz bir ördeği seyretmek gibi bir şeydi, bu.</p>

  <p class="calibre1">Şarkı kulakları sağır edici bir düzeyi buldu: “YÜRÜ RİP-RİP! YÜRÜ RİP-RİP! YÜRÜ RİP-RİP!”</p>

  <p class="calibre1">Süt kasalarının üstüne oturmuş sigaralarımızı tüttürürken Carol,</p>

  <p class="calibre1">“Önce şaka ediyorlardı,” demiş, sonra da ağlamaya başlamıştı. Yukarımızdaki yemekhanenin beyaz ışığında gözyaşları gümüş gibi ışıldıyordu. “Önce şaka ediyorlardı, ama sonra… Etmediler.”</p>

  <p class="calibre1">Bu düşünce yüzünden Stoke artık bana komik görünmüyordu. Buna rağmen gülmenin önüne geçemiyordum. Stokely, Holyoke’a çıkan yokuşun üçte birini aşmıştı ki, erimiş karlar en sonunda onun da hakkından geldi. Koltuk değneklerini vücudunun epeyi ilersinde yere dayamıştı -kuru koşullar altında bile fazla uzağa dayamış sayılırdı- ileriye doğru hamlesini yapınca da değnekler öteye fırladılar. Bacaklarına hâkim olamadığı için inanılmaz bir su püskürtüsüyle sırtüstü yere serildi. Gürültüyü üçüncü kat salonundan bile duymuştuk. Sahne böylece çarpıcı bir finalle son bulmuş oluyordu.</p>

  <p class="calibre1">Salon, bütün delilerin aynı anda gıda zehirlenmesinin kurbanı oldukları bir tımarhaneye benzemişti. Amaçsızca sağa, sola sendeliyor, gülüyor, gözlerimizden yaşlar fışkırıyordu. Bacaklarım artık beni taşıyamadığı için Skip’e asılmıştım; dizlerim pamuk gibi olmuştu. Hayatımda hiç bu kadar gülmemiştim, ondan sonra da gülmedim; bir yandan da Carol’la süt kasalarının üstünde oturup bacak bacak üstüne attığımızı, bir elinde sigara, öbüründe de resim olan Carol’un, “Harry Noolin bana vurdu… Willie ile öbür çocuk kaçmamam için beni tuttular sanıyorum, önce şaka ediyorlardı, ama sonra… Artık şaka etmez oldular,” demesini düşünüyordum.</p>

  <p class="calibre1">Dışarda, Bennett’s Walk’da Stoke doğrulup oturmaya çalıştı. Belden yukarsını kısmen suyun dışına çekebildi… Ama sonra o buz gibi soğuk, erimiş karlar bir yatakmış gibi boylu boyunca serili kaldı. Tanrı‘ya yalvarır gibi her iki kolunu göğe doğru uzattı, sonra yine yanlara düşürdü. Bu üç hareketle özetlenebilecek bir teslimiyetti sanki: arkaya devrilmesi, kollarını yukarı kaldırması, sonra kollarının yine yanlara düşmesi. Skip, “Gelin,” dedi. Hâlâ gülmekle beraber, ciddiydi. Bu ciddiyeti gülen sesinde duyuyor ve gerilmiş yüzünde görebiliyordum. Buna sevindim, Tanrı biliyor ya, sevindim. “Salak boğulmadan gelin.”</p>

  <p class="calibre1">Skip’le ben salonun kapısından omuz omuza dışarı çıktık, üçüncü kat koridorundan koşarak geçtik. Stoke’un patikadaki hali gibi kontrolsüzce sendeliyorduk. Öbürlerinin çoğu da bizi izlediler. İzlemediğine emin olduğum tek kişi Mark’tı; ıslanmış kot pantolonunu değiştirmek için odasının yolunu tutmuştu.</p>

  <p class="calibre1">Nate’le ikinci katın merdiven sahanlığında karşılaştık, onu az daha deviriyorduk. Plastik torba içindeki bir kucak dolusu kitapla orada durup telaşla bize bakıyordu.</p>

  <p class="calibre1">“Ne oluyor böyle?” diye geveledi.</p>

  <p class="calibre1">Skip, “Haydi canım,” dedi. Sesi, boğazına bir şey tıkanmış gibi boğuk bir homurtudan farksız çıkmıştı. Daha önce onun yanında bulunmasam bir ağlama krizi geçirdiğini zannedebilirdim. “Bize bir şey olduğu yok. Olan lanet olası Jones’a oldu,” deyip devamını getiremedi. Yine bir gülme krizine tutulmuştu. Gülmekten bütün vücudu sarsılıyordu. Duvara yaslanıp bitkin halde gözlerini yuvarladı. Yalanlamak ister gibi başını salladı, ama gülmek yalanlanamazdı ki. Bir kere başlamaya görsün, en sevdiği koltuğunuza yerleşir ve canı istediği kadar kalır. Yukarımızdaki merdiven üçüncü kattan inen oyuncuların ayak sesleriyle gümbürdemeye başlamıştı.</p>

  <p class="calibre1">Skip gözlerini silerek, “on yardıma ihtiyacı var,” diye tamamladı.</p>

  <p class="calibre1">Nate bana giderek artan bir şaşkınlıkla baktı. “Eğer onun yardım ihtiyacı varsa, sizler niçin gülüyorsunuz?” Bunu ona izah edemezdim. Kendi kendime bile izah edemezdim Skip’i kolundan tutup hızla çektim. Merdivenden birinci kata indik. Nate ve öbürleri de bizi izlediler.</p>

  <h3 class="calibre7" id="sigil_toc_id_34">34</h3>

  <p class="calibre1">Kuzey kapısından fırtına gibi dışarı fırladığımızda ilk gördüğüm şey sarı yelken bezinden o dörtgen parça oldu. Yerde suların içinde yatıyor, üstünde erimiş kar kümecikleri yüzüyordu. Derken patikadaki sular lastik ayakkabılarımın tabanlarından içeri sızmaya başlayınca etrafımda gördüklerimi unuttum. Soğuk dondurucuydu. Yağmur tenimin açıkta kalan bölümlerine çarptıkça, üstüme buzdan iğneler saplanmış gibi oluyordu.</p>

  <p class="calibre1">Bennett’s Run’da su ayak bileklerine kadar çıkmıştı; ayaklarım çok geçmeden soğuktan uyuşmaya başladı. Skip’in ayağı kayınca kolunu yakaladım. Nate bizi arkadan zapt etti ve sırtüstü yuvarlanmamızı önledi. İlerimizde yarı öksürük, yarı boğulma izlenimi veren çirkin bir ses duyduk. Stoke ıslak bir kütük gibi suyun içinde yatıyordu. Paltosu vücudunun etrafında, gür siyah saçları da yüzünün etrafında yüzüyordu. Duyduğum tâ derinden kopup gelen bir bronşit öksürüğüydü. Her defasında dudaklarından su damlacıkları püskürüyordu. Koltuk değneklerinden biri yanında koluyla böğrünün arasına sıkışmıştı. Öbürü ise Bennett Hall yönünde yüzerek uzaklaşıyordu.</p>

  <p class="calibre1">Stoke’un solgun yüzüne su damlıyordu. Boğuk bir gargara sesi eşliğinde öksürmeye başladı. Gözleri yağmurla sise dimdik bakmaktaydı. Geldiğimizi duyduğuna dair hiçbir belirti göstermedi, ama ben bir yanına, Skip de öbür yanına çömeldiğimiz zaman bizi elleriyle vurarak uzaklaştırmaya çalıştı. Su ağzının içine akıyor, o da çırpınıp duruyordu. Gözümüzün önünde boğuluyordu galiba. Artık içimden gülmek gelmiyordu, ama belki hâlâ gülüyordum. Carol, “Önce şaka ediyorlardı,” demişti. Önce şaka ediyorlardı. Radyoyu aç, Pete. Eski romantik parçaları seviyorum.</p>

  <p class="calibre1">Skip, “Onu kaldır,” diyerek Stoke’un omuzlarından birini yakaladı. Stoke balmumuna benzer ellerinden biriyle ona zayıf bir tokat attı. ekip bunu fark etmemiş göründü, belki hisssetmedi bile. Bana, “Tanrı aşkına, acele et,” dedi.</p>

  <p class="calibre1">Stoke’un öbür omzunu yakaladım. Birinin yüzme havuzunda oynatıyormuşuz gibi suratıma su püskürttü.</p>

  <p class="calibre1">Onun benim kadar soğuk olacağını sanmıştım, ama derisinden hastalıklı bir sıcaklık yayılıyordu. Su içindeki vücudunun üzerinden Skip’e baktım.</p>

  <p class="calibre1">Skip bana başını salladı. “Şimdi!”</p>

  <p class="calibre1">Onu doğrulttuk. Stoke’un belinden yukarsı suyun içinden çıktı, ama hepsi o kadar. Ağırlığı beni şaşırtmıştı. Gömleğinin etekleri pantolonunun içinden kurtulmuştu ve bir balerinin etekliği gibi belinin etrafında yüzüyordu. Bunun altında beyaz derisiyle göbeğinin karanlık deliğini görebiliyordum. Orada yara izleri de vardı, dolaşık ve düğümlü sicimleri andıran kapanmış yara izleri.</p>

  <p class="calibre1">Skip, “Yardım etsene, Natie!” diye homurdandı. “Onu yukarı dik, Tanrı aşkına!”</p>

  <p class="calibre1">Nate hepimizin üstüne suları püskürterek dizüstü düştü ve Stroke’a arkadan sarıldı. Onu iyice kaldırıp çorba gibi kar suyundan kurtarmaya çalışıyorduk, ama tuğla zeminin üstündeki erimiş kar dengemizi bozuyor, işbirliği halinde çalışmamızı engelliyordu. Stoke da öksürüklü ve yarı boğulmuş haliyle bize karşı çalışıyor, bizden kurtulmak için sanki savaş veriyordu. Belli ki Stoke yine suya batmak istiyordu.</p>

  <p class="calibre1">O sırada Ronnie başta olmak üzere öbürleri de geldiler. Ronnie, “Lanet olası, Rip-Rip,” diye soludu. Hâlâ gülüyordu, ama sıkıntılı bir hali vardı. “Bu kez işleri iyice yüzüne gözüne bulaştırdın, Rip,” dedi.</p>

  <p class="calibre1">Skip, “Orada alık gibi durmasana! Bize yardım et!” diye bağırdı.</p>

  <p class="calibre1">Ronnie bir an durdu. Kızmamıştı. Sadece bu işin nasıl yapılabileceğini tasarlar gibiydi. Etrafında kimlerin olduğunu görmek için arkasına baktı. Erimiş karlara basınca ayağı kaydı; hâlâ kıkırdayan Tony De-Lucca</p>

  <p class="calibre1">Allahtan onu yakaladı ve doğrulttu. Üçüncü kattaki oyun hastası arkadaşlarımın hepsi suya boğulmuş patikada kalabalık bir kitle ha-ünde duruyorlar, çoğu gülmenin önüne geçemiyorlardı. Bir şeye benziyorlardı, ama bunun ne olduğunu bilemiyorum. Carol’un Noel armağanı olmasa belki hiçbir zaman da bilemeyecektim… Ama bu sonra,” bir tarihe ait.</p>

  <p class="calibre1">Ronnie, “Sen, Tony,” dedi. “Brad, Lennie, Barry. Bacaklarını yakalayalım.”</p>

  <p class="calibre1">Nick, “Ya ben ne yapacağım, Ronnie?” diye sordu. “Ben ne yana cağım?”</p>

  <p class="calibre1">Ronnie, “Onun kaldırılmasına yardım edemeyecek kadar ufak tefeksin,” dedi. “Ama maskaralık yapıp neşelenmesine yardım edebilirsin.”</p>

  <p class="calibre1">Nick geri çekildi.</p>

  <p class="calibre1">Ronnie, Tony, Brad, Lennie ve Barry Margeaux iki yanımıza dağıldılar. Ronnie ile Tony, Stoke’un baldırlarını yakaladılar.</p>

  <p class="calibre1">Tony, “Tanrım!” diye birden bağırdı. Hâlâ gülüyor, biraz da tiksinmiş görünüyordu. “Bacakları tıpkı bir korkuluğun bacakları gibi!”</p>

  <p class="calibre1">Ronnie de onu gaddarca taklit etti. “Bacakları bir korkuluğunki gibi, bacakları bir korkuluğunki gibi!” Sonra birden bağırdı. “Onu kaldırsana makarnacı ahmak, sanat eseri değerlendirmiyorsun! Lennie ve Barry, siz de onun poposunun altına geçin ve öbürleriyle aynı zamanda…”</p>

  <p class="calibre1">Lennie, “…kalkın,” diye tamamladı. Hemen arkasından ekledi. “Sen de benim hemşerime makarnacı deme.” Stoke, “Beni rahat bırak,” diye öksürdü. “Bırakın, gidin… kahrolası beceriksizler…” Öksürük nöbeti onu yine pençesine aldı. İğrenç öğürtüler çıkarıyordu. Dudakları lambanın ışığında gri bir renk almıştı.</p>

  <p class="calibre1">Ronnie, “Şu bizi beğenmeyene bak,” diye söylendi. “Boğulmakta olan kahrolası sakat homo.” Dalgalı saçlarından süzülen sular sivilceli yüzünü ıslatıyordu. Skip’e baktı. “Saysana, Kirk.”</p>

  <p class="calibre1">Skip başladı. “Bir… iki… üç… şimdi!”</p>

  <p class="calibre1">Hep birlikte kaldırdık. Stoke Jones tıpkı kurtarılmış bir gemi gibi suyun içinden çıktı. Onunla birlikte sendeledik. Stoke’un kollarından biri önüme düşmüştü. Bir an asılı gibi durduktan sonra ucuna bağlı el suratıma tokadı aşketti. Pat! Yine gülmeye başladım.</p>

  <p class="calibre1">“Beni yere bırakın ahlaksız fareler, beni yere bırakın!”</p>

  <p class="calibre1">Erimiş karların üstünde ayaklarımız kaya kaya sendeledik. Stoke’un üstünden ve bizim üstümüzden sular boşanıyordu. Ronnie, “Echoes!” diye uludu. “Marchant! Brennan! Tanrım, beyin ölümüne uğramış serseriler!” Randy ile Billy suları püskürterek ileri atıldılar. Çoğu üçüncü kat King oyuncuları olan birkaç genç daha bağırışları duyarak gelmişlerdi. Onlar da Stoke’u kavradılar. Stoke mücadeleyi bırakmıştı. Kollarını iki yana sarkıtmış durumda bizim kollarımızın arasında yatıyordu. Yukarıya çevrili avuçları yağmur suyuyla dolmuş küçük kâselere benzemişti. Suya batmış ceketiyle pantolonunun ağından giderek zayıflayan çağlayanlar dökülüyordu. Carol, “Beni kucakladığı gibi götürdü,” demişti. Yılın en sıcak günlerinin birinde Broad Sokağı‘nın tepesine kadar. Beni kollarının arasında taşıdı.” Onun sesini beynimden silemiyordum. Bir bakıma hâlâ yapamadım bunu.</p>

  <p class="calibre1">Ronnie, “Onu yatakhaneye mi götürüyoruz?” diye Skip’e sordu.</p>

  <p class="calibre1">Nate, “Hayır,” dedi. “Revire.”</p>

  <p class="calibre1">En zor olanı başarıp Stoke’u suların içinden çıkardığımıza göre, onu revire götürmemiz en akla yakın çözümdü. Bennett Hall’un hemen ilersinde, bulunduğumuz yere sadece üç yüz veya dört yüz metre uzaklıkta küçük bir tuğla binaydı. Patikadan yola çıktığımız zaman yere daha güvenli basabilecektik.</p>

  <p class="calibre1">Böylece onu revire götürdük. Savaş meydanında ölen bir kahramanmış gibi onu omuzlarımızın hizasında taşıyorduk. Bazılarımız hâlâ kişner gibi kıs kıs gülüyordu. Ben de onlardan biriydim. Bir ara Nate’in bana tiksinilecek biriymişim gibi baktığını fark ettim ve gırtlağımdan kopan sesleri susturmaya çalıştım. Bir süre başarıyordum bunu, sonra onu koltuk değneğini kendine destek ederek fırıldak gibi döndüğünü gözümün önüne getirince yine başlıyordum.</p>

  <p class="calibre1">Stoke onu revirin kapısına taşıdığımız sırada yalnız bir kere konuştu. “Bırakın, öleyim,” dedi. “Açgözlü hayatınızda bir kere olsun yararlı bir iş yapın. Beni yere bırakın da öleyim.”</p>

  <h3 class="calibre7" id="sigil_toc_id_35">35</h3>

  <p class="calibre1">Bekleme odası boştu. Köşedeki televizyonda Bonanza’nın eski bir bölümü oynuyordu, ama seyredeni yoktu. O günlerde renkli TV henüz başarılı değildi, Baba Cartwright’ın yüzü bu nedenle taze bir avokadoyu hatırlatıyordu. Sudan çıkmış bir su aygırı sürüsü kadar gürültü yapmış olmalıydık ki görevli hemşire koşarak geldi. Arkasında benim gibi masraflarını çalışarak karşılayan bir genç ve beyaz gömlekli ufak tefek biri vardı. Bu sonuncunun boynunda bir stetoskop asılıydı, ağzının köşesine de bir sigara sıkıştırmıştı. Atlantis’de doktorlar bile sigara içerlerdi.</p>

  <p class="calibre1">Doktor, Ronnie’ye, “Bunun sorunu ne?” diye sordu. Ronnie’yi arkadaşlarının elebaşısı olarak gördüğü ya da en yakınında bulduğu için ona başvurmuştu.</p>

  <p class="calibre1">Ronnie, “Holyoke’a giderken Bennett’s Run’da baş aşağı düşmüş,” dedi. “Az daha boğuluyordu.” Kısa bir aradan sonra ekledi. “Arkadaş sakattır.”</p>

  <p class="calibre1">Billy Marchant da bu sözlere kuvvet kazandırmak ister gibi Stoke’un koltuk değneklerinden birini salladı. Görünüşe bakılırsa, öbürünü kurtarmaya kimse zahmet etmemişti.</p>

  <p class="calibre1">Nick Prouty, “Şu lanet olası sopayı yere bırak. Beynimi mi delmek istiyorsun!” diyerek kendini yana attı.</p>

  <p class="calibre1">Brad, “Hangi beynini?” diye karşılık verince gülmekten Stoke’u az daha yere düşürüyorduk.</p>

  <p class="calibre1">Doktor kaşlarını çatmıştı. “Birbirinize sataşmayı bırakın da onu içeri taşıyın.” Stoke o sırada yine öksürmeye başlamıştı. Derinden gelen hışırtılı bir ses çıkarıyordu. Ağzından neredeyse kan ve ciğer parçalarının fışkırmasını bekliyorduk.</p>

  <p class="calibre1">Stoke’u bir konga hattı oluşturarak revirin koridorunda taşıdık, ama kapıdan bu şekilde geçiremedik. Skip, “Bana bırakın,” dedi.</p>

  <p class="calibre1">Nate, “Onu düşüreceksin,” diye atıldı.</p>

  <p class="calibre1">Skip, “Hayır,” diye karşılık verdi. “Siz yalnız onu sıkı kavramama yardım edin.”</p>

  <p class="calibre1">Stoke’un yanına geçti, sonra sağında duran bana, arkasından da solundaki Ronnie’ye başıyla işaret etti. Ronnie, “Onu biraz aşağı indirin,” dedi. Söylediğini yaptık. Stoke’ ağırlığını yüklenince Skip homurdandı. Boynundaki damarların şişkinliği dikkatimden kaçmadı. Bundan sonra biz geri çekildik, Skip de Stoke’u odanın içine sokarak muayene masasının üstüne yatırdı. Derisini örten ince kâğıt örtü anında sırılsıklam oldu. Skip geri çekildi. Stoke’a bakıyordu. Yüzü elmacık kemiklerinin üstündeki iki kırmızı leke dışında bir ölününki kadar renksizdi. Su saçlarının arasından dere gibi akıyordu.</p>

  <p class="calibre1">Skip, “Üzgünüm, arkadaş,” dedi.</p>

  <p class="calibre1">Stoke başını öbür yana çevirip gözlerini kapadı.</p>

  <p class="calibre1">Doktor, Skip’e, “Dışarı,” dedi. Sigarasını gelirken bir yere atmıştı. Çoğu kıkırdayan ve koridorun taşlarının üstüne sular akıtan bir düzine gence baktı. “Sakatlığının iç yüzünü bileniniz var mı?” diye sordu. “Onun tedavi biçimini saptamamıza yardımı dokunabilir.”</p>

  <p class="calibre1">Görmüş olduğum yara izleri, düğümlü ipi hatıra getiren izler gözlerimin önünde canlandı, ama bir şey demedim. Aslında bir şey bilmiyordum. Ve kontrolüm dışındaki gülme zorunu artık yendiğim için, sesimi çıkaramayacak kadar kendi kendimden utanıyordum.</p>

  <p class="calibre1">Ronnie, “Özürlü işte, öyle değil mi?” diye sordu. Bir yetişkinle karşı karşıya olduğu için o küstah tavırlarını terk etmişti. Kendinden emin gözükmüyor, belki de rahatsızlık duyuyordu. “Kas felci veya beyin distrofisi olabilir mi?”</p>

  <p class="calibre1">Lennie, “Seni sersem,” dedi. “Kas distrofisi ve beyin fel…”</p>

  <p class="calibre1">Nate, “Bir araba kazası geçirmiş,” diye söze karıştı. Hepimiz dönüp ona baktık. O da suya batmış olduğu halde, derli toplu ve kendine hâkim gözüküyordu. O öğleden sonra başında Fort Kent Lisesi’nin kayak başlığı vardı. “Dört yıl önce olmuş,” dedi. “Babası, annesi ve ablası o kazada ölmüşler. Ailesi içinde yalnız o hayatta kalmış.”</p>

  <p class="calibre1">Bir sessizlik oldu. Skip’le Tony’nin omuzlarının arasından muayene odasına baktım. Stoke üstünden hâlâ sular akarak muayene masasının üstünde yatıyordu. Başı yana çevrili, gözleri kapalıydı. Hemşire tansiyonunu ölçüyordu. Pantolonu bacaklarına yapışmıştı; ben de küçük bir çocukken Gates Falls’da yapılan Dört Temmuz geçit törenlerini hatırladım. Sam Amca, okul bandosuyla Anah Temple Shrine’ın cüce motosikletlerinin üstündeki çocukların arasından geçerken ve mavi şapkasıyla en az üç metre boyunda gözükürdü. Fakat ince pantolonunu bacaklarına yapıştırdığı zaman numarayı görebiliyordunuz. Stoke Jones’un bacakları ıslak pantolonunun içinde aynen böyle gözüküyordu: tatsız bir şaka gibi uçlarına lastik ayakkabılar geçirilmiş sırıklar gibi.</p>

  <p class="calibre1">Skip, “Sen bunu nereden biliyorsun?” diye sordu. “Kendisi mi sana söyledi, Natie?”</p>

  <p class="calibre1">“Hayır.” Nate utanmış gözüküyordu. “Direniş Komitesi’nin bir toplantı sonrasında Harry Swidrowski’ye söylemiş. Ayının İni’ndeymişler Harry ona damdan düşer gibi bacaklarına ne olduğunu sormuş, Stoke da anlatmış.</p>

  <p class="calibre1">Nate’in yüzündeki anlamı şimdi kavrıyordum. Toplantıdan sonra demişti. Sonra. Nate orada bulunmadığı için, toplantıda nelerin söylendiğini bilmiyordu. Nate Direniş Komitesi’nin bir üyesi değildi; o marjinal bir çocuktu. Direniş Komitesi’nin hedefleriyle taktiklerine katılıyor olabilirdi, ama annesini düşünmek zorundaydı. Ve bir dişçi olarak geleceğini.</p>

  <p class="calibre1">Doktor, “Omurga yarası mı?” diye sordu.</p>

  <p class="calibre1">Nate, “Evet, öyle düşünüyorum,” diye doğruladı.</p>

  <p class="calibre1">“Pekâlâ.” Doktor bir kaz sürüsüymüşüz gibi elleriyle kışşt kışşt türünden hareketler yapmaya başlamıştı. “Sizler yatakhanenize dönün. Biz ona bakarız.”</p>

  <p class="calibre1">Resepsiyon alanına doğru gerilemeye başlamıştık.</p>

  <p class="calibre1">Hemşire, “Onu getirdiğiniz zaman niçin gülüyordunuz, çocuklar?” diye sordu. Elinde tansiyon aletinin kolluğuyla doktorun yanında duruyordu. “Şimdi niye sırıtıyorsunuz?” Kadın kızmış görünüyordu. Daha da beteri, öfkeden kudurmuştu sanki. “Bu çocuğun talihsizliğinin neresi komik ki sizi güldürüyor?” içimizden birinin ona yanıt verebileceğini sanmıyordum. Orada durup ayaklarımıza bakıyor, liseye düşündüğümüzden daha yakın olduğumuzu anlıyorduk. Ama içimizden biri yanıt verdi. Bu Skip’di. Hatta yanıt verirken hemşireye bakmayı bile başardı.</p>

  <p class="calibre1">“Talihsizliği, bayan,” dedi. “Haklısınız. Komik olan talihsizliği.” ( Kadın, “Ne kadar korkunç,” dedi. Gözlerinin köşelerinde öfke gözyaşları parıldıyordu. “Ne kadar korkunçsunuz.”</p>

  <p class="calibre1">Skip, “Evet, bayan,” dedi. “Bunda da haklısınız.” Böyle diyerek hemşireye arkasını döndü.</p>

  <p class="calibre1">Islak ve boynu bükük küçük bir grup görünümünde onu resepsiyon alanında izledik. Korkunç olarak nitelenmenin üniversite hayatının en düşük noktası olduğunu söyleyemem. (Dalgalı Gravy olarak bilinen hippi, “Altmışlı yıllar hakkında çok şey hatırlayabiliyorsanız, orada değildiniz,” demişti.) Bekleme odası hâlâ boştu. Küçük Joe Cartwright şimdi TV ekranındaydı ve babası kadar yeşil gözüküyordu. Michael Landon’ı götüren pankreas kanseriydi, bu annemle onun ortak özelliğiydi.</p>

  <p class="calibre1">Skip durdu. Başı eğik olan Ronnie onun yanından geçerek kapıya yöneldi; Nick, Billy, Lennie ve ötekiler onu izlediler.</p>

  <p class="calibre1">Skip, “Durun,” deyince döndüler. “Sizlerle bir şey konuşmak istiyorum.”</p>

  <p class="calibre1">Etrafında toplaştık. Skip muayene bölümüne açılan kapıya bir göz atıp yalnız olduğumuza kanaat getirince konuşmaya başladı.</p>

  <h3 class="calibre7" id="sigil_toc_id_36">36</h3>

  <p class="calibre1">On dakika sonra Skip’le ben yalnız başımıza yatakhaneye döndük. Öbürleri bizden önce gitmişlerdi. Nate kısa bir süre yanımızda kalmış, ama sonra Skip’le yalnız konuşmak istediğimi hissetmişti. Nate bu bakımdan çok duyarlıydı. Onun iyi bir dişçi olduğuna ve özellikle Çocukların ondan hoşlandıklarına bahse girebilirim.</p>

  <p class="calibre1">“Artık King oynamaya benden paydos,” dedim.</p>

  <p class="calibre1">Skip hiçbir şey söylemedi.</p>

  <p class="calibre1">“Notlarımı bursumu kurtaracak kadar yükseltmem için vaktin çok geç olup olmadığını bilmiyorum, ama deneyeceğim. Aslında umurumda da değil. Konu o kahrolası burs değil çünkü.”</p>

  <p class="calibre1">“Konu onlar, değil mi? Ronnie’yle ötekiler.”</p>

  <p class="calibre1">“Kısmen.” O gün ortalık kararırken hava öylesine soğuktu ki- soğuk, rutubetli ve kötü. Sanki bir daha hiç yaz olmayacaktı. “Tanrım! Carol’u öyle özlüyorum ki.</p>

  <p class="calibre1">“Niçin gitmesi gerekiyordu?”</p>

  <p class="calibre1">“Bilmiyorum.”</p>

  <p class="calibre1">“Düştüğü zaman yukarsı tam bir tımarhaneydi,” dedim. “Bir üniversite yatakhanesi değil, kahrolası bir tımarhane.”</p>

  <p class="calibre1">“Sen de gülüyordun, Pete. Tabii ben de.”</p>

  <p class="calibre1">“Biliyorum,” dedim. Yalnız olsaydım ya da Skip’le ikimiz yalnız olsaydık gülmeyebilirdik. Ama doğrusunu kim bilebilirdi? Olayların akışına kapılıp sürükleniyordunuz. Carol’la beysbol sopalı o oğlanları düşünüyordum. Sonra Nate’in bana bakışını, en aşağılık bir yaratıkmışım gibi bakışını düşündüm. “Biliyorum.”</p>

  <p class="calibre1">Bir süre konuşmadan yürüdük.</p>

  <p class="calibre1">“Ona güldüğümü hatırlamak benim için katlanılabilir bir şey,” dedim. “Ama kırk yaşıma gelip de çocuklarım bana üniversitenin nasıl olduğunu sorduklarında Ronnie Malenfant’ın Leh fıkraları ya da o salak McClendon’un kendini bebek aspirinleriyle öldürmeye çalışması dışında bir şey hatırlamamaya katlanamam. “Stoke Jones’un koltuk değneğine abanarak fırıldak gibi dönmesini hatırlayınca gülmemek için kendimi güç tuttum, sonra onun revirde muayene masasının üstünde yatışını gözlerimin önünde canlandırınca içimden ağlamak geldi. Ve biliyor musunuz? Anladığım kadarıyla bu aynı duyguydu. “Kendimi kötü hissediyorum. Kendimi berbat hissediyorum.”</p>

  <p class="calibre1">Skip, “Ben de öyle,” dedi. Buz gibi bir yağmur bizi ıslatmayı sürdürüyordu. Chamberlain Hall’un ışıkları parlak olsa da özellikle huzur verici değildi. Polislerin yazıların üstüne gerdikleri sarı yelken bezinin otların üstünde yattığını, bunun yukarsında da spreyle yazılmış kelimelerin donuk biçimlerini görebiliyordum. Boyalan akıyordu; ertesi gün artık okunamaz hale geleceklerdi.</p>

  <p class="calibre1">Skip, “Küçükken hep kahramanın ben olduğumu hayal ederdim,” dedi.</p>

  <p class="calibre1">“Kahretsin, ben de. Hangi küçük çocuk linçe hazır bir sürünün parçası olmayı hayal eder ki?”</p>

  <p class="calibre1">Skip suya batmış ayakkabılarına, sonra da başını kaldırıp bana baktı. “Gelecek birkaç hafta seninle çalışabilir miyim?”</p>

  <p class="calibre1">“Ne zaman istersen?”</p>

  <p class="calibre1">“Sahi, senin için bir sakıncası yok, değil mi?”</p>

  <p class="calibre1">“Niçin benim için sakıncası olsun?” Ne kadar ferahladığımı, ne kadar heyecanlandığımı onun bilmesini istemediğim için kasten sinirlenmiş gibi davranmıştım. Çünkü bunun yararı olabilirdi. Kısa bir duraklamadan sonra sordum. “Öteki şeyi… Başarabilir miyiz dersin?”</p>

  <p class="calibre1">“Bilmiyorum. Belki.”</p>

  <p class="calibre1">Binanın kuzey kapısına neredeyse ulaşmıştık ki, içeri girmeden önce akan harfleri işaret ettim. “Dekan Garretsen’le o Ebersole denen adam belki olanları unutmayı yeğlerler. Stoke’un kullandığı boya kurumaya vakit bulamamıştı. Sabaha kadar silinir gider.”</p>

  <p class="calibre1">Skip “hayır” der gibi başını salladı. “Unutmayacaklardır.”</p>

  <p class="calibre1">“Niçin yani? Nasıl bu kadar emin olabilirsin?”</p>

  <p class="calibre1">“Çünkü Dearie unutmalarına izin vermez.”</p>

  <p class="calibre1">Ve tabii ki haklıydı.</p>

  <h3 class="calibre7" id="sigil_toc_id_37">37</h3>

  <p class="calibre1">Sırılsıklam olmuş oyuncular kurulanıp üstlerindekileri değiştirirlerken üçüncü kat salonu haftalardan beri ilk kez boştu. İçlerinden bazıları Skip Kirk’ün revirin bekleme odasında önerdiği şeyin çaresine baktılar. Rate, Skip ve ben akşam yemeğinden döndüğümüzde ise salonda durum eskisi gibiydi; üç masada harıl harıl oyun oynanıyordu.</p>

  <p class="calibre1">Ronnie, “Hey, Riley,” diye bana seslendi. “Twiller çalışmak için bir randevusu olduğunu söyledi. Yerini istiyorsan, sana oyunun nasıl oynanacağını gösteririm.”</p>

  <p class="calibre1">“Bu gece olmaz,” dedim. “Ben de çalışmak zorundayım.”</p>

  <p class="calibre1">Ronnie sandalyesinde arkasına yaslanmış, en tatsız gülümseyişiyle bana bakıyordu. Yağmurun altında kısa bir süre için farklı bir Ronnie görür gibi olmuştum, ama o genç adam sanki yeniden saklanmıştı. Bir yanağını kaşıyınca sivilcelerinin tepesini patlattı. İçlerinden sarımsı beyaz renkli bir cerahat sızıyordu..</p>

  <p class="calibre1">Arkamdan, “Maç puanların eksik kalacak! Bunu biliyorsun, değil mi?” diye seslendi.</p>

  <p class="calibre1">“İstersen benim puanlarım da senin olsun, Ronnie. Onları artık istemiyorum,” dedim.</p>

  <p class="calibre1">Üniversitede bundan sonra bir tek el King oynamadım. Yıllar sonra çocuklarıma bu oyunu öğrettiğimde onlar da King’e tıpkı ördeklerin suya alışması gibi alıştılar. Her ağustos ayında yazlığımızda bir turnuva düzenliyoruz. Maç puanlarımız olmuyor, yalnız kazanana küçük bir kupa veriyoruz. Kupayı bir yıl ben kazandım ve görebilmem için yazı masamın üstüne koydum.</p>

  <h3 class="calibre7" id="sigil_toc_id_38">38</h3>

  <p class="calibre1">O gece saat sekizde Skip Kirk masamın başında antropoloji kitabına sarılmıştı. Ellerini, başı çok kötü ağrıyormuş gibi saçlarının arasına daldırmıştı. Nate kendi masasının başında bir botanik ödevi hazırlıyordu. Ben ise yatağıma uzanmış, eski dostum jeolojiyle boğuşuyordum. Bob Dylan stereoda şarkı söylüyordu: Hayatımda gördüğüm en komik kadındı Bay Clean’in büyük ninesi.</p>

  <p class="calibre1">Derken kapı hızla iki kere vuruldu. Dearie, “Toplantı var!” diye seslendi. “Saat dokuzda zemin katında! Gelmek zorunlu!”</p>

  <p class="calibre1">“Aman Tanrım!” diye soludum. “Gizli kâğıtları yak ve radyoyu ye.”</p>

  <p class="calibre1">Nate, Dylan’ı kıstı. Dearie’nin koridorda yoluna devam ederek bütün kapıları vurduğunu ve toplantıyı bildirdiğini duyduk. Odaların çoğu boş olsa da bu sorun değildi; Dearie odaların sahiplerini katın salonunda Kahpe Kız’ı kovalarken bulacaktı.</p>

  <p class="calibre1">Skip bana bakıyordu. “Sana söyledim.”</p>

  <h3 class="calibre7" id="sigil_toc_id_39">39</h3>

  <p class="calibre1">Kampüsümüzdeki her yatakhane binası aynı tarihte inşa edilmişti-Her birinin bodrum katında geniş bir ortak alan, ayrıca her katın ortasın da salonları vardı. Spor karşılaşmalarının seyredilmesi için hafta sonlarında, Karanlık Gölgeler adlı vampir dizisi için ise hafta ortasında dolan bir TV odası, bir düzine otomatın bulunduğu kantin köşesi, ping-pong masası ve bir dizi satrançla dama tahtasının bulunduğu oda da yatakhane Rinalarının ortak alanları arasındaydı. Sıra sıra katlanır tahta iskemlenin önünde kürsünün bulunduğu bir toplantı alanı davardı. Yılın başında orada hepimizin katıldığı bir toplantı yapılmış, Dearie bize yatakhane kurallarını ve oda denetimlerinin korkulacak sonuçlarını açıklamıştı. Oda denetimlerinin Dearie’nin özel merakı olduğunu söyleyebilirim. Bu ve tabii ki YSEG, yani Yedek Subay Eğitim Grubu.</p>

  <p class="calibre1">Dearie, üstüne ince bir dosya koymuş bulunduğu küçük bir tahta kürsünün arkasında duruyordu. Dosya herhalde aldığı notları içeriyordu. Islak ve çamurlu ySeG giysileri hâlâ üstündeydi. Küreme ve kumlama ile geçen gününün sonunda bitkin, ama aynı zamanda heyecanlı gözüküyordu.</p>

  <p class="calibre1">Birinci toplantıda Dearie yalnızdı; ama bu kez arkasında destek vardı. Sırtını yeşil renkli duvara dayamış olan Erkek Öğrencilerin Dekanı Sven Garretsen, ellerini kucağında devşirmiş ve dizlerini birbirine bitiştirilmişti. Bu toplantı sırasında hiç ağzını açmadı, hatta havada bir fırtına kokusu sezildiğinde bile şefkatli gözüktü. Kurşuni renkli bir takım elbise üzerine siyah bir palto giymiş olan disiplin sorumlusu Ebersole, Dearie’nin yanında duruyordu.</p>

  <p class="calibre1">Hepimiz iskemlelere yerleştikten ve içimizde sigara içenler sigaralarını yaktıktan sonra Dearie omzunun üzerinden Garretsen’e, sonra Ebersole’a baktı. Ebersole ona hafifçe gülümsedi. “Konuş, David. Lütfen. Onlar senin çocukların.”</p>

  <p class="calibre1">Sinirlendim. Pek çok şey olabilirdim, bardaktan boşanırcasına yağan yağmurun altında yere düşen özürlülere gülen bir serseri olabilirdim, ama Dearie Dearborn’un hiçbir şeyi olmaya razı değildim.</p>

  <p class="calibre1">Dearie kürsüyü elleriyle kavrayarak bize ciddiyetle baktı. Belki de maiyetindeki subaylara aynı şekilde hitap edeceği ve kalabalık birlikleri manoi’ye doğru harekete geçireceği günün geleceğini hayal ediyordu. Sonunda, “Jones kayıp,” dedi. Charles Bronson filmlerindeki gibi ürkütücü bir sesle konuşmuştu.</p>

  <p class="calibre1">“O revirde,” dedim. Dearie’nin yüzündeki şaşkınlık çok hoşuma Emişti. Ebersole da şaşırmış görünüyordu. Garretsen ise sevecen bir bakışla uzağa bakmayı sürdürdü.</p>

  <p class="calibre1">Dearie, “Ona ne oldu?” diye sordu. Bu sözler senaryoda yoktu kendisinin üzerinde çalıştığında, ne de Ebersole’la birlikte hazırlandığında. Dearie kaşlarını çattı. Havalanıp kaçmasından korkuyormuş gibi kürsüyü daha bir sıkı kavramıştı.</p>

  <p class="calibre1">Ronnie sigarasından gürültülü bir nefes çektikten sonra, “Sanırım zatürree veya iki taraflı bronşit gibi bir şey olmuş,” dedi. Böyle derken Skip’le göz göze gelmişti. Skip’in hafif bir baş hareketiyle onayladığın, görür gibi oldum. Bu Skip’in şovuydu, Dearie’ninki değil, ama şans bize ve Stoke’a yardım ederse odanın ön tarafındaki üç kişi bunu hiçbir zaman bilmeyeceklerdi.</p>

  <p class="calibre1">Dearie, “Şu işi başından anlatsana,” dedi. Önce sadece kaşlarını çatarken şimdi öfkeyle bakmaya başlamıştı. Kapısının tıraş kremine bulandığını keşfettiği zaman da aynı şekilde bakıyordu.</p>

  <p class="calibre1">Skip, Dearie’ye ve Dearie’nin yeni dostlarına üçüncü katın salon pencerelerinden bakarken Stoke’un Ovaların Sarayı‘na doğru yürüdüğünü gördüğümüzü, suyun içine nasıl düştüğünü, onu nasıl kurtarıp revire götürdüğümüzü, doktorun ise Stoke’un hasta bir yavrucak olduğunu söylediğini anlattı. Doktor öyle bir şey söylememişti, ama söylemesine gerek yoktu. İçimizden Stoke’un tenine dokunanlar ateşinin yükseldiğini biliyordu, o derinden gelen korkunç öksürüğünü de duymuştuk. Skip, Stoke’un bütün dünyayı öldürmek, sonra da kendisi ölmek istermiş gibi ne kadar hızlı yürüdüğü hakkında hiçbir şey söylemedi, bizim de nasıl güldüğümüzden (Mark St. Pierre’in ise altını ıslatmasından) hiç söz etmedi.</p>

  <p class="calibre1">Skip anlatacaklarını bitirince Dearie kararsız bir yüzle Ebersole’a baktı. Dekan Garretsen arkalarında küçük Buda gülümseyişini sürdürüyordu. Neyin ima edildiği belliydi. Bu Dearie’nin şovuydu. Sunacak bir şovunun olması gerekirdi.</p>

  <p class="calibre1">Dearie derin bir soluk aldıktan sonra tekrar bize baktı. “Bu sabah saat bilmem kaçta Chamberlain Hall’un kuzey ucunda işlenen vandalizmden ve yapılan iğrençlikten Stokely Jones’un sorumlu olduğunu sanıyoruz.” Sizlere onun söylediğini aynen tekrarlıyor, kendimden tek bir kelime bile eklemiyorum.</p>

  <p class="calibre1">Sanırım, Dearie bizden açıklamaların birbirini izlediği bir Perry Mason mahkeme finalindeki gibi ooh’lar ve ah’lar bekliyordu. Ama biz tuk. Skip olanları dikkatle izliyordu, Dearie’nin bundan sonraki bilgi için derin bir nefes daha aldığını görünce, “Niçin bunu yapanın olduğunu düşünüyorsun, Dearie?” diye sordu.</p>

  <p class="calibre1">Emin olmasam bile -kendisine hiç sormadım- Skip’in Dearie’yi şaşırtmak için kasten lakabını kullandığını sanıyorum. İşe yaradı da. Dearie konuşmaya başlayacakken Ebersole’a baktı ve seçeneklerini tekrar hesapladı. Yakasının altından bir kızartı yayılıyordu. Bunun yükselmesini büyülenmiş gibi izledim. Ördek Donald’ın öfkesini frenlemek için savaştığı bir Disney çizgi filmini seyretmek gibi bir şeydi bu. Asla başaramayacağını biliyordunuz, ama asıl ilginç olan, görünürdeki azıcık sağduyuyu ne kadar sürdüreceğini bilememekti. Dearie sonunda, “Bunun yanıtını bildiğini düşünüyorum, Skip,” dedi. “Stokely Jones arkasında çok özel bir simge bulunan bir palto giyiyor.” Getirdiği dosyanın içinden bir kâğıt çıkardı, ona baktı, sonra bakmamız için bize doğru çevirdi. Orada gördüğümüz şekil bizi şaşırtmadı. “İşte bu simge. İkinci Dünya Savaşı‘nın sonunda Komünist Partisi tarafından icat edilmiştir. ‘Sızma yoluyla zafere ulaşmak’ anlamına gelir, fesatçılar tarafından Kırık Haç diye adlandırılır. Kara Müslümanlar ve Kara Panterler gibi radikal gruplar arasında da popüler olmuştur. Bu simge Stoke Jones’un paltosunda yatakhanemizin duvarında belirmesinin çok öncesinde görülmüştür. Çıkan sonucu kestirmek için herhalde bir roket bilgini olmaya gerek yok.”</p>

  <p class="calibre1">Nate, “Bu resmen boktan bir suçlama, David!” diyerek ayağa kalktı. Yüzü solmuştu ve titriyordu, ama korkudan değil, öfkeden. Daha önce herkesin ortasında boktan diye bağırdığını hiç duymuş muydum? Sanmıyorum.</p>

  <p class="calibre1">Garretsen oda arkadaşıma sevecen gülümseyişini yöneltti. Eberde nazikçe bir ilgi gösterir biçimde kaşlarını kaldırmıştı. Dearie derseniz o donakalmıştı. Başına dert olmasını beklediği son kişi herhalde Hoppenstand’dı.</p>

  <p class="calibre1">‘Bu simge İngilizlerin semafor’una^ dayanmaktadır ve nükleer sızlanmayı ifade eder. Bir İngiliz filozofu tarafından icat edilmiştir.</p>

  <p class="calibre1">İngilizin şövalyelik unvanı bile olduğunu sanıyorum. Onu Rusların iç ettiğini ileri sürmek inanılır şey değil! YSEG’te size bunları mı öğretiyorlar? Böyle boktan şeyleri?”</p>

  <p class="calibre1">Ellerini kalçalarına dayayan Nate, Dearie’ye öfkeyle bakıyordu. Bütün bütün afallamış olan Dearie de ona bakakalmıştı. Evet, YSEG’te ona bunu öğretmişler, o da öğretilenleri enayi gibi yutmuştu. YSEG’teki Çocuklar daha başka neleri yutuyorlardı acaba?</p>

  <p class="calibre1">Ebersole, “Kırık Haç hakkında bu anlatılanlar eminim çok ilgine» diye bu noktada söze karıştı. “Ve bilinmelerinde yarar var. Ama doğru olması koşuluyla.”</p>

  <p class="calibre1">Skip, “Tabii ki doğru,” dedi. “Kahramanımız Bert Russell, Joe Stalin değil. İngiliz çocukları bu işareti beş yıl önce Britanya adalarındaki limanlarda faaliyet gösteren Amerikan nükleer denizaltılarını protesto etmek için taşıyorlardı.”</p>

  <p class="calibre1">Ronnie, “Kahrolasılar!” diye bağırarak yumruğunu salladı. Bildiğim kadarıyla bir yıl sonra Bertrand Russell’ın barış işaretiyle bir ilişikleri olmayan Panterler aynı şeyi mitinglerinde yapıyorlardı. Ve tabii yirmi yıl sonra biz altmışlı yılların temizlenmiş bebekleri rock konserlerinde aynı şeyi yapmaktaydık. Broooooo-ooooce! Broooo-ooooce!</p>

  <p class="calibre1">“Git, bebek!” Hugh Brennan da gülerek bize katıldı. “Git, Skip! Git, koca Nate!”</p>

  <p class="calibre1">Dearie, “Dekan aramızdayken ağzından çıkanlara dikkat et!” diye Ronnie’ye bağırdı.</p>

  <p class="calibre1">Ebersole çocukların söylediklerini duymamış gibi davrandı. İnanmayan, meraklı bakışı oda arkadaşımla Skip’in üstündeydi.</p>

  <p class="calibre1">“Bu söylediklerinizin hepsi doğru olsa bile yine de bir sorunumuz var, öyle değil mi?” dedi. “Bir vandalizm hareketi ve aleni bir iğrençlik söz konusu. Üstelik bütün bunlar, vergi mükelleflerinin üniversite gençliğine gitgide daha eleştiren bir gözle baktıkları sırada olageldi. Bu müessese ise varlığını vergi mükelleflerine borçlu, beyler. Hepimizin üstüne düşen…”</p>

  <p class="calibre1">Dearie, “Bunu etraflı düşünmek!” diye birdenbire bağırdı. Yanaklarının rengi şimdi mordu; alnı garip kırmızı lekelerle dolmuştu, gözlerinin arasında da bir damar zonkluyordu.</p>

  <p class="calibre1">Dearie daha fazlasını söyleyemeden -ve belli ki söyleyecek çok şeyi vardı- Ebersole elini göğsüne dayayarak onu susturdu. Dearie balon gibi söndü. Ayağına kadar gelen fırsatı kaçırmıştı. Sonradan yorgun olduğu için başaramadığını düşünecekti. Biz günü sımsıcak salonda geçirip ileceğimizi hiçe sayarak kumar oynarken Dearie sırf yaşlı psikoloji profesörleri düşüp kalçalarını kırmasınlar diye dışarda karları küremiş ve patikalara kum serpmişti. Dearie yorgundu, üstelik o Ebersole denen herif kendini kanıtlaması için ona yeterli bir şans tanımamıştı. İşte şimdi de kenara itilmişti. Yetişkinler dizginleri ele almışlardı, her şeyi onlar halledeceklerdi. Ebersole, “Hepimize düşen bu işi yapan kişiyi saptamak ve ciddi şekilde cezalandırıldığını görmek,” diye devam etti. Bunları söylerken daha çok Nate’e bakıyordu; o sırada ne kadar şaşılacak gibi görsem de Nate Hoppenstand’i odada hissettiği direnişin merkezi olarak görüyordu.</p>

  <p class="calibre1">Şükürler olsun ki, Nate, Ebersole gibileriyle kolayca başa çıkabilecek güçteydi. Ellerini kalçalarından indirmeden öylece durmayı sürdürdü, gözleri de Ebersole’un gözlerinden ayrılmadı. “Bunu nasıl yapacağınızı sorabilir miyim?” diye sordu. “Adınız nedir, delikanlı?” “Adım Nathan Hoppenstand.”</p>

  <p class="calibre1">“Evet, Nathan, suçlu galiba teşhis edildi, öyle değil mi?” Ebersole tam sabırlı bir öğretmen tavrıyla konuşuyordu. “Belki de suçlu kendi kendini ele vermiş sayılır. Bana Stokely Jones denen o talihsiz gencin Kırık Haç simgesinin yürüyen bir bilbordu olduğunu söylediler.”</p>

  <p class="calibre1">Skip, “Ona bu sıfatı yakıştırmaktan vazgeçin!” dedi. Sesinde sezilen müthiş öfke beni yerimden fırlattı. “O simge kırık bir şey değil! Sadece kahrolası bir barış işareti!”</p>

  <p class="calibre1">“Sizin adınız nedir, bayım?”</p>

  <p class="calibre1">“Stanley Kirk. Ama arkadaşlarım bana Skip derler. Siz bana Stanley diyebilirsiniz.” Sesindeki hafif kıkırtıyı Ebersole duymamış gibi davrandı.</p>

  <p class="calibre1">“Evet, Bay Kirk, konuşmanız Stokely Jones’un -ve yalnız Stokely Jones’un- sömestrin ilk gününden itibaren o özel simgeyle kampüste dolaşmış olması gerçeğini değiştirmiyor. Bay Dearborn’un bana söylediğine göre…” Nate burada söze karıştı. “‘Bay Dearborn, barış işaretinin ne olduğunu veya nereden kaynaklandığını bilmiyor bile, dolayısıyla onun size söylediklerine fazla güvenmeniz akıllıca bir hareket olmaz. Evet benim ceketimin arkasında da bir barış işareti var, Bay Ebersole. Böyle olunca da sprey boyayla o yazıları duvara yazanın ben olmadığıma nasıl emin olabilirsiniz?”</p>

  <p class="calibre1">Ebersole’un ağzı açık kalmıştı. Fazla açık değil, ama bu kadarı bile sempatik gülümseyişini ve reklam yakışıklısı görünüşünü bozmaya yeterliydi. Dekan Garretsen de anlayamadığı bir kavramla karşılaşmış gibi kaşlarını çatmıştı. İyi bir politikacıyı ya da üniversite rektörünü nadiren afallamış olarak yakalayabilirsiniz. Bunlar asla unutulamayacak değerli anlardır. O günde benim için öyle oldu.</p>

  <p class="calibre1">Dearie, “Bu yalan!” diye atıldı. Öfkeliden çok yaralanmış izlenimi uyandırıyordu. “Neden yalan söylüyorsun, Nate? Üçüncü katta yalan söylemesini bekleyebileceğim son kişiydin.”</p>

  <p class="calibre1">Nate, “Yalan söylemedim,” dedi. “Bana inanmıyorsan, odama çık ve dolabımdaki o kalın paltoya bak.”</p>

  <p class="calibre1">Ben de ayağa kalktım. “Yukarı çıkmışken benim ceketime de bak,” diye sesimi duyurdum. “Hani şu eski lise ceketime. Arkasında o barış işaretinin bulunduğunu göreceksin.”</p>

  <p class="calibre1">Ebersole kısılmış gözleriyle bizi inceliyordu. Birden sordu. “Bu sözüm ona barış işaretini ne zaman ceketlerinizin sırtına uyguladınız, çocuklar?”</p>

  <p class="calibre1">Nate bu kez yalan söyledi. Onu bu yüzden acı duyduğunu anlayacak kadar iyi tanıyordum, ama ne çare. “Eylül ayında efendim.”</p>

  <p class="calibre1">Bu sözler Dearie’yi mahvetti. Kızgın ördek Donald’ın yapacağı gibi zıplayıp kollarını kanat gibi çırparak “vak-vak-vak” diye bağırmadı, ama öfkeli bir feryat kopararak avuçlarını lekeli alnına çarptı. Ebersole bu kez kolunu yakalayarak onu yine sakinleştirdi.</p>

  <p class="calibre1">Ebersole, “Sen kimsin?” diye bana sordu. Artık nezaketi elden bırakarak sertleşmişti.</p>

  <p class="calibre1">“Adım Pete Riley,” dedim. “Stoke’unkini beğendiğim için ben de ceketimin arkasına bir barış işareti yaptım. Ayrıca, Vietnam’da ne yaptığımız hakkında önemli sorularım olduğu için yaptım bunu.”</p>

  <p class="calibre1">Dearie, Ebersole’un yanından biraz uzaklaştı. Çenesini ileri uzatmış ,e dudaklarını gererek eksiksiz dişlerini ortaya çıkarmıştı. “Ne mi yapıyoruz, salaklar, müttefiklerimize yardım ediyoruz, yaptığımız bu!” diye bağırdı. “Bunu kendiliğinizden göremeyecek kadar budalaysanız, Albay Anderson’un Askerlik Tarihine Giriş dersine girmenizi öneririm! ‘Ama askerliği düşünemeyecek kadar ödlekseniz…”</p>

  <p class="calibre1">Dekan Garretsen, “Yavaş, Bay Dearborn,” dedi. Sessizliği her nedense Dearie’nin bağırışından daha gürültülüydü. “Burası bir dış politika tartışmasının yeri olmadığı gibi, birbirinize laf atmanızın da zamanı değil. Tam aksine.”</p>

  <p class="calibre1">Dearie alev alev yanan yüzünü eğerek yere bakışını dikti ve dudaklarını ısırmaya başladı.</p>

  <p class="calibre1">Ebersole, “Ya siz Bay Riley barış işareti simgesini ne zaman ceketinize uyguladınız?” diye sordu. Sesi yine nazikti, ama gözlerinde çirkin bir ifade vardı. Stoke’un suçlanmadan yakayı sıyıracağını artık anlayan Ebersole bu yüzden çok mutsuzdu. Dearie 1966’da üniversite kampüslerinde yeni bir tip olan bu delikanlının yanında pek zayıf kalıyordu. Lao-tzu, zaman insanları biçimlendirir demişti, Charles Ebersole da altmışların sonlarının ürünüydü. O bir eğitimci değil, kamu ilişkilerini ikincil bir ilgi alanı olarak gören bir uygulayıcıydı.</p>

  <p class="calibre1">Gözleri, “Bana yalan söyleme,” diyordu. “Bana yalan söyleme, Riley. Çünkü eğer yalan söylüyorsan ve ben de bunu öğrenirsem, seni mahvederim.”</p>

  <p class="calibre1">Ne fark ederdi ki. 15 ocakta herhalde gitmiş olurdum; 1967’de ise ruhu Bai’de olabilir, orayı Dearie için sıcak tutardım.</p>

  <p class="calibre1">“Ekim ayında,” dedim. “İşareti Kolomb Günü sıralarında ceketime uyguladım.”</p>

  <p class="calibre1">Skip, “Benim ceketimde ve birkaç eşofmanımda da aynı işaretten Var,” diyerek beni destekledi. “Giysilerim odamda. İsterseniz, size gösterebilirim.”</p>

  <p class="calibre1">Hâlâ yere bakan ve saçlarının diplerine kadar kıpkırmızı olan Dearie başını tekdüze biçimde sallayıp duruyordu.</p>

  <p class="calibre1">Ronnie, “Benim de birkaç eşofmanımda var,” dedi. “Ben barış aşığı değilim, ama hoş bir işaret. Beğeniyorum.”</p>

  <p class="calibre1">Tony DeLucca kendisinin de bir eşofmanında o işaretten olduğunu söyledi.</p>

  <p class="calibre1">Lennie Doria, Ebersole’la Garretsen’e çeşitli ders kitaplarının son sayfalarına işareti çizdiğini, not defterinin başsayfasında da aynı işaretin bulunduğunu söyledi. Görmek isterlerse onları göstermeye hazırdı Billy Marchant’ın ceketinde de, işaretten vardı.</p>

  <p class="calibre1">Brad Witherspoon birinci sınıf kepine o işareti mürekkeple çizmişti. Kep dolabının arkasında bir yerde, büyük bir olasılıkla annesinin w. kaması için eve götürmeyi unuttuğu iç çamaşırlarının altındaydı.</p>

  <p class="calibre1">Nick Prouty sevdiği plak albümlerinin üstüne barış işaretleri çizdiğini söyledi. Başka arkadaşlar da kitaplarıyla bazı giysilerinde barış işareti olduğunu itiraf ettiler. Hepsi de bu işi o yazıların Chamberlain Hall’un kuzey duvarına karalanmasından uzun zaman önce yaptıklarını söylüyorlardı.</p>

  <p class="calibre1">Hugh da son bir jest olarak ayağa kalktı, iskemlelerin arasındaki geçide yürüdü ve kot pantolonunun paçalarını sıyırarak kıllı baldırlarına tırmanan sararmış soketlerini gösterdi. Her ikisinin üstüne de Bayan Brennan’ın üniversiteye giden oğlunun eşyalarının arasına çamaşırlarını işaretlemesi için koyduğu ispirtolu kalemle barış işareti çizilmişti, kalemin bütün sömestr içinde ilk kullanılışı olmalıydı bu.</p>

  <p class="calibre1">Şov sona erdikten sonra Skip, “Görüyorsunuz ya,” dedi. “Suçlu herhangi birimiz olabilir.”</p>

  <p class="calibre1">Dearie yavaşça başını kaldırdı. Yüzündeki kızartıdan kala kala sol gözünün üstündeki kırmızı leke kalmıştı. O da su toplamış bir yanığa benziyordu.</p>

  <p class="calibre1">“Neden onun için yalan söylüyorsun?” diye sordu. Beklediyse de kimse yanıt vermedi. “Şükran Günü tatilinden önce hiçbirinizin bir tek parça eşyasında bile barış işareti yoktu. Buna yemin edebilirim. Çoğunuzun bu geceden önce hiçbir yerinde işaret falan olmadığına bahse girerim. Niçin onun için yalan söylüyorsunuz?” Kimse yanıt vermedi. Sessizlik uzuyordu. Sessizliğin içinde bir güç varlığı seziliyordu. Ama güç kimdeydi? Onlarda mı, bizde mi? Bunu bilmenin yolu yoktu. Bunca yıl sonra hâlâ bilmiyoruz bunu.</p>

  <p class="calibre1">Derken Dekan Garretsen kürsüye çıktı. Dearie otomatik olarak kenara çekildi. Dekan bize bakarken gülümsüyordu. “Bu kadarı saçma,” dedi. “Bay Jones’un duvara yazdığı yazılar saçmalıktı, bu yalanlar ise daha da büyük bir saçmalık. Doğruyu söyleyin, delikanlılar.”</p>

  <p class="calibre1">Kimse bir şey söylemedi.</p>

  <p class="calibre1">Ebersole, “Sabahleyin Bay Jones’la konuşacağız,” dedi. “Bu konuşma yapıldıktan sonra. İçinizden bazılarınız hikâyenizi değiştirmek isteyebilir.”</p>

  <p class="calibre1">Skip, “Sizin yerinizde olsam, Stoke’un söyleyebileceği herhangi bir şeye fazla güvenmem,” dedi.</p>

  <p class="calibre1">Ronnie, “Doğru, dostumuz Rip-Rip bir hela faresi kadar çılgındır,” dedi.</p>

  <p class="calibre1">Bu sözleri dostça gülüşler izledi. Gözleri ışıldayan Nick, “Hela faresi!” diye bağırdı. Doğru kelimeyi bulmuş bir şair kadar neşeliydi. “Hela faresi dostumuz Rip’in ta kendisi!”</p>

  <p class="calibre1">Nick sonunda Ebersole’la Garretsen’in ona baktıklarının bilincine vardı. Ebersole küçümsemeyle Garretsen de bir mikroskobun merceğinin altında görülen yeni bir bakteriymiş gibi merakla bakıyordu. Nick, “Biliyorsunuz, onun kafası biraz hasta!” diyerek yerine oturdu.</p>

  <p class="calibre1">Skip, “Hasta derken kastettiğim bu değildi,” dedi. “Onun özürlü oluşundan da söz etmiyorum. Buraya geleli beri hapşırıyor, öksürüyor ve burnu akıyor. Bunu senin bile fark etmiş olman gerekir, Dearie.”</p>

  <p class="calibre1">Dearie sustu. Takma adının kullanılmasına da bu kez tepki vermedi. Gerçekten çok yorgun olmalıydı.</p>

  <p class="calibre1">Skip, “Demek istediğim, bir sürü şey iddia edebilir,” dedi. “Söylediklerinin bazılarına inanabilir de. Ama onun bu işle bir ilgisi yok.”</p>

  <p class="calibre1">Ebersole yine gülümsedi, ama gülümseyişinde neşeden eser yoktu. “Sözlerinizin anlamını kavradım,” dedi. “Bay Jones’un duvardaki yazıların sorumlusu olmadığını, ama o yazıları yazdığını itiraf ederse buna inanmamamızı istiyorsunuz.”</p>

  <p class="calibre1">Skip de gülümsedi. Kızların yüreğini hoplatan bin vatlık gülümseyişiydi bu. “Evet, sözlerimin anlamı buydu.” Bir anlık bir sessizlik oldu. Sonunda Dekan Garretsen top|ant şu sözlerle kapadı. “Beni hayal kırıklığına uğrattınız, çocuklar,” dedi. Sonra arkadaşına döndü. “Gel, Charles, burada yapacak başka bir işimiz kalmadı.” Garretsen evrak çantasını aidi, hızla döndü ve kapıya yöneldi.</p>

  <p class="calibre1">Ebersole şaşırmış göründüyse de dekan izledi. Dearie ile sorumluluğundaki üçüncü kat öğrencileri birbirlerine güvensizlik ve sitem karışımı bir anlamla bakıyorlardı.</p>

  <p class="calibre1">“Teşekkür ederim, çocuklar.” David ağlamaklıydı. “Bir don dolusu teşekkür.” Başını eğerek ve dosyasını bir eliyle sıkı sıkı tutarak o da çıktı. Ertesi sömestr Chamberlain’den ayrılıp bir yüksek okul birliğine katıldı. Düşünülürse, çok iyi etmişti. Stoke’un diyeceği gibi, Dearie inanılırlığını kaybetmişti.</p>

  <h3 class="calibre7" id="sigil_toc_id_40">40</h3>

  <p class="calibre1">En sonunda konuşabilince Stoke revirdeki yatağından, “Demek onu da çaldınız,” dedi. Ona Chamberlain Hall’daki herkesin şimdi en az bir giysisinin üstünde serçe izini taşıdıklarını az önce söylemiş, bu haberin onu neşelendireceğini zannetmiştim. Ama yanılmışım.</p>

  <p class="calibre1">Skip onun omzunu okşayarak, “Sakin ol, arkadaş. Bir emoraji başlatma,” dedi.</p>

  <p class="calibre1">Stoke ona bakmadı bile. Suçlayan kara gözleri benim üstümde kalmıştı. “Bursu aldın, arkasından barış işaretini de aldın. Biriniz cüzdanıma baktı mı? Sanıyorum, içinde dokuz veya on dolar vardı. Onu da alabilirdiniz. Bir taşla iki kuş.” Delikanlı başını öbür yana çevirerek zayıf zayıf öksürmeye başladı. 1966 aralık başlarının o soğuk gününde on sekiz yaşından çok daha yaşlı gözüküyordu.</p>

  <p class="calibre1">Bu konuşma Stoke’un Bennett’s Run’da yüzmeye kalkışmasından dört gün sonra yapılıyordu. Adı Cadbury olan doktor, onu getirdiğimiz günkü garip davranışımıza rağmen iki de bir de uğrayıp onun durumunu sorduğumuz için daha ikinci gün Stoke’un arkadaşları olduğumuzu kabul etmişti. Carbury uzun yıllardan beri üniversite revirinde boğaz ağrılarını ve kemik kırıklarını tedavi ettiği için erişkinliğe yaklaşan genç erkeklerle kızların davranışlarının öngörülemeyeceğini biliyordu; yetişkin gibi gözükebilirlerdi, ama çoğu çocukluğunun tuhaflıklarını taşırlardı.</p>

  <p class="calibre1">Carbury, Stoke’un durumunun ne kadar kaygı verici olduğundan bize hiç bahsetmemişti. Skip’e hafiften âşık olan hemşirelerden biri bize daha açık bilgi verdi; hoş, buna ihtiyacımız yoktu ya. Carbury’nin onu erkeklerin koğuşu yerine özel bir odaya alması çok şey anlatıyordu; sadece on beş, yirmi kilometre uzaklıkta olan Eastern Maine Hastanesi’ne nakledilmemiş olması bile tek başına yeterliydi. Carbury onu üniversitesinin ambülansıyla bile nakletmeye cesaret edememişti. Stoke Jones’un durumu gerçekten kötüymüş. Hemşireye bakılırsa, zatürree ve suya batık geçirdiği dakikalar yüzünden hipotermi başlangıcı geçiriyormuş, ateşi de kırk derecenin üstündeymiş. Hemşire, Carbury’nin birisiyle yaptığı telefon konuşmasına kulak misafiri olmuştu. Doktorun dediğine göre, Stoke Jones’un akciğerlerinin kapasitesi daha da düşerse -veya yirmisinden genç olmayıp otuzlu, kırklı yaşlarında olsaymış- mutlaka ölürmüş.</p>

  <p class="calibre1">Skip’le ben yanına girilmesine izin verilen ilk ziyaretçiler olmuştuk. Yatakhanedeki başka herhangi bir çocuk mutlaka ailesinden biri tarafından ziyaret edilirdi, ama Stoke için böyle bir şeyin söz konusu olamayacağını şimdi biliyorduk. Başka akrabaları olsaydı bile, zahmet edip gelmemişlerdi.</p>

  <p class="calibre1">O gece olanların hepsini ona anlatmıştık; bir tek şeyin dışında. Onun suları püskürterek Bennett’s Run’dan geçişini gördüğümüz zaman salonda başlayan ve onu yarı baygın halde revire teslim edişimize kadar devam eden gülüşlerden. Suçlamalara yalnız başına hedef olmaması için Skip’in hepimizin kitaplarımıza ve giysilerimize barış işaretleri koymamızı akıl etmesini anlatmama kadar beni konuşmadan dinledi. Ronnie Malenfant’ın bile tartışmadan bize uyduğunu ekledim. Bunu hikâyelerimizin uyuşması için ona açıkladığımızı söyledik. Duvardaki yazıların sorumluluğunu şimdi üstlenmekle kendinin olduğu kadar, bizim de başımıza dert açacağını bilmesi gerekirdi. Bizi çok iyi anladığına eminim. Bacakları çalışmıyor olabilirdi, ama kulakların arasındaki cismin kusuru yoktu.</p>

  <p class="calibre1">Stoke, “Elini üstümden çek, Kirk,” dedi. Daracık yatağının içinde elinden geldiği kadar uzaklaştı ve tekrar öksürmeye başladı. Sadece dört aylık ömrü varmış gibi gözüktüğünü düşündüğümü anımsıyorum, ama bunda yanılmışım; Atlantis battı, ama Stoke Jones hâlâ yası yor ve San Francisco’da avukatlık yapıyor. Gümüş rengini alan siyah saçları her zamankinden çekici. Kırmızı tekerlekli koltuğu ise CNN’de göze müthiş görünüyor.</p>

  <p class="calibre1">Skip arkasına yaslandı ve kollarını devşirdi. “Müthiş bir minnettarlık beklemiyordum, ama bu kadarı çok fazla,” dedi. “Bu kez kendi rekorunu kırdın, Rip-Rip.”</p>

  <p class="calibre1">Delikanlının gözlerinde öfke kıvılcımları çaktı. “Bana öyle deme!”</p>

  <p class="calibre1">“Sen de sıska poponu kurtarmaya çalıştığımız için bize hırsızlar deme. Çünkü sıska poponu gerçekten kurtardık, dostum!”</p>

  <p class="calibre1">“Kimse sizden beni kurtarmanızı istemedi.”</p>

  <p class="calibre1">“Hayır, istemedi,” dedim. “Sen kimseden bir şey istemezsin, öyle değil mi? Dünyaya duyduğun öfkeyi omuzlarında taşımak için yakında daha büyük koltuk değneklerine ihtiyaç duyacağını düşünüyorum.”</p>

  <p class="calibre1">“Benim hayata öfkem var. Senin neyin var, beyinsiz herif?”</p>

  <p class="calibre1">Neyim mi vardı? Geri kalan derslerime yetişmek için çok çalışmaya ihtiyacım vardı. Ama Stoke’a bunu söylemedim. Bu yüzden bana sempati duyacağını sanmıyordum. “O gün hakkında ne hatırlıyorsun?” diye sordum.</p>

  <p class="calibre1">“Duvara KAHROLSUN JOHNSON yazısını yazdığımı hatırlıyorum -birkaç haftadır bunu planlıyordum- sonra da saat birdeki dersime gittiğimi. Vaktin çoğunu, beni çağırttığı zaman dekanın ofisinde neler söyleyeceğimi düşünerek geçirdim. Ne gibi bir savunmada bulunabilecektim? Ondan sonra yaptıklarım belleğimde darmadağın oldu.” Stoke alaycı bir gülüş salıverdi ve bereli gözüken gözlerini yuvarladı. Neredeyse bir haftadır yatakta olduğu halde hâlâ çok yorgun gözüküyordu. “Sizlere ölmek istediğimi söylediğimi hatırlıyorum. Öyle bir şey söyledim mi?” diye sordu.</p>

  <p class="calibre1">Yanıt vermedim. Bana dünyanın vaktini verdiği halde, susma hakkımı korudum.</p>

  <p class="calibre1">Stoke sonunda omuzlarını silkti. Bu hareketiyle “pekâlâ, bu konuyu bırakalım” der gibiydi. Böylece üstündeki giysinin sıska omzunun üzerinden kaymasına yol açmıştı. Elini dikkatlice kullanarak -damarına serum takılıydı- giysiyi düzeltti. “Demek barış işaretini keşfettiniz , öyle mi?” dedi. “Güzel. Kış Karnavalı‘nda Neil Diamond’u ya da kahrolası Petula Clark’ı görmeye gittiğiniz zaman onu taşıyabilirsiniz. Ben buradan gidiyorum. Benim için her şey bitti.”</p>

  <p class="calibre1">Skip, “Ülkenin öbür ucundaki bir üniversiteye gidersen koltuk değneklerini atabileceğini mi zannediyorsun?” diye sordu. “Aklınca korucu mu olacaksın?”</p>

  <p class="calibre1">Bu sözleri bende şok etkisi yapmıştı, ama Stoke gülümsedi. Hem de yapmacıkla ilgisi olmayan pırıl pırıl, gerçek bir gülümseyişti, bu. “Koltuk değneklerinin konumuzla ilgisi yok,” dedi. “Zaman ziyan edilemeyecek kadar anlamlı, önemli olan da bu. Buradaki insanlar ne olup bittiğinden habersizler, umursamıyorlar da. Gri insanlar onlar. Her şeyin kıyısından geçiyorlar. Maine’in Orono kentciğinde yalnızca bir Rolling Stones plağı almak bile bir tür ihtilal olarak anlamlandırılır.”</p>

  <p class="calibre1">“Bazıları onlardan daha fazla şey bilirler,” dedimse de, Nate’i düşünmekten kendimi alamamıştım. Nate, annesinin onun tutuklanırken çekilmiş bir resmini görmesinden korkmuş, bu nedenle de kaldırımdan inmemişti. Arka planda bir yüz. Yirminci yüzyılda dişçi olacak gri ; bir çocuğun yüzü.</p>

  <p class="calibre1">Dr. Carbury kapı aralığından başını içeri uzattı. “Bu kadar misafirlik yeter, çocuklar. Bay Jones’un dinlenmeye ihtiyacı var.”</p>

  <p class="calibre1">Ayağa kalktık. “Dekan Garretsen ya da Ebersole denen adam seminle konuşmaya geldiği zaman…” diye başladım.</p>

  <p class="calibre1">Stoke, “O günle ilgili olarak hiçbir şey hatırlamadığımı söyleyeceğim,” dedi. “Carbury onlara ekimden beri bronşit, Şükran Günü‘nden beri de zatürree olduğumu söyleyecek, onlar da bu tanıyı kabul etmek zorunda kalacaklardır.”</p>

  <p class="calibre1">Skip, “Senin işaretini çalmadık. Sadece ödünç aldık,” dedi. Stoke bir an düşündü, sonra içini çekti. “Zaten benim işaretim değil,” dedi.</p>

  <p class="calibre1">“Hayır, değil,” diye bu sözlerini doğruladım. “Artık değil. Hoşça kal, Stoke. Seni tekrar görmeye geleceğiz.” “Gelmek sizin için bir öncelik olmasın,” dedi. Herhalde sözünü dinlemiş olacağız ki, bir daha gitmedik. Onu sonradan yatakhanede bir kere, belki bir iki kere gördüm, sömestri bitirmeden gittiği zaman da derste olduğum için onu göremedim. Onu tekrar ancak yirmi yıl Son görecektim: Bir TV haber bülteninde. Fransızların Rainbow Warrior’u havaya uçurmalarından hemen sonraki bir Greenpeace toplantısında konuşuyordu. Yıl 1984 veya ‘85’di. O günden sonra onu yine televizyonda çok seyrettim. Çevresel davalar için para topluyor, üniversite kampüslerinde o kırmızı tekerlekli koltukta oturduğu yerden konuşmalar yapıyor savunmaları gerektiğinde çevre eylemcilerini mahkemede savunuyordu. Onun ağaçları kucakladığını söylüyorlar ve sanırım bu şekilde betimlenmek hoşuna gidiyor. Hâlâ öfkeli biri. Buna memnunum. Dediği gibi, başka bir şeyi yok ki.</p>

  <p class="calibre1">Kapıya geldiğimizde, “Hey?” diye seslendi.</p>

  <p class="calibre1">Arkamıza döndüğümüzde beyaz çarşaflar içersinde beyaz bir yüz gördük; tek rengi o gür siyah saçlarıydı. Çarşafın altındaki bacaklarının şekli bana bizim orada yapılan Dört Temmuz geçit resmindeki Sam Amca’yı hatırlattı. Ve dört aylık ömrü kalmış bir çocuğu andırdığını bir kere daha düşünmekten kendimi alamadım. Yalnız resme beyaz dişlerin de eklenmesi lazım, Stoke gülümsüyordu çünkü.</p>

  <p class="calibre1">Skip, “Ne söyleyeceksin?” diye sordu.</p>

  <p class="calibre1">“İkiniz Garretsen’le Ebersole’a söyleyeceklerim konusunda o kadar kaygılıydınız ki… Benimkisi belki aşağılık duygusu, ama bu kadar kaygının hedefinin ben olduğuma inanmakta güçlük çekiyorum. Yoksa ikiniz sonunda derslere devam etmeye mi karar verdiniz?”</p>

  <p class="calibre1">Skip sordu. “Eğer öyle yaparsak, sence başarır mıyız?”</p>

  <p class="calibre1">Stoke, “Belki,” dedi. “O gece hakkında hatırladığım bir şey daha var. Hem de çok net olarak.”</p>

  <p class="calibre1">Ona güldüğümüzü hatırladığını söyleyeceğini sandım. Skip de öyle düşündüğünü sonradan bana itiraf etti. Ama bu doğru değildi.</p>

  <p class="calibre1">Skip’e, “Beni muayene odasının kapısından sen tek başına taşıdın,” dedi. “Üstelik beni düşürmedin.”</p>

  <p class="calibre1">“Öyle bir olasılık yoktu. Fazla kilolu değilsin.”</p>

  <p class="calibre1">“Öyle de olsa, ölmek bir yana, hiç kimse yere düşürülmek fikrinden hoşlanmaz. Onur kırıcı olur. Ama beni düşürmediğine göre, sana bir öğüt vereceğim. O spor programlarından ayrıl, Kirk. Yani onsuz olamayacağın bir atletik bursun yoksa tabii.”</p>

  <p class="calibre1">“Niçin?”</p>

  <p class="calibre1">“Çünkü seni olduğundan farklı biri yaparlar. Bu, YSEG’in David Dearborn’u Dearie’ye dönüştürmesinden biraz daha uzun sürer, ama sonunda başarırlar.”</p>

  <p class="calibre1">Skip, “Sen spor hakkında ne biliyorsun?” diye yavaşça sordu. “Bir takımın üyesi olmak hakkında ne biliyorsun?”</p>

  <p class="calibre1">Stoke, “Üniformalı gençler için kötü bir zamanda yaşadığımızı biliyorum,” dedi, sonra başını yastığına dayayarak gözlerini kapadı. Carol ama bir kız olmak için iyi bir zaman, demişti. 1966 bir kız olmak için iyi bir zamandı.</p>

  <p class="calibre1">Yatakhaneye döndük ve çalışmak için benim odama gittik. Koridorun öbür ucunda Ronnie, Nick, Lennie ve ötekilerin çoğu Kahpe Kız’ın peşindeydiler. Bir süre sonra Skip seslerinin bize ulaşmasını önlemek için kapıyı kapadı, bu da olmayınca Nate’in küçük plağını açarak Phil Ochs’u dinledik. Ochs artık öldü, annem ve Michael Landon gibi ölü biri. Greenpeace’de Stoke sivrildiği sırada belindeki kemerle kendini astı. Hayatta kalan Atlantis’liler arasında intihar oranı oldukça yüksek. Anakaranız ayaklarınızın altında batarken bu bir sürpriz olmasa gerek; insanın kafasına bir şeyler oluyor.</p>

  <h3 class="calibre7" id="sigil_toc_id_41">41</h3>

  <p class="calibre1">Stoke’a revirde yaptığımız ziyaretten bir iki gün sonra anneme telefon ettim ve eğer imkânı olup bana fazladan biraz para gönderebilirse önerisine uyarak bir öğretmen tutabileceğimi söyledim. Annem fazla bir şey sormadı, beni azarlamadı da -azarlamadığı zaman annemle başınızın dertte olduğunu bilirdiniz- ama üç gün sonra üç yüz dolarlık bir çek geldi. King’den kazandıklarımı da bu paraya ekledim; kazancımın hemen hemen seksen doları bulduğunu görünce şaşırdım. Bu, dünya kadar beş cent demekti.</p>

  <p class="calibre1">Anneme hiçbir zaman söylemedim, ama üç yüz dolarıyla iki öğütmen tuttum. Bir tanesi bana tektonik levhalar ve anakaraların yavaş yavaş kayıp yer değiştirmeleri gibi konularda yardımcı olan diplomasını almış bir öğrenci, öteki ise King Hall’dan haşiş içen bir son sınıf öğrencisiydi. Adı Harvey Brundage olan bu delikanlı Skip’e antropolojin yardımcı oluyordu. (Emin değilim, ama onun adına bir iki tez de yazmış olabilir.)</p>

  <p class="calibre1">Skip’le ben edebiyat ve fen dersleri dekanına gittik -Chamberlain Hall’daki kasım toplantısından sonra Garretsen’e kesinlikle gidemez-dik- ve karşı karşıya bulunduğumuz sorunları ona açıkladık. Teknik olarak biz ne edebiyat, ne de fen bölümündeydik -birinci sınıf öğrencileri olarak belli bir branş seçme durumunda değildik- ama Dekan Randle bizi dinledi. Öğretmenlerimizi bir bir ziyaret edip sorunumuzu açıklamamızı, daha doğrusu onlardan insaf dilenmemizi önerdi.</p>

  <p class="calibre1">Her dakikasından nefret ede ede bu işi yaptık. Skip’le beni o yıllarda birbirimize yaklaştıran etkenlerden biri aynı Yankee ilkelerine göre büyütülmüş olmamızdı. Şöyle ki; çok mecbur olmadıkça, hatta belki o zaman bile, kimseden yardım istemezdiniz. Bu utanç verici ziyaretleri kafadar iki arkadaş olmamız sayesinde başardık. Skip öğretmenlerinden birinin yanındayken ben onu koridorda bekliyor, sigaranın birini söndürüp birini yakıyordum. Sıra bana geldiği zamanda o beni bekliyordu.</p>

  <p class="calibre1">Öğretmenlerimiz grup olarak tahmin edebileceğimizden daha anlayışlı çıktılar; çoğu, sınıfımızı geçmemiz için ellerinden geleni yaptıkları gibi burslarımızı korumamıza yetecek kadar yüksek not almamızı da sağladılar. Yalnız Skip’in kalkülüs öğretmeni zerrece etkilenmedi, ama o bu derste zaten başarılı olduğundan özel bir yardım almadan başardı. Yıllardan sonra birçok öğretmenimiz için konunun eğitsel değil, duygusal olduğunu anladım: Eski öğrencilerinin adlarını kayıp listelerinde okuyup kısmen sorumlu olup olmadıklarını, D ile C-eksi arasındaki farkın, kanlı canlı bir gençle dünyanın bilmem neresindeki askeri hastanede bilincini kaybetmiş bir halde yatan genç arasında fark olup olmadığını merak etmek istemiyorlardı.</p>

  <h3 class="calibre7" id="sigil_toc_id_42">42</h3>

  <p class="calibre1">Bu toplantıların birinden sonra ve sömestr sonu sınavları yaklaştığı sırada Skip, kahve içerlerken derslerini son bir defa gözden geçirebilmek için antropoloji öğretmeniyle Ayının İni’nde buluşmaya gitti. Ben Holyoke’da kap kaçak kuyruğundaki görevimdeydim. Taşıyıcı kayış en sonunda o öğleden sonra için durunca, kendi derslerim için yatakhaneye döndüm. Posta kutuma bakmak için binanın lobisinde durakladım; kutuda pembe renkli bir kâğıt parçası vardı: bana paket geldiğini bildiren bir makbuz.</p>

  <p class="calibre1">Paket kahverengi bir kâğıda sarılıydı, ama üstüne yapıştırılmış Noel çanı ve çoban püskülü resimleriyle canlandırılmıştı. iade adresi, üstümde mideme indirilmiş bir yumruk etkisi yaptı: Carol Gerber, Broad Sokağı No: 172, Harwich, Connecticut.</p>

  <p class="calibre1">Onu aramaya kalkışmamıştım, ama geleceğimi kurtarmakla meşgul olduğum için de değil. Bunun gerçek nedenini o pakedin üstünde adını görünceye kadar kavrayamamışım. Onun Sully-John’a döndüğüne inanmıştım. Eski romantik ezgiler çalarken arabamda sevişmemizin artık onun için tarih olduğuna. Benim de onun için tarih olduğuma.</p>

  <p class="calibre1">Nate’in pikabında Phil Ochs çalıyordu, ama Nate’in kendisi yüzünün üstünde açık duran bir Newsweek’le yatağında kestiriyordu. Derginin kapağında General William Westmoreland’in bir resmi vardı. Masamın başına oturdum, pakedi önüme koydum, ipe elimi uzattım, ama sonra durdum. Parmaklarım titriyordu. Carol, “Kalpler sağlamdır,” demişti. “Çoğu zaman kırılmazlar. Çoğu zaman sadece eğilirler.” Haklıydı tabii, ama bana yolladığı Noel armağanı paketine baktıkça yüreğim sızlıyordu. Pikapta Phil Ochs vardı, ama ben daha eski, daha tatlı bir müziği duyuyordum. Kafamın içinde The Platters’i dinliyordum.</p>

  <p class="calibre1">İple bandı kopardım, kahverengi kâğıdı çıkardım ve büyük bir mağazadan alınmış küçük bir beyaz kutuyu ortaya çıkardım. Kutunun içinde parlak bir kırmızı kâğıda sarılı ve beyaz bir saten kurdeleyle bağlı armağan vardı. Aynı zamanda, üstünde çok iyi tanıdığım yazıyla adıma yazılmış zarfı gördüm. Zarfı açınca içinden bir Hallmark kartı çektim; insan yeterince değer verdiğinde bir şeyin en iyisini yorar. Kartta yaldızlı kar taneleri ve yaldızlı trompetleri üfleyen yaldızlı melekler vardı. Kartı açtığımda bir gazete kupürü bana yolladığı armağan üstüne düştü. Kupür Journal adlı bir Harwich gazetesinden kesilmişti. Carol manşetin yukarsına “Bu sefer oldu,” diye yazmıştı. “Merak etme acilde sadece 5 dikiş attılar. Akşam yemeğinde evdeydim.”</p>

  <p class="calibre1">Haberin başlığında şöyle deniliyordu: ASKERLİK OFİSİNİN ÖNÜN DEKİ PROTESTO KARGAŞAYA DÖNÜŞÜNCE 6 KİŞİ YARALANDIR KİŞİ TUTUKLANDI. Buradaki fotoğraf herkesin, hatta polislerle kendi karşıt protestolarını hazırlıksız başlatan inşaat işçilerinin sakin ve rahat gözüktüğü Derry Afews’dakinin taban tabana zıddıydı. Harwich Jotvma’daki resimde insanlar sinirli ve şaşkın görünüyorlardı, rahat olmaktan iki bin ışık yılı uzaktılar. İşçi tiplerinin kaslı kollarında dövmeler, yüzlerinde çirkin gri-maslar vardı. Karşılarında onlara meydan okuyarak bakan uzun saçlı gençler bulunuyordu. İçlerinden biri çirkin çirkin sırıtan üç adama, “Haydi gelin, bir parçamı mı istiyorsunuz?” der gibi kollarını uzatmıştı. Yüzleri gergin polisler iki grubun arasına girmişti.</p>

  <p class="calibre1">Solda (Carol, fotoğrafın bu bölümüne aksi halde gözden kaçıracakmışım gibi bir ok çizmişti) arkasında HARWICH LİSESİ yazılı bir ceket görülüyordu. Carol’un başı yine dönüktü, ama bu kez kameraya bakıyordu. Yanaklarına süzülen kanı isteyebileceğimden çok daha net görebiliyordum. Şaka olsun diye istediği kadar oklar çizebilir ve resmin kenarına espriler yazabilirdi; ben hiç eğlenmemiştim. Yüzündeki çikolata şurubu değildi. Bîr polis onu kolundan tutuyordu. Ama gazete fotoğrafındaki kız bunu ya da başının kanamasını (bu noktada başının kanadığını bilse bile) umursamıyor görünüyordu. Bir elinde, üstünde CİNAYETİ DURDURUN yazılı bir pankart vardı. Öbür elini kameraya uzatmıştı ve ilk iki parmağıyla zafer anlamına gelen bir V işareti yapıyordu. Daha doğrusu, ben öyle olduğunu zannetmiştim, ama değilmiş. 1969’da V, tıpkı jambonla yumurtanın olduğu gibi, serçe iziyle eşleşiyordu.</p>

  <p class="calibre1">Kupürdeki yazıyı okudum, ama pek ilginç bir şey içermiyordu. Protesto… karşıt protesto… hakaret dolu sözler… Atılan taşlar… yumruklaşmalar… polisin olay yerine gelişi. Yazıdaki ton aynı zamanda hem kibirli, hem tiksinti dolu, hem de küçümserdi. Bana Ebersole’la Garretsen’in o geceki halini anımsatmıştı. “Beni hayal kırıklığına uğrattınız, çocuklar.”</p>

  <p class="calibre1">Tutuklanan protestocuların üçü dışındakiler o gün daha geç bir saatte serbest bırakılmışlar ve adları da verilmemişti, bundan da hepsinin yaşının yirmi birin altında olduğu anlaşılıyordu.</p>

  <p class="calibre1">Carol’un yüzünde kan vardı. Öyleyken gülümsüyordu… yüzünde zafer ışıltısı vardı. Phil Ochs’un hâlâ şarkı söylediğini fark ettim. “Bir milyon insan öldürmüş olmalıyım, şimdi de benim yine dönmemi istiyorlar.” Ve tüylerimin diken diken olduğunu hissettim.</p>

  <p class="calibre1">Kartı elime aldım. Aynı kafiyeli duygu ifadeleri… Hepsi aşağı yukarı aynı, değil mi? Neşeli Noel’ler, umarım Yeni Yıl’da ölmezsiniz. Bu tür mesajları okumam bile. Carol, manzum iyi dileklerin karşısındaki boşluğa bana bir not yazmıştı. Beyaz boşluğun hemen hemen tamamını dolduracak kadar uzundu.</p>

  <p class="calibre1">Sevgili Altı Numara.</p>

  <p class="calibre1">Sana neşeli Noel’lerin en neşelisini dilemek ve benim de iyi olduğumu söylemek istedim. Okula dönmedim, ama bazı okul tipleriyle bağlantım var (kupüre bak), sonunda herhalde gelecek yılın sonbahar sömestrinde üniversiteye döneceğim. Annemin durumu o kadar iyi değil, ama elinden geleni yapıyor, erkek kardeşim de işlerini toparlıyor. Rionda ise bize yardımcı oluyor. Sully’yi bir iki kere gördüm, ama aramız eskisi gibi değil. Bir gece TV seyretmek için bizim eve geldi. Onunla yabancı gibiyiz… ya da demek istediğim, farklı yönlere giden frenlerdeki eski tanıdıklara benziyoruz.</p>

  <p class="calibre1">“Seni özlüyorum, Pete. Bizim de trenlerimizin farklı yönlere gittiğini düşünüyorum, ama beraber olduğumuz zamanı hiç unutmayacağım. Çok tatlıydı (özellikle de son gece). İstersen bana mektup yazabilirsin, ama yazmamanı yeğlerim. İkimiz için de iyi olmayabilir. Bu umursamıyorum ya da hatırlamıyorum demek değil, çünkü umursuyorum ve hatırlıyorum.</p>

  <p class="calibre1">“Sana o fotoğrafı gösterdiğim ve nasıl dayak yediğimi anlattığım geceyi hatırlıyor musun? Arkadaşım Bobby’nin, nasıl yardımıma koştuğunu? O yaz onun bir kitabı vardı. Üst katlarındaki adamın kendisine verdiği bir kitap. Bobby, şimdiye kadar okuduğu en iyi kitap olduğunu söylemişti. İnsan sadece on bir yaşında olun bu sözlerin pek bir anlamı olmayabilir. Ama o kitabı lise son sınıftayken kütüphanemizde görmüş ve nasıl bir şey olduğunu anlamak için alıp ben de okumuştum. Müthişti. Belki okuduğum en iv kitap değildi, ama yine de çok iyiydi. On iki yıl önce yazılmış olma sına rağmen, Vietnam’la ilgili olduğunu düşünüyorum. Olmasa bile, bilgi dolu.</p>

  <p class="calibre1">Seni seviyorum, Pete. Neşeli Noel’ler.</p>

  <p class="calibre1">CAROL.</p>

  <p class="calibre1">Not: O aptal iskambil oyunundan çık.</p>

  <p class="calibre1">Mesajı iki kere okudum, sonra kupürü itinayla katlayarak hâlâ titreyen ellerle kartın içine soktum. O kart hâlâ bende… ve eminim ki ‘Kızıl Carol’ Gerber çocukluk arkadaşlarının o fotoğrafını hâlâ saklıyor. Yani eğer hayattaysa. Çünkü bundan emin değilim; arkadaşlarının birçoğu değiller.</p>

  <p class="calibre1">Pakedi açtım. İçinde, neşeli Noel ambalaj kâğıdı ve beyaz saten kurdeleyle tam bir çelişki halindeki William Golding’in Sineklerin Tanrısı‘nın karton kapaklı bir basımı, bulunuyordu. Lisedeyken son sınıf edebiyat dersinde biraz daha kısa gözüktüğü için Ayrı Bir Barış’ı seçmiştim.</p>

  <p class="calibre1">İçinde bir ithaf bulmayı umarak kitabı açtım. Vardı, ama umduğum türden bir şey değil. Kitabın birinci sayfasındaki beyaz boşlukta bulduğum mesaj şuydu:</p>

  <p class="calibre1">INFORMATION</p>

  <p class="calibre1">Gözlerim birden hiç beklemediğim yaşlarla doldu. Dudaklarıma kadar yükselen hıçkırığı zapt etmek için elimle ağzımı tıkadım. Nate’i utandırmak, onun beni ağlarken görmesini istemiyordum. Ama ağladım işte! Masamın başında oturarak onun için, kendim için, ikimiz için, hepimiz için ağladım. Hayatımda hiç o sıradaki kadar acı çektiğimi hatırlamıyorum. Kalpler sağlamdır, demişti, çoğu zaman kalpler kırılmazlar. Eminim doğrudur…</p>

  <p class="calibre1">Ama ya o zaman? O zamanki bizler? Atlanta’deki Kalpler’den ne haber?</p>

  <h3 class="calibre7" id="sigil_toc_id_43">43</h3>

  <p class="calibre1">Her neyse, Skip’le ben başardık. Geri kaldığımız bütün dersleri tamamladık, sömestr sonu sınavlarını ucu ucuna geçtik ve ocak ortasında Chamberlain Hall’a döndük. Skip bana beysbol antrenörü John Winkin’e tatilde bir mektup yazdığını ve takıma katılmaktan vazgeçtiğini söylediğini anlattı.</p>

  <p class="calibre1">Nate de Chamberlain Üç‘e dönmüştü. Şaşılacak şey, Lennie Doria da öyle. Ama hemşerisi Tony DeLucca gitmişti. Mark St. Pierre, Barry Margeaux, Nick Prouty, Brad Witherspoon, Harvey Twiller, Randy Echolls… ve tabii Ronnie de öyle. Mart ayında ondan bir kart aldık. Lewiston damgasını taşıyordu ve Chamberlain Üç’ün Yo-Yo’larına gönderilmişti. Onu salonda Ronnie’nin oyun oynarken en sık oturduğu sandalyenin yukarsına bantladık. Kartın önünde Mad dergisinin kapak delikanlısı Alfred E. Neuman görülüyordu. Ronnie arkasına şunları yazmıştı: “Sam Amca çağırıyor, gitmek zorundayım. Geleceğimde palmiyeler gözüküyor, ama kimin umurunda. Oyunu 21 puanla bitirdim. Demek kazanan benim.” Bu notun altında “RON” imzası vardı. Skip’le ben buna güldük. Bayan Malenfant’ın pis ağızlı oğlu bizim için öleceği güne kadar bir Ronnie olarak kalacaktı. Stoke Jones veya öbür adıyla Rip-Rip de gitmişti. Bir süre onu ‘azla düşünmedim. Ama yüzü ve onunla ilgili anılar bir buçuk yıl sonra Şaşılacak (ama kısa süreli) bir netlikle belleğimde canlandı. O sırada Chicago’da hapisteydim. Polisler Hubert Humphrey’nin aday olarak gösterildiği gece kongre merkezinin dışında kim varsa toplamış kalabalık olsak da birçoğumuz yaralanmıştık. Bir mavi kurdele komisyonu daha sonra raporunda olayı “polisiye vaka” olarak niteleyecekti.</p>

  <p class="calibre1">On beş -en çok da yirmi- tutuklu için hazırlanmış bir hücrede yaklaşık altmış kişiydik: gazla zehirlenmiş, yumruklanmış, dövülmüş uyuşturulmuş, işkence edilmiş kanlar içinde altmış hippi. Kimi esrarı’ sigara içiyor, kimi ağlıyor, kimi kusuyor, bazıları protesto şarkıları söylüyordu.</p>

  <p class="calibre1">Demir parmaklıklarla kalabalığın arasına sıkışmış, gömlek cebimi (Pall Mall’lar) ve kalça cebimi (Carol’un bana armağan ettiği şimdi hayli hırpalanmış, ön kapağının yarısı kopmuş ve cildinden ayrılmış kitabı Sineklerin Tanrısı korumaya çalışırken Stoke’un yüzü, en net bir fotoğraf kadar canlı ve eksiksiz olarak belleğimde canlandı. Uyuklamakta olan bir bellek devresi belki başa indirilen bir cop darbesiyle ya da gözyaşartıcı bombayla harekete geçmişti. Ve onunla birlikte bir de soru gelmişti.</p>

  <p class="calibre1">Yüksek sesle, “Bacağı sakat birinin üçüncü katta işi neydi?” diye sordum.</p>

  <p class="calibre1">Son derece gür sarı saçları olan bir cüce dönüp bana baktı. Yüzü soluk ve sivilceliydi. Burnunun altındaki ve bir yanağındaki kan kurumuştu. “Ne dedin, be adam?” diye söylendi.</p>

  <p class="calibre1">“Bacağı sakat birinin bir üniversite yatakhanesinin üçüncü katında işi neydi? Asansörü olmayan bir binada? Onu birinci kata yerleştirmeleri gerekmez miydi?” Sonra Stoke’un, saçlarının yüzüne dökülmesine neden olan eğik başıyla, “Rip-rip-rip-rip-rip-rip,” diye mırıldanarak Holyoke’a doğru atılışı gözlerimin önünde canlandı. Stoke’un her şey düşmanıymış gibi her yere gidişini…</p>

  <p class="calibre1">“Seni anlayamıyorum, be adam. Ne oluyor?”</p>

  <p class="calibre1">“O istediyse iş değişir,” dedim. “Belki de o orayı istemiştir.”</p>

  <p class="calibre1">Kabarık saçlı ufak tefek adam, “Bravo,” dedi. “Sende esrarlı sigara var mı? Uçmak istiyorum. Burası berbat.”</p>

  <h3 class="calibre7" id="sigil_toc_id_44">44</h3>

  <p class="calibre1">Skip bir sanatçı oldu ve kendine göre ünlendi. ete. Norman Rockwell gibi ünlü değildi tabii; örneğin, Skip’in heykellerinden birinin röprodüksiyonuna Franklin darphanesinin kalıplarından birinde rastlayamazsınız, ama yeterince sergi açtı -Londra’da, Roma’da, New York’ta, geçen yıl da Paris’te sergileri oldu ve gazetelerle dergilerde ondan sık sık söz ediliyor. Ona yavan diyen eleştirmenler çok, (Bazıları yirmi beş yıldır ondan ayın çeşnisi diye bahsediyorlar.) adi imajlarla başka bayat kafalarla iletişim kuran bayat kafa diyenleri de var. Başka eleştirmenler ise dürüstlüğünü ve enerjisini övmüşlerdir. Ben de onların görüşüne katılıyorum, ama bu çok doğal. Batan bir anakaradan birlikte kurtulduk ve arkadaşım olarak kaldı; bir bakıma hemşerim olarak da kaldı.</p>

  <p class="calibre1">Bazı eleştirmenler de eserlerinin çoğu kez ifade ettiği öfkeden söz açmışlardır. Bu öfkeye ilk kez 1969’da okul kütüphanesinin önünde kartondan Vietnam’lı aile tablosunu tutuşturduğu zaman tanık olmuştum. Skip’in eserlerinden bazıları komik, bazıları hüzünlü, bazıları acayip, ama çoğu öfkeli görünüyor; alçıdan, kâğıttan ve kilden dik omuzlu insanları adeta, “Yak beni, yak beni ve haykırışlarıma kulak ver, yıl hâlâ 1969, hâlâ Mekong’dayız ve olacağız,” diye fısıldıyorlar. Bir eleştirmen Boston’daki bir sergisinden sonra, “Çalışmalarına değer katan, Stanley Kirk’ün öfkesidir,” diye yazmıştı. İki ay önceki kalp krizine katkıda bulunan da aynı öfke olmuştur.</p>

  <p class="calibre1">Karısı telefon edip Skip’in beni görmek istediğini söylemişti. Doktorlar ciddi bir kalp krizi geçirmediğinde birleşiyorlardı, ama Kaptan o fikirde değildi. Hemşerim Kaptan Kirk ölmek üzere olduğunu zannediyordu.</p>

  <p class="calibre1">Palm Beach’e uçtum. Beyaz bir yastığın üstündeki neredeyse ağarmış saçlarının altındaki beyaz yüzünü görmek, belleğimde önce teşhis edemediğim bir anının belirmesine yol açtı. Boğuk bir sesle, “Jones’u düşünüyorsun,” dedi ve tabii ki haklıydı. Sırıttım ve aynı anda sırtımda soğuk bir ürperti duydum. Bazen bazı şeyler insana geri döner. Bazen geri dönerler.</p>

  <p class="calibre1">İçeri girip yanına oturdum. “Hiç fena değil.”</p>

  <p class="calibre1">Skip, “Aynen revirdeki o günü yaşıyoruz,” dedi. “Şu farkla ki, Deabury büyük bir olasılıkla ölmüştür, elinin üstündeki damarın bir tüp bağlı olduğu kişi bu kez benim.” Maharetli ellerinden birini kaldırarak bana tüpü gösterdi, sonra elini yine indirdi. “Öleceğimi zannetmiyorum artık. En azından henüz değil.”</p>

  <p class="calibre1">“Güzel.”</p>

  <p class="calibre1">“Hâlâ sigara içiyor musun?”</p>

  <p class="calibre1">“Geçen yıl bıraktım.”</p>

  <p class="calibre1">Skip başını salladı. “Karım, ben de bırakmazsam beni boşayacağını söylüyor… Bu nedenle denemek zorundayım.”</p>

  <p class="calibre1">“En kötü alışkanlık bu.”</p>

  <p class="calibre1">“Bence en kötüsü yaşamak.” Skip gülerek bana Nate’den bir haber alıp almadığımı sordu.</p>

  <p class="calibre1">“Her zamanki gibi Noel’de bir kart yolladı. Bir de fotoğraf.”</p>

  <p class="calibre1">“Lanet olası, Nate!” Skip bayağı neşelenmişti. “Muayenehanesinin fotoğrafı, değil mi?”</p>

  <p class="calibre1">“Evet. Bu yıl duvarında Hazreti İsa’nın doğuşunu gösteren bir tablo var. Üç Kral’ın üçü de dişlerini yaptırmak ihtiyacında gözüküyorlar.”</p>

  <p class="calibre1">Birbirimize bakıp kıkırdamaya başladık. Ama Skip ağzını açama-dan öksürmeye başladı. Sahne acayip derecede yıllar öncekine benzemişti -Skip bir an Stoke’a benzemişti bile- ben de sırtımda aynı ürpertiyi hissettim. Stoke ölmüş olsaydı, öbür dünyadan geri geldiğini zannedebilirdim, ama ölmemişti. Stoke Jones kendi çapında, kokain satmaktan telefon aracılığıyla paçoz bonolar satmaya terfi eden bir hippi kadar ününe düşkün. TV’de görünmek hoşuna gidiyor Stoke’un. O.J. Simpson yargılanırken Stoke’u da her gece ekranda görebiliyordunuz. Tıpkı bir leşin etrafında dolanan akbaba gibi.</p>

  <p class="calibre1">İlkelerine ihanet etmeyen Carol oldu. Carol ve arkadaşları. Peki bombalarıyla kimya öğrencilerini öldürmelerine ne demeli? O bir hataydı, buna bütün kalbimle inanıyorum. Benim tanıdığım Carol Gerber bütün gücün bir silahın namlusundan çıkması fikrine dayanamazdı. Benim tanıdığım Carol, bunun, köyü kurtarmak için onu yok etmemiz gerektiğini söylemenin bir başka çarpık yolu olduğunu anlayacaktı. ima o çocukların aileleri bunun bir hata olduğunu, bombanın beklendi zaman patlamayışını umursarlar mı zannediyorsunuz? Kimin ihanet ettiği gibi sorular annelerin, babaların, erkek ve kız kardeşlerin, sevgililerin, dostların umurunda mı sanıyorsunuz? Hayatlarının arta kalan parçalarını toparlayıp şöyle ya da böyle yollarına devam etmek zorunda olan insanlar için önemi olabilir mi? Kalpler kırılabilir. Evet. Kalpler kırılabilir. Bazen onlar ölürken biz de ölsek daha iyi olurdu, diye düşünürüm, ama ölmeyiz.</p>

  <p class="calibre1">Skip nefes almaya çalışıyor, yatağının yanındaki monitör kaygılı şekilde bip-bip sesleri çıkarıyordu. Bir hemşire içeriye başını uzatınca Skip eliyle çekilmesini işaret etti. Bip’ler eski ritmlerine dönünce hemşire çekildi. Kadın ortadan kaybolduktan sonra Skip, “O gün düştüğü zaman niçin o kadar güldük? Bu soru bana hiç rahat yüzü göstermedi,” dedi.</p>

  <p class="calibre1">“Bana da,” diye itiraf ettim.</p>

  <p class="calibre1">“Öyleyse yanıt nedir? Niçin güldük?”</p>

  <p class="calibre1">“İnsan olduğumuz için güldük. Bir süre başka bir şey olduğumuzu sandık, ama değildik.”</p>

  <p class="calibre1">Skip, “Yıldız tozu olduğumuzu sandık,” dedi. Ciddi görünüyordu. Gülerek, “Altından olduğumuzu sandık,” diye ona katıldım. Dearie ve Ebersole’u ve Erkek Öğrenciler Dekanını faka bastıran, sonra yüz eksen derecelik bir dönüşle öğretmenlerinden kendisine yardım etmelerini yalvaran, birayı maşrapayla içmeyi ve en pis küfürleri bir düzine farklı tonda söylemeyi bana öğreten eski arkadaşımın ağladığını gördüm. Bana kollarını uzattı.</p>

  <p class="calibre1">Yıllar içinde zayıflamıştı kolları, şimdi de kasları sertleşmek yerine sarkıyordu. Uzanıp onu kucakladım. Kulağıma, “Denedik,” dedi. “Sakın unutma bunu, Pete. Denedik.” Sanırım, denemiştik. Carol hepimizden daha fazla çabaladı ve en yüksek bedeli ödedi… ölenlerin dışında tabii. Ve o yıllarda konuştuğumuz lisanı unuttuk; o da dizlerin altında genişleyen kot pantolonlar, evde boyanmış gömlekler, Nehru ceketleri ve BARIŞ İÇİN ÖLDÜRMEK BEKÂRET İÇİN DÜZMEK GİBİDİR diyen pankartlar gibi unutuldu.</p>

  <p class="calibre1">Bazen bir veya iki kelime belleğimizin yüzüne çıkıyor. Biliyorsunuz bilgi. Bilgi. Bazen de düşlerim ve anılarımda (Yaşım ilerledikçe, git gide daha fazla benzeşiyorlar.) o lisanı rahatlıkla konuştuğum yerin kol, sunu duyuyorum: bir toprak esintisi, portakal rayihası ve çiçeklerin solan kokusu.</p>

  <p class="calibre1">1983: Tanrı hepimizi kutsasın</p>
</body>
</html>
