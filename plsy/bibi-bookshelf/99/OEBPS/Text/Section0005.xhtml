<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h3 class="calibre7">IV. TED DALGINLAŞIYOR. BOBBY PLAJA GİDİYOR. MCQUOWN. DENİZ SALYANGOZU.</h3>

  <p class="calibre1">Okulların tatile girmesinin ertesi günü Carol Gerber’in annesi çocukları Ford steyşınına doldurup onları Savin Rock’a götürdü. Burası Harwich’in yirmi mil kadar uzağında deniz kıyısındaki bir eğlence parkıydı. Anita Gerber üst üste üç yıldır bunu yaptığından gezi Bobby, S-J, Carol, Carol’un küçük erkek kardeşi ve Carol’un kız arkadaşları; Yvonne Angie ve Tina için bir gelenek haline gelmişti. Sully-John ile Bobby asla yalnız başlarına üç kızla bir yere gitmezlerdi, ama beraber olduklarına göre sorun yoktu. Ayrıca, Savin Rock’un büyüsü karşı kokmayacak kadar güçlüydü. Su hâlâ okyanusta sadece yürümek dışında bir şey yapılamayacak kadar soğuk olacaktı, ama kumsalda yanabilirlerdi, dahası panayır oyunları vardı. Bir yıl önce Sully-John sadece üç beysbolla tahta şişelerden oluşturulmuş üç piramiti yıkmış annesine televizyonların üstünde bugün hâlâ durmakta olan pembe renkli büyük bir oyuncak ayı kazandırmıştı. S-J bugün ayıya bir de eş kazandırmanın peşindeydi.</p>

  <p class="calibre1">Kısa bir süre için dahi olsa Harwich’den uzaklaşmanın Bobby için büyük bir çekiciliği vardı. Sek sek çizgilerinin yanına resmedilmiş yıldızla aydan sonra kuşku uyandıracak hiçbir şey görmemişti. Fakat cumartesi gününün gazetesini okurken Ted onu fena halde korkutmuş, hemen arkasından da annesiyle arasında çirkin bir tartışma geçmişti.</p>

  <p class="calibre1">Ted olayı, Bobby, Mickey Mantle’ın günün birinde Babe Ruth’un gol rekorunu kırması fikrini alaya alan bir yorumu okuduğu sırada patlak vermişti. Yazar, Mantle’ın bunun için gerekli dayanıklılık ve özveriden yoksun olduğunda ısrar ediyordu. Bobby şöyle devam etti: “En başta, bu adamın karakter yapısı yanlış. Mickey denen adam her şeyden önce gece kulüplerinde fink atmaya düşkün…”</p>

  <p class="calibre1">Ted yine dalgınlaşmıştı. Bobby gazeteden başını kaldırmasına gerek kalmadan bunu bilmiş, hissetmişti. Ted penceresinden Colony Sokağı‘na ve Bayan O’Hara’nın köpeğinin tekdüze havladığı yöne boş boş bakıyordu. O sabah ikidir bunu yapıyordu, ama ilk defası bir iki saniyeden uzun sürmemişti. (Ted kapısı açık buzdolabının içine eğilmiş, gözleri irileşmiş ve sabitleşmişti… sonra birden silkinmiş ve portakal suyuna uzanmıştı.) Oysa şimdi gerçekten aklı başından gitmiş görünüyordu. Bobby onu bu şekilde uyandırabilecekmiş gibi gazeteyi hışırdattı. Ama bir şey olmadı.</p>

  <p class="calibre1">“Ted? İyi misin?” Bobby, Ted’in gözbebeklerinde bir acayiplik olduğunun birden dehşet içinde farkına vardı. Bobby bakarken adamın gözbebekleri kâh büyüyor, kâh küçülüyordu. Ted sanki zifir gibi karanlık bir yere hızla batıp çıkmaktaydı. Oysa bütün yaptığı, orada güneşin altında oturmaktı.</p>

  <p class="calibre1">“Ted?”</p>

  <p class="calibre1">Küllüğün içinde tütmekte olan sigara artık izmaritle külden ibaret kalmıştı. Bobby adama bakarken Mickey Mantle hakkındaki yazıyı okuduğu süre boyunca Ted’in kendinde olmadığını anladı. Gözleri de bu arada aynı hareketleri yapıyordu: gözbebekleri büyüyor, küçülüyor büyüyor, küçülüyordu…</p>

  <p class="calibre1">Bir sara nöbeti mi geçiriyor nedir? Tanrım, öyleleri bu tür krizler arasında dillerini yutmazlar mıydı? Ted’in dili, olması gereken yerde gözüküyordu, ama gözleri… gözleri…</p>

  <p class="calibre1">“Ted! Ted, uyan!”</p>

  <p class="calibre1">Bobby, farkında bile olmadan kendini Ted’in yanında buldu. Adamı omuzlarından kavrayarak sarsmaya başladı, insan biçiminde yontulmuş bir kütüğü sarsmak gibi bir şeydi, bu. Adamın omuzları pamuklu kazağının altında sert, kemikli ve direngendi.</p>

  <p class="calibre1">“Uyan! Uyan diyorum!”</p>

  <p class="calibre1">“Batıya yöneliyorlar şimdi!” Ted, garip hareketli gözleriyle pencereden dışarıya bakmayı sürdürüyordu. “Bu iyi. Ama geri dönebilirler., Onlar…”</p>

  <p class="calibre1">Bobby, elleri Ted’in omuzlarının üstünde olduğu halde korkudan donakalmıştı. Ted’in gözbebekleri gözle görülebilir bir kalp atışı gibi büyüyor, küçülüyordu. “Ted, neyin var?”</p>

  <p class="calibre1">“Hiç ses çıkarmamalıyım. Çalıların arasında gizli bir tavşan gibi olmalıyım. Geçip gidebilirler. Tanrı isterse orada su olacak, onlar da geçip gidebilirler. Tüm şeyler hizmet ederler…”</p>

  <p class="calibre1">“Neye hizmet ederler?” Bobby’nin sesi fısıltı derecesinde alçalmıştı. “Neye hizmet ederler, Ted?”</p>

  <p class="calibre1">“Tüm şeyler Işın’a hizmet ederler.” Ted’in elleri birden Bobby’ninkilerin üstüne kapanıverdi. Çok soğuktu bu eller; çocuk da karabasanımsı bir korkunun pençesinde bayılacak gibi oldu. Sadece ellerini ve ölü gözbebeklerini oynatabilen bir ceset tarafından kavranmak gibi bir şeydi bu.</p>

  <p class="calibre1">Derken Ted ona baktı ve gözleri hâlâ ürkütücü olmakla beraber şimdi normale dönmüş gibiydi. Bir ölünün gözlerine benzemiyordu artık.</p>

  <p class="calibre1">“Bobby?”</p>

  <p class="calibre1">Bobby ellerini kurtarıp Ted’in boynuna doladı. Adamı kucakladı, ancak bunu yaparken çocuk kafasının içinde bir çanın çaldığını duyar gibi.</p>

  <p class="calibre1">Bu, çok kısa, ama netti. Hatta çanın ses tonunun alçalıp yükseldiğini bile duyabilmişti. Tıpkı çok hızlı hareket eden bir trenin düdüğü gibi.</p>

  <p class="calibre1">Kafasının içinden bir şey sanki yıldırım hızıyla gelip geçiyordu. Sert bir zeminin üstünde bir atın nal seslerini duydu. Zemin tahta mıydı? Hayır, metal. Genzinde tozun kuru kokusu vardı. Aynı anda gözlerinin arkası kaşınmaya başladı.</p>

  <p class="calibre1">“Şşşt!” Ted’in nefesi kulağının içinde o tozun kokusu kadar kuruydu ve her nedense bir içtenlik etkisi bırakıyordu. Adamın elleri Bobby’nin sırtındaydı. Kürek kemiklerini avuçluyor, onu hareketsizleştiriyordu. Ted, “tek kelime söyleme!” diye onu uyardı. “Tek bir şey bile düşünme. Örneğin… beysbol dışında! Evet, istersen beysbolü düşün!”</p>

  <p class="calibre1">Bobby, Maury Wills’in harekete geçişini, önce yürüyüşünü, sonra üç adımını hesaplayışını düşündü. Beli hizasında eğilmiş, elleri iki yanında sallanan, topuklarını hafifçe kaldırmış bir Wills. Bundan sonraki hareketi topu atan oyuncuya bağlı. Sonra da bir hız ve toz patlaması…</p>

  <p class="calibre1">Her şey kaybolmuştu. Artık kafasının içinde ne çan sesi, ne toynak sesi, ne de toz kokusu kalmıştı. Gözlerinin arkasındaki kaşıntı da yok olmuştu, o kaşıntı gerçek miydi acaba? Yoksa Ted’in gözleri onu korkuttuğu için bunu kendisi mi uydurmuştu?</p>

  <p class="calibre1">Ted, yine çocuğun kulağının içine, “Bobby,” dedi. Ted’in dudaklarının tenine dokunuşu çocuğu ürpertti.</p>

  <p class="calibre1">Sonra, “Tanrım, ben ne yapıyorum?” sözleri duyuldu.</p>

  <p class="calibre1">Ted, Bobby’yi yumuşak, fakat kararlı bir hareketle iterek kendinden uzaklaştırdı. Yüzü belki biraz üzgün ve fazlaca soluktu, ama gözleri normale dönmüş, gözbebekleri sabitleşmişti. Şu anda Bobby için önemli olan</p>

  <p class="calibre1">sadece buydu. Ama kendini yine de garip hissediyordu; derin bir uykudan yeni uyanmış gibi kafasının içi bulanıktı. Öte yandan dünya şaşılacak kadar parlak, her bir çizgisiyle şekli olabildiğince net gözüküyordu. Bobby, “Demin ne oldu?” diyerek titrek bir gülüş salıverdi.</p>

  <p class="calibre1">“Bu konu senin üstüne vazife değil.” Ted sigarasına uzanıp da onu dayadığı yerde sadece için için yanan küçük bir izmarit görünce şaşırdı. Parmağının boğumuyla onu tül tablasının içine itti. “Yine zırvaladım, değil mi?”</p>

  <p class="calibre1">“Öyle sayılır. Korktum. Bir sara nöbeti geçirdiğinizi sandım. Gözleriniz de…”</p>

  <p class="calibre1">“Sara değildi,” dedi Ted. “Ve tehlikeli de değil. Ama aynı şey tekrarlandığı zaman bana dokunmasan daha iyi olur.”</p>

  <p class="calibre1">“Niçin?”</p>

  <p class="calibre1">Ted yeni bir sigara yaktı. “Çünkü,” dedi. “Söz veriyor musun?”</p>

  <p class="calibre1">“Pekâlâ. Işın nedir?”</p>

  <p class="calibre1">Ted ona dikkatle baktı. “Işın’dan mı söz ettim?”</p>

  <p class="calibre1">“Tüm şeyler Işın’a hizmet eder,’ dediniz ya da ona benzer bir şey.”</p>

  <p class="calibre1">“Belki bir gün sorunu cevaplarım, ama bugün değil. Bugün plaja gidiyorsunuz, değil mi?”</p>

  <p class="calibre1">Bobby şaşırarak yerinden zıpladı. Ted’in saatine bakınca dokuza yaklaştığını gördü. “Evet,” dedi. “Belki de hazırlanmaya başlamam gerekir. Döndüğüm zaman gazetenin kalan kısımlarını size okurum.”</p>

  <p class="calibre1">“Tabii, iyi fikir. Benim de yazmam gereken mektuplar var.”</p>

  <p class="calibre1">Hayır, yazman gereken hiçbir şey yok. Sadece cevaplamak İstemediğin başka sorular sormamam için beni başından savmak istiyorsun. Ancak, Ted’in yaptığı eğer buysa mesele yoktu. Liz Garfield’in iki de bir de söylediği gibi, Bobby’nin görülecek daha önemli işleri vardı. Öyle olduğu halde, TV anteninden sarkan kırmızı paçavrayı ve sek sek oyununun yanı başındaki yarım ay ve yıldız desenlerini anımsaması üzerine istemeye istemeye geri döndü.</p>

  <p class="calibre1">“Ted, bir şey var…”</p>

  <p class="calibre1">“Biliyorum, alçak adamlar.” Ted gülümsedi. “Şimdilik onlar yüzünden tatlı canını sıkma, Bobby. Şimdilik işler yolunda. Onlar bu tarafa gelmiyorlar ya da bakmıyorlar.”</p>

  <p class="calibre1">Bobby, “Batıya yönelmişler,” dedi.</p>

  <p class="calibre1">Ted sigara dumanının arasından ona baktı. Mavi gözleri sabitleşmişti. “Evet,” dedi. “Ve şansımız yardım ederse batıda kalırlar. Bence Seattle mükemmel olur. Plajda hoşça vakit geçir, Bobby.”</p>

  <p class="calibre1">“Ama ben gördüm…”</p>

  <p class="calibre1">“Belki sadece gölgeler gördün. Her neyse, şimdi konuşmanın zamanı değil. Sen sadece söylediğimi unutma; yine az önceki gibi dalgınlaşırsam, sen otur ve nöbetin geçmesini bekle. Eğer sana doğru uzanacak olursam, geri çekil. Kalkacak olursam bana oturmamı söyle. O durumdayken senin her dediğini yaparım. Hipnotize edilmek gibi bir şey bu.”</p>

  <p class="calibre1">“Siz niçin… “</p>

  <p class="calibre1">“Başka soru yok, Bobby. Lütfen.”</p>

  <p class="calibre1">“iyi misiniz? Gerçekten iyi?”</p>

  <p class="calibre1">“Evet, iyiyim. Haydi git artık. Gününün tadını çıkar.”</p>

  <p class="calibre1">Bobby aşağı koştu. Her şeyin ne kadar berrak ve anlaşılır olduğu bir kez daha dikkatini çekti: ikinci kat merdiven sahanlığında pencereden içeri akan ışığın parlaklığı, Prosky’lerin kapısının önündeki boş süt şişesinin ağzının kenarında dolaşan hanım böceği, kulaklarında günün sesi gibi olan tatlı ve hafif vızıltı; yaz tatilinin ilk cumartesisi.</p>

  <p class="calibre1">Dairesine dönünce Bobby yatağının altından ve gardırobunun arkasından oyuncak otomobil ve kamyonlarını çıkardı. Bunlardan ikisini; kibrit kutusu kadar bir Ford’la metalik mavi bir damperli kamyonu Bay Biderman, Bobby’nin yaş gününden birkaç gün sonra annesiyle eve yollamıştı. Bunlar oldukça hoştu, ama Sully’nin benzin tankeri veya sarı renkli Tonka buldozeriyle boy ölçüşemezlerdi. Özellikle buldozer kumların üstünde oynamak için çok uygundu. Bobby dalgalar az ötede kıyıyı döverken ve teni kıyının kızgın güneşinin altında pembeleşirken en az bir saatlik yol yapımının beklentisi içindeydi. Geçen kış S-J ile kar fırtınasının ardından mutlu bir cumartesi öğleden sonrasında Commonwealth Parkı‘nın taze karlarında kamyonları için yol açmalarından beri oyuncaklarını bu şekilde toplamadığını anımsadı. Şimdi yaşlanmıştı, yaşı on bir olmuştu ve bu tür oyunlar için fazla büyüktü. Bunun düşüncesi insanı her nedense hüzünlendiriyordu, ama istemezse hüzünlenmesine gerek yoktu. Oyuncak kamyon günleri sona eriyor olabilirdi, ama o son bugün değildi. Kesinlikle bugün değildi.</p>

  <p class="calibre1">Annesi gezi için ona bir yiyecek pakedi hazırlamıştı, ama Bobby istemesine rağmen ona para vermedi, fuar alanının okyanus yanını çeviren tezgâhlardan biri için bir beş cent bile. Ve Bobby daha ne olduğunu anlayamadan en çok korktuğu şey gerçekleşti: Para yüzünden tartışmaya başladılar.</p>

  <p class="calibre1">Bobby, “Elli cent yeter,” dedi. Sesinin bir bebeğinki gibi çıktığın, fark ediyor, fakat bundan nefret etmesine rağmen tonunu değiştiremiyordu. “Sadece yarım dolar,” diye devam etti. “Haydi, anne, mızıkçılık etme.”</p>

  <p class="calibre1">Liz bir Kool yaktı. Kibriti o kadar sert sürtmüştü ki, çöp çatırdadı Kadın dumanların arasından kısılmış gözlerle oğluna baktı. “Artık kendi paranı kazanıyorsun, Bob,” dedi. “Pek çok kişi bir gazete almak için üç cent ödüyor, sen ise gazeteyi okumak için para alıyorsun. Haftada bir dolar! Ben küçük bir kızken…”</p>

  <p class="calibre1">“Anne, o para bisikletim için! Bunu biliyorsun.”</p>

  <p class="calibre1">Kadın aynanın önüne geçmişti. Kaşlarını çatarak bluzunun omuzlarını çekiştiriyordu. Günlerden cumartesi olmasına rağmen, Bay Biderman birkaç saat için ofise gelmesini istemişti. Sigara hâlâ dudaklarının arasında olduğu halde oğluna döndü.</p>

  <p class="calibre1">“O bisikleti sana satın almamı hâlâ istiyorsun, değil mi? Hâlâ. Onu sana almaya durumumun uygun olmadığını söyledim, ama sen hâlâ istiyorsun.”</p>

  <p class="calibre1">“Hayır, istemiyorum!” Bobby’nin gözleri öfkeyle kırgınlıktan sonuna kadar açılmıştı. “İstediğim topu topu yarım dolarcıktı.”</p>

  <p class="calibre1">“Yarım dolar şunun için, yirmi cent bunun için. Bunları birbirine eklersen yüklü bir hesap çıkar. Senin asıl istediğin, başka her şeyi bahane ederek o bisikleti sana satın almam. O zaman diğer isteklerinden vazgeçmek zorunda kalmazsın.”</p>

  <p class="calibre1">“Bu haksızlık!”</p>

  <p class="calibre1">Bobby annesinin ne söyleyeceğini o daha söylemeden biliyordu. Hatta şimdi annesinden duyacaklarına davetiye çıkardığının bile farkındaydı. “Hayat hak gözetmez, Bobby.” Kadın bluzunu son bir kez gözden geçirmek için yine aynaya döndü.</p>

  <p class="calibre1">Bobby, “Hiç olmazsa bir on cent de veremez misin? ” diye bir deneme daha yaptı.</p>

  <p class="calibre1">“Ha, evet.” Liz işe gitmeden önce genellikle yanaklarına allık sürerdi, ama bu sabah yüzünün bütün rengi allık fırçasından gelmiyordu. Bobby de tüm öfkesine karşın, dikkatli olması gerektiğini biliyordu. Eğer annesi gibi o da öfkelenirse bütün günü sıcak ve havasız apartmanda geçirmesi, merdiven başına çıkmasının dahi yasaklanması olasıydı.</p>

  <p class="calibre1">Annesi, divanın öbür ucundaki masanın üstünden çantasını kaptı, sigarasını filtresini patlatacak kadar şiddetle küllüğün içinde ezdi, sonra dönüp çocuğa baktı. “Eğer sana, ‘Bak, Hunsicker’de mutlaka almak istediğim bir çift iskarpin gördüğüm için bu hafta aç gezeceğiz,’ desem ne düşünürsün?”</p>

  <p class="calibre1">Bobby, senin bir yalancı olduğunu düşünürüm, diye aklından geçirdi Hem o kadar parasızsan, dolabının üst rafındaki Sears kataloguna ne demeli, anne, derdim. Hani ortadaki iç çamaşırı sayfalarına bir dolarlık ve beş dolarlık banknotların -hatta bir veya iki onluğun- yapıştırılmış olduğu katalogu kastediyorum. Ya mutfaktaki kapkacak dolabının arkasına itilmiş mavi ibriğe ne demeli. Köşedeki çatlak sos kabının arkasındaki o mavi ibriğin içine artırdığın bütün yirmi beş cent’leri koymuyor musun, hatta babamın ölümünden beri koymayı sürdürmüyor musun? Sonra, ibrik dolunca içindeki madeni paraları toparlayıp bankaya götürüyor, bankadan aldığı kâğıt paraları da kataloga iliştiriyorsun, öyle değil mi? Kâğıt paralar sipariş katalogunun iç çamaşırı sayfalarına seloteyple yapıştırılıyor. Ama çocuk bunların hiçbirini söylemedi ve cayır cayır yanan gözleriyle ayaklarındaki tenis papuçlarına bakmayı sürdürdü.</p>

  <p class="calibre1">Annesi, “Ben seçim yapmak zorundayım,” diye devam etti. “Sen de çalışarak hayatını kazanacak yaşa geldiğin zaman kendi seçimlerini yapmak zorunda kalacaksın. Sana hayır demek hoşuma mı gidiyor sanıyorsun?”</p>

  <p class="calibre1">Bobby, pek sayılmaz, diye düşündü. Tenis papuçlarına bakmayı sürdürüyor, gevşeyip bebeksi iniltiler salıvermeye can atan dudaklarını sıkıyordu. Ama hayır demekte bir sakınca gördüğünü hiç sanmıyorum. Liz devam etti. “Gottrock’lar gibi olsaydık, plajda harcaman için sana beş -hatta on- dolar verirdim. Kız arkadaşını fuarda gezmeye götürmek istersen bisiklet parası kavanozundan borç alman da gerekmezdi. ” Bobby kafasının içinden annesine, o benim kız arkadaşım değil! diye bağırdı. O BENİM KIZ ARKADAŞIM DEĞİL!</p>

  <p class="calibre1">Liz oğlunun içinde kopan fırtınanın farkında değildi. “Tabii biz de Gottrock’lar gibi olsaydık, zaten bisiklet almak için para biriktirmek zorunda kalmazdın.” Liz’in sesi giderek tizleşiyordu. Son birkaç aydır içinde birikenler gazoz gibi köpürerek ve asit gibi yakarak fışkırmak üzereydi. “Bilmem farkında mısın, baban bize pek bir şey bırakmadı Ama ben elimden geleni yapıyorum. Karnını doyuruyorum, seni giydiriyorum, bu yaz Sterling House’a gidip beysbol oynaman için para ödedim, oysa ben bütün yazı o sıcak ofiste kâğıtlarla boğuşarak geçireceğim. Sen öbür çocuklarla plaja davet edildin, senin hesabına seviniyorum, ama tatil gününü nasıl finanse edeceğin artık senin bileceğin iş. Dönme dolaplara, salıncaklara binmek istersen, o kavanozda biriktirdiğin paradan al ve istediğini yap. Yok, harcamak istemiyorsan, plajda oynamakla yetin ya da evde kal. Benim için bir şey fark etmez. Sadece sızlanmayı kesmeni istiyorum. Sızlanmanı dinlemekten nefret ediyorum. Bu tıpkı, tıpkı…” Kadın durup içini çekti, sonra çantasını açarak içinden sigaralarını çıkardı. “Sızlanmanı dinlemekten nefret ediyorum,” diye yineledi.</p>

  <p class="calibre1">Bu tıpkı baban gibi. Tamamlamadan bıraktığı cümle buydu.</p>

  <p class="calibre1">Bobby sessizce duruyordu. Yanakları ve gözleri yanıyordu. Tenis papuçlarına bakıyor, sızlanmamak için tüm iradesini kullanıyordu. Bu noktada bir tek boğuk hıçkırık eve mıhlanıp kalması için yeterli olurdu; Liz gerçekten çılgından farksızdı, oğlunu hapsetmek için bir bahane arıyordu sadece. Ve sızlanmak biricik tehlike değildi. Bobby, oğlundan bir tek beş cent bile esirgeyen annesi gibi çingene bir kocakarı yerine babasına benzemeyi bin kat yeğleyeceğini onun suratına karşı haykırmak istiyordu. Rahmetli küçük adam Randall Garfield onlara bir şey bırakmamışsa ne olacaktı? Liz sanki niçin bütün suç onunmuş gibi konuşuyordu? Niçin Randall’la evlenmişti sanki?</p>

  <p class="calibre1">“Tamam, değil mi Bobby? Başka küstahça karşılıklar yok, değil mi?” Liz’in sesindeki kırılgan neşe tehlikenin büyüklüğüne işaret ediyordu. Hani insan onu tanımasa, iyi niyetine inanacaktı.</p>

  <p class="calibre1">Bobby tenis papuçlarına baktı, fakat ağzını açmadı. Bütün sızlanmaları ve öfkeli sözleri boğazına tıktı ve bir şey söylemedi. Anne, oğulun arasındaki sessizlik uzuyordu. Bobby annesinin dudaklarındaki sigaranın, bir gece önceki sigaraların, ayrıca, TV’ye görmeden bakıp telefonun çalmasını beklerken içtiği sigaraların kokusunu alıyordu.</p>

  <p class="calibre1">Liz oğluna ağzını açıp pot kırması için on beş saniye verdikten sonra, “Güzel. Öyleyse anlaştık demektir,” dedi. “Gününün tadını çıkar, Bobby.” Çocuğu öpmeden çıkıp gitti.</p>

  <p class="calibre1">Bobby açık pencerenin başına gitti, (Şimdi yanaklarından yaşlar süzülüyordu, ama o bunun farkında değildi.) perdeyi araladı ve annesinin yüksek ökçelerini kaldırıma çarpa çarpa Commonwealth’e doğru uzaklaşmasını seyretti. Derin birkaç soluk aldıktan sonra mutfağa yöneldi. Karşıdaki dolaba bakıyordu. Mavi ibrik buranın üst rafında, sosluğun arkasında gizliydi. İstese bunun içinden biraz para alabilirdi. Annesi ibriğin içindeki paranın hesabını tutmazdı, Bobby üç adet yirmi beş cent’i cebine indirse farkına bile varmazdı, ama çocuk bunu yapamazdı. Çalıntı parayı harcamanın hiçbir zevki olmazdı çünkü. Bobby bunu nereden bildiğine emin değildi, ama biliyordu işte; daha dokuz yaşındayken içi bozuk para dolu ibriği burada keşfettiği zaman dahi bilmişti. Sonunda, dürüstlükten çok esef duygularının pençesinde yatak odasına gitti ve Bisiklet Fonu Kavanozu’na baktı.</p>

  <p class="calibre1">Birden annesinin haklı olduğunu düşündü; biriktirdiği paranın birazını Savin Rock’da harcamak için alabilirdi. Schwinn’in parasını tamamlaması bu arada belki bir ay uzardı, ama kendi parasını harcamak onu rahatsız etmezdi. Bir şey daha vardı. Kavanozdan para almaya yanaşmaz, parayı sadece biriktirirse annesine benzerdi.</p>

  <p class="calibre1">Böylece kararını veren Bobby Bisiklet Fonu’ndan beş adet on cent çıkardı, cebine yerleştirdi ve bir yere koşması gerektiğinde zıplayıp cebinden düşmelerini önlemek için üstlerine bir kâğıt mendil koydu, sonra kumsala gitmek için eşyasını toparlamaya girişti. Çok geçmeden ıslık çalmaya başlamıştı. Ted de onun ne gibi bir iş çevirdiğini görmek için aşağı indi.</p>

  <p class="calibre1">“Gidiyor musunuz, Kaptan Garfield?”</p>

  <p class="calibre1">Bobby başıyla doğruladı. “Savin Rock hoş bir yerdir. Bir sürü atlıkarınca ve dönme dolap falan vardır.” “Öyleyse bol bol eğlen, Bobby. Ve sakın bir yerlerden düşme.”</p>

  <p class="calibre1">Bobby merdivene yöneldi, sonra başını çevirip ayaklarında terliksiyle merdivenin alt basamağında duran Ted’e baktı. Bobby, “Niçin Çıkıp verandada oturmuyorsunuz?” diye sordu. “Evin içi fırın gibi olacaktır. “</p>

  <p class="calibre1">Ted gülümsedi. “Belki. Ama ben yine içerde kalacağım galiba.”</p>

  <p class="calibre1">“Siz iyi misiniz?”</p>

  <p class="calibre1">“İyiyim, Bobby. Gerçekten iyiyim.”</p>

  <p class="calibre1">Bobby, Broad Sokağı‘nın Gerber’lerin evinin bulunduğu tarafına geçerken hiçbir nedeni yokken sıcak odasında gizlenen Ted’e acıyordu. Çünkü bir nedeninin bulunmaması gerekiyordu, değil mi? Gayet tabii. Oralarda alçak adamlar bulunduğu ve bir yerlere {herhalde batıya gidiyorlardır, diye düşündü) gittikleri takdirde, emekliye ayrılmış Ted Brautigan gibi yaşlı birinden ne isteyebilirlerdi?</p>

  <p class="calibre1">Annesiyle arasında geçen kavga başta çocuğun biraz moralini bozmuştu. (Bayan Gerber’in sevimli tombul arkadaşı Rionda Hewson onu oyunbozanlıkla suçladı, sonra yanlarını ve koltukaltlarını gıdıklamaya başlayıp en sonunda güldürmeyi başardı.) Ama kumsala gelmelerinin üzerinden uzun bir zaman geçmeden Bobby kendini daha iyi hissetmeye başlayıp eski neşesine kavuştu.</p>

  <p class="calibre1">Mevsimin henüz başında olduğu halde Savin Rock iyice hızlanmıştı. Atlıkarınca dönüyor, Vahşi Fare gürlüyor, küçük çocuklar bağırışıyorlar, eğlence evinin dışındaki hoparlörlerden teneke sesli rock and roll müzikleri boşanıyor, işportacılar tezgâhlarının başında uluyarak mallarının reklamını yapıyorlardı. Son üç süt şişesinden sadece ikisini deviren Sully-John istediği oyuncak ayıyı kazanamadı (Rionda bazılarının diplerine özel ağırlıklar konulup devrilmelerinin engellendiğini öne sürdü.), fakat beysbol atma pavyonundaki adam ona yine de güzel bir ödül verdi: sarı pelüş kaplı ahmak bir karıncayiyen. S-J içinden gelerek bunu Carol’un annesine verdi. Anita onu gülerek kucakladı, dünyanın en tatlı çocuğu olduğunu, on beş yaş daha büyük olsaydı iki kocalı olmak pahasına onunla evleneceğini söyledi. Sully-John’un utancından yüzü kızardı.</p>

  <p class="calibre1">Bobby halkaları fırlatmayı denedi, ama her üç atışı da başarısız oldu. Nişan barakasında daha şanslı oldu, iki tabak kırarak küçük bir ayı kazandı. Bunu her nasılsa iyi davranan Sümüklü Ian’a armağan etti. Çocuk gerçekten de huysuzluk etmemiş, donunu ıslatmamış ya da Sully’nin veya Bobby’nin hayalarını tekmelemeye kalkışmamıştı. Ian ayıyı kucakladı ve Bobby’ye bir tanrıymış gibi baktı.</p>

  <p class="calibre1">Anita, “Güzel bir ayıymış, Ian da onu pek sevdi,” dedi. “Ama onu annene götürmeyi istemez miydin?”</p>

  <p class="calibre1">“Hayır. Annem böyle şeylere önem vermez. Ama ona bir şişe parfüm kazanmak isterdim.”</p>

  <p class="calibre1">Sully-John’la Vahşi Fare’ye binmek için birbirlerine meydan okudular. Sonunda da birlikte gittiler. Bindikleri araba sert dalışlar yaptı.</p>

  <p class="calibre1">Cıyak cıyak bağırıyorlar; sonsuza dek yaşayacaklarına ve hemen Geçeklerini aynı zamanda biliyorlardı. Arabaları tepede hafifçe sallanarak durunca, Bobby’nin midesi bir tuhaf oldu. Atlantik solunda kıyıya doğru bir dizi beyaz taçlı dalgayla son buluyordu. Kumsal da aynı derecede beyaz, okyanus inanılmayacak kadar lacivertti. Güneş ışınlan ipek gibi üstünden kayıp geçiyordu. Fuar alanı altlarındaydı. Hoparlörlerden Freddy Cannon’un sesi kulağa geliyordu.</p>

  <p class="calibre1">Carol, “Aşağıdaki her şey ne kadar ufak görünüyor,” dedi. Sesi alışılagelmedik şekilde zayıftı.</p>

  <p class="calibre1">“Sakın korkma, olabileceğimiz kadar güvendeyiz. Dönme dolap bu kadar yükseğe çıkmasa çocuk oyuncağı sayılırdı.”</p>

  <p class="calibre1">Carol bir bakıma üçü içinde en olgun olanıydı; S-J’ye küfrettiği için kitaplarını taşıttığı gün olduğu gibi, ciddi ve kendine güvenliydi. Ama yüzü şimdi yine bir bebek yüzüne dönüşmüştü: yuvarlak, az soluk ve panik yansıtan bir çift mavi gözün hâkim olduğu bir yüze. Bobby düşünmeden eğildi ve dudaklarını onun dudaklarının üstüne kondurup onu öptü. Geri çekildiğinde kızın gözleri az öncekinden daha da iriydi.</p>

  <p class="calibre1">Bobby, “Olabileceğimiz kadar güvendeyiz,” diyerek sırıttı.</p>

  <p class="calibre1">“Yine yap!” Hayatının ilk öpücüğüydü kızın. Yaz tatilinin ilk cumartesisinde Savin Rock’da ilk kez öpülmüş ve o bunu kaçırmıştı. Bu yüzden Bobby’nin yine yapmasını istiyordu.</p>

  <p class="calibre1">Bobby, “Yapmasam daha iyi olur,” dedi. Ama yüksekte onu kim görüp hanım evladı diyecekti?</p>

  <p class="calibre1">“Yoksa cesaretin mi yok?”</p>

  <p class="calibre1">“Kimseye söyleyecek misin?”</p>

  <p class="calibre1">“Hayır, yemin ediyorum. Haydi, aşağı inmeden önce yine yap, çabuk!”</p>

  <p class="calibre1">Bobby böylece onu bir kez daha öptü. Kızın dudakları pürüzsüz ve kapalıydı, güneşten ısınmıştı. Derken dolap yine dönmeye başlayınca Bobby durdu. Carol başını kısacık bir an onun göğsüne dayadı, “Teşekkür ederim, Bobby,” dedi. “Olabileceği kadar güzeldi.”</p>

  <p class="calibre1">“Ben de öyle düşündüm.”</p>

  <p class="calibre1">Birbirlerinden biraz uzaklaştılar. Kabinlerinin durması üzerine dövmeli görevli emniyet kolunu kaldırdı, Bobby dışarı atladı ve bir daha kıza bakmadan S-J’nin yanına koştu. Ama dönme dolabın tepesinde Carol’u öpmesinin günün en güzel kısmı olacağını şimdiden biliyordu Bu, onun da ilk gerçek öpücüğüydü. Bobby kızın dudaklarının kendininkilerin üstündeki kuru, pürüzsüz ve güneşin sıcaklığını taşıyan baskısını hiçbir zaman unutmayacaktı. Gelecekteki bütün öbür öpücükler bu ilke göre değerlendirilecek ve bir şeyleri eksik bulunacaktı.</p>

  <p class="calibre1">Bayan Gerber saat üçe doğru eşyalarını toplamaya başlamalarını söyledi; eve dönme zamanı gelmişti. Carol usulen, “Yapma, anne,” dediyse de, eşyalarını toplamaya girişti. Kız arkadaşları da ona yardım ettiler, Ian da yardım etti. (Kuma bulanmış ayıyı öteberi getirip götürürken bile elinden bırakmamakta direnmişti.). Bobby, Carol’un gün boyunca arkasından ayrılmayacağını umut etmişti. Ayrıca dönme dolapta öpüştüklerini kız arkadaşlarına söyleyeceğine emindi (Kızların toplaşıp elleriyle ağızlarını kapatarak kıkırdadıklarını ve ona çokbilmiş, şen bakışlarıyla baktıklarını gördüğü zaman söylediğini anlayacaktı.), ama Carol hiçbirini yapmamıştı. Bobby kızı birkaç kez kendisine bakarken yakalamış, o da kıza yan gözle bakmaktan kendini alamamıştı. Tâ tepedeki gözlerini unutamıyordu. Ne kadar irileşmişlerdi ve ne kadar kaygılı gözüküyorlardı. Bobby de onu öpmüştü işte.</p>

  <p class="calibre1">Bobby ile Sully plaj torbalarının çoğunu taşıdılar. Kumsalla kaldırım arasındaki basamakları çıkarlarken Rionda, “Çabuk olun, katırlar!” diye bağırarak gülüyordu. Kadın, yüzüyle omuzlarına buladığı kremin altında ıstakoz gibi kızarmıştı. O gece gözüne uyku girmeyeceğini ve güneş yanığı onu uyanık tutmasa bile fuarın yiyeceklerinin bu işi yapacağını ileri sürerek Anita Gerber’e sızlanıyordu.</p>

  <p class="calibre1">Bayan Gerber, “Dört sosisle iki börek yemene ne lüzum vardı,” diye söylendi. Bobby onu hiç bu kadar sinirli görmemişti. Kadının yorgun olduğuna karar verdi. Kendisi de güneşten biraz sersemlemişti.</p>

  <p class="calibre1">Sırtı güneş yanığından kaşınıyordu, üstelik çoraplarının içine kum kaçmıştı. Yüklendiği plaj torbaları sallanıyor ve birbirine çarpıyordu. Rionda, “Ama lunaparkın yiyecekleri o kadar lezzetli ki,” diye havalı bir sesle protesto etti. Bobby ister istemez güldü.</p>

  <p class="calibre1">Fuar alanında toprak park yerine doğru yürüyorlar, artık atlıkarıncalara, dönme dolaplara bakmıyorlardı bile. Tezgâhların çığırtkanları onları şöyle bir süzdükten sonra taze avlar aramaya koyuldular. Yüklü olarak park alanına doğru zahmetle yürüyen kişiler çoklukla kaybedilmiş davalardı.</p>

  <p class="calibre1">Fuar alanının sonuna doğru, sol yanda torba gibi sarkık mavi bir Bermuda şortla atlet giymiş, başında da melon şapka olan sıska bir adam duruyordu. Melon şapka eski ve rengi solmuştu, fakat yan giyildiği için çapkınca bir etki uyandırıyordu. Ayrıca, kenarına plastik bir ayçiçeği iliştirilmişti. Gerçekten komik bir adamdı, kızlar da sonunda elleriyle ağızlarını örterek kıkırdama fırsatını elde ettiler.</p>

  <p class="calibre1">Adam onlara uzmanları kıkırdatmış biri edasıyla bakarak gülümsedi. Bu, Carol’la arkadaşlarının daha da gülmesine neden oldu. Hâlâ gülümseyen melon şapkalı adam, arkasında durduğu derme çatma masaya, turuncu renkli iki portakal sandığının üstüne oturtulmuş suntaya avuçlarını dayadı. Suntanın üstünde kırmızı arkalı üç bisiklet kartı vardı. Adam onları hızlı ve zarif hareketlerle çevirdi. Parmakları uzun ve Bobby’ye göre hiç güneş görmemiş bir beyazlıktaydı.</p>

  <p class="calibre1">Ortadaki kart kupa kızıydı. Melon şapkalı adam onu alıp kızlara gösterdi ve parmaklarının arasında ustalıkla gezdirdi. “Kırmızılı kadını bulun, cherchez la femme rouge, bütün yapmanız gereken bu,” dedi. “Çok kolaydır.” Yvonne Loving’i yanına çağırdı. “Buraya gel, bebek yüzlü, nasıl yapıldığını göster onlara.”</p>

  <p class="calibre1">Hâlâ kıkırdayan ve siyah saçlarının diplerine kadar kızararak Rionda’nın yanına büzülen Yvonne, oyunlar için başkaca parası olmadığını, hepsini harcadığını mırıldandı.</p>

  <p class="calibre1">Melon şapkalı adam, “Sorun değil,” dedi. “Bu sadece bir gösteri, bebek yüzlü; annenle cici arkadaşının bu işin ne kadar kolay olduğunu görmelerini istiyorum.”</p>

  <p class="calibre1">Yvonne, “Hiçbiri annem değil,” dediyse de öne doğru bir adım atmaktan kendini alamadı.</p>

  <p class="calibre1">Bayan Gerber, “Trafiğe yakalanmak istemiyorsak hemen yola çıkmalıyız,” dedi.</p>

  <p class="calibre1">Rionda, “Hayır, bir dakika bekleyin, bu çok eğlenceli,” dedi. “Üç kartlı İspanyol pokeri. Adamın da söylediği gibi kolay gözüküyor, ama dikkatli olmazsa insan sırtındaki gömleği de kaybeder ve beş parasız olarak evine döner.”</p>

  <p class="calibre1">Melon şapkalı adam ona önce sitemli bir bakış fırlattı, sonra çekici bir gülümseyiş yöneltti. Bobby bunun alçak bir adamın gülümseyişi olduğunu düşündü birden. Ted’i korkutanlardan biri olmasa da, bir alçak adamdı.</p>

  <p class="calibre1">Melon şapkalı adam, “Geçmişte kötü birinin kurbanı olduğun ortada. Ama senin gibi güzel ve kibar bir hanıma nasıl olup da kötü davranılabildiğini aklım almıyor,” dedi.</p>

  <p class="calibre1">Bir metre altmış santim boyunda, yüz kilo ağırlığında ve omuzlarıyla yüzü Ponds kremine bulanmış güzel ve kibar hanım neşeyle güldü. “Boş lafı bırak ve bu işin nasıl yapıldığını çocuğa göster,” dedi. “Sahi, yasal bir oyun olduğuna emin misin?”</p>

  <p class="calibre1">Masanın arkasındaki adam da başını arkaya atarak güldü. “Fuarın dış kapısında her şey yasal, yani seni yakalayıp kapı dışarı etmelerine kadar. Bunu tabii ki sen de biliyorsun. Sahi, adın ne, bebek yüzlü?”</p>

  <p class="calibre1">Kız Bobby’nin zor duyduğu bir sesle, “Yvonne,” dedi. Sully olanları ilgiyle izlemekteydi. Kız tamamladı. “Tanıdıklarım bana bazen Ewie derler.”</p>

  <p class="calibre1">“Peki, Ewie, şimdi dikkatli bak, güzel bebek. Ne görüyorsun? Bana adlarını söyle -senin gibi zeki bir çocuğun söyleyebileceğini biliyorum- söylerken de işaret et. Dokunmaktan çekinme sakın. Burada hileli hiçbir şey yok.”</p>

  <p class="calibre1">“Şu sondaki vale… Öbür uçtaki de papaz… Bu da kız. Ortada duruyor.”</p>

  <p class="calibre1">“Doğru bildin, bebek yüzlü. Kartlarda da hayatta olduğu gibi çok kez iki erkeğin ortasında bir kadın vardır. Beş altı yıl sonra bunu sen de keşfedeceksin.” Adamın sesi hipnotize eden tekdüze bir ton almıştı. “Şimdi dikkat et ve gözlerini kesinlikle kartlardan ayırma.” Adam kartların sırtlarını çevirdi. “Söyle bakalım, bebek yüzlü, kız bunlardan hangisi?”</p>

  <p class="calibre1">Yvonne Loving ortadaki kırmızı sırtlı kartı işaret etti.</p>

  <p class="calibre1">Melon şapkalı masasının etrafında toplanmış küçük kafileye, “Bildi mi dersiniz?” diye sordu.</p>

  <p class="calibre1">Rionda, “Anladığım kadarıyla,” dedi ve plaj elbisesinin altındaki korsesiz göbeğini hoplata hoplata güldü. Melon şapkalı alçak adam onun gülüşüne gülümseyerek karşılık verdi ve ortadaki kartın bir ucunu kaldırarak kırmızı kızı gösterdi. “Yüzde yüz bildi, güzelim. Ama şimdi dikkat et! Gözünü benden ayırma! Senin gözünle benim elim arasında bir yarış söz konusu! Hangisi kazanacak? İşte günün konusu bu!”</p>

  <p class="calibre1">Adam böyle diyerek üç kartı masa yerine geçen suntanın üstünde karıştırmaya koyuldu. Bir yandan da şarkı söyler gibi, “Yukarıya ve aşağıya, şuraya ve buraya, içeriye ve dışarıya, öne ve arkaya gidişlerine bak, şimdi geri geldiler, yan yanalar. Söyle bana, bebek yüzlüm, o nerede gizli?” deyip duruyordu.</p>

  <p class="calibre1">Yvonne şimdi yine yan yana dizili olan üç kartı incelerken Sully, Bobby’nin kulağına eğildi. “Onları karıştırmasını seyretmeye hiç gerek yok. Kızın köşesi bükülmüş. Görüyor musun?”</p>

  <p class="calibre1">Bobby başını eğdi, Yvonne da soldaki kartı -köşesi bükülü olanı-çekine çekine işaret ederken aferin kız diye düşündü. Melon şapkalı adam kartı çevirdi ve kupa kızını ortaya çıkardı.</p>

  <p class="calibre1">“İyi iş!” dedi. “Keskin gözlerin varmış, bebek yüzlü, gerçekten keskin gözlüymüşsün.”</p>

  <p class="calibre1">“Teşekkür ederim,” diyen Yvonne, tıpkı Bobby tarafından öpülen Carol kadar mutlu gözüküyordu.</p>

  <p class="calibre1">Melon şapkalı, “Şimdi benimle on cent bahse girersen, sana yirmi cent iade ederim,” dedi. “Niçin diye sorarsan, çünkü bugün cumartesi, cumartesileriyse her şey ikiye katlanır. Hanımlar, içinizden biri genç gözlerinizle yorgun yaşlı ellerim arasındaki bir yarış için on cent’i riske atar mı? Şanslı kocalarınıza Savin Rock’daki Bay Herb McQuown’un günlük park ücretinizi ödediğini söyleyebilirsiniz. Peki çeyrek dolarla bahse girmeye ne dersiniz? Kupa Kızı‘nı gösterirseniz, size elli cent iade ederim.”</p>

  <p class="calibre1">Sully-John, “Yarım dolar ha!” dedi. “Benim çeyrek dolarım var, bayım, sizinle bahse girebilirim.”</p>

  <p class="calibre1">Carol’un annesi, “Buna kumar derler, Johnny. Kumar oynaman izin vermemem gerekir,” diye atıldı.</p>

  <p class="calibre1">Rionda, “Yapma, çocuk bir ders alsın,” dedi. “Ayrıca, adam kazanmasına izin verebilir de. Hepimizi işin içine çekmek için.” Kadın sesini alçaltmaya yeltenmedi, ama melon şapkalı adam, Bay McQuown sadece ona bakarak gülümsedi. Sonra dikkatini S-J’ye çevirdi.</p>

  <p class="calibre1">“Paranı bir görelim, çocuk, haydi aç avucunu.”</p>

  <p class="calibre1">Sully-John çeyrek dolarını uzattı. McQuown tek gözünü kapayarak onu bir an öğleden sonra güneşine tuttu. “Evet, kalp değilmiş.” Melon şapkalı böyle diyerek parayı üç kart dizisinin soluna bıraktı. Sonra iki yana baktı -belki de görünürde polis var mı diye bakmıştı- arkasından alayla gülümseyen Rionda’ya göz kırptıktan sonra Sully-John’a dikkatini çevirdi. “Adın ne, delikanlı?”</p>

  <p class="calibre1">“John Sullivan.”</p>

  <p class="calibre1">McQuown gözlerini irileştirdi ve melon şapkayı başının öbür yanına devirdi. Bu hareketi yaparken başını sallayıp plastik ayçiçeğinin komik şekilde eğilmesine neden olmuştu. “Ünlü bir ad bu! Kimden söz ettiğimi biliyorsun, değil mi?”</p>

  <p class="calibre1">S-J, “Tabii,” dedi. “Belki bir gün ben de bir boksör olurum.” McQuown’un başının yukarsında bir sol, bir sağ yumruğunu salladı.</p>

  <p class="calibre1">“Güzel, güzel,” dedi McQuown. “Ya gözlerinden ne haber, Bay Sullivan?”</p>

  <p class="calibre1">“Oldukça keskindirler.”</p>

  <p class="calibre1">“Öyleyse hazır ol, çünkü yarış başlamak üzere! Evet, efendim! Ellerime karşı senin gözlerin! Yukarıya ve aşağıya, şuraya ve buraya, nereye gitti bilmiyorum!” Bu kez daha da hızlı hareket ettirilen kartlar yavaşlayıp durdular.</p>

  <p class="calibre1">Sully göstermeye hazırlandı, ama sonra kaşlarını çatarak elini çekti. Şimdi köşesi bükülü iki kart vardı. Sully başını kaldırıp kollarını kirli atletinin üstünde kavuşturmuş olan McQuown’a baktı. McQuown gülümsüyordu. “Acele etme, oğul,” dedi. “Sabah harikaydı, ama öğleden sonra çok ağır geçiyordu.”</p>

  <p class="calibre1">Bobby, Ted’in, “Tüyle süslü şapkaları sofistike sananlar. Sokak aralarında barbut oynayan ve oyun sırasında kese kâğıt içindeki bir içki şişesini elden ele dolaştıran adamlar,” dediğini hatırladı. McQuwn’un şapkasında tüy yerine komik bir plastik çiçek vardı, görünürdeyse şişe yoktu… Ama cebinde bir tane vardı. Küçük bir şişe. Bobby buna emindi. Gün sonuna yaklaşıp işler zayıflayınca, el-göz koordinasyonu ise önceliğini kaybedince, McQuown şişeyi giderek daha sık ağzına götürüp içkiden yudumlar alacaktı.</p>

  <p class="calibre1">Sully sağdaki kartı işaret etti. Bobby, yapma, S-J, diye düşündü. McQuown kartın yüzünü çevirince de maça papazı ortaya çıktı. McQuown soldaki kartı çevirip sinek valesini gösterdi. Kız ortadaki yerine geri dönmüştü. “Üzgünüm, oğul, bu kez bilemedin. Ama artık oyuna ısındığına göre, bir deneme daha yapmak ister misin?” “İyi ama bu son paramdı.” Sully-John fena bozulmuştu.</p>

  <p class="calibre1">“İsabet, çocuk,” dedi Rionda. “Bu adam üstünde başında neyin varsa alır, seni donunla ortada bırakırdı.” Kızlar bu sözlere kıkır kıkır güldüler. S-J ise kıpkırmızı olmuştu. Rionda aldırmadı. “Massachusetts’de otururken bir süre Revere Kumsalı‘nda çalışmıştım,” dedi. “Bu işin nasıl yapıldığını size göstereyim, çocuklar. Bir dolara ne dersin, arkadaş? Benimle bahse tutuşmak hoşuna gitmez mi?”</p>

  <p class="calibre1">McQuown, “Seninle her şey hoşuma gider,” diye duygulu bir sesle içini çekti. Ama doları, kadının çantasından çıkar çıkmaz kaptı. Parayı ışığa tutarak uzman gözüyle inceledi, sonra kartların solunda masanın üstüne çarptı. “Sahteye benzemiyor, şekerim. Sahi, adın neydi senin?” Rionda omuzlarını silkti. “Sen adımı boş ver şimdi.”</p>

  <p class="calibre1">Anita Gerber, “Ree, yapma,” diyecek oldu.</p>

  <p class="calibre1">Fakat Rionda, “Bu işin nasıl yapıldığını bildiğimi söyledim,” dedi. “Haydi, kartları karıştır, arkadaşım.” McQuown, “Hemen güzel bayan,” diye itaat etti. Elleri kırmızı sırtlı kartları harekete geçirdi (yukarıya ve aşağıya, şuraya ve buraya, öne ve arkaya, git… git… gitti) ve onları yine üçlü bir sıra halinde dizdi. Bobby bu kez üç kartın da köşelerinin bükülü olduğunu şaşkınlıkla fark etti.</p>

  <p class="calibre1">Rionda’nın yüzündeki küçük gülümseyiş silinmişti. Kartlardan McQuown’a, sonra yine kartlara, arkasından da denizden gelen esintide hafifçe titreyen kâğıt dolara baktı. Sonunda bakışı McQuown’un üstünde durdu.</p>

  <p class="calibre1">“Beni faka bastırdın, öyle değil mi, arkadaş?” dedi.</p>

  <p class="calibre1">McQuown, “Hayır,” dedi. “Sadece yarışta seni geçtim. Evet, ne düşünüyorsun?”</p>

  <p class="calibre1">“Düşündüğüm şu: Başımı ağrıtmayan iyi bir dolardı ve benden gideceği için üzgünüm.” Rionda böyle diyerek ortadaki kartı işaret etti.</p>

  <p class="calibre1">McQuown işaret edilen kartı çevirerek papazı ortaya çıkardı ve doları cebine attı. Kız bu kez soldaydı. Bir dolar ve bir çeyrek daha zenginleşmiş olan McQuown, Harwich’lilere gülümsedi. Şapkasına iliştirilmiş plastik çiçek de tuz kokan havada ileri geri sallanıyordu. “Sırada kim var?” diye sordu adam. “Gözünü elimle yarıştırmak isteyen var mı?”</p>

  <p class="calibre1">Bayan Gerber, “Sanırım, yarış hepimizi yordu,” dedi. Masanın arkasındaki adama tatsız tatsız gülümsedi ve bir elini kızının omzuna, öbürünü ise uykulu gözlü oğlununkine dayayarak onları oradan uzaklaştırmaya girişti.</p>

  <p class="calibre1">Bobby, “Bayan Gerber?” diye sordu. Bir zamanlar hoşuna gitmeyen bir floşla asla karşılaşmamış bir adamla evli olan annesinin, Bay McQuown’un derme çatma masasının önünde duran kızıl saçlı oğlunu görebilse neler hissedeceğini bir an düşündü. Bu düşünce biraz gülümsemesine neden oldu. Bobby bir floşun ne olduğunu biliyordu artık; fulları, kareleri de. Bazı araştırmalar yapmıştı. “Deneyebilir miyim?”</p>

  <p class="calibre1">“Sence artık yetmedi mi dersin, Bobby?”</p>

  <p class="calibre1">Bobby, elini cebine tıktığı kâğıt mendilin altına attı ve son üç beş cent’ini ortaya çıkardı. Bunları önce Bayan Gerber’e, sonra da Bay McQuown’a göstererek, “Bütün param bu kadar,” dedi. “Yeter mi acaba?”</p>

  <p class="calibre1">McQuown, “Ben bu oyunu penny’ler karşılığında da oynadım ve zevkini çıkardım, oğlum,” diye karşılık verdi. Bayan Gerber, Rionda’ya baktı.</p>

  <p class="calibre1">Rionda, “Boş ver,” diyerek Bobby’nin yanağına bir çimdik attı. “Bu topu topu bir saç tıraşı parası. Varsın, onu da kaybetsin. Sonra eve döneriz.”</p>

  <p class="calibre1">Bayan Gerber, “Pekâlâ, Bobby,” diyerek içini çekti. “Madem istiyorsun.”</p>

  <p class="calibre1">McQuown, “Şu beş cent’leri şuraya koy da onları görebilelim,” dedi. “Evet, temiz paralar. Hazır mısın?”</p>

  <p class="calibre1">“Sanırım.”</p>

  <p class="calibre1">“Başlıyoruz öyleyse. İki erkekle bir kız birlikte saklambaç oynuyorlar Erkekler değersiz. Ama kızı bulursan paranı ikiye katlarsın.”</p>

  <p class="calibre1">Soluk renkli hünerli parmaklar kartları çevirdi. McQuown konuşuyor kartlar bulanıklaşıyordu. Bobby onların masanın üstünde dolaşmalarını seyrediyor, ama kızı keşfetmek için fazla bir çaba göstermiyordu. Buna gerek yoktu.</p>

  <p class="calibre1">“Başlarını almış gidiyorlar, geliyorlar ve yavaşlıyorlar, şimdi de duruyorlar, işte sınav anı.” Kırmızı sırtlı kartlar yine sıraya dizilmişlerdi. “Söylesene Bobby, kız nerede gizli?”</p>

  <p class="calibre1">Bobby, “Orada,” diyerek sol ucu işaret etti.</p>

  <p class="calibre1">Sully, “Ortadaki karttı, sersem. Bu kez gözümü ondan ayırmadım,” diyerek inledi.</p>

  <p class="calibre1">McQuown, Sully’ye bakmadı bile. Gözü Bobby’deydi. Bobby de ona baktı. McQuown bir an sonra elini uzatıp Bobby’nin işaret ettiği kartı çevirdi. Kupa kızıydı.</p>

  <p class="calibre1">Sully, “Olur şey değil!” diye bağırdı.</p>

  <p class="calibre1">Carol heyecanla ellerini çırparak zıplayıp duruyordu. Rionda Hewson cıyaklayarak çocuğun sırtına bir şaplak indirdi. “Bu kez sen onu faka bastırdın, Bobby! Aferin, çocuk!”</p>

  <p class="calibre1">McQuown, Bobby’ye düşünceli bir bakış fırlattı, sonra elini cebine atıp bir avuç dolusu bozukluk çıkardı. “Hiç fena değil, delikanlı. Bugün ilk kez yeniliyorum. Yani isteyerek yenilmediğimi söylemek istiyorum.” Yığının içinden bir yirmi beşle bir beş cent seçerek Bobby’nin on beş cent’inin yanına bıraktı. “Bir kez daha yarışmak ister misin?”</p>

  <p class="calibre1">Bobby izin ister gibi Bayan Gerber’e baktı.</p>

  <p class="calibre1">Anita, “Kazançlı durumdayken bırakman daha doğru olmaz mı?” diye sordu. Bunu söylerken gözleri parlıyor ve eve dönerken yoğun trafiğe yakalanma endişesini unutmuş görünüyordu.</p>

  <p class="calibre1">Çocuk ona, “Kazançlı duruma çıkınca bırakacağım,” dedi.</p>

  <p class="calibre1">McQuown güldü. “Palavracı bir çocukmuş! Bir beş yıl daha çenesinde kıl çıkmayacak, ama bakın şimdiden palavra sıkıyor. Evet, ne diyorsun, Övüngen Bobby? Oyuna devam ediyor muyuz?”</p>

  <p class="calibre1">“Tabii,” dedi Bobby. Carol veya Sully-John onu övünmekle suçlamış olsalar şiddetle itiraz ederdi; genç hayatının John Wayne’den Uzay Müfrezesi’ndeki Lucky Starr’a kadarki bütün kahramanları dünyayı ya da bir treni kurtardıktan sonra, “Yok canım,” diyebilecek türden kişilerdi. Ama mavi şortlu bir alçak adam, aynı zamanda da bir üçkâğıtçı olan Bay McQuown’a karşı kendini savunmaya gerek görmüyordu. Övünmek aslında Bobby’nin aklının köşesinden bile geçmemişti Bunun babasının floşları gibi bir şey olduğunu da düşünmüyordu Floşlar sadece umut ve tahmindi. Charlie Yearman’a göre “budalaların pokeri”. Harwich İlkokulu’nun kapıcısı çocuğa, oyunla ilgili olarak S-J ile Denny Rivers’in bilmediği her şeyi anlatmıştı. Ama bunda tahminin yeri yoktu.</p>

  <p class="calibre1">Bay McQuown, Bobby’ye tekrar baktı; çocuğun sakin tavırları ve kendine güveni onu rahatsız ediyora benziyordu. Sonra uzanıp şapkasına çekidüzen verdi, kollarını uzattı ve parmaklarını kıpırdattı. “Haydi bakalım, çocuk!”</p>

  <p class="calibre1">Kartlar yine bulandı. Bobby arkasında Sully-John’un, “Tuh be!” diye homurdandığını duydu. Carol’un arkadaşı Tina da, “Fazla hızlı,” diye söylendi. Bobby kartların hareketini yine gözledi, ama sadece bunun kendisinden beklendiğini hissettiği için. Bay McQuown’un bu kez gevezeliğe kalkışmamasına sevinmişti.</p>

  <p class="calibre1">Kartlar yine sıraya dizildi. McQuown kaşlarını kaldırarak Bobby’ye baktı. Ağzının köşelerinde hafif bir gülümseme biçimlenmişti, ama hızlı soluklar alıp veriyordu, üst dudağında da ter damlacıkları birikmişti. Bobby hemen sağdaki kartı işaret etti. “İşte bu.”</p>

  <p class="calibre1">“Nereden biliyorsun?” McQuown’un dudaklarından gülümseyiş silinmişti. “Nasıl bilebilirsin bunu?”</p>

  <p class="calibre1">“Sadece biliyorum,” dedi Bobby.</p>

  <p class="calibre1">McQuown kartı çevirmek yerine başını hafifçe eğerek panayırcı bakışını dikti. Somurtkan bir anlam gülümseyişin yerini almıştı; dudaklarının köşeleri aşağı kıvrılmış, gözlerinin arasında bir kırışık belirginleşmişti. Şapkasındaki çiçek bile hoşnutsuz gözüküyor, ileri geri sallanışı fütursuz yerine küskün izlenimini bırakıyordu, “iskambilleri karıştırmakta üstüme yoktur. Kimse beni bu oyunda yenik düşürememiştir!” diye söylendi. Rionda, Bobby’nin omzunun üzerinden uzandı ve çocuğun işaret ettiği kartı çevirdi. Kupa kızıydı. Bu kez bütün çocuklar ellerini çırptılar. Çıkan ses Bay McQuown’un kaşlarının arasındaki kırışığın daha da derinleşmesine yol açtı.</p>

  <p class="calibre1">Rionda, “Anladığım kadarıyla dostumuz Övüngen Bobby’ye doksan cent borçlusun,” dedi. “Borcunu ödeyecek misin?”</p>

  <p class="calibre1">McQuown, Rionda’ya dönerek, “Ya ödemezsem? ” dedi. “Ne yaparsın, şişko? Polis mi çağıracaksın?”</p>

  <p class="calibre1">Anita Gerber endişeli görünüyordu. “Belki gitsek daha iyi olacak.”</p>

  <p class="calibre1">Rionda, Anita’yı duymamış gibi davranarak, “Polis çağırmak mı?” dedi “Yok canım.” Gözlerini üçkâğıtçıdan ayırmamıştı. “Cebinden doksan cent çıkacak diye donuna yapmış gibi davranıyorsun.”</p>

  <p class="calibre1">Ama Bobby, söz konusu şeyin yalnız para olmadığını biliyordu. McQuown bu kez paradan çok daha fazlasını kaybetmişti. Onu en çok rahatsız eden şey ise kart karıştırma ustası unvanının bir çocuk tarafından alaşağı edilmesiydi.</p>

  <p class="calibre1">Rionda devam etti. “Ne yapacağımı biliyor musun, panayırda beni dinleyecek herkese senin ucuz bir üçkâğıtçı olduğunu söyleyeceğim. Doksan cent’lik McQuown diyeceğim senin için. Böylesi işine yardımcı olur mu sanıyorsun?”</p>

  <p class="calibre1">McQuown elini homurdana homurdana cebine attı ve yine bir avuç dolusu bozukluğu ortaya çıkardı ve Bobby’nin kazancını acele tarafından saydı. “Al doksan cent’ini,” dedi. “Git, kendine bir martini satın al.” Bobby, “Sadece tahmin ettim, o kadar,” dedi ve paraları avuçlayarak cebine attı. Bozukluklar cebini kurşun gibi ağırlaştırmıştı. Sabahleyin annesiyle yaptığı tartışma şimdi ne kadar saçma görünüyordu ona. Geldiği zamankinden daha fazla parayla evine dönüyordu, öyleyken bu onun için hiçbir şey ifade etmiyordu. Hiçbir şey. “Tahmin etmekte ustayımdır,” diye ekledi.</p>

  <p class="calibre1">Bay McQuown rahatlamış gözüktü. Öyle ya da böyle onlara zarar vermeyecekti zaten; alçak bir adam olabilirdi, ama insanları incitecek türden biri değil. O akıllı, uzun parmaklı ellerini bir yumruk yaparak aşağılamak niyetinde hiç değildi. Ama Bobby de onu mutsuz bir halde arkasında bırakmak istemiyordu. McQuown, “Evet,” dedi. “Tahmin etmekte ustasın. Üçüncü bir denemeye ne dersin, Bobby? Belki de bir servet seni bekliyor.”</p>

  <p class="calibre1">Bayan Gerber yine, “Artık gitmemiz lazım,” diye atıldı.</p>

  <p class="calibre1">Bobby, “Zaten bir deneme daha yaparsam kaybederim,” dedi. “Teşekkür ederim, Bay McQuown. Eğlenceli bir oyundu.”</p>

  <p class="calibre1">“Evet, evet. Artık toz ol, çocuk.” McQuown öbür panayır çığırtkanlarına benzemişti şimdi. Gözlerini ileriye dikmiş, kendine taze avlar arıyordu.</p>

  <p class="calibre1">Eve dönene kadar Carol’la kız arkadaşları Bobby’ye hayranlıkla Sully-John da şaşkınlıkla karışık bir saygıyla bakıyordu. Bu bakış Bobby’ yi rahatsız etmişti. Rionda bir ara dönerek onu dikkatle süzdü “Sadece tahmin etmedin, değil mi?” diye sordu.</p>

  <p class="calibre1">Bobby bir şey demeden ona ihtiyatla baktı.</p>

  <p class="calibre1">Kadın içini çekti. “Babam bahisçi bir adam değildi, ama arada sırada bir sayıyla ilgili önsezisi olurdu. O zaman bahse girerdi. Bir keresinde elli dolar kazanmış, bize bütün bir ay yetecek kadar yiyecek satın almıştı. Sana da aynı şey oldu, değil mi?”</p>

  <p class="calibre1">“Sanırım,” dedi Bobby.</p>

  <p class="calibre1">Çocuk eve döndüğünde annesi verandadaki salıncakta bacaklarını altına almış oturuyordu. Cumartesilere mahsus pantolonunu giymiş, somurtkan bir yüzle sokağa bakıyordu. Arabasıyla uzaklaşan Carol’un annesine elini salladı, Anita’nın kendi araba yoluna sapmasını, Bobby’nin de yorgun argın yaklaşmasını seyretti. Çocuk, annesinin ne düşündüğünü biliyordu. Bayan Gerber’in kocası donanmada görevliydi, ama kadının en azından bir kocası vardı. Anita Gerber’in ayrıca bir steyşını vardı. Liz ise biraz uzağa gitmek için otobüse ya da Bridgeport’a gidecekse taksiye binmek zorundaydı.</p>

  <p class="calibre1">Ne var ki, Bobby onun kendisine hâlâ kızgın olduğunu sanmıyordu, bu çok iyiydi.</p>

  <p class="calibre1">“Savin’de iyi vakit geçirdin mi, Bobby?” diye sordu.</p>

  <p class="calibre1">Çocuk, “Harikaydı,” dediyse de içinden şöyle düşünüyordu: Ne oluyor, anne? Kumsalda nasıl vakit geçirdiğim aslında umurunda değil Aklında ne var? Ama bunları ona söyleyemezdi,</p>

  <p class="calibre1">“Güzel. Dinle, oğlum… Bu sabah tartışmamıza üzüldüm. Cumartesileri çalışmaktan nefret ederim.” Bu son sözleri tükürür gibi söylemişti.</p>

  <p class="calibre1">“Önemi yok, anne.”</p>

  <p class="calibre1">Liz çocuğun yanağının üstünde elini gezdirerek başını salladı. “Senin şu beyaz tenin yok mu! Hiçbir zaman bronzlaşamazsın, oğlum Bobby. Haydi içeri girelim de güneş yanıklarına biraz bebek yağı süreyim. “</p>

  <p class="calibre1">Bobby annesinin arkasından içeri girdi, gömleğini çıkardı ve divana ilişen annesinin önünde durdu. Liz onun sırtına, kollarına ve boynuna hatta yanaklarına mis kokulu bebek yağından sürdü. Çocuk annesini ne kadar sevdiğini, annesinin ona dokunmasından ne kadar mutlu olduğunu düşünüyordu. Dönme dolapta Carol’u öptüğünü bilse annesinin ne düşüneceğini de merak ediyordu. Gülümser miydi acaba? Bobby gülümseyeceğini zannetmiyordu. Hele McQuown’la kartları bilse…</p>

  <p class="calibre1">Liz bebek yağı şişesinin kapağını kapatırken, “Yukarı kattaki dostunu bugün görmedim,” dedi. “Ama radyosunda Yankee’lerin oyununu dinlediğini duyduğum için yukarda olduğunu biliyorum. Sanki verandaya çıksa daha iyi etmez miydi? Orası daha serin.”</p>

  <p class="calibre1">Bobby, “Herhalde canı istememiştir,” dedi. “Sen iyi misin, anne?”</p>

  <p class="calibre1">Kadın ona şaşkın bir bakış fırlattı. “İyiyim, Bobby.” Kadın gülümsedi, Bobby de ona gülümseyerek karşılık verdi. Aslında annesinin iyi olduğunu hiç sanmıyordu. Dahası, iyi olmadığından emindi.</p>

  <p class="calibre1">Bu da bir önseziydi.</p>

  <p class="calibre1">Bobby o gece yatağında topuklarını şiltenin köşelerine uzatarak sırtüstü yattı. Gözlerini tavana dikmişti. Penceresi açıktı. Perdeler esintide dalgalanıp duruyordu. Bir başka açık pencereden Platters’in şarkısı kulağa geliyordu: “Akşamın alacakaranlığında burada, maviliğin altında buluşuyoruz.” Daha uzakta bir uçağın homurtusu, bir klaksonun ötüşü duyuluyordu.</p>

  <p class="calibre1">Rionda’nın babası buna önsezi demiş, bir keresinde de elli dolarlık sayıyı yakalamıştı. Bobby de bunu onaylar görünmüş, “Sanırım bir seziydi,” demişti. Oysa hayatını kurtarmak için bile kazanacak bir numarayı bilemezdi. Mesele şuydu…</p>

  <p class="calibre1">Mesele şuydu ki, Bay McQuown kızın her defasında nerede olduğunu biliyordu, dolayısıyla ben de biliyordum. Bobby’nin bunu kavramasıyla birlikte başka parçalar da yerine oturdu. Aslında her şey ortadaydı ve durum onu eğleniyordu, ayrıca siz bildiğiniz şeyi sorgulamazsınız, değil mi? Bir önseziyi… yoktan var olan bir hissi sorgulaya. bilirdiniz, ama bilmeyi bir sorgu konusu yapmazdınız.</p>

  <p class="calibre1">Şu var ki, annesinin, dolabının üst rafındaki Sears katalogunun iç çamaşırı sayfalarına bantla para yapıştırdığını nereden biliyordu? Dahası, katalogun orada olduğunu nereden biliyordu? Annesi ona bunu söylememişti ki. Liz ona bozukluklarını koyduğu mavi ibrikten de söz etmemiş olsa bile Bobby yıllardan beri biliyordu bunu. Annesinin bazen onun kör olduğunu düşünmesine rağmen, o kör değildi. Ama ya katalog? Yirmi beş cent’ler çoğalıyor ve kâğıt para oluyor, kâğıt paralar da katalogun içine bantlanıyordu. Böyle bir şeyi bilmesine imkân yoktu, ama yatağında yatıp müzik dinlerken katalogun orada olduğunu biliyordu işte. Bildiği için biliyordu, bu aklından geçmişti. Dönme dolabın tepesindeyken Carol’un onu tekrar öpmesini istediğini bilmişti. Aslında bu onun bir erkek çocukla ilk öpüşmesi olduğundan yeterince dikkat etmemiş, öpücük o ne olup bittiğinin farkına varamadan son bulmuştu bile. Ama bunu bilmek geleceği bilmek değildi. “Sadece başkalarının aklından geçenleri okumak,” diye fısıldadı ve güneş yanıkları birden buza dönmüş gibi titredi.</p>

  <p class="calibre1">Aklını başına topla, Bobby, yoksa Ted’le alçak adamları gibi fıttıracaksın. Uzakta, kent meydanındaki saat onu çalmaya başlamıştı. Bobby başını çevirip masasının üstündeki çalar saate baktı. Big Ben sadece dokuzu elli iki geçtiğini iddia ediyordu.</p>

  <p class="calibre1">Ne yapalım yani, kent merkezindeki saat biraz koşuyor, benimkisi, ise biraz geri kalıyor. Boş ver, McNeal.</p>

  <p class="calibre1">Sen uyumana bak. Bir süre uyuyabileceğini hiç sanmıyordu, müthiş bir gün geçirmişti. Annelerle tartışmalar, üçkâğıtçı panayır soytarılarından kazanılan paralar, dönme dolapların tepesinde öpüşmeler. Bunlar aklından geçerken tatlı tatlı uyuklamaya başladı.</p>

  <p class="calibre1">Bobby belki de benim kız arkadaşımdır, diye düşündü. Her şeye rağmen belki benim kız arkadaşımdır.</p>

  <p class="calibre1">Kent meydanındaki saatin son vakitsiz darbesi hâlâ havada vızlarken Bobby uykuya geçmişti.</p>
</body>
</html>
