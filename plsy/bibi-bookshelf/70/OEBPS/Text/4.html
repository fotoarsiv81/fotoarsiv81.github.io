<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Atlantis Word Processor 1.6.6.5" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p><span style="text-indent: 1em;">"Bizim Selo'nun sokağına girince birden kamyoneti durdurup içinden atladım. Kadının arabası önce gelip beni geçti ama hemen yan sokağa saptı. Ben de hızla Rıfkı'nın dükkanına daldım, içime kurt düşmüştü bir kere, dükkanda biraz oyalandım, Rıfkı'dan bir sigara, çakmak filan aldım, hemen de çıkmadım. Camekânın ucundan sokağa baktım, o kadın arabadan inmiş sokağın köşesinde durmuş benim kamyoneti dikizliyordu."</span><br /></p>

  <p>"Uzaktan mı?"</p>

  <p>"Hee.. "</p>

  <p>"Yani senin kamyonetten şüphelendiğini mi söylemek istiyorsun?" Ökkeş aşağı yukarı başını salladı. Hasan pirelenmeye başlamıştı, ağzını dolan tükürüğü gürültüyle sokağa fırlattı. Belki Ökkeş buluttan nem kapıyor, gereksiz yere evhamlanıyordu, Adanalı oldu olası öyleydi zaten.</p>

  <p>"Siktir et" diye homurdandı. "Bir bok olmaz. Boşuna telâşlanmışsın. Kimsenin arabayı tanımasına imkân yok, unuttun mu üzerindeki plakaları sökmüş, sahtelerini takmıştık. Kim bilir kaç yüz tane senin ki gibi hurda Ford dolaşıyor şehirde, nereden tesbit edebilirler ki? Takma kafana.."</p>

  <p>"Ama kadın niye benim kamyonetin arkasında bekliyordu? Neden ben çıkınca da peşime takıldı?"</p>

  <p>"Ne bileyim ulan? Belki de karı seni gözüne kestirmiştir." Bu defa Ökkeş sinirlendi. "Dalga geçme. Karı öyle birine benzemiyordu."</p>

  <p>"Nasıl yani?"</p>

  <p>"Anlaşana ulan! Bizim%ibi çulsuza bakacak bir tip değildi. Oturaklı bir karıydı. Özel arabalı, havalı, sıkı bir gaco.."</p>

  <p>"İyi ya, demek ki polis de değil. Sen öyle polis gördün mü hiç?"</p>

  <p>"Yahu o halde peşimde ne işi vardı?"</p>

  <p>"Belki yanılıyorsun be Adana'lı, belki de kadın senin peşinde değildi."</p>

  <p>"Öyleyse neden ben kamyonetle uzaklaşır uzaklaşmaz yine arabasına atlayıp beni sokaklarda aramaya başladı?"</p>

  <p>Bu defa Hasan pis pis arkadaşını süzdü.</p>

  <p>"Sonra ne oldu?"</p>

  <p>Ökkeş duraladı bir an.</p>

  <p>"Galiba biraz huylandım, daha doğrusu korktum. Kafam attı birden ve anlamsız bir işe kalkıştım."</p>

  <p>"Ne yaptın?"</p>

  <p>"Rıfkı'nın alt sokağında birden karının arkasına çıktım. Beni arkasında görünce hızlandı, kaçmaya kalkıştı."</p>

  <p>"İyi bok yemişsin. Yani karıyı ürküttün, öyle mi?"</p>

  <p>"Ne yapayım? Asıl korkan bendim."</p>

  <p>"Yuh ulan! Cüssenden utan be! Öyle bir kadından mı korktun?" Ökkeş bir an susup önüne baktı. Sonra kararlı bir şekilde konuşmaya devam etti.</p>

  <p>"Hasan, bence o karı bizi takip ediyordu" dedi.</p>

  <p>"Öyle bile olsa, bizi değil, seni. Baksana senin peşinde dolaşmış."</p>

  <p>Ökkeş manidar bir şekilde mırıldandı.</p>

  <p>"Bundan o kadar emin olma."</p>

  <p>"Ne demek istiyorsun ulan? Şimdi sen söylemedin mi karının seni takip ettiğini?"</p>

  <p>"İyi de bizim kahveyi nasıl buldu? Oraya senin peşinden gelmiş olamaz mı?"</p>

  <p>"Devenin papucu! Korkak hergele! Ulan ben bu sabah kahveye doğru hastaneden, annemin yanından geldim. Kim peşime takılacak?"</p>

  <p>"Ne bileyim? Belki birkaç günden beri bizi izliyor olabilirler. Dün, bu gün her hangi bir şey hissettin mi?"</p>

  <p>"Nasıl yani?"</p>

  <p>"Peşine takılan kimseler veya ağzından lâf almaya kalkışanlar ya da..." Hasan'ın kaşları çatıldı aniden.</p>

  <p>Dün sabah hastahanede annesinin hekimi Dr. Bozok'la yaptığı konuşmayı anımsadı. Ama bu çok komikti; annesinin doktorunun işledikleri suçla ne ilgisi olabilirdi? Gerçi geçmişini kurcalamak istemiş, bir yığın münasebetsiz sorular yöneltmişti kendisine ama bunlar tamamıyla annesinin hastalığıyla ilgili şeylerdi. Okkeş'in anlattıklarıyla Doktor arasında münasebet kurmak çok saçmaydı. Yine de kendini tutamadı.</p>

  <p>"Şu kadını biraz tarif etsene bana" dedi. "Kızıl saçlı mıydı?"</p>

  <p>"He valla, saçları kızıldı."</p>

  <p>"Gözleri de yeşil mi?"</p>

  <p>"O kadarını göremedim. Neden sordun?"</p>

  <p>"Hiç.." dedi Hasan.</p>

  <p>Aklına takılan şüpheden şimdilik Adanalıya bahsetmenin hiç anlamı yoktu. Sonra omuzlarını silkti; olacak şey değildi bu, doktorun saçlarının kızıllığıyla Okkeş'in gördüğü kadının saç renginin aynı oluşu, olsa olsa bir tesadüf sayılırdı. Doktor'dan endişelenmek saçmalığın dik âlasıydı. Ama Adanalı sıkıştırdı.</p>

  <p>"Peki niye kadının yeşil gözlü olup olmadığını sordun?"</p>

  <p>"Hiç.. Yok bir şey dedim ya."</p>

  <p>Ökkeş kuşkuyla arkadaşını süzmeye devam etti.</p>

  <p>"Sen benden bir şey saklıyorsun galiba. Ulan Hasan, yoksa asıl sen mi ağzından bir şeyler kaçırdın."</p>

  <p>"Hadi ulan serseri, kafamı kızdırma. Ben öyle bok yer miyim hiç?"</p>

  <p>Ökkeş rahatlamamıştı.</p>

  <p>"Ne yapacağız şimdi?" diye sordu.</p>

  <p>"Hiçbir şey yapmayacağız. Bir iki gün daha Tilki'yi bekleyeceğiz elbette."</p>

  <p>Adanalı tereddütle mırıldandı.</p>

  <p>"Bu hadiseden Sedat'a bahsedecek miyiz?"</p>

  <p>Hasan birden köpürdü.</p>

  <p>"Daha da neler? istersen gördüğün rüyaları da anlat ona.. Delirdin mi ulan? Sokakta bir kızıl saçlı peşime takıldı mı diyeceksin?"</p>

  <p>"Şey., bilmem ki.. Anlatmak belki doğru olur diye düşünmüştüm."</p>

  <p>"Saçmalama. Elâleme kendine güldürmek mi istiyorsun?"</p>

  <p>İkisi de sustular.</p>

  <p>Ama Hasan'ın da keyfi birden kaçmıştı. Beynini kurcalayan olasılık hemen hemen imkânsız gibi bir şeydi ama dün sabah ki doktorun yaptığı konuşma ve anlamsız soruları, bu gün de Ökkeş'in anlattıkları aklını karıştırmıştı. Bu konuyu bizzat araştırmalıydı... Muammer Bozok tabağında soğumaya yüz tutmuş ince döner dilimlerinden birini ağzına atmaya hazırlanırken, durup tekrar Baş Komisere baktı. "Yoksa söylediklerimi yine ciddiye almıyor musunuz?" diye sordu. Fikret önce yutkundu, aklından nasıl bir cevap vermesi gerektiğini düşündü. Doktor hem ısrarcı hem de iddalarının kesin doğru olduğuna inanan biriydi. Nuh deyip peygamber demiyor, daha da kötüsü üstüne vazife olmayan şeylere karışmaya başlıyordu. Ona bir şekilde durumu açıklamak zorundaydı. Yeşil gözlerine bakışlarını çevirince içi bir tuhaf oldu. Çok güzel bir kadın olduğu münakaşa götürmezdi. Doğrusu onunla görev gereği değil, salt doğal bir kadın erkek ilişkisi olarak şu masada oturmayı yeğlerdi. içini çekti, derin bir nefes verdi. "Bakın doktor" dedi.</p>

  <p>Genç kadın, daha şimdiden Komiserin itiraz edeceğini, tüm yaşadıklarını dikkate almayacağını anlamıştı. Kaşları çatıldı, "Tamam" diye mırıldandı. "Gerekçe göstermenize lüzum yok yine. Bana inanmıyorsunuz."</p>

  <p>"Sorun inanıp inanmamak meselesi değil. Polis müspet ve güçlü delil arar. Bunu size söyledim, ileri sürdüğünüz iddialar, çok üzgünüm ama yeterli değil."</p>

  <p>"Yaa! Acaba o adamları araştırmanız için daha ne gerekli? Hasan Kuşçu'yıı olayda kullanılan kamyonetin bulunduğu kahvenin önüne kadar izliyorum ve o kahveden çıkan kamyonet sahibi birden beni takibe kalkışıyor; daha ne istiyorsunuz?"</p>

  <p>"Bunun olayımızla irtibatlı olduğu ileri sürülemez. Kamyonete gelince, dediğim gibi o evsafta bir yığın eski Ford bulabiliriz. Yine de endişelenmeyin, size söz veriyorum o arabayı araştıracağız. Belki araştırmadan bir şey çıkar. Ama size tavsiyem artık bu işle daha fazla meşgul olmamanız ve her şeyi polise bırakmanız. Siz vatandaşlık görevinizi fazlasıyla yaptınız."</p>

  <p>"Demek öyle? Yardımlarımı geri çeviriyorsunuz?"</p>

  <p>"Lütfen Muammer Hanım, beni yanlış anlamayın..."</p>

  <p>"Boşuna çabalamayın, sizi gayet iyi anladım. Sanırım konuşacak bir şeyimiz kalmadı."</p>

  <p>Doktor sinirli ve gergin bir şekilde oturduğu iskemleden kalktı birden. Fikret'e tek kelime etmeden lokantadan çıktı.</p>

  <p>Baş Komiser ne yapacağını şaşırmıştı. Her şeye rağmen o kadından hoşlanıyordu. "Allah kahretsin" diye mırıldandı içinden...</p>

  <p>Genellikle neticeye gidecek en kestirme yolun, en basit ve ulaşılması en kolay yol olduğunu düşünürdü Tilki Sedat. Artık sahneye çıkma zamanı gelmişti ve şimdi son kozunu oynamaya hazırdı. Paranın ne şekilde kendisine verilmesi gerektiğini açıklayan son mektubu Keskin ailesine göndermeye hazırdı, ikinci mektubu da ilki gibi eldivenle ve gazete kupürlerinden kesilmiş yazılarla hazırlamış, kağıda itina ile yapıştırmıştı Parmak izi yoktu, postahane seçimi de sorun değildi. Her şey düşündüğü gibi gelişiyordu. Aradan geçen günler, polisin çaresizliği, hiçbir suç deliline ulaşamamak, tüm gayretlere rağmen tek bir suçlu adayının ortaya çıkarılamaması, medyanın menfi neşriyatı Keskin ailesinin son ümitlerinin de yıkılmasına neden olmalıydı.</p>

  <p>Sedat, Keskin'lerin artık her istediğini kayıtsız ve şartsız yerine getireceklerine emindi. Gerçi şimdi işin en zor ve en tehlikeli bölümüne gelmişlerdi ama Sedat bu riski göze almak zorundaydı. Başarıya ulaşması için başka çaresi de yoktu. Her hangi bir aksilik zuhur etmezse iki akşam sonra zengin biri olacaktı. O gece planını son bir kere daha baştan aşağı gözden geçirdi. Aksayan bir yan göremiyordu, tabii en önemli husus Emre Keskin'in verilen talimata aynen uyması zorunluluğuydu. Ama adam çaresizdi ve her hangi bir çılgınlığa kalkışacağına ihtimal vermiyordu Sedat. Aksi halde çocuğu öldürmek zorunda kalacaktı.</p>

  <p>Sedat bundan evvel dört kişiyi öldürmüştü ama vicdanen rahattı; bunların hiç birini isteyerek katletmemişti, hepsi çaresizlik tahtında ve tehdit altında olmuştu. Hatta nefsi müdafaa bile denebilirdi, dördünde de silahlı bir çatışmanın ortasında bulmuştu kendini ve o öldürmezse hasımları kendisini vuracaklardı. Yine de küçük ve masum bir çocuğu öldürmenin kolay olmayacağını biliyordu ama çaresiz kalırsa, bunu da gözünü kırpmadan yapabilirdi. Yaşamın değişmez kuralıydı bu, yaşamak için öldürmek zarureti. Pek insanî bir yanı yoktu fakat tabiatın kurallarını o tanzim etmemişti ki. O sadece bu oyunun bir piyonuydu ve oyunu kurallarına göre oynamak zarureti vardı. Keskinlere teslim edeceği mektup hazırdı.</p>

  <p>Eldivenlerini çıkarmadan mektubu kaldırıp sakladı. Yarına kadar zarfı evinde güvenli bir yere koydu. Sonra saat yediye yaklaşırken evinden çıktı. Şimdi Balat'taki çocuğu sakladıkları depoya gidebilirdi, iki gece de bir bu ziyareti yapıyordu. Sürenin uzaması başta Hayri olmak üzere Mine'yi de oldukça rahatsız etmişti. Uzun müddettir kapalı, boş bir depoda ve gerilim altında zamanın geçmesini beklemek herkesin sinirlerini yeterince yıpratmıştı. Onları her gördüğünde asaplarının daha da bozulduğunu fark ediyordu. Ellerinden geldiğince bunu belli etmemeye çalışsalar da rahatlıkla anlıyordu. Asıl hayret verici nokra ufak,çocuğun şartlara inanılmaz uyumuydu. Oğlanın sorun yaratacağını, belki de şiddete baş vurmak zorunda kalacağını düşünmüştü hep, oysa çocuğun gıkı bile çıkmamıştı. Sanki yıllardır o insanlarla yaşıyormuş gibi uyumluydu. Küçük Alp uysal, sessiz ve genelde sokulgan bir çocuktu. Kesinlikle onun kafasına bir kurşun sıkmak istemezdi lâkin mecbur kalırsa yapacağı başka bir şey de yoktu. Evinden çıktı.</p>

  <p>Akşam vakti sokaklar evlerine dönmeye çalışan insanlarla doluydu. Arabasına bindi've Balat'taki depoya doğru sürmeye başladı. Bu akşam diğer ortaklarına işin sonuna geldiklerinin müjdesini verecekti artık. Hayri'ye her zaman güvenirdi; nitekim depoda Hasan ve Ökkeş'e tampon olma görevini eski dostu yine başarıyla ifa etmişti. Gerçi itiraf etmeliydi ki planının en zayıf halkaları olan çocukluk arkadaşları da şimdiye kadar açık vermemişler, uyumsuzluk sağlamamışlardı. Özellikle Hasan'dan hep çekinmişti; o dengesizin tekiydi, menfaati uğruna babasını dahi satabilecek karaktere sahipti ama bu ana kadar olumsuz bir davranışta bulunmamıştı. Yine de onlardan huylanıyordu, şayet Hasan o depoya sahip olmasaydı asla onu bu işe sokmazdı, ne var ki çocuğu saklayabilmek için o metruk depo en ideal yerdi.. Hepsine birer birer baktı Tilki Sedat. Solgun ışığın altında küçük Alp sıhhatsiz ve yorgun görünüyordu. O yaşta ki çojiuk normalde hareketli ve cevval olurdu, oysa on günden beri oğlan devamlı portatif karyolanın üzerinde kımıldamadan oturuyordu. Kabul etmeliydi ki beş yaşında ki bir çocuk için oldukça zor günlerdi, içinden umarım babası da Alp kadar uyumlu çıkar, diye düşündü. Mine'yi tanımakta zorlandı. Sanki on yıl yaşlanmış gibiydi. Adeta çökmüştü. Gözlerinin çevresinde halkalar oluşmuş, zayıflamış gibi geldi Sedat'a. Cildi normal gün ışığına hasretten sararmış solmuştu. Saçları dağınık ve bakımsız, sırtındaki eşofman bumburuşuktu. Tahammülünün son kertelerinde olduğu açıkça belliydi. Yine de iyi dayandığını kabullenmek zorundaydı. Hayri'de öyleydi. Gergin ve sinirli. Onun özgürlüğüne çok meraklı olduğunu iyi bilirdi. Bu kadar süre bir mahpus gibi deponun içinde tıkılı kalmak asabını bozmuş olmalıydı. Ağır ağır bakışlarını Hasanla Ökkeş'e çevirdi: En rahatı onlar olmalıydı, ne de olsa bu ikisi tüm vakitlerini dışarıda geçiriyor, sadece günde iki defa depodakilerin ihtiyaçlarını karşılamak için uğruyorlardı. içerde kalışları da yarım saati geçmiyordu. Fakat nedense Tilkinin tecrübeli bakışları onlar üzerine kayınca ikisi de tedirgin olmuş gibi yerlerinde huzursuzca kıpırdandılar. Sedat hepsini süzmeye devam etti. Hâlâ konuşmaya başlamamıştı. Yüzünün keskin hatlarından ise bir mâna çıkarmak imkansızdı. Suratı kötü bir haber verecek gibi gergin ve asıktı. Merakını yenemeyen Mine ilk soruyu sordu. "Bir terslik mi var? Keyifsiz görünüyorsun Sedat."</p>

  <p>Küçük çocuk dahil hepsi Tilkiye baktılar, içlerini huzursuz bir hava kaplamıştı. Sedat soruyu cevapsız bıraktı.</p>

  <p>Depodakilerin birer birer yüzlerine bakmaya devam ediyordu.</p>

  <p>"Ağabey bir şey oldu, değil mi?" diye mırıldandı Ökkeş. Korkuyordu, bu gün kendisini takip eden o kadından pirelenmişti. "Yoksa polis izimizi mi buldu?"</p>

  <p>Soru Sedat'a yönelikti ama müdahele Hasan'dan geldi.</p>

  <p>"Saçmalama. Bir şey olduğu yok.. Yine ödlekleye başlama."</p>

  <p>Sedat birden gülümsemeye başladı.</p>

  <p>"Haberler iyi. işin sonuna geldik. İki gün sonra bütün sıkıntılarımız bitiyor ve hepiniz hakkettiğiniz paralara kavuşacaksınız. Yarın son mesajımı Keskin ailesine ulaştıracağım. Sonra ki gün de her şey bitecek. Parayı alıp çocuğu teslim edeceğiz." Tilki'yi dinleyenler de rahatlama oldu. Nihayet bu azap bitiyordu. Yalnız Sedat'ın gözünden bir şey kaçmadı. Herkesin yüzü sevinçle aydınlandığı halde Hasan memnun görünmüyordu.</p>

  <p>"Ne o, bu habere sevinmedin mi Hasan?" dedi Sedat. "Sevinmez olur muyum Sedat abi? Ayıp ettin.."</p>

  <p>Tilki üstelemedi ama sezileri güçlüydü; beklediği sevinç emarelerini alamadığını duyumsamıştı. Bunun bir nedeni olmalıydı. Aralarında en açı, en az sevinç göstereniydi. ilk sevinç dalgası geçince Hayri, Sedat'a yaklaştı.</p>

  <p>"Çocuğu nasıl teslim edeceğiz?" diye sordu.</p>

  <p>"Takma kafana. Onun da yolunu buldum."</p>

  <p>"İyi de, nasıl ve ne zaman? "</p>

  <p>Tilki güvendiği arkadaşına soğuk bir şekilde baktı.</p>

  <p>"Acele etmeyin. Her şeyin bir sırası var. Zamanı gelince size söyleyeceğim."</p>

  <p>Hayri işkilli bir şekilde fısıldadı.</p>

  <p>"Çocuğa bir zarar gelmeyecek, değil mi Sedat?"</p>

  <p>Aralarında babalık duygusunu tatmış tek insan Hayri'ydi. Onun bu soruyu sormasının tek nedeni depoda ufak Alp'le geçirdiği on gün olmalıydı. Çocuğa ısınmıştı zahir. Bakışları gayri ihtiyari Alp'e kaydı. Çocuk süzülmüş, yorgun haliyle bile cana yakın ve sevimliydi. Onun başına bir şey gelmesini Tilki'de içtenlikle istemiyordu. Hayri'nin sorusuna hemen karşılık vermedi. "Sana bir soru sordum Sedat. Cevap ver.."</p>

  <p>Hayri'nin sesi ilk defa sert ve otoriter çıkıyordu. Depodakiler bu tonu yadırgamalardı. Az konuşan bu adam şimdi sonucu kesin öğrenmek istercesine dikleşiyordu. "Biraz da babasına bağlı" dedi Sedat. "Parayı öderse sorun yok."</p>

  <p>"Ya ödemezse, ya son anda bir aksilik zuhur ederse, o zaman ne olacak?" Depoda ki olumlu ve neşeli hava birden yerini bir sessizliğe bıraktı. Gözler yeniden Tilki'ye çevrildi. Mine, Sedat'tan çıkacak cevabı beklemeden usulca çocuğa kollarını doladı. Tilki kısa bir duraklamadan sonra homurdandı.</p>

  <p>"Her şey yolunda giderken böyle olumsuz şeyler düşünmeyin. İşin yüzüp kuyruğuna geldik. Şimdi parsayı toplama zamanı." Hayri'nin sesi daha da dikleşti.</p>

  <p>"Bilmek istiyorum Sedat. Çocuğun âkibeti ne olacak?"</p>

  <p>Tilki'nin kafası yavaş yavaş atmaya başlıyordu. Hayri'nin ısrarı hoşuna gitmediği gibi sıkıcı olmaya da başlamıştı. Hayri'ye güvenir ve severdi ama mazisinin sağladığı deneyim, işlerin aksi gitmesi halinde çocuğu yaşatmalarına imkân kalmayacağını bilecek nitelikteydi. Hâlâ bu ısrarını anlamıyordu, gevşeklik, merhamet tepkileri niye idi?</p>

  <p>"Gerekirse ne yapacağımı bilmen gerekir" diye homurdandı Tilki.</p>

  <p>Hayri de aynı kararlılıkla karşılık verdi.</p>

  <p>"Bu çocuğa daha fazla kötülük yapılmasını istemiyorum."</p>

  <p>İki eski dost hasım gibi bakıştılar. Kritik bir an yaşıyorlardı.</p>

  <p>Hasan, Ökkeş ve Mine merakla sürtüşmenin sonucunu beklemeye başladılar. Her üçü de Sedat'a karşı gelenemeyeceğini bilirlerdi. Tilki onların lideriydi ama Hayri'yi yeterince tanımıyorlardı. Bu kadarlık karşı koyusu bile cesaretti. Sedat bakışlarını eski arkadaşının gözlerinden ayırmadı. Ne var ki artık ona güvenemeyeceğini gayet iyi anlamıştı. Planı son safhasına gelmişken aralarında bir ihtilâfın patlak vermesini de istemiyordu.</p>

  <p>Gülümsemeye çalıştı, lâkin yüzüne yayılan tebessümü buz gibi soğuktu. İşi alttan almaya çalıştı.</p>

  <p>"Belli ki hepiniz, yorgun düşmüşsünüz, sinirleriniz laçka olmuş. İşin tam sonuna geldiğimiz bir anda bu tartışma çok yersiz. Dua edin de her şey yolunda gitsin, bir aksilik çıkmasın. O zaman sonuç herkesin istediği gibi olur." Yine bir sessizlik oldu. Bu sessizlikten istifade eden Hasan, Hayri'ye bir göz attı. Galiba Hayri de daha fazla üstelemeyecekti.</p>

  <p>"Abi" dedi Tilki'ye. "Başka bir emrin yoksa ben gideceğim. Yarın annem ameliyat olacak da, hastahaneye bir uğramak istiyorum."</p>

  <p>Sedat bakışlarını zoraki Hasan'a çevirdi. "Git!" diye mırıldandı. "Ama yarın akşam yedide burada ol. Size son talimatlarımı vereceğim."</p>

  <p>"Tamam abi, anlaşıldı" diyen Hasan aceleyle çıkışa doğru yürüdü. Bir an evvel onlardan uzaklaşmak ister gibi bir hâli vard, Sanki Ökkeş de bu sıkıcı ortamdan kaçmak istiyordu. Hasan depodan ayrılınca o da Tilki'ye dönüp kısık sesle sordu.</p>

  <p>"Benden bir isteğin var mı Sedat abi?"</p>

  <p>"Sen bekle" dedi Sedat.</p>

  <p>Hoşuna gitmese de beklemek zorunda kaldı Adana'lı. Huzursuzca gözlerini kırpıştırdı. Acaba Tilki neden kendisini bekletmişti? Depoda kalanların yarınki gereksinimlerinin listesini mi verecekti? Hayır, diye düşündü, ihtiyaç listelerini hep Mine ile Hayri yazdırırlardı, Tilki onu bekletiyorsa başka bir nedeni olmalıydı. Huylanmaya başladı. Bilmediği bir şeyler mi dönüyordu acaba? Yoksa Tilki, Hayri denen arkadaşından huylanmış yeni bazı angaryalar mı yıkacaktı üstüne? Hasan'ın bahane bulup sessizce ortadan kaybolmasına bozulup küfretmeye başladı içinden. O deyyus da hep böyle zor anlar da sıvışmayı becerirdi. Bunca yıllık arkadaşı olmasına rağmen Adanalı müthiş çekinirdi Sedat'dan. Acaba niçin bekletiyordu kendisini? Tilki'nin kapatmasıyla da, Hayri ile de soğuk bir şekilde vedalaştığını gördü. "Hadi gidelim" dedi Ökkeş'e. Birlikte sokağa çıktılar.</p>

  <p>Hava her zaman ki gibi soğuktu. Ökkeş kalın gemici tarzı yarım ceketinin yakasını kaldırdı soğuktan korunmak için. Etrafa bakındı, Tilki'nin arabasını göremedi. "Araban nerede abi?" diye sordu. "Az ilerde, iskeleye yakın."</p>

  <p>"Seni benim kamyonetle iskeleye bırakayım mı, ister misin?"</p>

  <p>"Yürü bakalım, biraz şöyle. Seninle konuşacaklarım var" diye hourdandı Sedat.</p>

  <p>"Hayrola abi? Bir şey mi oldu?"</p>

  <p>"Asıl olanları sen bana anlatacaksın."</p>

  <p>"Neyi abi?"</p>

  <p>"Zevzeklenme Ökkeş. Sizleri iyi tanırım. Neler oluyor?"</p>

  <p>Ökkeş'in korktuğu başına geliyordu. Titremeye başladı. Tilki'yi sinirlendirmeye gelmezdi. Kafası atınca en olmayacak şeyleri rahatlıkla yapabilirdi. Hasan inkâra kalkışmıştı, ama Hasan'ın da o kızıl saçlı kadından huylandığını gayet iyi anlamıştı Ökkeş. Neden acaba Hasan o olayı umursamaz tavırlar takınmıştı, yoksa bilip de kendisine açıklamadığı bir durum mu vardı? Belki de polisin peşlerinde olduğunu Tilki de biliyordu. Ama korktu Ökkeş, kadının kendisini takibe kalkışmasın da özellikle bir hata varsa, kendi üzerine yıkılmasına sebep olabilirdi. Hatta Hasan bilerek de hatayı üzerine yığabilirdi. Akıllı davranmaya çalıştı Adana'lı.</p>

  <p>"Yok bir şey be abi.. Hayri'nin dikleşmesini mi kasdediyorsun?"</p>

  <p>"Hayır. Hasan'ı soruyorum. Siz ikiniz de aynı kaba sıçarsınız, söyle şimdi ne haltlar çeviriyorsunuz?"</p>

  <p>Ökkeş birden kıpkırmızı oldu. Ne diyeceğini şaşırdı. Galiba Tilki ağzını arıyor, kendisine olanları anlatıp anlatmayacağını deniyordu. Aniden paniğe kapıldı.</p>

  <p>Gerçekten de bir şey bilmiyordu; fakat bu gün peşine takılan o kızıl saçlı kadının polis olma ihtimali fazlaydı. Kim ne derse desin, Hasan ondan huylanmış, sonra da kendisini uyutmaya kalkışmıştı. Bir şeyler gizliyordu Hasan..</p>

  <p>Ökkeş'in yüzünde ki kızarıklık daha da arttı. Susmaya gelmezdi. Ortada bir tehlike varsa bu hepsi için geçerliydi. Polis birinin izini ele geçirdiyse, gerisi çorap söküğü gibi gelirdi. Yutkunmaya başladı.</p>

  <p>Tilki birden top gibi patladı.</p>

  <p>"Ulan Ökkeş, ötsene.. Bekletme beni.."</p>

  <p>"Vallahi abi, ben bir şey yapmadım. Anam avradım olsun kimseye ağzımdan tek bir kelime çıkmadı. Ama..."</p>

  <p>"Eee?"</p>

  <p>Adana'lı biliyordu; bu günkü takip olayını Tilki'ye anlatırsa Hasan müthiş bozulacak, belki de ömür boyu kendisiyle selam sabahı kesecekti. Çünkü Sedat'a olayı anlatma diye tenbihde bulunmuştu. Fakat Sedat gerçeği biliyorsa, susması çok daha kötü sonuçlar doğurabilirdi. Bir suçlu gibi önüne baktı. Sonra her şeyi tüm detayıyla aklının erdiği kadar Tilki'ye anlattı. Hasan'ın bozulmasını, Sedat'ın gazabına tercih ederdi.. Tilki sadece dinledi...</p>

  <p>Hasan o gün öğleden beri kuşkuyla kıvranıp duruyordu. Aklına gelen ihtimal çok zayıftı; Üniversite Hastahanesi'nde ki doçent hanım polis olamazdı, Ökkeş'in tarifi üzerine nedense çağrışımla aklına gelen tek kişi o doktor olmuştu. Kadın kızıl saçlı ve havalıydı, ayrıca çok da güzel yeşil gözlen vardı. Öyle bir tipi değil polis, kendini ilime adamış bir kariyer mensubuna bile yakıştıramamıştı. Cidden çok havalıydı Yanılıyordu. Muhakkak yanılıyordu. Zaten sinirleri çok gergindi. Benim ki bir vehim, gerginliğin ruhumda yarattığı yersiz bir yakıştırma, diye düşündü. O kadının polis olmadığı gün gibi ortadaydı. Lâkin aklını karıştıran bir olay da, doktorun bu gün hakkında yaptığı anlamsız sorgu sualdi. Zahire stoklarının kansere yol açtığı iddiasını şimdiye kadar hiç duymamış ve bundan pirelenerek Balat'ta eskiden tanıdığı bir tecrübeli eczacıya giderek aynı soruyu sormuştu. Yaşlı eczacı, babasını da, annesini de tanırdı. Hatta annesinin kanser teşhisiyle hastahaneye yattığını da biliyordu adam. Hasan'ın sorusunu işitince gülmüş, yok canım, ben doktor değilim ama böyle bir iddiayı ilk defa işitiyorum, demişti. Eczacıdan aldığı bu cevap Hasan'ın huzurunu daha da kaçırmıştı. Doktor neden böyle bir yalana tevessül etmişti? Onlara yalan söylemesi için ortada hiçbir gerekçe yoktu. Kadının polis olmadığına hâlâ emindi ama neden yalan söylediği ve geçmişini araştırdığını da anlayamıyordu. O kadında hâlâ çözmediği bir bit yeniği vardı. Ayrıca Ökkeş'i takip etmesi de başka bir sorundu. Hadi bir şekilde kendisiyle ilgilenmişti, zira onu hastasının oğlu olarak tanıyordu, fakat Ökkeş'le uzaktan yakından hiçbir ilişkisi yoktu; şu halde Ökkeş'i takibe kalkışması nasıl açıklanabilirdi? işi başından aşkın bir doktorun, sıradan bir çalışma gününde, üniversitede ki görevini bırakıp Ökkeş'i takibe kalkışması ne şekilde yorumlanabilirdi? Ben yanılıyorum, diye düşündü yeniden. O kızıl saçlı kadın her halde annesini tedavi eden doktor değildi. Her kızıl saçlı kadın, Dr. Bozok olacak değildi ya? Ama beynine takılan bu düşünceler, Balat'ta ki depodan çıkan Hasan'ı Çapa'ya kadar götürdü. Şuursuzca gitti Çapa'ya. içindeki korku adeta onu oraya çekiyordu. Emin olmalı, rahatlamalıydı..</p>

  <p>Hastahanenin ana kapısından girerken pişmanlığı daha da artmıştı; bu kez Tilki Sedat'a uymakla boylarından büyük işe kalkışmışlardı. Çocuk kaçırmak ciddi bir suçtu ve onlara göre bir iş değildi. Adana'lı ve o basit semt kabadayılarıydı. Biraz kumarda hile yaparlar, itiraz edeni tersleyip korkuturlar, yollarını bulurlardı. Ufak kavgalar, marazalar, sustalı kullanmalar onların harçlarıydı ama daha ötesine uygun tipler değildiler. Bunu kabullenmeliydiler. Eski dostları Tilki onları ifsat etmiş, akıllarını karıştırmış, para uğruna boylarından büyük işlere sokmaya kalkışmıştı. Hataydı bu, çocukluklarında da böyleydi zaten; Tilki çıkarı uğruna onları korkutarak kullanırdı. Belki de bu yüzdendi onu sevmemesi. Hastahane kapısından içeri girdi. Bu saatte girenler değil, çıkanlar çoğunluktaydı. Hasan birden uyandı, saati hatırladı. Doktor şimdiye kadar çoktan evine gitmiş olmalıydı. Onu artık burada bulamazdı. Şaşkınlıktan yavaş yavaş kurtuluyordu. Hem bulsa ne diyecek, kadına ne soracaktı? Neden kendisini araştırdığını mı? Servise giden adımları yavaşladı. Her halde bu saatte ameliyatı bekleyen annesini ziyaret edecek değildi. Servisin kapısına kadar yaklaştığı halde annesini görmekten vazgeçti. Şu an annesinin sitem dolu lâflarına tahammül edemezdi. Durdu, bezgin bir şekilde hastahanenin bahçesinde kafasını toparlamaya çalıştı. Buraya neden gelmişti sanki, Dr. Bozok'la sohbet edecek değildi ya! Kadınla konuşmanın âlemi yoktu. Anlamsız yere ürküntüye kapılmıştı; Ökkeş'in marifetiydi bu, yok yere paniğe sevk etmişti kendisini. Ani bir kararla geri döndü. Adımlarını sıklaştırdı. Zaten yarın sabah yine gelecekti buraya. Ana kapıya giden yolda ilerlemeye başladı. Yolu üniversite hocalarının arabalarını park ettikleri yerden geçiyordu. Birden irkildi, binadan iki kadının çıktığını görmüştü. Yanılıyor muyum acaba, diye gözlerini kısıp kadınlara bir daha baktı. Dışarıya çıkanlardan birini Dr. Bozok'a benzetmişti, ikisi de çantalıydı. Bunlar kesinlikle hasta ziyaretçisi değil binada vazifeli hocalara benziyorlardı. Hemen yolu aydınlatan elektrik direklerinin ışığından uzaklaştı Hasan. Emin olmadıkça kendisini göstermek istemiyordu. Saat her halde yedi buçuk filan olmalıydı, hastahanenin bahçesi oldukça tenhaydı. Gözlerini kadınlardan alamıyordu. İkisi de parka doğru yürüdüler ve orada kısa bir vedalaşmadan sonra arabalarına ilerlediler. Artık hiç kuşkusu kalmamıştı.</p>

  <p>Kadınlardan biri Dr. Bozok'tu. Arabasına binerken elektrik direğinin yetersiz ışıltısında parıldıyan kızıl saçlarından tanımıştı onu. Yüreği heyecanla atmaya başladı. Ökkeş kadını takip ederken arabasının plaka numarasınaalmıştı, gözlerini yeniden kısıp harfleri ve numaraları görmeye çalıştı. Ökkeş'in verdiği plaka numarası tutmazsa, rahatlayacak ve tüm endişelerinin boşuna olduğunu anlayacaktı. Ama birden dona kaldı. Numara tutuyordu. Hasan ne yapacağını şaşırdı. Bahçenin nispeten karanlık bir köşesinden arabasına binmeye hazırlanan doktora bakakaldı. Aklı hâlâ almıyordu; bu kadının Ökkeş'in peşinde ne işi olabilirdi? Ya da Adanalının iddia ettiği gibi kendisinin peşinde? Kaçırdıkları çocukla da bir ilişkisi olamazdı, aralarında ki bağlantıyı kurması mümkün değildi ama ortada bir gerçek vardı; sebebi ne olursa olsun bu kadın kendilerini gözetliyordu. Hasan gerilmeye başladı. Bu işin nedenini öğrenmek zorundaydı. Bakışları doktorun arabasına odaklanmıştı. Tam o sırada arkasından yükselen klakson sesiyle irkildi. Başını çevirip baktı. Boş bir taksiydi. Bundan iyi firsat doğamazdı; hiç tereddüt etmeden taksiye işaret etti. Araba durunca da arkaya atladı. Şoför bıçkın bir delikanlıya benziyordu. Taksimetreyi açarken, "Ne tarafa abi?" diye sordu. "Şu parktan çıkan yeşil Mondeo'yu takip et" diye homurdandı Hasan. "Tamam" diyen şoför sadece dikiz aynasından geriye bir bakmış fakat başka bir şey söylemeden yola çıkan Mondeo'nun peşine takılmıştı.</p>

  <p>Hasan düşüncelere boğulmuştu. Doktorun peşinden giderken içinde ki karamsarlık yoğunlaşıyordu. Burnuna tatsız kokular gelmeye başlamıştı.</p>

  <p>Bu kadın tehlikeliydi... Dr. Bozok kendini yorgun hissediyordu, biraz da sinirli. Baş Komiser haklıydı, her ne olursa olsun yaptığı işgüzarlıktı. Toplumda herkes kendine düşen görevi yapmalıydı; o hastalarıyla meşgul olmalı, polis de suçluların peşinden koşmalıydı. Davranışı bir üniversite hocasına yakışacak şey değildi, gereğini fazlasıyla yapmış, bulgularını polise anlatmıştı bundan sonrası artık onun işi olmaktan çok uzaktı. Sonunda bu gerçeği kabullenmek zorunda kalmıştı ama yine de sinirli ve komisere de kırgındı. Onu işinin ehli, zeki ve uyanık biri tahmin etmişti; oysa ukala, kendini beğenmiş ve çevresindekileri küçümseyen biri çıkmıştı. Yazık, diye mırıldandı içinden; söylediklerine biraz önem verse muhtemelen ilerleme kaydedecek, belki de suçluları armut gibi toplayacaktı. Doktor hâlâ Hasan ile o kamyonet sürücüsünün Alp Keskin'i kaçırılması olayının failleri olduğuna inanıyordu. O ikisinin izlerini tesadüfen de olsa bulmuştu, geriye bir tek solak olan üçüncü fail kalıyordu, henüz onunla ilgili bir şey bulamamıştı ama ikisi polisin eline düşünce nasıl olsa bülbül gibi konuşurlardı. Adam sen de, diye mırıldandı Doktor. Bundan böyle bu işe karışmıyacaktı, Baş Komiser ne hali varsa görsündü. Elinden .gelen yardımı polise yaptığına inanıyordu, daha fazla zorlayamazdı. Levend'e kadar geldi. Bu gece evine dönmekte biraz geç kalmıştı, ne var ki şansı yaver gitmiş tam kapısının önünde arabasını park edecek bir yer bulmuştu. Bir iki manevrayla ufak alana arabasını soktu. Sonra yorgun bir şekilde arabasından çıktı, Mondeo'sunu kilitleyip çantasının içine tıktığı evinin anahtarını aramaya başladı. Aynı anda kendisini Çapa'dan beri takip eden taksi de sokağa girmiş ama durmadan yoluna devam etmişti. Ne yazık ki doktor takip edildiğinin farkına varmamıştı.. Hasan'ın tüyleri diken diken oldu. Hatta bir an gördüklerine inanamadı. Böyle bir aksiliği mantığı kabul edemiyordu, doktorun evi çocuğu kaçırdıkları sabah Ökkeş'in kamyonetini parkettikleri yerin tam karşısıydı. Doktorun kendisiyle neden ilgilendiğini, o anlamsız sorularla geçmişini neden karıştırdığını, Ökkeş'i niçin takip ettiğini şimdi daha iyi anlıyordu. Doktor onları görmüş vçiteşhis etmiş olmalıydı.. Gerçi kendisinde ve Sedat'ta kar maskeleri vardı ama bu evden rahatlıkla kamyonetin şoför mahallinde oturan Ökkeş'i de kadının görüp tanıması kolaydı. Fakat aklı yine karışıktı, yüzünde ki kar maskesine rağmen kendisini nasıl teşhis etmişti? Hasan suratlarındaki maskeyi kamyonete bininceye kadar çıkarmadıklarını gayet iyi anımsıyordu. Bu kadın her halde tüm gördüklerini polise bildirmiş olmalıydı. Acaba mı, diye düşündü. Öyle olsa, polisler şimdiye kadar onları kıskıvrak yakalarlardı. Ama henüz polisler tarafından aranmadıklarına emindi.</p>

  <p>Ne yapacağını şaşırdı. Bu konuda tek başına karar veremezdi. En iyisi Tilki'yi hemen durumdan haberdar etmesi gerekirdi, ancak çözümü o bulabilirdi. Arabadan indi, şoförü savdı ama biraz düşünmek istedi. Tilki işin tam bu safhasında zuhur eden aksiliğe kıyametleri koparacak, fena halde öfkelenecekti, hatta belki onları suçlayacaktı.. Belki de polis her şeyi biliyor fakat çocuğu kurtarabilmek için bir suçüstü planı gerçekleştirmeye çalışıyordu. Soğuk ve karanlık sokakta uzun süre düşüncelere boğularak kararsız kaldı. Tilki'yi durumdan haberdar etmek hiç işine gelmiyordu ama başka çaresi de kalmamıştı. Cebinden cep telefonunu çıkardı ve Sedat'ı aradı. Sedat zilin ilk çalışında telefonu açtı. "Ne var?"</p>

  <p>"Önemli bir sorunumuz var abi" dedi Hasan. "Konuş."</p>

  <p>"Bence Ökkeş'i de alıp hemen buraya gelmende yarar var."</p>

  <p>Tilki'nin söyleneceğini, hatta bağırıp çağıracağını sanmıştı. Oysa Tilki gayet sakin bir şekilde, "Neredesin?" diye homurdanmıştı.</p>

  <p>"Çocuğu kaçırırken kamyoneti park ettiğimiz sokaktayım" diyebildi Hasan. Tilki'nin irkildiğini hissediyordu. "Ne işin var orada?"</p>

  <p>"Bir an evvel buaraya gelin abi. Gelince anlayacaksınız." Tilki telefonu kapatmıştı...</p>

  <p>Aynı gün Gayrettepe'de ki Şube binasına dönen Baş Komiser odasına girerken koridorda karşılaştığı ekibindeki adamlarından birinin eline Dr.Bozok'dan aldığı kamyonetin plaka numarasını sıkıştırırken, "Şunu bir araştırın bakalım" diye söylendi. Her şeye rağmen güzel gözlü doktora verdiği sözü yerine getirmek istiyordu, hem de onun saçma iddialarından hiçbir sonuç çıkmayacağını düşünmesine rağmen. Anlattığı hikaye onun indinde hâlâ komikliğini koruyordu. Her halde kadıncağız şahit olduğu olayın etkisindeydi ve şimdi de çevresinde karşılaştığı insanları da o olayın failleri olarak görüyordu. Kamyonetin peşinden gelmesi ya da onu sıkıştırmaya kalkması da koca şehirde her gün vuku bulan sıradan vakalardan biriydi, istanbul bu tür magandalarla doluydu.</p>

  <p>Odasına girip bir çay istedi. Az sonra muavin Mehmet de yanına gelmişti. "Hayrola âmirim, habersiz ortadan kayboldunuz, neredeydiniz? Sizi Şube Müdürü'nün çağırdığını düşündüm ama onun da yanında değilmişsiniz." Fikret gülümsedi.</p>

  <p>Sonra işi şakaya boğarak mırıldandı. "Güzel bir hanımla yemekteydim."</p>

  <p>"Yok yahu! Yoksa doktor hanımla mı?" Yalancıktan kaşlarını çatarak homurdandı. "Nereden bildin?"</p>

  <p>"Tahmin etmek kolaydı Baş Komiserim. Doktorun da sizden hoşlandığı çok belli."</p>

  <p>Fikret inanmazmış gibi muavinini süzdü.</p>

  <p>"Daha da neler? Bunu da nereden çıkardın şimdi."</p>

  <p>"Yapmayın âmirim, öyle olmasa niye yemeğe çıkacaksınız ki?"</p>

  <p>Fikret içini çekti. Keşke gidişat Mehmet'in aklından geçen gibi olsaydı, diye düşündü ama gerçek hiç de öyle değildi.</p>

  <p>Kısık sesle homurdandı. "Çok safsın be Mehmet! O kadınla benim ne işim olabilir? Hiç bana yüz verir mi o doktor?" Muavin şaşırarak âmirine baktı. "Yani onunla yemekte değil miydiniz?"</p>

  <p>"Yemekte olmasına yemekteydik de, durum senin düşündüğün gibi değil."</p>

  <p>"Nasıl yani?"</p>

  <p>Fikret, Dr. Bozok'un ettiği telefondan başlayarak her şeyi muavinine nakletti. Sonra da, "Bu kadın üşütmüş yahu" diye söylendi. "Hayali senaryolar üretiyor, Balat'taki iki adamla kaçırılan çocuk arasında bağ kuruyor. Hasta edecek beni."</p>

  <p>Mehmet'in kaşları çatıldı.</p>

  <p>Düşünceli bir şekilde Baş Komiserini süzdü.</p>

  <p>"İddiasını doğru olabileceğini hiç düşündünüz mü?" diye sordu.</p>

  <p>Fikret hayretle karşısındaki elemanına baktı.</p>

  <p>"Yapma Mehmet! Bunun doğru olabileceğini senin aklın kesiyor mu?" O sırada Fikret'in istediği çay getirilmişti. Aralarındaki konuşma kesildi. Bu kısa ara muavine düşünme fırsatı vermişti.</p>

  <p>"Vallahi Baş Komiserim" diye mırıldandı. "Doktor hanım beni oldukça etkiledi, çok zeki bir hanım. Müthiş gözlem yeteneği var, hatırlıyor musunuz, faillerden birinin solak olduğunu iddia etmişti, epey düşündüm ve bana oldukça mâkul geldi. Neden olmasın, belki diğeri de paytak biri olabilir. Hem unutmayın ki o bir görgü tanığı. Ne yuvada çalışan Olcay adlı kız, ne de servis şoförü Niyazi bize bunları söyleyemediler, halbuki onlar da failleri görmüştü." Fikret ters ters muavinini süzdü.</p>

  <p>"Yani onun doğru söylediğini mi düşünüyorsun?"</p>

  <p>"Neden olmasın? En azından bir araştıralım, ne kaybederiz ki? Zaten somut hiçbir şeye kavuşamadık." Fikret sırıttı.</p>

  <p>"Yani koca şehirde bir solak, bir de paytak yürüyüşlü iki kişi arayacağız ha? Sonra da onları sorguya alacağız. Yahu neyi kanıtlayacağız ki?" Muavin cesaretini topladı. "Hiç belli olmaz âmirim."</p>

  <p>Kaşları çatılan Fikret düşünmeye başladı. Bir süre sesini çıkarmadı.</p>

  <p>"Sahi bu iddiaya inanıyor musun?" diye sordu.</p>

  <p>"En azından bir kaybımızın olmayacağını düşünüyorum efendim."</p>

  <p>Fikret bir amatörün böyle planlı ve organize bir kaçırma olayını karakuşi benzetme ve tespitlerle çözebileceğine aklı yatmıyordu ama yeniden düşünmek zorunda kaldı.</p>

  <p>Nihayet dayanamayıp fısıldadı.</p>

  <p>"Doktor'a söz verdim zaten. Gelir gelmez kendisini takip eden kamyoneti araştıracağımı söyledim. Bizim çocuklardan biri araştırıyor şimdi."</p>

  <p>Tam o sırada Baş Komiserin görevlendirdiği memur kapıyı vurarak içeri girdi "Amirim plakayı tahkik ettik. Seksen altı model bir Ford kamyonet. Sahibini de araştırdık. Ökkeş Yudum adlı biri. Adana merkez doğumlu. Balat'ta mukim. Sabıkalı."</p>

  <p>Baş Komiser ile muavini birbirlerine baktılar.</p>

  <p>"Sabıkası neymiş?"</p>

  <p>"Ufak tefek suçlar. Darp, kumar, silahla tehdit vesaire. Hatta belki işinize yarar diye Balat'tan ekipler âmiri Komiser Orhan'a da sordum."</p>

  <p>"Ne dedi?"</p>

  <p>"Adamı tanıyor. Sıradan bir sokak kabadayısı, dedi. Eskiden birkaç defa karakola çekip ifadesini alarak, okşamış da. Ama işsiz güçsüz takımından değil, kamyonetiyle halden sebze, meyve filan çekermiş."</p>

  <p>"Tamam, sağol" diye mırıldandı Fikret.</p>

  <p>Memur odadan çıkınca Mehmet yeniden sordu.</p>

  <p>"Ne dersiniz Baş Komiserim, adamı buraya celbedelim mi?"</p>

  <p>"Pekâla, sen kazandın: Yarın bu herifi bizzat sen incele, bakalım bir şey çıkacak mı? Ama bu arada Keskinlerin evini sıkı bir gözetlemeye alalım. Telefonda verilen süre bitti. Adamın bir daha telefon edeceğini sanmıyorum. Mutlaka onlara son talimatı daha değişik bir şekilde ulaştıracaktır."</p>

  <p>"Zaten evi tarassutta tutan devamlı üç memurumuz var efendim, yetmez mi?"</p>

  <p>"Orayı gözetleyen daha fazla adam istiyorum. Sayıyı ona çıkaralım."</p>

  <p>"Fakat âmirim..."</p>

  <p>"Sen ne diyorsam onu yap Mehmet. Yarın bizim için en uzun gün olacak." Muavin sessizce başını salladı..</p>

  <p>Saatler ilerledikçe gecenin ayazı da artıyordu. Hasan o lanet sokağın ortalarında bir yerde, kaldırımın üzerinde dikilmiş titreyip duruyordu. Gözlerini doktorun evinin ışıklarına dikmiş, olacaklardan endişeli kıvranıyordu. Tilki bu başarısızlığı kabul edemezdi; tepkisi mutlaka çok sert olacaktı ama bir yandan da kendi kendine telkinlerde bulunuyordu. Onların bir taksiri yoktu, hatta olay derinine düşünülürse bütün suç Sedat'ındı; planı o yapmıştı. Asıl aksayan ise plandı. Tüm detayları iyice hesaplanmadığı şimdi ortaya çıkıyordu. Ufak bir çocuğu kaçırmak zor değildi, ama görgü tanıkları, onların vereceği ifadeler iyi hesaplanmamış, kaçırılış mahalli muhtemelen kötü seçilmişti. Tabii bir büyük aksilik de annesini tedavi eden doktorun evinin tam olayın geçtiği yerde olmasıydı. Ama bunu ne Hasan ne de Sedat bilemezdi. Aksiliğin sadece kötü bir şans olarak değerlendirilmesi gerekirdi. Acaba Tilki de böyle mi düşünecekti?</p>

  <p>Hasan'ın hâlâ beyninde çözemediği bir soru vardı. Doktor onları nasıl tanımıştı? Yüzleri maskeliydi ve kaçırma sırasında giydiği elbisleri bir daha kullanmamışlardı. Nasıl olurdu da kadın, yalnızca bir iki saniye gördüğü failleri bu kadar rahat tespit edebilmişti? Sonra Ökkeş'in kamyonetin içinde beklerken yüzünde maske olmadığını anımsadı. Sokaktan geçenlerin dikkatini çekmemesi için Ökkeş maske takmadan oturmuştu kamyonetin içinde. Ama nüfusu on milyonu geçen bir şehirde doktor nereden bulmuştu Ökkeş'i? Mantıklı bir çözüm bulamıyordu, keza doktorun kendisinden şüphelenmesinden de.. Saat gecenin dokuzuna geliyordu.</p>

  <p>Etraf artık iyice tenhalaşmıştı. Sokak sakinleri çoktan evlerine dönmüşlerdi. Hasan birden sokağa sapan arabanın farlarıyla irkildi. Tilki geliyordu. Araba önünde durdu.</p>

  <p>Hasan ürkerek içine atladı. Sedat dışarının havası kadar soğuktu. Ökkeş korkulu ve somurtuk bir çehreyle ön koltukta oturuyordu.</p>

  <p>"Neler olduğunu anlat bakalım" diye homurdandı Tilki.</p>

  <p>Yutkundu Hasan. Söze nereden gireceğini bilemedi. Gecenin soğuğuna rağmen buram buram terliyordu şimdi. "Büyük bir aksilik" diyebildi ancak. "Ne aksiliği ulan?"</p>

  <p>Hasan işaret parmağını uzatarak sol yanda ışıkları yanan doktorun evini gösterdi. "Şu evde oturan kadın.. Çocuğu kaçırdığımız sırada bizi ve kamyoneti görmüş olmalı. Bizleri tanıdı.."</p>

  <p>"Manyak mısın sen? Hepimiz maskeliydik."</p>

  <p>"Ama Ökkeş değildi. Hatırlıyor musun abi, kamyoneti tam evin karşısına bırakmıştık."</p>

  <p>"Eee, ne olacak? Plakası sahteydi, ayrıca trafikte o kamyonetten hâlâ yüzlercesi var, Ökkeşi nereden bulacak?"</p>

  <p>"Fakat buldu işte.. Peşine de takıldı."</p>

  <p>"Kim bu kadın? Tanıyor musun?"</p>

  <p>"Evet, abi." / Tilki hışımla şoför mahallinden geri dönüp Hasan'a baktı. "Nereden tanıyorsun?"</p>

  <p>"O kadın annemin doktoru.. "</p>

  <p>"Ne?"</p>

  <p>"Dedim ya, annemin doktoru abi.. Çapa'daki hastahanede çalışıyor."</p>

  <p>Tilki buz gibi bakışlarını Hasan'dan ayırmadı.</p>

  <p>"Ulan hergele, yoksa yaptığımız işi ailenede mi anlattın?"</p>

  <p>"Amma yaptın abi? Deli miyim ben? O doktoru hastahanede gördüm ilk kez. Ama dün bana yerli yersiz, özellikle de ailemle, geçmişimle ilgili bir yığın soru sordu.</p>

  <p>Huylandım ama ne yalan söyleyeyim aklıma bu bağıntı gelmedi. Lâkin Ökkeş bu gün kızıl saçlı bir kadının onu izlediğini söyleyince uyandım. Yine de zayıf bir ihtimaldi ama doktoru incelemeyi kafama koydum ve hastahaneden çıkınca onu izledim. Levend'de ve tam bu sokakta oturduğunu görünce meseleyi çaktım. O hepimizi gördü ve bizi tanıdı. Henüz polise gidip gitmediğini bilmiyorum ama gittiyse işimiz bitiktir abi. Polis şimdi bizi arıyordur. Ben de hemen seni aradım." Hasan, Tilki'nin ana avrat küfür edeceğini sandı. Ama tahmini hilâfına Sedat son derece sakindi. Yeniden önüne dönüp uzun uzun düşündü. Hasan ve Ökkeş biraz da korkarak neticeyi bekliyorlardı. Tilki Sedat neden sonra, "Aferin Hasan" dedi. "Adam olalı ilk defa doğru düzgün, akıllı bir iş yaptın, iyi ki zamanında bana haber verdin." Ökkeş titrek bir sesle sordu. "Şimdi ne yapacağız abi?"</p>

  <p>Tilki'den bir süre yine ses çıkmadı. Gözlerini kısmış, doktorun evine bakıyordu. Neden sonra kararlı bir şekilde homurdandı ama bu defa sesi soğuk ve hırçın çıkmıştı.</p>

  <p>"Kıçınızı kurtarmak için o karıyı susturmanız lâzım. Belliki sizleri teşhis etmiş."</p>

  <p>"Ya polise de gitmişse" diye fısıldadı Ökkeş.</p>

  <p>"Manyak manyak konuşma" diye tersledi Sedat. "Gitseydi şu an çoktan içerdeydiniz, belli ki henüz polise ihbarda bulunmamış. Ama bu günkü aptalca onu takibinden sonra mutlaka polise baş vuracaktır. Büyük hata etmişsiniz, kendi kendinizi yaktınız. Hıyarlar, neden o kadından şüphelenir şüphelenmez beni aramadınız? Onu susturmak için avantajlı olurduk." Hasan ürkerek mırıldandı. "Susturmak için mi?"</p>

  <p>"Tabii ya, ne sandınız? Yoksa küçük bir çocuğu kaçırmaktan dolayı ömür boyu kodeste yatmak mı istiyorsunuz?"</p>

  <p>"Fakat abi...."</p>

  <p>"Fakatı makati yok, o kadın susturulmalı."</p>

  <p>"Nasıl yani?"</p>

  <p>"Aptal aptal konuşmayın ulan. O kadını öldürmelisiniz." Ökkeş de Hasan da aynı anda isyan ettiler.</p>

  <p>"Ama abi, sen bu işte kan akmayacak demiştin bize.. Şimdi ise adam öldürmekten, cinayetten bahsediyorsun."</p>

  <p>"Ulan hıyartolar başka şansınız kaldı mı? Bir doktor kadın, ne bok yemeğe sizlerin peşine takılıp tâ Balat'taki mundar kahvelerinize kadar sizi takip etsin? Düşünmüyor musunuz, siz bittiniz artık.. Tek şansınız o karıyı ortadan kaldırmak.."</p>

  <p>Ökkeş bön bön işittiğini düşünmeye başladı. Kafası iyice karışmıştı.</p>

  <p>Bu genç yaşında ömrünün geri kalan kısmını hapishane koğuşlarında geçirmek istemiyordu. Titremeye başladı ama ondan çok daha zeki ve hızlı muhakeme gücüne sahip olan Hasan, Tilki Sedat' in cinayeti onların omuzlarına yüklemeyi tasarladığını sezinlemişti.Kurnazca sırıttı.</p>

  <p>"Demek üçümüz de boku yedik, öyle mi?"</p>

  <p>Sedat homurdandı.</p>

  <p>"Hayır, boku yiyen sizlersiniz. Kadının benim varlığımdan haberi bile yok. O sizleri teşhis etti ve sizin peşinizde. Bu pisliği temizlemek de size düşer."</p>

  <p>"Bundan o kadar emin olma Sedat."</p>

  <p>"Ne demek istiyorsun?"</p>

  <p>"Kadının seni de teşhis etmediğini nereden bilebilirsin?"</p>

  <p>"Bana numara yapmaya kalkışmayın ulan. Ben kadının yüzünü bile görmedim. Beni de a/asaydı, bir şekilde peşime düşerdi, ama benim peşimde kimsecikler yok."</p>

  <p>Hasan susmak zorunda kaldı.</p>

  <p>Ökkeş perişan bir şekilde inledi.</p>

  <p>"Ben kimseyi öldüremem. Cinayet bana göre değil."</p>

  <p>Tilki gök gibi gürledi.</p>

  <p>"Ulan pezevenkler, zaten hata bende ki sizlere güvenip bu işe dahil ettim. Eski arkadaşlarımdır, biraz nemalansınlar, cepleri para görsün, dedim. Aptal kafam, nene gerek iyi niyet senin? Bırak dürzüleri ne hallari varsa görsünler. Kabahat ben de. Ulan sizlere acımaya da gelmiyor.." Haşan yine konuştu.</p>

  <p>"Ama anlaşmamızda cinayet yoktu. Şimdi bizden bir görgü tanığını öldürmemizi istiyorsun?"</p>

  <p>"Başka şansınız mı var? Kendi kuyunuzu kendiniz kazdınız." iki kafadar sustular.</p>

  <p>Hepsi birer sigara yakıp düşünmeye başladılar. Arabanın içi kesif duman dolmuştu.</p>

  <p>Tilki yanındaki pencereyi hafifçe indirdi.</p>

  <p>"Başka şansınız yok. Bu işi bu gece bitirin. Hemen şimdi."</p>

  <p>Bu kez itiraz yükselmedi Balat'lı iki kabadayıdan.</p>

  <p>Hasan güç belâ mırıldandı.</p>

  <p>"Neyle yapacağız o işi?"</p>

  <p>"Sustalın yanında mı?"</p>

  <p>Hasan, evet anlamında başını salladı.</p>

  <p>"Yetmez mi? Her halde iki kişi bir kadını elinizden kaçırtmazsınız artık.. "</p>

  <p>Kendini yorgun hissediyordu Dr. Bozok. Öğleden sonra hastahenede akşamın geç saatlerine kadar çalışmıştı ama yorgunluğunun asıl nedeninin fizikî değil, sinirlerinin aşırı gerginliğinden kaynaklandığının da farkındaydı, ne de olsa o birtabibti. Bu gece evde çalışmayacak, sıcak bir duş alıp, erkenden uyuyacaktı. Evine girince doğru yatak odasına çıktı. Soyundu, sırtından çıkanları itina ile yerlerine astı. Hiç aç değildi, yoğurdu ile muzunu da yemeyecekti bu gece. Önce banyoya girdi uzun uzun dişlerini fırçaladı. Taze mentol kokusu içine ferahlık vermişti. Ağzındaki beyaz köpükleri çalkalayıp tükürünce aynaya baktı. Yorgun ve gergin görünen yüzüne rağmen hâlâ güzel bir kadın olduğunu düşündü. Yaşı ilerliyordu, dikkatle flotal aynada ki aksini inceledi. Göz uçlarındaki kırşıklıklar biraz daha keskinleşmiş gibi geldi. Hiç fazla kilosu yoktu, ilerleyen yaşına rağmen vücudu genç bir kız kadar diri ve çekiciydi henüz. Fakat gerçeği de kabul etmek zorundaydı, bu gidişle tüm güzelliğine ve cazibesine rağmen evde kalacaktı. Yaşamına girecek ve hayatına çeki düzen verecek bir erkeğin gerektiğine inanıyordu, ne var ki henüz böyle bir erkeği bulamamıştı. Evet, kendisiyle evlenmek isteyen bir yığın talibi olmuştu ama o bunların hiç birini beğenmemişti. Meslekdaşı Refik'i, mimar Ünal'ı, Hürriyet Gazetesinin köşe yazarı Hüseyin'i anımsadı bir çırpıda. Hepsi de kendisine âşık olmuş, evlenme teklifinde bulunmuşlardı. Sahalarında sivrilmiş, isim yapmış kimselerdi ama nedense onlara bir türlü ısınamamış, daha doğrusu hayatını birleştirecek kadar sevememişti. Belki de aşka ayıracak zaman bulamamıştı; bütün hayatı çalışmak, koşuşturmakla geçmişti. Sonra içinden yo, diye mırıldandı. Bu yaşa kadar evde kalışında kendi payı da vardı, çok seçici, hatta müşkülpesentti. Karşısına çıkan her erkeğe bir kulp takmıştı, belki de ne aradığını kendi de tam bilmiyordu. Erkeklerden yalnızca sevgi değil, anlayış, saygı, takdir ve beğeni de beklemişti. Kişiliği ile galiba onları yıldırıyor, sonunda uzaklaşmalarına yol açıyordu. Omuzlarını silkti, her şey olacağına varırdı. Üzerinde de fazla durmadı, hayatından fazla şikâyeti olduğu da söylenemezdi. Soyunup duşun altına girdi. Sıcak su ruhundaki gerginliği biraz atmıştı. Saçlarını fön makinesiyle kuruttu, yatak odasına geçip pijamalarını giydi. Saate bir baktı, erken yatağa girmek istiyordu bu akşam ama yorgunluğuna rağmen henüz uykusunun gelmediğini anladı. Geçen hafta sonu büyük alışveriş merkezlerinden birindeki kitapçıdan aldığı romanları anımsadı. Tarihi romanlar hep ilgisini çekerdi. Kitapları almak için alt kattaki kütüphanesine indi. Bu gece birisini okumaya başlayabilirdi. Her zaman ki gibi evin içi çok sessizdi. Belki de yalnız yaşamanın yarattığı sorunlardan biri de buydu, iki lâf edecek birinin evde bulunmaması. Yalnız yaşayan her insan gibi Muammer de zaman içinde kendi kendine konuşmaya alışmıştı, hatta bazen bunu yüksek sesle de yapardı. Nitekim aldığı kitapları koyduğunu sandığı yerde bulamayınca homurdanmaya başladı. Nereye tıkmıştı acaba? Yoksa onları yatak odasındaki ufak komadinin üstünde mi bırakmıştı?</p>

  <p>Tam yeniden yukarıya çıkmayı düşünüyo.rdu ki evin derin sessizliği içindeki o sesi duydu. Kulağına ters gelen, alışık olmadığı, o garip tıkırdıyı.. İrkildi. Yanlış mı duymuştu acaba? Durdu, sesin geldiği yönü tayine çalıştı.</p>

  <p>Galiba arka bahçeye açılan mutfak istikâmetinden gelmişti o garip tıkırdı. Her evde kendine özgü sesler çıkardı bazen, duran ahşap levhaların, mobilyaların zaman zaman genleşmesinden doğan kesik çatırdılar gibi. Ama bu öyle değildi..</p>

  <p>Mutfağa doğru yürüdü, yani sesi duyduğu yöne. Mutfağın kapısı açık, ışıkları sönüktü. Genç kadının eve gelince tüm ışıkları yakmak gibi bir alışkanlığı vardı; muhtemelen yalnız yaşamanın verdiği, evinde kendini güvenli hissetmek arzusunun bir tezahürü. Ama o gece evine girdiğinde akşam yemeğini yemekten vaz geçtiği için mutfağa yönelmemiş, sadece salonun ışıklarını yakmakla yetinmişti. Doktor asla korkak biri değildi. Ayrıca canını veya malını tehdit eden bir saldırının varlığını somut şekilde görmedikçe neden korkacaktı ki? Burası onun güvenli yuvasıydı. Babasının ölümünden sonra uzun zamandır yalnız yaşıyordu ve şimdiye kadar başına en ufak bir vaka gelmemişti. Cesaretle koridoru aştı ve mutfak kapısının önüne geldi. Elini iç duvardaki komandötöre uzattı. Mutfak aydınlandı birden. Herhalde yanılmıştı. Her şey alıştığı düzendeydi. Derli toplu mutfağında dikkatini çekecek tek bir şey yoktu. Ne olabilirdi ki zaten? Bahçeye açılan mutfak kapısının kilidine baktı. Kapı kilitliydi. Kendi kendine gülümsedi. Anlamsız bir evhamdı bu; sabah yaşadıklarının, oynadığı hırsız polis oyununun sonucu.. Baş Komiser Fikret'e ukala demiş, adamı küçümsemişti ama esasta haklıydı komiser; herkes kendi işini yapmalıydı. Bu sabah kendini hiç ilgilendirmeyen bir işe kalkışmış ve sonuçta da sinirleri gerilmişti işte. Evinde var olmayan sesler duyuyordu..</p>

  <p>Geriye döndü kitaplarını aramak için tekrar üst kata çıkan merdivenlere yöneldi. Bu sefer işittiği garip bir ıslık sesiydi..</p>

  <p>Zınk diye yerinde durakladı genç kadın. Ses sanki çok yakınından gelmişti. Evin içinden mi? Hayır..</p>

  <p>Ama sokaktan da olamazdı. Sokakta çalınan bir ıslığın evin içinde bu denli güçlü yankılanmasının imkânı yoktu.. Yoksa bahçede birileri mi vardı?</p>

  <p>O zaman az önce mutfak yönünden gelen tıkırdıyla şimdi işittiği ıslık arasında bir bağıntı kurmaya çalıştı. Islık dışardaki kişilerin kendi aralarında haberleşmeleri olabilir miydi? Mesela tehlikenin var olduğu, ya da evin içinde birinin dolaştığını eve girmeye çalışan kişiyi uyarmak için çalınan bir haber niteliğinde olamaz mıydı? Doktor salondaki sürmeli büyük cama doğru koştu. Cesaretle perdeleri açıp dışarıya baktı. Ön bahçe de sokak ta ıssızdı. Dikkatini çekebilecek hiçbir şey göremedi. Sadece özel bir araba hızla sokaktan geçiyordu. Dışarda sert rüzgâr esiyordu. Başını soğuk cama dayayıp bahçesini gözleriyle iyice aradı. Uzaklaşan arabanın homurtusu ve rüzgârın uğultusundan başka ses de yoktu, hatta tek bir canlı göremedi. Huylanmıştı ve bu evinde yaşamaya alışık olmadığı bir duyguydu. Bunca yıldır evini daima sığınacağı bir kale gibi görmüştü. Bahçe içinde eski bir villa olmasına rağmen hemen hemen hiç hırsızlık vakası yaşamamıştı. O halde duyduğu o sesler ne olabilirdi? Özellikle de o ıslık.. Ses sanki hemen az ilerisinden gelmiş gibiydi.. Salon camının perdelerini kapattı.</p>

  <p>Yanıldığını ya da evhamlandığını kabul edip aldığı kitapları aramaya çalışmalıydı ama yapamadı doktor, istemediği bir gerginlik yeniden bedenini kapladı. Korku muydu bu? Hayır, korku denemezdi ama tedirgin olmuştu sadece. Ne yapacağına karar veremeden salonun içinde dolaşmaya başladı. Yorgunluğu devam ediyordu ama yatağına girip uyuyamayacaktı. Duşun sağladığı rahatlamanın tümü kaybolmuştu. Bu sabah ki kovalamacaya aklı takıldı yeniden. Yoksa...</p>

  <p>Ürperdi aniden. O adamlar evine kadar gelmiş olabilirler miydi?</p>

  <p>Aklına gelen ihtimali, hayır diye reddetmeye çalıştı. Onlar olamazdı, çocuğu kaçıran kişilerin kendisinden şüphelenmeleri imkânsızdı. Hasan Kuşçu denen adamın, annesinin doktorunun aklından neler geçirdiğini ve kendisini bir görgü tanığı olarak teşhis ettiğini bilmesinin imkânı yoktu. Bu bağı kuramazdı asla..</p>

  <p>Kuramaz mıydı acaba?</p>

  <p>Ya kamyonetin sürücüsü arkadaşına her şeyi anlattıysa? Sürücü kendisini yakından görmüştü, o nasıl kamyonetin plakasını tespit ettiyse, kamyonetin sürücüsü de arabasının plakası okumuş olamaz mıydı? Ama Hasan arabasının plakasını nereden bilecekti? Sürücüden öğrenmiş olabilir tabii, diye mırıldandı kendi kendine.. O bunca şeyi nasıl bulduysa, çocuğu kaçıranların da evinin burada olduğunu anlamalarıyla her şeyi kavramaları işten bile değildi. içindeki ürperti birden korkuya dönüştü. Duyduğu sesler onlarla ilgiliyse tehlikede demekti. Önce içinde bir panik hissi doğdu. Apışıp kaldı, ne yapacağını bilemedi. Şimdiye kadar kendi evinde hiç böyle bir çaresizlik yaşamamıştı; her zaman güvenli ve huzur dolu evi bir anda korku fanusuna dönüşmüştü. Duvarlar üstüne doğru geliyormuş gibi bir hisse kapıldı, sessizliğin hiç bu kadar ürkütücü olabileceğini düşünmemişti. Bu kez o çevresinde âşinâ olduğu sesleri aradı. Babasından kalma, pandüllü, eski duvar saatinin muntazam çıkardığı tik takları, oda kapırdılarının açılıp kapanırken hasıl ettiği gıcırtıları, modeli eskimiş buz dolabının çalışırken çıkardığı gürültüyü.. Ama hiç birini duyamıyordu sanki. Korkuyla etrafına bakınmaya devam etti. Salonun ortasında durmuş, kımıldamadan bekliyordu. Kasları gerildi. Her an büyücek eşyaların birinin ardından veya koridorun durduğu yerden görünmeyen bir kısmından salona Hasan veya kamyonet sürücüsü birden dalıverse hiç şaşırmayacaktı.. Birkaç dakika öylece kalıp bekledi. Hiçbir şey olmuyordu.. Evin sessizliği devam ediyordu. Şimdi tek duyduğu sokakta esen sert rüzgârın oluşturduğu uğultuydu. Neden sonra toparlanmaya başladı. Korkusunun anlamsız ve yersiz olduğunu düşündü. Burada güvendeydi, evinin bahçeye ve sokağa açılan kapıları da kilitliydi. Eve girer girmez, sokak kapısını içerden kilitlemek gibi bir alışkanlığı vardı, yine de emin olmak için kapıyı bir daha kontrol etti, zincir sürgüyü taktı. Hızlı adımlarla mutfağa gidip, mutfak kapısını da bir daha gözden geçirdi, o kapı da kilitliydi. Biraz daha rahatladı. Hem alt tarafı dağ başında yaşamıyordu ve elinin altında telefonu vardı, her hangi bir şey hissederse polisten yardım da isteyebilirdi. Zoraki de olsa gülümsedi, kendine kızdı. Ancak bir çocuk veya saf bir kız bu tür paniğe kapılabilirdi; ufak bir çıtırdı ve bahçeden geldiğini sandığı bir ıslıkla korkuvermişti. Oysa o kocaman ve yetişkin bir kadındı, kendi evinde bu tür bir paniğe kapılmakla gülünç duruma düşüyordu. O ana kadar hiç açlık hissetmiyordu ama şimdi birden acıktığını duyumsadı... Depodaki havasızlık dayanılmaz ölçüde artmıştı. Hele kapısı içerden sürgülenmedikçe tam kapanmayan tuvaletten gelen kokular dayanılmayacak boyuttaydı. Mine tuvalete zor belâ giriyordu, rezarvuar bozulmuş, etrafı kazurat ve sidik kokusu kaplamıştı. Korku belasına üst pencereleri açamadıklarından hiçbir şekilde içeriye hava giremiyordu. Üstüne üstlük, küçük Alp'in midesi bozulmuş ve çocuk o gece üç kere istifra etmişti. Kusmukları temizlemek Mine'yi kahretmişti. Allahtan.geçirdikleri süre içinde konuşmayı sevmeyen Hayri ile dostlukları bir hayli ilerlemişti. Adam göründüğünden çok daha yumuşak ve sevecen biriydi; gerektiğinde son derece haşin ve yırtıcı tabiata sahip olduğu açıkça belli olmasına rağmen, iç dünyasındaki yumuşaklığı gizlemesini çok iyi beceriyordu. Mine bunu anlamıştı. Kusmukları temizlerken Mine'nin zorlandığını anlamış, üstüne vazife olmamasına rağmen kıza mani olarak tüm pisliği o temizlemiş ve bundan da yüksünmemişti. Artık birbirlerine de daha içten hitap ediyorlardı.</p>

  <p>"Hayri ağabey burayı havalandırmanın bir yolu yok mu? Artık dayanamayacağım" diye inledi Mine.</p>

  <p>"Biraz daha sabırlı ol, bacım. Çoğu gitti azı kaldı. Sedat'ın ifadesine göre buradaki son gecemiz. Umut edelim de, her şey yolunda gitsin." Mine sesini çıkarmadı.</p>

  <p>Cidden zor günler geçirmişti bu depoda, hatta şimdi buna değip değmeyeceğini düşünüyordu. Tünel'deki eski apartımanda sürdürdüğü günleri mumla arar olmuş, en azından özgürlüğün insanoğlunun sahip olduğu en kutsal şey olduğunu anlamıştı. Burada geçirdiği on günlük hapis hayatı yalnız bedenini değil ruhunu da çok yıpratmıştı.</p>

  <p>Dalgın bakışlarını Hayri'ye çevirdi. "Hayri ağabey" dedi.</p>

  <p>Cümlesine devam etmeyince eski sabıkalı mırıldandı. "Evet, bacım?"</p>

  <p>Kadının bakışları adamın üzerinden bitkin bir şekilde karyolasında uyuyan çocuğa kaydı. Yastığın üstüne saçılmış sarı saçları pislikten yol yol olmuştu.</p>

  <p>"Sedat bu masum yavruya bir kötülük yapar mı acaba?" diye sordu.</p>

  <p>Dilinin ucuna gelen vurucu kelimeyi kullanmaktan özellikle kaçınmıştı.</p>

  <p>Hayri hemen karşılık vermedi. Bir süre düşündü.</p>

  <p>"Bilmiyorum.. Umarım öyle bir işe kalkışmaz."</p>

  <p>"Ya kalkışırsa? Ya çocuğa "</p>

  <p>"Sus bacım, sus. Bizim Tilki sert ve acımasızdır ama böyle bir tıfıla gaddarca bir muamelede bulunacağını düşünmek istemiyorum." Mine biraz cesaret bulmuştu.</p>

  <p>"Bu akşam ona karşı çıktın. Bravo doğrusu.. Sedat'ın çok sinirlendiğini hissettim ama yine de seni kıracak lâf etmekten kaçındı. Bunu çok az insana yapar. Onu iyi tanırım, ne de olsa onun kadınıyım. Anladım ki senin yerin onun gözünde ayrıcalıklı."</p>

  <p>"Buna pek güvenme bacım. Bizlerin belli bir tahammül sınırımız vardır. O sınır aşılınca ne olacağı hiç belli olmaz." Mine hıçkırdı.</p>

  <p>"Bu çocuğun öldürülmesine ben de tahammül edemem."</p>

  <p>"Ben de bacım. Alp çok uysal. On gündür gıkı çıkmadı. Duruma bizden iyi tahammül etti. Hem garibanın ne günahı vardı ki? Tek suçu babasının zengin olması mı? Neden babasının zenginliğinin ceremesini bu yavru çeksin?" Mine tekrar karşısındaki adamı süzdü.</p>

  <p>"Hayri abi" dedi yumuşak bir sesle. " Sen bunların hepsinden farklısın. Hemen belli oluyor. Hassas, duygulu, ince bir adama benziyorsun. Neden bulaktın bu işe? Zorun neydi?"</p>

  <p>Hayri bir an dalgınlaştı.</p>

  <p>"Pekâlâ, madem bilmek istiyorsun söyleyeyim" diye mırıldandı sonra. "Ben ıslah-ı nefs etmiş bir sabıkalıyım. Uzun süredir bu tür pis işlerden uzaktım. Bir daha da döneceğimi hiç sanmıyordum. Ama bizlerin kaderidir bu. Geçmişinden kaçamazsın. Olaylar bir yerde seni mutlaka bulur ve özüne döndürür. Yanıldığın nokta şu; aslında ben gördüğün bu kabadayılardan bin beter ve acımasızdım. Gaddar Hayri diye namım çıkmıştı. Çok kan döktüm, karda yürüdüm izimi belli etmedim. Pek çok varta atlattım. Lâkin bir yerde bu işin sonunun olmadığını anladım ve bir noktada bok yoluna gitmemek için elimi ayağımı tüm bu işlerden çektim. Kolay olduğunu hiç sanma. Büyük mücadele verdim. Namuslu yaşamak namussuzca yaşamaktan çok daha zordur. Belâları devamlı üstüne çekersin, çamur lekesi bir kere üstüne bulaşmasın, çıkaramazsın. Benim için de müşgül oldu. iki evlâdım vardı ve büyüyorlardı. Geç de olsa, onları öksüz bırakmamaya ve geleceklerini kirli geçmişimle lekelememeye karar verdim. Muhitimden uzaklaştım, şehrin başka bir köşesinde ufak bir nalburiye dükkanı açtım. Zar zor durumumu idareye başladım. Ticaret bana göre değildi ama nafakamı çıkarıyordum."</p>

  <p>"İyi ya, neden bu işe bulaştın yeniden?"</p>

  <p>"İki sebebi var. Birincisi değişmeyen tek neden. Paraya duyulan ihtiyaç. Karımın hemen ameliyatı gerekiyor. Bütçem masrafları karşılamaya müsait değil. Kızım da evlilik arifesinde.." Mine içini çekerek başını sallamıştı.</p>

  <p>O lanet olası paraya duyulan ihtiyacın ne demek olduğunu iyi bilirdi.</p>

  <p>"Ya ikinci nedenin?" diye sordu.</p>

  <p>Hayri kuşkuyla dudaklarını büktü.</p>

  <p>"Bunu anlayacağından pek emin değilim" diye fısıldadı.</p>

  <p>"Olsun, hele sen bir anlat. Belki anlarım. Baksana on gündür ilk defa seninle iki kardeş gibi konuşuyoruz. Keşke bunu daha evvel deneseydik."</p>

  <p>Hayri daha da durgunlaştı.</p>

  <p>Ağzından çıkacak kelimeleri tartmak istercesine ağır ağır ve düşünerek konuştu. "Bu geçmişteki hayatımızın bize yüklediği bir borç, örf, kural ya da o hayatın raconu gibi bir şey işte.."</p>

  <p>"Gerçekten de pek anlamadım. Ne demek istiyorsun?"</p>

  <p>"Sedat'a bir hayat borcum var. Bir keresinde beni ölümden kurtarmıştı. Üstelik o yıllarda daha çok gençti. Yeni yetme, tüysüz bir delikanlı. Ama gözüpek ve atılgandı. Silahlı bir çatışmada kıstırılmış ve bunalmıştım. Kurşunum bitmişti ve herif üstüme öldürmek için yürüyordu. Hızır gibi yetişti ve herifi mıhladı. Böylece hayatımı ona borçlandım."</p>

  <p>"Yani hepsi bu mu? O duruma Sedat düşse, her halde sen de aynı şeyi yapardın."</p>

  <p>"Ben eski kafalı bir adamımdır, bacım. Haklısın, ben de aynı şeyi yapardım ama bu ona olan borcumdan beni beri kılmaz. Mesleğin raconu, elden ne.gelir. Bir gün senden bu borcun ödenmesi istenirse, yerine getirmek zorundasmdır. işte şimdi o borcu ödüyorum ben."</p>

  <p>Mine şaşkın şaşkın Hayri'ye baktı.</p>

  <p>"Sahiden böyle mi düşünüyorsun?"</p>

  <p>"Evet."</p>

  <p>"Haklısın, seni anlayamıyorum. Bir vefa borcu olduğunu kabul edebilirim ama bunu ödemek için tüm kurulu düzenini bozmak, namusunla kurduğun yeni hayatını berbat etmenin ne anlamı var?"</p>

  <p>"Anlamayacağını söylemiştim. Hem unutma ki paraya da ihtiyacım var. Ayrıca bilemiyorum, belki paraya bu denli gereksinimim olmasa belki de Sedat'ın teklifini red ederdim."</p>

  <p>Mine nazarlarını tekrar uyuyan Alp'e çevirdi. Dalgın bakışlarla çocuğu seyre devam etti. Hayattan nefret ediyordu. Herkesin kendine göre bu pis işe bulaşmasının bir gerekçesi vardı elbette ama gerçek sebep hep parada toplanıyordu. "Şu paranın gözü kör olsun! " diye homurdandı.</p>

  <p>Bu defa Hayri'den ses çıkmamıştı. Başını sallayarak onaylamakla yetindi sadece. Mine yüreklenmişti; biraz da on gün sohbetsiz geçen beklemişin ve ruhundaki konuşma ihtiyacının verdiği iştiyakla devam etti. içini dökme arzusuna kapıldı. "Yakın tarihlere kadar bir pavyonda konsomatrislik yapıyordum. Tam bir lağım çukurunda. Bir gece ansızın pavyona Sedat geldi. Birlikte şampanya içtik. Allah için, yakışıklı çocuktu ve benle ilgilenmeye başlamıştı. Böylelerini bilirsin, tipi hoşuma gitmişti ama bizim mesleğimizde de taş yüreklilik esastır, müşterilerle içli dışlı olmaya hiç gelmez. Hele bir şeyler ummak, çılgınlıktır. Lâkin ertesi gece Sedat yine geldi ve beni o çukurdan çekti aldı. Pavyon sahibi gıkını bile çıkaramadı. Sedat, Kör Behzat namıyla mâruf ünlü bir mafya babasının sağ kolu olarak çalışıyormuş meğer. O sıralar bilmiyordum tabii."</p>

  <p>"Doğru" diye başını salladı Hayri.</p>

  <p>"Bana birlikte yaşamayı teklif etti. Ben de hiç düşünmeden kabul ettim, her şartın pavyondaki hayatımdan daha iyi olacağına emindim. Tünel'de bir daire kiralayıp beni oraya kapattı. Yedirdi, içirdi, baktı da. " Hayri alaycı bir şekilde sırıttı. "Ama pek memnun olmadın galiba?"</p>

  <p>Mine'nin gözleri daldı, hayatının muhasebesini yaparmış gibi düşündü.</p>

  <p>"Bilmiyorum" diye fısıldadı, "İnsanoğlu nankör yaratık, tatmin olmasını bilmiyor, her zaman daha iyisini arıyor. Sedat iyidir ama mükemmel olduğu da söylenemez tabii. Onu sen de tanıyorsun, kafası atınca haşin ve nadandır. Kimsenin gözünün yaşına bakmaz. Kırar geçirir. Zaman zaman beni de çok üzüyor."</p>

  <p>"Dövüyor mu seni?"</p>

  <p>"Hangi erkek kadına el kaldırmaz ki? Ama yine de iyi sayılır. Şimdilik katlanmak zorundayım, şartlar onu gerektiriyor."</p>

  <p>"Anlıyorum.."</p>

  <p>"Hayri abi..."</p>

  <p>"Evet, bacım?"</p>

  <p>"Yine şu çocuk meselesine aklım takıldı. Acaba Sedat işler kötü giderse onu öldürür mü, bu hunharlığı yapar mı?"</p>

  <p>Eski tövbekar bıyıklarını burdu, oturduğu yerde dikleşti, gözlerini kıstı. "Yok bacı, yok.." diye homurdandı. "Buna izin veremem. Artık Sedat'a borcumu ödedim sayılır. On gün bu boktan depoda oturup istediğini yaptım, vefa borcumu eda ettim. Hem anlaşmamızda cinayet yoktu, bu yaştan sonra ufacık bir çocuğun katline iştirak edemem."</p>

  <p>Mine birden içinin rahatladığını hissetti. Minnet ve şükranla adamın yüzüne baktı.</p>

  <p>"Böyle diyeceğine emindim zaten" diye fısıldadı. "Ama ya Sedat ısrar ederse, ya sana rağmen çocuğu öldürmeye kalkışırsa?"</p>

  <p>"O zaman Tilki ile külahları değişmek zorunda kalırız bacım."</p>

  <p>Tilki Sedat'ın kapatması, adamın fikrinde kararlı olduğunu anlamıştı ama yüreğinin daralmasına engel olamadı. Bu mutlak bir kapışma demekti. Galiba yapabileceği tek şey bundan sonra oturup Alp'in babasının istenilen fidyeyi ödemesi için dua etmesiydi...</p>

  <p>Dr. Bozok buz dolabından light yoğurt kabını çıkardı Ufak tepsisinin içine bir de muz koydu. Akşam yemeği her zaman bu kadardı. Mutfağın ışığını söndürüp salonuna doğru yürüdü. Artık korkmuyordu, içinde ki o sinsi düşmanı yenmişti. Boş zamanlarında, hatta evinde çalışırken, ya da bir şey okurken klasik müzik dinlemek ona terapi gibi gelir, dinlenmesine, rahatlamasına yol açardı. Müzikçalarına Jean Sıbelıus'un "Kullervo" adlı senfonik şiirinin CD'sini yerleştirdi. Eski bir Fin efsanesininden alınan müziğin âşinâ olduğu ezgileri salona yayılırken yavaş yavaş gevşemeye başladı. Boş yoğurd kapıyla, muz kabuğunu bulunduğu tepsiyi masanın üzerinde bıraktı, salonun uzun ve geniş kanepesine uzandı, başının altına da kuştüyü yastıkları çekti. Evinde Sıbelıus'un büyüleyici nağmelerinden başka hiçbir şey duyulmuyordu şimdi. Gün boyu yaşadığı heyecan, hastanedeki yorgunluğu ve evinde yaşadığı alışık olmadığı korkunun verdiği gerginlikten sonra Fin müziğinin yatıştırıcı etkisi kendisini göstermeye başlamış, parçanın sonuna doğru genç kadımn göz kapakları ağırlaşmaya başlamıştı. Uykusunun geldiğini anlayınca kalkıp odasına çıkmak istedi ama bastıran rehavet engelledi bunu. Gözleri kapandı. Ve ne zaman uykuya daldığını da fark etmedi..</p>

  <p>Aynı günün akşam saatlerinde muavin Mehmet Yurdadön yanında iki sivil memurla Balat'ta ki bir sokağa girmişlerdi. Trafik Şubesinden aldıkları adresteki ev Ökkeş'in ikâmetgâhıydı. Kapıyı yaşlıca, kara kuru bir kadın açmıştı. Karşısında tanımadığı üç yabancıyı görünce başörtüsünün ucunu hafifçe yüzüne çekerek sordu. "Kimi aramıştınız?"</p>

  <p>"Ökkeş'le görüşmek istiyoruz" diye mırıldandı muavin. Kadın biraz yadırgıyarak sordu. "Neden ararsınız ki?"</p>

  <p>"Kendisine sormak istediğimiz bazı şeyler var."</p>

  <p>Kadın tedirgin bir şekilde kapıya dayanan üç kişiyi baştan aşağıya süzdü. Bu adamları daha evvel hiç görmemişti, semtin yabancısı olduklarını ve Ökkeş'in kahve arkadaşları olmadığını hemen sezinlemekte de gecikmedi. "Evde yok" diye mırıldandı. "Nerede bulabiliriz kendisini?"</p>

  <p>"Nereden bileyim, çalışan adam, kim bilir nerededir bu saatte."</p>

  <p>Muavin sert bir sesle homurdandı.</p>

  <p>"Siz Ökkeş'in nesi olursunuz?"</p>

  <p>"Annesiyim, ne olacak ki? Ya siz?"</p>

  <p>"Biz polisiz, teyze. Oğluna birkaç soru sormak istiyoruz."</p>

  <p>Yaşlıca kadın birden telâşlanmıştı.</p>

  <p>"Ne oldu? Yoksa yine başına bir hâl mi geldi?"</p>

  <p>Mehmet kadını süzdü.</p>

  <p>"Nasıl bir hâl?"</p>

  <p>"Ne bileyim, arasıra kahvede birileriyle dalaşır da.."</p>

  <p>"Hangi kahvede?"</p>

  <p>"Ha, şu iki sokak berimizde ki kahvede.. Arab'ın kahvesi derler, kime sorsan sana gösterir. Ne oldu ki, memur bey, neden ararsın oğlu mu?"</p>

  <p>"Önemli bir şey değil, hanım. Sadece birkaç soru soracaktık."</p>

  <p>"Neyle ilgili?"</p>

  <p>"Dedim ya korkmanı gerektirecek bir şey değil, eve gelirse bir yere ayrılmamasını söyle.. "</p>

  <p>Kadın başını salladı ama polislere pek de inanmadı. Ökkeş'in yine kahvede maraza çıkardığını düşündü. Hep yapardı bunu..</p>

  <p>Mehmet Yurdadön ve adamları kadının tarif ettiği kahveyi çabuk buldular ama Ökkeş yoktu. Arab namıyla meşhur kahveci onlara Ökkeş'in sabahleyin kahveye geldiğini ve öğleye doğru çıktığını söyledi. Bir daha da görünmemişti. Bir de az ilerdeki Gençlik Kahvesine bakmalarını önerdi, bazen oraya da takıldıklarını sözlerine ilave etti. Mehmet'le ekibi Gençlik Kahvesine de baktılar ama sonuç yine menfii idi. Ökkeş bulunamamıştı henüz..</p>

  <p>"Onun tuzu kuru" diye sümsüklendi Ökkeş. "Herif cinayete bizi itiyor. Bak, bir köşeye çekildi, karıyı öldürmemizi bekliyor. Oh, ne âlâ memleket be!.."</p>

  <p>"Kes sesini Ökkeş" diye homurdandı Hasan. "Neye ulan, yalan mı söylediğim?"</p>

  <p>"Yine kafan çalışmıyor Ökkeş, zaten ne zaman çalışır ki? Her şeyi biz bok ettik sevgili arkadaşım, biraz düşünmeye çalışsana. Karı bizleri tanıdı."</p>

  <p>"Tanıdıysa tanıdı, ne yapalım? Onu öldürmek zorunda mıyız yani?"</p>

  <p>"Ya polise giderse, ya kimliklerimizi bildirirse, ne yaparız o zaman? Hem ömür boyu hapiste çürürüz, hem de alacağımız para uçar gider. Ben hayatımın sonuna kadar hapis yatmayı göze alamam. Anlıyor musun şimdi. Tilki haklı, bu pisliği bizim temizlememiz gerek."</p>

  <p>Ökkeş sustu önce. Ama hiç ummadığı bir anda karşılaştığı bu durumu bir türlü kabullenemiyordu. Suskunluğu uzun sürmedi.</p>

  <p>"Tereyağından kıl çeker gibi bu işten sıyrılmamalıydı" diye mırıldandı. "Sonuç da bizim başımızı derde o soktu. Bu teklifi getirmeseydi, bunların hiç biri olmayacaktı ama."</p>

  <p>"Bırak artık saçmalamayı. Bunları işin başında düşünseydin. Olan oldu bir kere, artık yapacak bir şey yok. Sakin ol, dikkatli davranırsak o kadını sustururuz." Ökkeş köpürdü.</p>

  <p>"Sen ne diyorsun be? Asıl saçmalayan sensin. Bizler ufak işlerin adamıyız, cinayet işlemek bizim harcımız değil. Ben şimdiye kadar kimseyi öldürmedim. Yapamam." ¡ "Yapacaksın, başka çaren yok. Birlikte yapacağız hem."</p>

  <p>Tilki Sedat'ın arabasından inmiş doktorun sokağında ağır ağır eve doğru ilerliyorlardı. Poyraz rüzgârı sokakta anoforlar yaratarak esiyordu. Hafif hafif yağan yağmur altında yürüyorlardı.</p>

  <p>"Eve nasıl gireceğiz?" diye sordu Ökkeş.</p>

  <p>"Hiçbir fikrim yok, ama bir yolunu bulacağız her halde."</p>

  <p>"İyi de nasıl?"</p>

  <p>"Henüz bilmiyorum, araştıracağız." Ökkeş homurdandı.</p>

  <p>"Şunu bir daha düşünsen ne olur sanki? Bu kadını susturmanın cinayetten başka bir yolu yok mu yahu?"</p>

  <p>"Varsa sen söyle. Benim aklıma başka bir yol gelmiyor."</p>

  <p>Ökkeş yürümeye devam ederken kısık sesle fısıldadı.</p>

  <p>"Bir bahane bulup Tilki'yi atlatalım, mesela kadını temizledik diyelim."</p>

  <p>"Vallahi Tilki haklıymış! Ulan senle kenefe bile gidilmez be.. Ne aptal herifsin.</p>

  <p>Sedat'ın bu yalanı yutacağını mı sanıyorsun? Hem ona yalan söylediğimizi anladığı anda alimallah ikimizi de o anda temizler. Herif zaten katil, ne gözümüzün yaşına bakar, ne de eski arkadaşlığımıza. Ben aklımı peynir ekmekle yemedim."</p>

  <p>Ökkeş yine kendi kendine homurdandı.</p>

  <p>"Lanet olsun, keşke bu işe hiç bulaşmasaydık."</p>

  <p>"Bak, onda haklısın ama bulaştık bir kere, hem de dönüşü olmayan bir şekilde."</p>

  <p>Doktorun evinin önüne kadar gelmişlerdi. Hasan dönüp arkaya baktı. Tilki ışıkları sönük arabanın içinde onları bekliyordu. Araba sokağın nihayetinde gecenin karanlığında zar zor seçiliyordu. Hasan bu defa başını çevirip doktorun villasının yanan ışıklarını gözden geçirdi. "Bekleyeceğiz" dedi. "Neyi?"</p>

  <p>"Kadının uyumasını tabii. Baksana evin ışıkları yanıyor, daha saat erken, kadın yatmamış henüz. Uyumadan önce eve giremeyiz."</p>

  <p>"Ya uyumazsa?"</p>

  <p>"Allahını seversen sus Ökkeş. Saçma sapan sorularla kafamı ütüleme. Her insan gibi o da belirli bir saat gelince odasına çekilecek ve uyuyacaktır. Bizim yapacağımız şimdilik sadece içeriye uygun bir giriş yolu bulmak." Ökkeş bu defa karşılık vermedi. Saçmaladığını anlamıştı.. Dr: Bozok rahat ve derin bir uykuda değildi, nitekim dışarıda artan rüzgârın pencerelerde yarattığı ilk titreşimle gözlerini açtı. Salonun sürme camlan bu kadar etkileniyorsa belli ki hava fırtına dönüşmek üzereydi. Gözlerini kırpıştırdı, esnedi. Kanepenin üzerinde uyuya kalmasına şaşırmıştı. Duvardaki antika saatine bakışları kaydı, on buçuğa geliyordu. Hâlâ erken sayılırdı. Doğrulup yerdeki terliklerini ayağına geçirdi. Kısa şekerlemesi iyi gelmişti, şimdi kendisini dinlenmiş hissediyordu. O anlamsız korkudan da tamamen sıyrılmıştı. Esnemeye devam ederken, bir an düşündü acaba çalışsam mı, yoksa hafta sonu aldığım kitabı bulup yatmaya mı gitsem, diye. Nedense bu gece üzerinde hiç de alışık olmadığı bir tembellik vardı, sonunda yatak odasına çekilmeye karar verdi.Kanepeden kalktı. Salondaki kitaplarının bulunduğu raflara doğru yürüdü. Osmanlı'da kadınların yaşamıyla ilgili ciddi bir çalışmaydı geçen hafta aldığı kitap ama bir türlü aramasına rağmen bulamamış, nereye koyduğunu hatırlayamamıştı. Birden gülümsedi, kalın kitap tam hizasındaki üçüncü rafın üstünde duruyordu. Bazen böyle olurdu, insan karşısında duran nesneleri görür ama çıkaramazdı. Kalın kitabı raftan çekti. Artık ışıkları söndürüp yatak odasına çıkabilirdi.</p>

  <p>Önce üst kata çıkan merdivenleri aydınlatan ışığı yaktı. Sonra yıllardır yalnız yaşamanın verdiği alışkanlıkla evindeki son kontrolleri yapmaya başladı. Dışarıya açılan iki kapının da kilitli olduğunu biliyordu, daha önce bakmıştı onlara fakat yeniden kontrol etmek için sokak kapısına gitti. Anahtar hep kapının üzerinde dururdu, çevirdi anahtar yuvasında dönmedi, zaten kilitliydi. Bu defa rahat ve emin adımlarla karanlık mutfağa doğru yürüdü. Işığı yakma gereğini duymamıştı. O kapının da kilitli olduğunu görünce, üstünde ki sürgüyü de itti. Bunlar her gece yaptığı rutin kontrollerdi. Tam güven içinde ve rahatlamış bir şekilde kapının önünden ayrılmak üzeriyken, birden tül perdenin arkasından bahçenin karanlığında bir cismin hızla hareket ettiğini görür gibi oldu. Sıyrıldığı korku yeniden içine çöreklendi. Yanılmış mıydı acaba? Hayal mi görüyordu? Genç kadın bir an bu gün yaşadıklarının hâlâ etkisinden sıyrılamadığını düşündü önce. Ne de olsa alışık olmadığı bir maceraya atılmıştı ve inancına göre bir suçlu tarafından takip edilmişti bu gün. Her ne kadar adam izini kaybettiyse de bundan mutlak emin olamazdı. Bahçeye açılan kapının önünde donmuş gibi kaldı. Yanılmadığına emindi. Bahçede bir hareket görmüştü. Hızla sokak istikâmetine kayan bir kımıldayış. Başıboş bir sokak köpeği veya komşu evlerin kedisi olamazdı. O tür yaratıklar alt tarafı yükseklikleri fazla olmayan canlılardı, oysa bahçesinde kayıp geçen gölge en azından bir insan iriliğindeydi. Boğazı kurudu, vücudunu soğuk bir ter kapladı. Bahçesinde evini gözetleyen, içeri girmeye çalışan biri olmalıydı. Bir hırsız mı? Hırsız pek umurunda değildi, şayet dışarda biri varsa, bunun hırsız olmadığından da kesin emindi.. Onlardan biri gelmişti..</p>

  <p>Hasan ya da kamyonetin sürücüsü.. Belki de her ikisi birlikte.. Hatta çocuğun kaçırılmasında yer alan üçüncü solak kişi de.. O şimdilik yalnızca tek bir gölge görmüştü ama neden üçü beraber olmasındı ki?</p>

  <p>Baş Komiser Fikret kendisine inanmıyordu ama galiba çocuk kaçıranlar tehlikeyi çoktan sezinlemişlerdi. Kendisi bir görgü tanığıydı, filhakika Baş Komiser onun tanıklığını bir şekilde basına sızdırıp suçluları uyandırmamıştı ama evine kadar takip etmişlerse suçlular her şeyi kendileri anlamış olabilirdi. Genç kadın yerine mıhlanıp kaldı. Ne yapabileceğini düşündü. Potansiyel tehlike şimdi kapısına dayanmıştı. Bunlar cahil ve gözü kara insanlardı, her türlü eyleme kalkışabilirlerdi. Hatta kendilerini teşhis ve tespitte başarılı olan bir şahiti ortadan kaldırmaya da.. Yeniden ürperdi. Bunun anlamı cinayetti. Her halde kendisini de kaçırdıkları çocuğun yanına götürmek gibi bir tasavvurları olamazdı. Çaresiz olarak polisden imdat istemeyi düşündü. 155e telefon edebilirdi, ya da Baş Komiser'e.. Baş Komiser'e bozuluyordu, hatta bozulmaktan öte sinirleniyordu. Ukala, kendini beğenmiş, her şeyi bildiğini sanan ama yalın hakikatleri göremeyen bir polisti o.. Onu asla aramazdı.. Tam o sırada kulaklarında çınlayan sesle yerinden sıçradı. Ödü kopmuştu. Neden sonra o rahatsız edici sesin telefon olduğunu anladı. Biri kendisini arıyordu..</p>

  <p>Fikret Uskan saat altıya yaklaşırken hâlâ masasında düşünceleriyle boğuşuyordu. Tüm olasıklardan müspet sonuç çıkmamıştı. Burnunu kaşırken muavini anımsadı. Bu saate kadar Mehmet'den hâlâ ses seda çıkmamıştı.</p>

  <p>Şunu bir arayım, diye söylendi ve telefonuna sarıldı. Az sonra hattın öbür ucunda Mehmet Yurdadön vardı. "Nerelerdesin yahu?" diye sordu.</p>

  <p>"Amirim hâlâ şu Ökkeş denen adamın peşindeyim. Evini, gittiği kahveleri araştırdık ama herif ortalarda yok. iyiden iyiye huylanmaya başladım."</p>

  <p>"Neden?"</p>

  <p>"Adamın gizlendiğinden şüpheleniyorum. Annesiyle görüştüm, yerini bilmiyorum dedi ama gizlice herife polisin kendisini aradığı haberini biriyle uçurmuş olabilir." Baş Komiser düşünmeye başladı. Aklından acaba doktoru fazla hafife mi aldım, diye geçirdi. Gerçekten de söylediği gibi Balat'lı o iki serseri aradıkları kişi olabilir miydi? Olayla aralarında bir bağ kuramıyordu ama belli de olmazdı. Yine de muavininin Balat'da boşuna zaman harcadığını sanıyordu. "Ne zaman merkeze dönüyorsun?" diye sordu. "Bir netice alır almaz âmirim."</p>

  <p>''Ökkeş denen herifi buluncaya kadar bekleyecek misin?"</p>

  <p>"Valla Baş Komiserim, şu doktorun söylediklerine pek aklınızın yatmadığını biliyorum ama benim içimden gelen bir his kadının kadının doğru söylediği yolunda, izin verirseniz beklemek istiyorum."</p>

  <p>Fikret gülümsedi, galiba Mehmet de o güzel yeşil gözlerin etkisindeydi, itiraz etmedi, muavininin şevkini kaçıran bir şey de söylemedi. "Nasıl istersen" diye mırıldandı sadece. Telefonu kapatıp işine daldı. Canı son derece sıkkındı. Bu ana kadar hâlâ bir sonuca varamadıkları gibi ümit verici en ufak bir gelişme de olmamıştı. Şimdiye kadar temas kurduğu bütün zanlı adaylarını yeniden ve birer birer gözden geçirdi. İç güdüleri onu yanıltmazdı, polislik mesleğinde ona en yardımcı olan şeylerden biri de ilerleyen bilimin sağladığı teknolojik gelişmeler yanında deneyimli bir polis olarak güvendiği yeteneğiydi. Her şeye rağmen Keskinlerin villasında çalışan personelden birinin, kaçırma olayında suçlulara fiilen yardım ettiği inancını sürdüyordu. Tuttuğu notları açıp birer birer inceledi yeniden. Ama tüm gayretine rağmen çıkar bir yol bulamıyordu. Bir ara dışarı çıktı, civardaki bir hamburgerciye giderek karnını doyurdu. Soğuk sokaklarda oyalandı, sonra yeniden büroya döndü ve işinin başına geçti, iş yerinden ayrılamıyordu. Saat dokuza doğru yeniden muavinini anımsadı. Hâlâ ses seda yoktu Mehmet'ten. Bir daha telefon etti. Muavin hemen açmıştı. "Bir haber var mı?"</p>

  <p>"Galiba bir şeyler bulduk âmirim. Siz kapatın ben hemen sizi arayacağım."</p>

  <p>Fnlvc "Tamam" diyen Fikret telefonu kapattı. Acaba neden hemen cevap vermemişti? Bir şeyler bulduk demekle neyi kasdediyordu? Beklemeye başladı.</p>

  <p>Aradan yirmi dakika geçmiş ama Mehmet hâlâ aramamıştı. Bu defa huylanmaya başladı. Tam yeniden Mehmet'i arayacaktı ki, telefonu çalmaya başladı. "Evet?"</p>

  <p>"Benim, Baş Komiserim."</p>

  <p>"Neler oluyor Mehmet?"</p>

  <p>"Burada bir vatandaşın ifadesini aldık efendim. Adı Salih Turna. Balıkçı, burada onu herkes Kaptan diye çağırıyor. Ökkeş ile Hasan denen adamların kahveden kumar arkadaşı."</p>

  <p>"Eee, ne olmuş?"</p>

  <p>"Adam bize ilginç bir hikaye anlattı efendim."</p>

  <p>"Ne hikâyesi Mehmet? Şunu doğru düzgün anlatsana.."</p>

  <p>"Tabii âmirim. Bu adam bir hafta on gün önce Ökkeş'e Balat'ta rastlamış. Her zaman ki gibi sıradan bir karşılaşma işte. Hep kahvelerde kağıt oynadıkları için, hadi demiş yine bir el iskambil çevirelim. Fakat Ökkeş işi olduğunu bahane ederek teklifi geri çevirmiş."</p>

  <p>"Bu mu anlatacağın olay?"</p>

  <p>"Sabırlı olun âmirim. Bu değil tabii ama ilgisi var."</p>

  <p>"Neyle ilgisi var?"</p>

  <p>"Kaptan denen adamın kahveye gidip iskambil oynamakta direnmesi ile." Fikret bu defa sabredip sustu.</p>

  <p>"Baş Komiserim, anlaşılan bu Ökkeş ile Hasan zaman zaman oyunda hile yaparak çevresindekileri soymaya kalkışıyorlarmış; kısacası Salih Kaptan'da onların tuzağına düşmüşlerden biri, adam dört göz onlarla bir daha masada kapışmayı bekliyormuş. Bizim polis olduğumuzu anlayınca açtı ağzını yumdu gözünü, veryansın edip çekiştirdi, işte o gün Okkeş'in hareketlerinden, özellikle de başından savmaya kalkışmasından işkillenmiş."</p>

  <p>"Devam et."</p>

  <p>"Bu karşılaşma sırasında Ökkeş kamyonetinin başındaymış."</p>

  <p>"Eee?"</p>

  <p>"Salih Kaptan, bize verdiği ifade de Ökkeş'in kamyonette bir şey sakladığını düşünmüş."</p>

  <p>Fikret birden ırkildi. Dikkat kesildi. "Nasıl? Ne görmüş?"</p>

  <p>"Adamı sıkıştırdım. Ben de aynı şeyi sordum. Ne saklayabilir ki dedim. Önce kem küm etti, sonra kuşkulu ve mütereddit bir şekilde bilmiyorum, hiçbir fikrim yok ama tuhaf bir ses işitmiştim kamyonetten gelen, iyi hatırlıyorum dedi. Tabii hemen bastırdım, ne işittin diye sordum. Ne tahmin edersiniz? Bir çocuk sesi demez mi?" Fikret'in tüyleri diken diken olmuştu.</p>

  <p>Neredeyse sevinçten bir çığlık atacaktı. Güçlükle, "Sonra?" diye fısıldadı. "Hatta Kaptan, Ökkeş'i sıkıştırmış, duyduğu çocuk sesinin Hasan ait olduğunu kamyonetten konuşmaları duyup güldüğünü sanmış. Ama Ökkeş halden döndüğünü manavlara mal teslim ettiğini söylemiş. Sonra Zeki'nin kahvesine gitmişler Ökkeş'le hani size daha önce söylediğim Gençlik Kahvesine."</p>

  <p>"Yani Kaptan dediğin adam kamyonetin içine bakmamış, öylemi?"</p>

  <p>"Ne yazık ki bakmamış, efendim. Ökkeş'e inanmış." Fikret heyecanla sordu.</p>

  <p>"Adam bu iki ahbap çavuşun çocuk kaçırma olayıyla bir ilgileri olduğundan şüphelendi mi?"</p>

  <p>"Hayır âmirim, bu hususta en ufak bir açık vermedim."</p>

  <p>"Peki onları ne için aradığını sormadı mı?"</p>

  <p>"Sordu efendim ama adlarının ufak bir darp hadisesine karıştıklarını söyledim."</p>

  <p>"Yuttu mu?"</p>

  <p>"Kesinlikle."</p>

  <p>"Öyleyse çocuğu mutlaka o civarda ki bir yerde tutuyorlardır. Doktor da böyle bir tahmin de bulunmuştu."</p>

  <p>"Size söyledim Baş Komiserim, Dr. Bozok inanın bu konuda bizden baskın çıktı."</p>

  <p>"Kes şimdi o konuyu. Şu Kaptan denen adama ağzını sıkı tutmasını da tembih etmişsindir, değil mi?"</p>

  <p>"Şüpheniz mi var, efendim? Gayet tabii.."</p>

  <p>"Adresini de aldın mı adamın?"</p>

  <p>"Amirim bana acemi bir polismişim gibi soru sorduğunuzun farkında mısınız?"</p>

  <p>"Kusura bakma Mehmet, çok heyecanlandım birden. Galiba on günden beri ilk defa dişe dokunur bir iz peşindeyiz."</p>

  <p>"Ben de öyle düşünüyorum, efendim."</p>

  <p>Fikret zevkle telefonu kapattı. Bir süre yerinden kımıldayamadı, sonra aklını toparlayabilmek için bir sigara yaktı. Galiba güzel gözlü doktoru aramanın zamanı gelmişti artık. Ona karşı hem mahcup hem de özür borçluydu. ; Telefona uzandı ve doktorun evini aradı.</p>

  <p>Hayret telefon çalıyor fakat açılmıyordu.</p>

  <p>Kızıl saçlı dilber evinde evinde değil miydi yoksa?...</p>

  <p>Fikret kolundaki saate bir göz attı. Onu geçiyordu. Doktor genellikle akşamları evinden pek çıkmayan bir tipti, ama bunun hiçbir anlam ifade etmediğini düşündü, her hangi bir toplantıya, ahbap ziyaretine, ya da bir eğlenceye gitmesi kuvvetle muhtemeldi; her gece evinde oturup çalışacak değildi ya.. Ama birden huzursuzluğu arttı.</p>

  <p>Kadın bu gün muhtemel suçlular artık Ökkeş'le Hasan'ın olayın failleri oldukları inancı beyninde güçleniyordu tarafından takip edilmişti. Takip olayı da suçluların bir şekilde doktorun varlığından korktuklarının karinesiydi. Öyleyse her an kadıncağıza bir kötülük edebilirlerdi. Bunu düşünmek bile Baş Komiserin beyninin karıncalanmasına yol açtı. Deli gibi yerinden fırladı.</p>

  <p>Derhal Levend'e kadının evine gitmesi gerekliydi. Çılgın gibi arabasına koşmaya başladı. Ona şimdi her zamankinden fazla ihtiyacı vardı. Dr. Bozok kaç kere kendisini uyarmış, kişiler ve olaylar arasında deneyimli bir hafiye gibi bağıntı kurmuş ama her defasında o kadını hafife almış, amatör bir meraklının fantastik heyecanı diye yorumlamıştı. Eğer başına bir hal geldiyse kendini asla affedemezdi.. Telefonun çalan sesi korkutmuştu Dr. Bozok'u..</p>

  <p>Önce telefonu açmak üzere salona doğru bir hamle yaptı. Fakat sonra durdu. Bu saatte genellikle arayanı olmazdı. Saat on buçuğa geliyordu. Aklına sevimsiz bir ihtimal geldi. Arayan muhtemelen onlardı, dışardaki adamlar. Evine gizlice girmeye çalışan suçlular.. Gözdağı verecekler, korkutacaklar, belki de tehdit edeceklerdi. Hatta daha da öteye gidip öldürmeye kalkışacaklardı. Kanın çekildiğini duyumsadı.</p>

  <p>İçindeki yendiğini sandığı korku, tüm şiddetiyle geri gelmişti.</p>

  <p>Genç kadın amatör hevesinin yavaş yavaş kendisi için bir kâbusa dönüştüğünü hissetmeye başlamıştı. Oynadığı oyun geri tepmişti ve gerçek de bu asla bir oyun değildi. Ne yazık ki çok geç farkına varmıştı hakikati. Telefonun zili çalmaya devam ediyordu.. Üç, beş, on ve daha fazla. Ötesini sayamadı doktor.</p>

  <p>Yerine mıhlanıp kalmıştı. O an taciz edici, kanını donduran zil sesinin durması için varını yoğunu vermeye hazırdı. Tüyleri ürperiyor, soğuk terler döküyordu..</p>

  <p>Arayan bir başkası olabilir mi acaba, diye düşündü. Hayır, mutlaka onlardı.</p>

  <p>Belki de evini kontrol ediyor, içerde bir başkası var mı, diye araştırıyorlardı. Hayır, dedi kendi kendine; mutlaka yalnız yaşadığını biliyorlardı. Bu telefon onu sindirmek, daha da korkutup paniğe uğratmak içindi..</p>

  <p>Zil sesi birden kesildi..</p>

  <p>Sesin kesilmesi de ürkütmüştü genç kadını. O zaman farkına vardı, kendi evinin sessizliği şimdi bir mezar sessizliği gibi geliyordu ürkek ruhuna. Buna daha fazla dayanamazdı, birilerini aramalı, yardım istemeliydi. Tabii öncelikle de polisi.. Ama ne diyecekti polise? Çocuğu kaçıran suçluların şimdi kendisini öldürmeye geldiklerini mi? Kim inanırdı buna? Suç Yeri Ekibinin ilk ifadesini almaya geldikleri sıra inanmaz ve alaycı tavırlarını hatırladı. Baş Komiser Fikret bile inanmamıştı kendisine, üstelik onu diğerlerinden çok farklı görmesine rağmen.. Her hangi bir açıklama yapması da şart değildi, bahçemde hırsız var, birilerini gördüm, bana yardım edin demesi, yetmez miydi? Başka çaresi de yoktu zaten. Evinden kaçar gibi, tek başına sokağa çıkması da çözüm değildi. Niyetleri kötü ise daha sokağa çıkar çıkmaz karanlıkta üstüne saldırırlardı. En azından evine yardıma gelecek polislere ihtiyacı vardı. Şayet bu geceyi dışarıda birinin yanında geçirecekse polislerle beraber çıkmalıydı evinden. Şaşkın şaşkın etrafına bakındı. Tehlike karşısında bu kadar paniğe kapılacağını hiç sanmamıştı. Hâlâ salonun ortasında dikildiği yerden kımıldayamıyordu. Kalbi güm güm atıyor, şakakları zonkluyordu. Aynı anda evin sessizliğini bozan bir ses duydu. Sanki kalın bir tahtaya vuruluyormuş ya da tahtayla başka ahşap bir düzeye darbe indiriliyormuş gibi bir gümbürtü. Ama bu sefer ki bir hırsızın gizlenerek çıkaracağı veya yapacağı gizli kapaklı bir gürültü değildi; çekinmeden, bilerek, pervasızca yapılmış bir girişimdi. Genç kadının dizleri titremeye başladı. Dışarıdakiler eve girebilmek için bu defa alenen harekete geçmiş olmalıydılar, ilk gürültüyü takiben ikinci bir gürültü daha çıktı. Sesler üst kattan geliyordu.</p>

  <p>Acaba yatak odasının camını mı kırdılar, diye düşündü, ama işittiği sesler bir camın kırılmasına hiç benzemiyordu, daha tok, daha kaba ve gümbürtülüydü. Doktorun gözleri üst kata çıkan merdivenlere takıldı. Artık her an yukardan aşağıya inecek birilerini bekliyordu. Hemen telefona sarılıp polisten yardım istemezse çok geç kalmış olacaktı, hatta belki elindeki son şansı da yitirmişti de farkında değildi. Geriye doğru ürkek birkaç adım attı.</p>

  <p>Bakışlarını merdivenden alamıyordu. Sonra birden sesin nereden geldiğini anladı. O gürültüler tavan arasından aksediyordu. O duyduğu tahta sesi, çatıya açılan kapağın yerinden oynamasından çıkmış olmalıydı. Adamlar çatıdan içeriye girmeyi başarmışlardı. Telefon için artık çok geçti. Sokak kapısının kilidini açıp kendini sokağa atmak istedi. Sokağa çıkınca da avazı çıkıncaya kadar bağıracaktı. Nasıl olsa konu komşudan biri çığlıklarını duyar kendisiyle ilgilenir, yardıma koşardı. En azından gözü dönmüş caniler belki konu komşu yardımına koşarken ona saldıramazlardı. Yıldırım gibi sokak kapısına koştu. Fakat tam elini kilidin üzerinde ki anahtara attığında durdu. Kendisine bir çözüm gibi gelen sokağa çıkmak fikri belki de en tehlikelisiydi. Adamların üç kişi olduklarını biliyordu, biri çatıdan içeriye girmeye çalışıyorsa, mutlaka ikincisi salondaki sürmeli camın önünde, üçüncüsü de sokak kapısının başında olmalıydı. Hepsinin çatıdan girmeye kalkışması çok mantıksızdı. Eli anahtarın üzerinde kaldı. Dışarıya çıkmaya kalkışmak intihardı. Gözleri doldu genç kadının, çocukluğundan beri ilk defa çaresizlikten ağlamaya başlamıştı...</p>

  <p>Gayrettepe'den Levend'e doğru arabasını çılgınca sürüyordu Fikret. Bir aksiliğin olduğuna emindi artık. Mehmet'in o iki serseriyi bu saatlere kadar Balat'da bulamamasının başka açıklaması olamazdı. Doktorun kendilerini teşhis ettiğini anlayınca tek çareyi kadını susturmakta bulmuşlardı mutlaka. "Allah kahretsin" diye homurdandı içinden. Bu gün kadının anlattıklarını ciddiye almalıydi ama bu basireti gösterememişti.</p>

  <p>Levende vardığında kendisi onca yolu koşmuş gibi ter içindeydi. Sokağa girince ilk gördüğü şey doktorun villasının ışıklarının hepsinin yandığı oldu. Demek doktor evdeydi ama çalan telefonunu açamıyordu veya açamamıştı. Sinirden büsbütün gerildi. Acı bir frenle arabayı durdurup dışarı fırladı. Ama o an bunca yıllık meslekî birikimiyle ihtiyatı yeniden eline aldı. Önce dikkatle evi dışardan inceledi. Yanılıyor muydu acaba, sanki evin damında bir gölge görür gibi olmuştu. Koltuk altındaki kılıfından tabancasını çekip ön kapıya koştu... Tilki Sedat gözlerini kısıp sokağın karanlığında gözden kaybolan çocukluk arkadaşlarına son defa baktı. Hata yaptığını kabul ediyordu; bu iki sersemi asla planına dahil etmeyecekti ama olan olmuştu bir kere ve geri dönemezdi. Onları sadece piyon olarak kullanmayı düşünmüştü ve aslına bakılırsa görevlerini de yerlerine getirmişlerdi. Bu beklenmedik sürpriz, o doktor kadının, çocuğun tam kaçırılması sırasında park ettikleri kamyonetin evinin önünde durması ve kadının da onları görmesiydi. Böyle bir aksilik asla önceden tasavvur edilemezdi. Kötü şans demek lâzımdı. Ökkeş aptalın tekiydi, Hasan da öyle ama ikisinin de ağızlarının sıkı olduklarını bilirdi, şimdiye kadar da sır vermemişlerdi. Hatta ellerinden geleni de yapmışlardı. Umarım kadını da temizlemeyi başarırlar diye, düşündü. Yine de bu konuda acele karar verdiğini kabul ediyordu. Belki de o kadını kendisi öldürse daha hayırlı olurdu, işi son kertesine getirdiği bir anda ortaya bir görgü tanığının çıkması, her şeyi bir anda tehlikeye sokmuştu. O kadını merak da ediyordu, anlayamadığı bir nokta da maskeli olmalarına rağmen doktorun onları nasıl teşhis etmiş olduğuydu. Bu adeta imkânsız gibi geliyordu Sedat'a. Her şey birkaç dakika içinde olup bitmişti. Olay anını yeniden düşündü. Ökkeş arabanın içinde oturuyordu, gerçi dikkat çekmemesi için o maske kullanmamıştı ama kendisinin ve Hasan'ın yüzleri kalın kar maskesiyle örtülüydü. Koşarak yuvadan uzaklaşmışlar ve hemen doktorun evinin karşısında duran kamyonetin içine atlamışlardı. Süreç olarak bu çok kısa bir zamandı ve hareket halindeydiler. Basit bir gözlemle kadının o kişileri tanıması olanaksızdı. Geriye tek bir olasılık kalıyordu. Doktor, yüzü maskesiz Ökkeş'i görüp tanımıştı. Ama aklının almadığı bu koca şehirde Okkeş'in izini nasıl bulduğuydu. Koca polis teşkilatı bu işi beceremezken, bir doktor nasıl iz sürüp sonuca gidebilirdi? Mutlaka atladığım bir nokta var, diye düşündü. Hasan, doktorun kendisini tanıdığını iddia ediyordu ama nasıl ve nereden? Kadın*nasıl olur da Balat'taki kahveye kadar Okkeş'in kamyonetini izleyebilirdi?</p>

  <p>Beyninde çözemediği bazı sorunlar vardı henüz. Ama kesin emin olduğu tek şey doktorun her nedense öğrendiği şeyleri polise bildirmemiş olduğuydu, yoksa Ökkeş de, Hasan' da şimdiye kadar çoktan tutuklanmış olurlardı. Neden konuşmamıştı acaba kadın? Ne bekliyordu?</p>

  <p>Şahsi bir beklentisi olamazdı, ayrıca Keskin ailesi çocuğu bulana veya o konuda bilgi veren kimselere bir ödül vaadinde de bulunmamıştı. O halde şimdiye kadar neden susmuştu? Bu işe bulaşmak mı istemiyordu?</p>

  <p>Tilki kendi kendine mırıldandı, bulaşmak istemiyorsa, neden Ökkeş'i veya Hasan'ı takibe kalkışmıştı? Anlamadığı ve izah edemediği bir şeyler vardı işin içinde. Tilki saatine bir göz attı yeniden, zaman ilerliyordu. Arkadaşları görünmüyorlardı artık. Her halde eve girmenin bir yolunu buldular diye yorumladı Hasan'ın kafası daha fazla çalışırdı, nitekim bu pisliği siz temizlemek zorundasınız dediği zaman, en ufak bir itirazda bulunmamıştı. Sinsi, içten pazarlıklıydı ama ne zaman rota değiştirip, kimin dümen suyundan gideceğini de iyi bilirdi. Sanki dakikalar geçmiyordu.</p>

  <p>Tilki iki de bir saatine bakıyordu. Kadının evine girememişler miydi acaba? ikisinin arabadan çıkalı yarım saat olmuştu. Şimdiye kadar eve girip kadını temizlemiş olmaları gerekmez miydi? Sinirleri gerilmiş, arabanın içinde sigaranın birini söndürüp birini yakmaya başlamıştı. Ne halt karıştırıyordu bunlar? Yoksa kadın mukavemet mi ediyordu? Tilki bir emri vaki ile karşılaşmıştı, zayıf bir ihtimal de olsa, doktorun evinde silahı olabileceğini düşündü. Gerçi bizim toplumumuz da, hele istanbul'da, okumuş kadınların silaha düşkünlüğü yoktu ama belli de olmazdı, zorda kalan insanlar her çareye baş vurabilirlerdi. Dakikalar ilerledikçe endişesi artıyordu. Cinayeti kendisi üstlenmediği için hayıflanmaya başlamıştı artık. Zaten çok tehlikeli bir kumar oynuyordu ve tüm planının altüst olma tehlikesi söz konusuydu. Kadının görgü tanığı olması ihtimali yüksekti ve polis önünde sonunda bu cinayet ile kaçırılan çocuk arasında bir rabıta kuracaktı. Sedat birden sokağa hızla giren ve tam doktorun kapısı önünde âni frenle duran arabayı gördü. Ürperdi bir an. Kadın mutlaka yardım istemiş olmalıydı. Gözlerini kıstı gelen arabaya dikkatle baktı. Ama bu bir polis arabası değildi, ne 155 ne de alarm vererek gelen resmi plakalı bir otomobil. Gerçi bulunduğu yerden arabanın plakasını göremiyordu ama arabanın içinden tek bir adamın fırladığını seçmişti. Gelen polis olamazdı, devriye nöbetine çıkan polisler en az iki kişilik ekip oluştururlardı. O halde bu doktorun bir yakını olmalıydı.. Ayrıca hane halkı hakkında da hiç bilgisi yoktu. O yaşta ki bir kadın evli olmalıydı ve en azından evde kocası bulunurdu. Kendini tutamadı ağzından sunturlu bir küfür çıktı. Ama şimdi kendine kızıyordu.</p>

  <p>Arabanın kapısını açıp dışarı fırladı. Arabayla gelen adam evin girişine doğru koşmuş ve bahçede kaybolmuştu. Oraya doğru adımlarını sıklaştırırken bir yandan da düşünüyordu. Kadın veya kocası, yahut hane halkından birisi acaba neden polisden değil de, bu adamdan yardım talebinde bulunmuşlardı? Tilki duruma müdahele etme zamanı geldiğini anlamıştı. Koşmaya başladı...</p>

  <p>Kapının zili çalınıyor ve dışarda biri, "Dr. Bozok! " diye bağırıyordu.</p>

  <p>Genç kadın hâlâ donmuş gibi hareketsizdi. Gözlerini üst kata çıkan merdivenlerden akmıyordu. Saldırganların az sonra aşağıya ineceklerini anlamıştı artık.</p>

  <p>Neden sonra kapının zilini çalan ve yıkacakmış gibi kapıya vuran kişinin sesini tanır gibi oldu. Bu ses yabancı değildi ama korkudan beyni öylesine uyuşmuştu ki, bağıran kişiyi tanımakta zorlanıyordu. Yavaş yavaş kapıldığı panik halinden sıyrılmaya başladı. Dışardaki adam saldırganlardan biri olamazdı; canına da kast etseler bütün mahalleyi ayağa kaldıracak şekilde gürültü etmeleri mantıksızdı.</p>

  <p>Doktorun gözleri parıldadı birden, içinde ümit ışıkları doğdu.</p>

  <p>Nihayet sesin sahibini çıkarmıştı.</p>

  <p>Baş Komiser'di bu. Son bir gayretle kilitin üzerindeki anahtarı çevirdi. Zaten başka yapacağı bir şey de kalmamıştı.</p>

  <p>Fikret elinde silahı olanca gücüyle aralanan kapıyı omuzladı. Az kaldı kanatın çarpmasıyla doktor yuvarlanacaktı. Baş Komiser gülle gibi antreye girmişti. Gözleri etrafı tararken, "Siz iyi misiniz doktor?" diye gürledi.</p>

  <p>Doktor önce derin bir nefes verdi, sonra ağzından bir sevinç çığlığı çıktı ve her şeyi unutarak çılgınlar gibi kollarını Fikret'in boynuna doladı. Baş Komiseri Tanrı yollamış olmalıydı, bundan daha iyi bir zamanlama düşünülemezdi, içine dolan güvenle genç kadın yaşadığı korkudan ve panik halinden çabuk kurtuldu. Düşünme gücü ve mantığı yerine geliyordu. Sardığı kollarını hızla Fikret'in boynundan çekerken kısık sesle kulağına fısıldadı.</p>

  <p>"Üst kattalar. Eve girdiler ama kaç kişiler bilmiyorum. Üç kişi olabilirler." Baş Komiser, doktorun aşırı heyecanını başka bir zamanda zevk ve keyifle karşılayabilirdi, güzel kadının umutla boynuna sarılmasından hoşlanmıştı ama kulağına fısıldadığı evin içinde üç saldırganın bulunduğu haberi Fikret'in hemen toparlanmasına yol açtı. Bakışlarını genç kadının işaret ettiği merdivenin yukarısına çevirdi. Bire karşı üç..</p>

  <p>Bu tehlikenin hâlâ devam ettiği anlamına geliyordu. Adamların kesin niyetlerini bilemezdi, belki her şeyi göze alıp polise de saldırabilirlerdi. Fikret insiyaki olarak önce kadını emin bir yere saklamak, çatışmadan uzaklaştırmak istedi. Saldırganların kolay teslim olmayacaklarını tahmin etmek kehânet değildi. Üstelik aşağıdaki gürültüleri duymuş olmaları lazımdı ve her an yukarıdan saldırıya geçebilirlerdi. Çatışmaya hazırlanmak için çok az zamanı kalmıştı. Hızla etrafına bakındı. Hâlâ antredeydiler. Önünde uzun bir koridor vardı. Evin bütün ışıkları yanık olduğundan tam karşısındaki yerin mutfak olduğunu gördü. Sağ tarafta kalan salon genişti ama apaydınlıktı ve genç kadının saklanması için kesinlikle uygun sayılamazdı. Doktoru saklayacak başka bir yer aradı. Sol tarafta kapısı kapalı duran bir yer daha mevcuttu. Bakışlarını merdivenin üst basamaklarından ayırmadan sordu. "Solumuzdaki kapı nereye açılır?"</p>

  <p>"Tuvalete."</p>

  <p>"Siz orada saklanacaksınız ve ben gelip sizi alıncaya kadar da kesinlikle dışarı çıkmayacaksınız, anladınız mı?"</p>

  <p>Doktor, anladım dercesine başını salladı önce. Ama Baş Komiseri hızır gibi yanı başında görünce kapıldığı korku selinden yavaş yavaş kurtulduğunu da duyumsamaya başlamıştı. Zor duyulan bir sesle sordu. Fi tiye "Adamlarınız nerede?"</p>

  <p>"Yanımda kimse yok, yalnız geldim." Doktorun yeniden yüreği hopladı. "Yalnız mı?"</p>

  <p>Fikret işaret parmağını dudağına götürüp sus işareti yaparken genç kadının önüne geçip siper oldu, sonra kolundan tutarak hafifçe tuvaletin kapısına doğru çekti. Gözleri hep merdivenin en üst basamağındaydı ve hareket halinde birilerini görmeye çalışıyordu. Doktor hâlâ bir şey anlamamıştı; Baş Komiserin bir baskına ekibini bırakıp yalnız gelmesi olacak şey değildi, bir mana veremiyordu, içinden yine bir isyan hissi yükseldi, kendisini korumak belki Baş Komiserin göreviydi ama evine gizlice ve menfur emellerle giren saldırganların sayısı birden fazlaydı, ne kadar profesyonel olursa olsun Baş Komiser onlarla tek başına mücadele edemezdi. Ona yardımcı olmak zorundaydı, üstelik bu çatışma kendi evinde cereyan edecekti! "Olmaz" diye fısıldadı. "Ben de size yardım etmeliyim."</p>

  <p>"Saçmalamayın. Siz ne yapabilirsiniz ki? Bir de sizi düşünmek zorunda bırakmayın beni, ben böyle şeylere alışığım, işim bu."</p>

  <p>"Ama sayıca&nbsp; "</p>

  <p>Fikret, genç kadının daha fazla konuşmasını engelleyerek tuvaletin kapısını aralayıp onu içeriye itti, kapıyı da çekti. Tuvaletin dışdaki elektrik düğmesini açmadığı için Muammer Bozok karanlık dört duvar arasında kalmıştı. El yordamıyla duvarı bulup sırtını yasladı. Ne olursa olsun, evin içindeki düşmanlarıyla Fikret'i tek başına bırakmak ağırına gidiyordu, bir şeyler yapması ona yardımcı olması gerekiyordu.</p>

  <p>Oysa şimdi zifiri karanlık tuvalette ürküntüsüyle baş başa kalmıştı. Baş Komiser silahını doğrultup merdivenlere doğru yürüdü. Şimdi evin içinde çıt çıkmıyordu. Her tarafı az önceki sessizlik kaplamıştı. Merdiven dar ve ilerlemek için elverişsiz bir alandı, yukarıda gelişini bekleyenler varsa mükemmel hedef olabilirdi. Ani bir kararla geri döndü. En akıllıca yapılacak iş ekiplerinden yardım istemekti. Salona çekildi, cebinden telefonunu çıkarıp Merkez'den adres verip, âcil yardım talebinde bulundu. Ekip on dakikaya kadar burada olurdu. Salonun yan duvarını kendine siper almıştı, bulunduğu yerden hem merdivenin inişini hem de doktorun saklandığı tuvalet kapısını kontrolünde tutabilirdi. Eli silahının tetiğindeydi ve her an gördüğü hedefe kurşun sıkabilirdi. Yardım gelinceye kadar beklemeye geçti..</p>

  <p>Tilki, Fikret'in kapısını açık bıraktığı arabaya yaklaştı. Açık kapıdan içeriye bir göz attı. Bakar bakmaz da içeriye giren adamın polis olduğunu anladı, zira yan koltuğun üzerine bırakılmış telsizden parazitler yükseliyordu.</p>

  <p>Kuşkusu kalmamıştı artık, bu karı her şeyi mahvetmişti. Polis sinsice izlerini bulmuş ve son darbeyi indirmek için harekete geçmişti. Çok geç kalmıştı artık. Kusursuz bulduğu planının böyle çok aksi bir tesadüf nedeniyle bozulmasına çıldıracak gibi olmuştu, içinden Hasan'ın hasta annesine küfürler savurdu; bu olacak aksilik değildi, o kadının tam kamyoneti bıraktıkları evin karşısında olması, kadının onları tanıması ve izlerini sürmesi başka şekilde açıklanamazdı.</p>

  <p>Bir an kararsız kaldı. Acaba eve girip kadını ve o polisi öldürmeye kalkışsa bir yararı olur muydu? Lanet olsun, diye soludu, hiçbir faydası yoktu. Şimdiye kadar bütün polis teşkilatının hadiseden haberi olmuştu mutlaka, artık o iki kişiyi öldürmesi, kendisine hiçbir fayda sağlamazdı. Bu defa paniğe kapılma sırası Tilki'ye gelmişti. Polis Hasan'la Ökkeş'i yakalayınca onları bülbül gibi konuşturur ve çocuğun sakladıkları yeri de öğrenirlerdi. Belki de çoktan o depoyu tesbit etmişlerdi bile. Amaçları çoğu kazasız belâsız, başına bir hâl gelmeden kurtarmak olmalıydı. Polisin kesin başarısı buna bağlıydı. Tam o şırada acı acı çalan sirenleri duydu. Takviye polis güçleri yardıma geliyorlardı. Tilki bencil bir insandı, bundan sonra tek düşüneceği şey kendisiydi artık. Hasan'ı da Ökkeş'i bir anda unuttu. Siren sesleri yaklaşıyordu, en fazla otuz saniye sonra arabalar sokağa girerdi. Koşmadan fakat hızlı adımlarla kendi arabasını bıraktığı sokağın diğer ucuna doğru uzaklaştı. inanamıyordu Tilki Sedat, her şey bitmişti. Hem de ihtimal bile veremeyeceği çok ucuz, inanılmaz bir tesadüf sonucu. Arabayı çalıştırdı ve sokaktan uzaklaştı. Aynı anda yardım ekibi doktorun sokağına giriyordu..</p>

  <p>Hasan ile Ökkeş çatıdan eve girmiş ama tavan arasında sıkışıp kalmışlardı. Tavan arasından üst kata inecek yeri bulamıyorlardı. Bulundukları yer zifiri karanlıktı ve çok gürültü çıkardıklarınında farkındaydılar. Ökkeş olumsuzca söyleniyor, Hasan da durmaksızın küfrediyordu. Kadın mutlaka yukarıda birilerinin olduğunu anlamıştı. Bir ara Ökkeş arkadaşını kolundan tutarak çekti.</p>

  <p>"Daha fazla aptallık etmeyelim. Burada sıkışıp kaldık. Hemen geldiğimiz yerden tüyelfİn, yoksa tavuk gibi yakalanacağız. Enayiliğin lüzumu yok."</p>

  <p>"Olmaz" diye kükredi Hasan. "Aşağıya iniş buralarda bir yerde olmalı."</p>

  <p>"Bu işi beceremeyeceğiz Hasan. Bir el fenerimiz bile yok. Baksana, göz gözü görmüyor. Kadın çoktan varlığımızı duymuştur. Boş duracağını mı sanıyorsun? Polis çağırırsa iyice başımız derde girecek. Belki çağırmıştır bile. Hazır vakit varken kaçalım. Sonra fırsatını bulur, yine deneriz."</p>

  <p>"Artık çok geç" dedi Hasan, "İşi şimdi beceremezsek Sedat bizi öldürür valla."</p>

  <p>"Her iki halde de boku yedik. Ben daha fazla durmayacağım, geldiğimiz yerden kaçacağım."</p>

  <p>"Dur diyorum sana.."</p>

  <p>"Durmam azizim. Ben bu işte yokum. Enselenmek istemiyorum."</p>

  <p>Ökkeş'in yakasına yapıştı Hasan. Arkadaşının haklı olduğunu biliyordu ama Tilki'nin istediğini yerine getiremezse her şeyin sona ereceğini de. Tam o sırada çatının açık kalan kapağından yaklaşan polis arabalarının siren seslerini duydular.</p>

  <p>"Lanet olsun" diye kükredi Ökkeş. "Basıldık işte.. Sana söylemiştim, bırak yakamı, ben toz olmak istiyorum."</p>

  <p>Hasan yakasına yapıştığı arkadaşından ellerini çekti. Her koyun kendi bacağından asılırdı. Hem o ödleğin yanında bulunmasıyla bir yarar sağlamayacağını da anlamıştı artık.</p>

  <p>"Defol, git!" diye homurdandı.</p>

  <p>Ökkeş arkasına bile bakmadan çatıya açılan kapağa doğru koştu, iki saniye sonrada kendisini kiremitlerin üstüne çekip karanlıkta kaybolmuştu. Hasan'ın kaderi de o anda çizildi.</p>

  <p>Ökkeş tam kaybolmuştu ki ayağı yerdeki bir metale takıldı. Ne olduğunu anlamak için el yordamıyla metali tutunca bunun bir kulp olduğunu anladı. Yeni bir ümitle hızla çekti. Üst kata inen kapak açılmıştı. Geç de olsa aşağıya iniş yolunu bulmuştu artık. En alt katın elektrik ışığı ta yukarılara kadar aksediyordu. Hasan başını eğip aşağıya bakınca duvara merbut sabit merdiveni gördü. Başka çaresi kalmamıştı. Vücudunu sarkıtıp hızla merdivenleri inmeye başladı. Siren sesleri de bu arada iyice yakınlaşmıştı. Doktor da bu sesleri mutlaka duyuyor ve umutlanıyor olmalıydı. Acele etmesi gerektiğini anladı. Hızla merdivenleri indi. Artık evin içinde ve üst kattaydı. Yukarıda üç oda gördü. İkisinin kapıları kapalı fakat üçüncüsünün kapısı ardına kadar açık ve ışığı yanıktı. Hiç tereddüt etmeden odaya dalarken cebinden de sustalısını çıkardı. Oda boştu. Doktoru orada bulamayacağını tahmin etmişti zaten. Kadın muhtemelen çıkardıkları gürültüleri duyunca korkudan en alt kata kaçmış olmalıydı. Polisler eve girmeden önce kadını bulmalıydı. Hasan normal muhakeme kabiliyetini yitirmişti artık; öldürme güdüsü beyninde sabit bir fikir haline girmişti. Kendi canını kurtarmaktan ziyade, tek kurtuluşu doktoru bulup öldürmekmiş gibi dayanılmaz bir istekle yanıp tutuşuyordu. Hızla alt kata inen merdivenlere atıldı. Evin içinde hâlâ tek bir canlıya rastlayamamıştı. Fakat tam merdivenlerin ortasına geldiğinde binanın sessizliğinde gök gürültüsü gibi patlayan bir sesle irkildi. "Polis.. Kımıldama, teslim ol!"</p>

  <p>Hasan kana susamış gözleriyle aniden karşına çıkan adama bakakaldı. Elindeki tabancanın namlusu üzerine çevrilmişti.</p>

  <p>Bir an k; nıldayamadan basamaklarda öylece kalakaldı. Demek &amp; polis çoktan eve girmişti. Bu bir tuzak olmalıydı. Hepsinin yuttuğu ve düştüğü bir pusu. Mutlaka dışarıda da tedbir almış olmalıydılar; Ökkeş'de, Tilki de yakayı ele vermişlerdi.. Şimdi doktoru hafife aldığını daha iyi anlamıştı artık. Evin her yanından fışkıracak diğer polislerin ortaya çıkmasını bekledi.</p>

  <p>Durduğu yerde öylece kaldı.. Kımıldamıyordu.. "At o sustalıyı elinden usulca."</p>

  <p>Karşısındaki polis emrediyordu. Hasan umutsuzca adama baktı. Hayatının karardığını anladı. Polisle bundan önce de başı bir iki kere derde girmiş, ufak marazalardan dolayı karakola çekilmiş, nezarethanelerde kalmış, hatta polis dayağı da yemişti'.</p>

  <p>Ama bu sefer ki farklıydı, ortaklarıyla işlediği suç, belki de ömrünün sonuna kadar hapishanelerde çürümesine neden olacaktı.</p>

  <p>Polis tekrar kükremişti.</p>

  <p>"At diyorum o bıçağı elinden.."</p>

  <p>O zaman uyandı. Diğerleri neredeydi? Siren seslerini hâlâ duyuyordu ama ortalıkta ondan başka kimseyi göremiyordu. Yoksa bu adam yalnız mıydı? Başkaları olsa şimdiye kadar meydana çıkmaları gerekmez miydi?"</p>

  <p>Hasan birden cesaretlendi. Bir terslik vardı bu durumda. Hiçbir polis böyle bir pusuyu tek başına kurmazdı. Bu adam yalnızdı, belki polis bile değildi. Kendisini korkutmaya çalışıyordu, içindeki yabancısı olduğu öldürme güdüsü yeniden alevlendi, damarlarında ki kan gibi ılık ılık akmaya başladı. Hâlâ bir umudu vardı.</p>

  <p>Hırıldar gibi konuştu. "Sıkıysa gel de kendin al.'"</p>

  <p>"Son kez uyarıyorum seni. At onu elinden."</p>

  <p>Hasan kısa boylu bir adamdı ama yükselen basamaklarda bulunması ona bir avantaj sağlıyor ve Baş Komisere tepeden bakıyordu. Şayet bulunduğu yerden son bir hamleyle üstüne atlarsa belki elindeki bıçağı adama saplayabilirdi. Zaten kaybedecek nesi kalmıştı ki? Fazla düşünmedi, basamakların üzerinden kendini boşluğa bıraktı. Elindeki sastalının sivri ucunu polisin göğsüne doğru uzatmıştı. Baş Komiser de her an Hasan'ın öldürücü bir hamleye kalkışacağını bildiğinden tetikteydi. Boşlukta üzerine doğru uçtuğunu gördüğü anda çevik bir hamle ile yana kaçtı. Hasan duramamış boylu boyunca zeminin parkelerinin üzerine düşmüştü. Yerden doğrulmaya fırsat bulamadan sırtının tam orta yerine komiserin diz çökerek bindiğini farketti. Ense köküne polisin tabancasının namlusu yapışmıştı. Düşerken elinden sustalısı fırlamış bir metre ileriye kaymıştı. Hasan her şeyin bittiğini o an acı acı bir kere daha anladı.. Tilki arabasını son sürat Balat'a sürüyordu. Üzerindeki ilk şoku atınca cebinden telefonunu çıkarıp Mine'yi aradı. Genç kadın telefonun ekranında Sedat'ın numarasını görünce irkildi. Bu gece Sedat depoya gelmişti, yeniden araması için önemli bir sebep olmalıydı. Heyecanla karşılık verdi. "Efendim? Hayrola ne var?"</p>

  <p>"Çabuk depoyu terk etmeye hazırlanın."</p>

  <p>"Ne oldu Sedat, kötü bir şey mi var?"</p>

  <p>"Sen ne diyorsam onu yap. Bana Hayri'yi ver."</p>

  <p>Mine bir şeylerin ters gittiğini sezinlemişti. Yüzü birden sapsarı kesildi. Dikkatle kadını izleyen Hayri," Neler oluyor?" diye sordu.</p>

  <p>"Sedat seninle konuşmak istiyor" diyebildi boğuk bir sesle.</p>

  <p>Kadının elinden telefonu alan Hayri mırıldandı.</p>

  <p>"Evet, Sedat?"</p>

  <p>"Her şey bitti Yakalanacaksınız, polis her an depoyu basabilir. Acele orayı terk edin. Hasan ve Ökkeş polisin elinde. Onları tutukladılar."</p>

  <p>"Allah kahretsin!" diye söylendi eski sabıkalı. "Peki çocuk ne olacak?" Tilki hiç tereddüt etmeden cevap verdi.</p>

  <p>"Çocuğu depoda bırakın. Nasıl olsa polis oraya da gelecek, eli kulağındadır. Hiç durmayın, acele edin." Hayri'nin kaşları çatıldı.</p>

  <p>Tilki'yi iyi tanırdı. Kararlı ifadesinden yalan söylediğini anlamıştı ama henüz çözemediği çocuğun âkibetiydi. Tilki bu kadar çabuk teslim olmayan biriydi. Hasan'la Okkeş'in yakayı ele vermelerinin işin sonu anlamına geldiği, doğruydu ama Tilki kesinlikle bu kadar çabuk pes etmez ve olayların hıncını bir şekilde çıkarmaya kalkışırdı. Beyni karıncadır gibi oldu. Çocuğu depo da bırakarak kaçmaya kalkışmaları mantıklı bir istek olabilirdi ama ya Sedat depoya gelerek çocuğu öldürmeye kalkışırsa, diye düşündü. Buna izin veremeyeceğini biliyordu. Kısa bir an kararsız kaldı.</p>

  <p>Gerçekten Tilki'nin niyeti çocuğu öldürmek olabilir miydi? Bu saçma ve anlamsız bir girişim olmaz mıydı? Durup dururken masum bir çocuğu katletmenin Sedat'a ne faydası vardı? Kendini toparlamaya çalıştı Hayri.</p>

  <p>"Sen ne yapacaksın?" diye sordu.</p>

  <p>"İzimi yok etmeye çalışacağım."</p>

  <p>"Nasıl?"</p>

  <p>"Önce Kıbrıs'a gideceğim, sonrasına Allah kerim."</p>

  <p>İnanmadı Hayri. Ama bozuntuya vermeden söylendi. "Tamam, hemen buradan çıkıyoruz."</p>

  <p>Telefonu kapatıp Mine'ye uzatırken bakışları ufak Alp'e kaydı. Çocuk hâlâ uykudaydı. Mine, Hayri'ye yaklaştı.</p>

  <p>"Ne yapacağız şimdi?"</p>

  <p>"Sen hemen toparlanıp gidiyorsun."</p>

  <p>"Ya sen Hayri abi?"</p>

  <p>Adam birkaç saniye durakladı.</p>

  <p>"Sen beni düşünme."</p>

  <p>Mine biraz şaşırarak adamı süzdü.</p>

  <p>"Sen gitmiyor musun?"</p>

  <p>Kadını başından savmak için, "Daha sonra" diye mırıldandı Hayri. "Ya çocuk ne olacak?"</p>

  <p>"Sedat gelinceye kadar ona ben göz kulak olacağım."</p>

  <p>Mine irkilmişti.</p>

  <p>"Sedat buraya mı geliyor?"</p>

  <p>Hayri diklendi. "Hadi bacım sen konuşmayı bırak da bir an önce uzaklaşmaya bak. Polisler her an burayı basabilirler. Hasan'la Ökkeş yakayı ele vermişler." Mine dona kaldı. "Yakalanmışlar mı?"</p>

  <p>"Evet, bacım evet.. Hadi durma, hazırlan ve çık." Kadın kuşkuyla Hayri'ye baktı. "Nerede? Ne zaman yakalanmışlar?"</p>

  <p>"Bilmiyorum bacım. Sedat daha fazlasını anlatmadı."</p>

  <p>"Madem buranın her an basılma tehlikesi var, o halde Sedat neden geliyor? Sedat'ı tanırım bu riski göze almaz, bizi haberdar da etti. Neler oluyor Hayri abi?" Hayri aklından geçenleri kadına söyleyemedi.</p>

  <p>"Sen ne diyorsam onu yap, konuşarak vakit öldürecek zamanımız yok."</p>

  <p>Mine titremeye başlamıştı ama yerinden kımıldamadı.</p>

  <p>"Peki, çocuk ne olacak?"</p>

  <p>"Onu burada bırakmamızı bildirdi Sedat."</p>

  <p>"Tek başına mı?"</p>

  <p>"Hadi kımılda, artık çocuğu düşünecek zamanımız yok. Merak da etme, az sonra polisler burada olacakmış."</p>

  <p>"O halde sen ne bekliyorsun?"</p>

  <p>"Uzattın ama bacım. Dedim ya, bir an evvel çık git buradan." Mine anlamlı bir şekilde adamın yüzüne baktı.</p>

  <p>"Aklından ne geçirdiğini tahmin ediyorum.. Yanılmıyorum, değil mi? Sedat buraya sırf çocuk için geliyor."</p>

  <p>Hayri, Mine'yi kolundan tutup itekledi.</p>

  <p>"Ne söylüyorsam onu yap be kadın! Şimdi tartışmanın sırası değil." Mine hâlâ minnetle adamı süzmeye devam ediyordu.</p>

  <p>"İyi düşündün mü?" diye fısıldadı. "Unutma senin de bakmak zorunda olduğun iki çocuğun ve hasta bir karın var. Onlar da sana muhtaç. Sedat'la dalaşma. Sonunda sen kaybedebilirsin." içini çekti Hayri.</p>

  <p>"Bacım ben zaten bitmişim. Ama ömrümün geri kalanını eğer buradan kaçarsam yaşayacağım vicdan azabıyla geçiremem. Sedat'ı senden iyi tanırınV Niyeti kötü, bunu sezinledim. Hatam bu işi en başından kabul etmemdi, olan oldu bir kere, hiç olmazsa bu masum yavrunun hayatını kurtarayım."</p>

  <p>"Ya yanılıyorsan, ya Sedat gerçekten gelmezse, o zaman polisin eline pisi pisine geçeceksin, yazık değil mi?"</p>

  <p>"Artık hiç birimizin şansı kalmadı. Lâfı uzatma ve kaç. Belki sen kurtulursun." Mine'nin ufak bir valizi vardı. Hayri'nin sözünü dinledi, paltosunu giyip valizini eline aldı. Korkusu baskın çıkmıştı. Son bir kere uyuyan çocuğa baktı. Sonra Hayri'ye yaklaşıp içtenlikle yanağına bir'öpücük kondurdu.</p>

  <p>"Sen gerçekten mert ve sapına kadar erkek bir adammışsın. Bunu çok geç anladım; umarım beni de bağışlarsın."</p>

  <p>Kadının bu samimi davranışını ve jestini beklemiyordu eski sabıkalı. Gözleri ışıldıyarak Mine'yi süzdü.</p>

  <p>"Sen de iyi bir insansın bacım. Keşke bunları hiç yaşamasaydın. Şansın açık olsun." Mine yaşaran gözleriyle kapıya koştu.</p>

  <p>Az sonra Balat'ın soğuk ve nemli havasını teenffüse başlamıştı. Kendini on gündür kapalı kaldığı depodan azat edilmiş bir mâhkum gibi hissediyordu, içine dolan korkuyla deponun etrafını sarmış polisleri bulacağını sandı bir an. Ama tenha sokakda değil polis, tek bir canlı bile görünmüyordu..</p>

  <p>Tilki son sürat ilerliyordu. Henüz sâkinleşememiş, hırsını yenememişti. Beklenmeyen ve asla hesaba katılamayacak bir aksilik bütün planının bir anda yıkılmasına neden olmuştu. Kimsenin suçu yoktu bu sonuçta. Hatta iki aptal çocukluk arkadaşının da. Ama onlara acımıyordu; su testisi su yolunda kırılırdı. İçindeki hiddetin asıl nedeni hayallerinin bir anda sona ermesiydi. Hayatı bitmişti artık. Kör Behzat'la yolları çoktan ayrılmıştı, eski işine kesinlikle dönemezdi. Bu olay duyulunca Kör Behzat zaten daha fazla beklemez, böyle bir işe kalkıştığı için asla müsamaha göstermezdi. Olayın saklanması ve ört bas edilmesi söz konusu değildi, medya bile hadisenin peşini hâlâ bırakmamıştı. Dünya âlem sonucu öğrenecekti. Galata köprüsünü geçip arabasını Cibali'ye doğru kırdı. Mine ile Hayri depoyu şimdiye kadar çoktan terk etmiş olmaları gerekirdi. Onlara yeteri kadar zaman tanımıştı. Yaptığının dengesizce bir davranış olduğunu biliyordu ama içinde yoğunlaşan başarısızlık hissinin şimdi tek sebebini o çocuk gibi görmeye başlamıştı. O piç kurusu hayatını söndürmüştü. Uğursuz veledin tekiydi. Hırsını bir şekilde birinden almalıydı ve tek günah keçisi olarak onu görüyordu. Balat'taki depoya yaklaşırken elleri ter içinde kalmıştı. Belindeki tabancasını yokladı. Silahın metal varlığı parmaklarının ucunu kaşındırmaya başlamıştı...</p>

  <p>Korkarak arkadaşını bırakıp kaçan Ökkeş çatıya çıkınca apışıp kaldı. Ne yapacağını şaşırdı. Çatıya tırmanmaları zor olmamıştı ama o zaman şartlar farklıydı. Peşlerinde kimse yoktu ve Hasan'dan cesaret alıyordu. Oysa şimdi siren sesleri yaklaşmış ve doktorun kapısının önü polislerle dolmuştu. Çatıda sıkışıp kaldığını anladı. İçinden lanetler okudu. Eve dolan polisler damdan girdiklerini anlayınca mutlaka dama da çıkacaklar ve etrafı araştıracaklardı. Yakayı ele vermişti. Korkmaya başladı, hatta dokunsalar ağlayacaktı. Aşağıdan gürültüler, bağırışmalar, konuşmalar aksediyordu. Gecenin soğuğu ve çılgın gibi esen rüzgâr da cabası. Aşağıdaki hengâme içinde değil damdan inmek, kiremitlerin üzerinde ayakta durma şansı bile yoktu. Bir iki adım atınca tökezlenir gibi oldu. Tek çare olarak ıslak kiremitlerin üzerine boylu boyunca uzandı. Kiremitler ıslak ve kırılgandı. Sonra yattığı yerde sürünerek bacalardan birinin arkasına doğru kaymaya uğraştı. Siren sesleri, polis otomobilleri ve gürültüler, ister istemez sakin mahalleyi'de harekete geçirmiş, komşu evlerin ışıkları yanmış, olayı öğrenmeye çalışıyorlardı. Ökkeş ümitsizdi. Polisler az sonra girdikleri yolu bulacaklar ve dama çıkacaklardı, yakayı ele vermişti artık. Nefesini dahi tutuyordu ve tam siper kiremitlerin üstüne boylu boyunca yatmıştı. Az sonra sesler yaklaştı.</p>

  <p>İki polis memuru damdaki açık kapağın ağzında göründüler. Biri aşağıya doğru yüksek sesle bağırdı.</p>

  <p>"Buradan girmiş.efendim. Kapak açık."</p>

  <p>Aşağıdan akseden sesi işitti Ökkeş.</p>

  <p>"Bakın bakalım, damda başka biri var mı?"</p>

  <p>İki polis memuru kiremitlerin üzerine çıktılar. Birinin elindeki cep fenerinin huzmesi etrafta dolaşmaya başladı. Ökkeş bacanın arkasına kaydığından onları göremiyor sadece çıkardıkları sesleri işitebiliyordu. Memurlardan biri söylendi. "Kimseyi görüyor musun Hüseyin?"</p>

  <p>Fenerin ışığı bütün damı tarıyordu. Nihayet Hüseyin'in sesi çıktı. "Burada başka kimse yok."</p>

  <p>Ter içinde kalan Ökkeş rahat bir nefes alır gibi oldu. Öteki memur homurdandı. "İyi bak.. Şu bacanın arkasını da gözden geçir."</p>

  <p>Hüseyin bacaya doğru birkaç adım daha attı. Ökkeş onu göremiyor ama yaklaştığını ayak seslerinden anlıyordu. Biraz daha yakınına gelirse mutlaka görürdü. Hüseyin'in ağırlığını çekemeyen iki ıslak kiremit kırıldı. Memur az kalsın yuvarlanıyordu. Bir küfür savururken homurdandı.</p>

  <p>"Yok dedim ya yahu.. Bu havada kim durur burada? Baksana, rüzgâr bizi bile uçuracak, ayak da bile durulmuyor. Eğer iki kişiyseler diğeri çoktan buradan inip toz olmuş olmalı."</p>

  <p>Hüseyin bacanın yakınına daha fazla yaklaşmayı göze alamamıştı. Ayağı yeniden kayarsa soluğu bahçenin çimenleri üzerinde alırdı. Ağır ağır geri döndü, iki memur çatı katına atladılar. Damın kapağını da kapattılar. Ökkeş inanamıyordu.</p>

  <p>Hiç ummadığı bir sırada polislerden yakayı sıyırmıştı. Ama şimdi başka bir sorunu vardı. Mahsur kaldığı damdan nasıl aşağıya inecekti?</p>

  <p>Dr. Bozok hâlâ tuvaletin içindeydi. Evine bir sürü yabancı insanın dolduğunu duyunca cesaretlenip kapıyı açtı. Polisler evi basmıştı. Merdivenlerin başında yerde, kıskıvrak ve elleri kelepçeli vaziyette Hasan'ın görünce gözleri tam bir zafer belirtisiyle ışıldadı. Verdiği savaşı kazanmıştı.</p>

  <p>Eve dolan polislerin arasında hemen Baş Komiseri gördü. Etrafındaki adamlarına emirler verip duruyordu. Fikret'in yanına yaklaştı. Ceketinin düğmesi kopmuş, gravatı iyice yana kaymıştı. Genç kadını karşısında görünce utanır gibi ona baktı. "Galiba siz haklı çıktınız doktor hanım. Şu yerde yatan adamı tanıyor musun?"</p>

  <p>"Tabii.. Hasan Kuşçu. Hastamın oğlu ve on gün evvel küçük Alp'i kaçıranlardan biri." Bozok'un iri yeşil gözlerinde haklı çıkmanın gururu vardı. Fakat hemen sordu. "Ya öteki? Diğerini de yakaladınız mı?"</p>

  <p>"Adamlarım her tarafı arıyorlar doktor. Şayet başka biri daha varsa mutlaka bulacaklardır."</p>

  <p>"Ne demek varsa? Olduğunu biliyorum. Seslerini duydum."</p>

  <p>"Ötekini henüz bulamadık."</p>

  <p>"Damı, çatıyı, üst katta ki odaları aradınız mı? Bir yere gizlenmiş olabilir."</p>

  <p>"Başka birini bulamadık, varsa bile kaçmış olmalı ama merak etmeyin. Nasıl olsa suçlulardan birini yakaladık, bundan sonrası çorap söküğü gibi gider. Onu sorgulamaya alınca bülbül gibi konuşacaktır." / Fikret, genç kadının yanına yaklaştı tam bir teslimiyet ile elini kavrayıp avuçlarının içine aldı, özür diler gibi konuştu.</p>

  <p>"Meğerse haklıymışsınız. Sizi hafife aldığım için utanıyorum. Bir dedektiften daha iyi gözlemlerinizin olacağını ve olaylar arasında bağıntı kuracağınızı doğrusu düşünememiştim." Doktor gülümsedi.</p>

  <p>"O kadar da büyütmeyin. Benim bir şansım vardı ve çocuğu kaçıranları görmüştüm. Geri kalanı sadece biraz sezgi ve biraz da şansın yardımıydı."</p>

  <p>"Tevazu gösteriyorsunuz." Doktor birden ciddileşti.</p>

  <p>"Ama yakaladığınız sadece suçlulardan biri. En az iki kişinin daha olduğunu her halde kabul ediyorsunuz, değil mi?" Fikret başını salladı.</p>

  <p>"Biliyorum. Kamyonetin sahibi Ökkeş ve şu sizin solak diye yorumladığınız üçüncü kişi. Her halde onun kimliğini de Hasan'ın sorgulamasında ortaya çıkarırız." Doktor başını sallarken mırıldandı.</p>

  <p>"Artık söylemeye çekiniyorum ama bana kalırsa bu çetenin ele basısı o solak."</p>

  <p>"Sizi bu kanaate iten nedir?"</p>

  <p>"Bilmiyorum, sezilerim her halde. O adamda reis havası vardı. Çocuğu bizzat taşıması, elinde silah bulundurması ben de öyle bir intibaa doğurdu. Yanılmış da olabilirim tabii."</p>

  <p>"Hayır, artık teşhis ve düşüncelerinizdeki isabete inanıyorum. Çetenin başı bence de henüz ele geçirilmedi. Şimdi işimiz daha zor ve zamanla yarışa başladık. Planlarının bozulduğunu sanan diğerlerinin intikam duygusuyla hareket etmelerinden çekiniriz. Bu tür kaçırmalarda en müşkül safha kaçıranların bozgun ânıdır. Ne yapacaklarını, nasıl davranacaklarını kestiremezsiniz. Panik bazen üzücü neticelere yol açabilir." Genç kadın kekeledi.</p>

  <p>"Çocuğa bir kötülük yapmalarından mı korkuyorsunuz?"</p>

  <p>"Üzgünüm ama evet."</p>

  <p>"Haklısınız; bunlar cahil ve cüretkâr insanlar. Ne yapacakları belli olmaz." Aralarında kısa bir sessizlik oluştu. Baş Komiser ekibini toplayıp gitmeye hazırlanıyordu.</p>

  <p>Dr. Bozok dayanamayıp sordu.</p>

  <p>"Evimde bir saldırıya uğradığımı nasıl tahmin ettiniz?" Fikret de içtenlikle gülümsedi.</p>

  <p>"Önceleri sizi hafife aldığımı itiraf ettim ama muavinim size eni konu inanmıştı, hele o Ford kamyonetin takibinden sonra düşüncelerinizin hiç de yabana atılır olmadığı konusunda beni ikna etti."</p>

  <p>"Yani benim yapamadığımı muavininiz becermiş."</p>

  <p>"Beni tekrar utandırmayın. Onu Balat'a Hasanla Ökkeş'i aratmak üzere yolladım. Akşama kadar izlerine rastlayamayınca endişelenmeye başladım. Bu arada size telefon ettim, telefonunuz açılmadı. O zaman sizi ziyaret etmeye karar verdim." Doktor başını salladı.</p>

  <p>"Demek o arayan sizdiniz. Korkudan telefona erişemedim."</p>

  <p>"Artık korkacak bir şey yok. izin verirseniz, tüm suçlular yakalanıncaya kadar biri evinizin içinde, diğeri de dışarıda olmak kaydıyla iki adamımı burada bırakmak istiyorum."</p>

  <p>Genç kadın bir an durakladı. "Buna gerek var mı?"</p>

  <p>Fikret, doktoru korkutmak istemiyordu ama bundan sonra neler olabileceği hususunda henüz kesin bir tahminde bulunamıyordu. Doktor en az iki kişinin evine saldırdığı konusunda ısrarlıydı ve o ikinci kişi yakalanmamıştı. Polisler çekilince şansını bir daha denemeye teşebbüs edebilirdi, bunun kesin garantisi yoktu. "Sizi güvende bırakmak isterim" dedi Baş Komiser.</p>

  <p>"Pekâlâ, nasıl uygun görüyorsanız. Ama artık ben de size bir teşekkür borçluyum. Tam zamanında gelerek hayatımı kurtardınız. Biraz daha geç kalsaydınız bu adamlar sanırım beni öldüreceklerdi."</p>

  <p>"Artık bunları düşünmeyin."</p>

  <p>Doktor birden içindeki minnet duygusuyla mırıldandı.</p>

  <p>"Sizleri ağırlamam lâzım. Kahve içer misiniz?"</p>

  <p>"Çok isterdim. Sizin gibi zeki ve...." cümlesinin sonunu getiremedi Fikret. Zeki ve güzel bir hanımla karşılıklı kahve içmek kim bilir ne kadar hoş olurdu, diyecekti ama son anda ağzından çıkacak kelimeyle ne denli bir patavatsızlığa sebebiyet vereceğini düşünerek vaz geçti. Kendini toparlayıp fısıldadı.</p>

  <p>"Bir başka zaman inşallah" diyebildi. "Şimdi merkeze dönüp Hasan'ın sorgulamasında bulunmak istiyorum. Kaybedecek zamanım yok."</p>

  <p>Doktorun yeşil gözleri harelenmişti. Az önce komiserin tamamlayamadığı cümlesinde ki eksik kalan kelimenin ne olduğunu anlayacak kadar da zekiydi.</p>

  <p>Gülümseyerek ona baktı.</p>

  <p>"Anlıyorum" dedi. "Fakat bana bir kahve borcunuz var. ilk fırsatta bunu yerine getirmelisiniz."</p>

  <p>Fikret bu sıcak dialoğu beyninde yorumlamaya çalıştı. Düpedüz davetti bu istek. Ilık ve coşturucu bir duygunun tüm benliğini kapladığını duyumsadı. inşallah hatalı bir yorumda bulunmuyorum, diye geçirdi içinden...</p>

  <p>Tilki Sedat depoya yaklaşınca arabasının hızını yavaşlattı. Bu teşebbüsten geriye kalan son parçayı da kendi elleriyle temizlemek istiyordu. Depoya yüz metre kala arabayı durdurdu. Ne de olsa bu semte âşinâ sayılırdı, onun çocukluğu ve gençliği de Balat'ta geçmişti; her caddeyi, her sokağı avucunun içi gibi bilirdi. Arabayla deponun önüne kadar gitmemeyi yeğlemişti, artık her an yeni bir sürprizle karşılaşması mukadderdi. Tilki kendi sonunun da geldiğini biliyordu ama yine de tüm kozlarını kullanmadan polisin kendisini yakalamasına fırsat vermeyecekti. Keskin gözleriyle sokağı taradı.</p>

  <p>Gecenin bu saatinde sokak oldukça tenha görünüyordu. Park eden arabaları inceledi birer birer. Hepsi boş görünüyordu. Sonra usulca arabadan indi. Bir süre arabasının başında bekledi. Etrafta bir hareket, gelişinden rahatsız olacak, kımıldayacak gölgeler aradı. Şüpheli hiçbir şey çarpmadı gözüne. Her şey normaldi. Soğuk ve esintili bir kış akşamı. Evlerin çoğunda ışıklar yanıyordu henüz. Muhtemelen huzur içinde yaşayan ailelerin evlerinde televizyonda ki dizi flimleri seyrettiği saatler. Denizden esen sert rüzgâr yüzüne çarpıyordu. Paltosunun yakasını kaldırdı ve ağır adımlarla depoya doğru yürüdü. Küçük Alp'i depoya tıktıklarından beri kapının bir yedek anahtarını da Hasan'dan almıştı. Tedbirli adımlarla yaklaştı ama hemen deponun kuytu girişine yönelmedi. Önce önünden ilgisizce geçti. Her şeye rağmen karanlıktaki gölgeler arasında pusuya yatmış polislerin olmasından ürküyordu. Gözlen bir radar gibi kaldırımları, karşı binaların kapı içlerini, yakın arabaları tarıyordu durmadan. Neden sonra rahatladı. Galiba endişesi yersizdi. Burası gayet temiz görünüyordu. Yeniden geri döndü.</p>

  <p>Tam o sırada karşıdan gelen iki kişiyi farketti. Karanlıkta tiplerini seçemedi. Huzursuz ve ürkekdi, belindeki silahını gerekirse hemen çekebilmek için paltosunun düğmelerini çözdü. O iki adam yaklaşıyordu.</p>

  <p>Sokağın yetersiz ışığında adamlardan birini tanır gibi oldu; tam çıkaramamıştı ama galiba bu semtin esnaflarından biriydi, yüzü tanıdık gelmişti. Aradan dört beş sene geçtiği için hafızası ihanet ediyordu. İyice yaklaştıklarında o yüzü tanıdık gibi gelen, "Uğurlar olsun" diye selamladı.</p>

  <p>Sedat'da hiç bozmadan, külhanbey ağzıyla, "Eyvallah" dedi.</p>

  <p>Adamlar yürüdüler ama Tilki hâlâ tetikteydi, hatta hafifçe başını çevirip arkada kalan adanjlara baktı. Hiç oralı olmadan yollarına devam etmişlerdi. Burada ki erkeklerin pek çoğu gibi muhtemelen semt kahvelerinden birine oyuna gidiyorlardı. Özellikle çevre esnafının en fazla takıldığı yerlerden biri de kahvelerdi. Kendisi de eski yıllarda oranın müdavimlerindendi. Sokak yeniden sakinleşmişti.</p>

  <p>Her yan ıssızdı şimdi. Güveni yeniden geldi Tilki'nin. Hızla deponun önüne yürüdü. Cebinden anahtarı çıkardı, kilide sokmadan önce kulağını kapıya dayayıp içeriyi dinledi. En ufak bir ses aksetmiyordu dışarıya. Mine ile Hayri gitmiş olmalıydılar. Tilki elindeki anahtarı hafifçe kilide soktu ve çevirmeden önce son bir tereddüt yaşadı; acaba polisler çoktan içeri girip bir tuzak hazırlamış olabilirler mi, diye. Sonra içinden hayır, diye mırıldandı. Daha Hasan ile Ökkeş'in yakalanışının üzerinden yarım saat bile geçmemişti,,bu süreç içinde onları konuşturup içerde mevzilenmeleri düşünülemezdi ama kilidin üzerindeki parmakları yine de durdu bir müddet.Levend'deki o kadın doktorun her şeyi öğrendiğini biliyordu artık, Hasanla Ökkeş'in varlığını nasıl tesbıt ettiyse, depoyu da bulması o denli mümkündü. Belki de buradan çekip gitmem en iyi çözüm, diye geçirdi bir an ama yapamazdı, içindeki başarısızlığın ¡ hırsını söküp atamazsa kahrolacaktı. Bu iş için de çocuğu seçmişti. Biliyordu, akıllı ve mantıklı bir çözüm değildi, hele hele masum bir çocuğu öldürmek vahşetti. Ne var ki ona başka şans tanımamışlardı artık..</p>

  <p>Belindeki kılıfından tabancasını çekip çıkardı, sonra usulca kilidi açıp demir kapıyı itti. Kapı sessizce açılmıştı. Tavandaki çıplak ampulden pis ve kirli bir ışık saçılıyordu. içerde karyolasında uyuyan çocuktan başka kimse yoktu. Tilki rahat bir nefes aldı. Her halde Mine ile Hayri giderlerken, çocuk uyanırsa korkmasın diye ışığı yanık bırakmış olmalıydılar. Gözü yeniden karyolaya kaydı. Küçük çocuğu karşısında görünce bir an içindeki merhamet duygusunun depreşeceğini, aklının hissiyatına galip geleceğini sanmıştı ama düşündüğü gibi olmadı. Aksine yattığı yerde huzur içinde uyuyan çocuk içindeki nefreti körükledi. Kapıyı ayağıyla itip karyolaya doğru bir iki adım attı.</p>

  <p>Pislik kokusu tüm depoyu kaplamıştı. Çocuğun bu ağır koku altında nasıl böyle deliksiz uyuduğuna şaşmak gerekirdi.</p>

  <p>Aynı anda arkasından duyduğu sesle boş bulunarak sıçradı. Sesin tanıdık olduğunu geç idrak etmişti. "Geleceğini biliyordum." Hızla geri döndü Tilki.</p>

  <p>Demir kapının arkasında saklanan Hayri ile burun buruna gelmişti. Ama onu asıl şaşırtan şey eski sabıkalının elinde tuttuğu ve üstüne çevrilmiş silahtı.</p>

  <p>Bir an dona kaldı Tilki.</p>

  <p>Hayri'yi burada hiç beklemiyordu.</p>

  <p>"Ne işin var burada? Niye kaçıp uzaklaşmadın?" diye sordu. "Asıl senin ne işin var? Kıbrıs'a Balat'tan gidilmez dostum." Tilki pis pis arkadaşını süzdü.</p>

  <p>"O elindeki silah da neyin nesi? Neden üstüme doğru tutuyorsun?"</p>

  <p>"Artık oyun bitti Sedat.. Aklından geçeni gerçekleştirmene izin vermeyeceğim."</p>

  <p>"Çıldırmışsın sen. Can borcun olan arkadaşına ateş mi edeceksin?"</p>

  <p>"Gerekirse dostum. Bu çocuğu öldürmeni istemiyorum."</p>

  <p>Tilki arkadaşına kötü kötü bakmaya devam etti.</p>

  <p>"Galiba hâlâ anlamıyorsun. Planımız yattı ve hepimiz kaybettik."</p>

  <p>"Bunu gayet iyi görüyorum."</p>

  <p>"Bu çocuk hepimizi gördü, konuşursa depodaki herkesi teşhis edebilir."</p>

  <p>"Yani beni mi?"</p>

  <p>"Tabii ki seni de. Unutuyor musun, on gündür burada onunla birlikteydin." Hayri acı acı gülümsedi.</p>

  <p>"O senin iki çocukluk arkadaşın da beni görüp tanıdı. Onları unutuyor musun?"</p>

  <p>"Belki konuşmazlar."</p>

  <p>"Komik olma Sedat. Onlara hiç güvenmiyordun."</p>

  <p>"Ama... "</p>

  <p>"Aması filan yok. Beni çocuğun başına niye diktin? Onlara güvenmediğin için değil mi? Şimdi mi gözünde ağzı sıkı kişiler oldular?" Tilki hiddetleniyordu.</p>

  <p>"Senden hakikaten iş geçmiş. Paslanmışsın, beynin uyuşmuş. Galiba yaptığım en hatalı iş ortaklarımı yanlış kişilerden seçmem oldu. Güvendiğim insanlar beni sukutu hayale uğrattılar. Hasanla Ökkeş aptalca yakayı ele verdiler. Şimdi de sen, can borcun olan kardeşine karşı çıkıyorsun."</p>

  <p>"Beni zorlama Sedat.. Seni sevdiğimi bilirsin lâkin kararlıyım; bu çocuğun kılına halel gelmesini istemiyorum." Tilki homurdandı.</p>

  <p>"Seni hiç anlamıyorum. Bu ani merhamet numarası da nereden çıktı."</p>

  <p>"Anlamadığının farkındayım, zaten yaptığım numarada da değil."</p>

  <p>"Hayri, beni yokuşa sürme. Bu çocuğu geride canlı bırakamam." Eski sabıkalı elindeki silahın namlusunu hâlâ Tilki'nin göğsüne doğru tutuyordu. "Asıl beyni uyuşmuş olan sensin. Ne yaptığının farkında da değilsin. Bu sübyanı öldürmekle eline ne geçecek? Kendi kendini tatmine mi çalışıyorsun? Anlaşana artık, boku yedik. Kendi hesabıma söyleyeyim, benim hiç şansım kalmadı. Senin ne dolaplar çevirdiğini bilemem, sana boşuna Tilki dememişler, belki hâlâ bir kaçış yolun vardır. Eğer varsa, durma git.. Bilirsin, benim ağzımdan lâf çıkmaz, sana da bir zararımın dokunmasını istemiyorum. Bu suçu da üstlenmeye hazırım. Gerekirse polislere de organizasyonu benim yaptığımı, her şeyi benim tasarladığımı söylerim. Unutmadım, sana bir can borcum var, böylece ödeşmiş oluruz." Tilki karşılaştığı teklifi bir düşündü.</p>

  <p>Ama artık çok geçti. Dönüşü olmayan viraja çoktan girmişlerdi. Hasan'la Ökkeş muhtemelen şu anda bülbül gibi polise ötüyorlardı.</p>

  <p>"Yararı olmaz" diye olumsuzca başını salladı. "Hasan da, Ökkeş de çoktan adımı polise vermişlerdir. Suçu üstlenmenin hiçbir anlamı yok."</p>

  <p>"İyi düşün" diye yalvarır gibi hırladı Hayri. "Elini bir de masum çocuğun kanına bulaştırma."</p>

  <p>Tilki küstahça arkadaşını süzdü.</p>

  <p>"Elim çoktan kana bulaştı Hayri. Bilmez gibi konuşma. Şu tuttuğum tabancanın kabzasında tam dört çentik var, ha bir fazla, ha bir eksik, ne farkeder ki?"</p>

  <p>"Son sözün bu mu?"</p>

  <p>"Evet.. "</p>

  <p>"Öyleyse beni de öldürmen gerekiyor. Başka yolun yok."</p>

  <p>İçinden lanet olsun, diye homurdandı Sedat. Hayri'nin de çok iyi silah kullandığını bilirdi. Ve bu hiç hesapta olmayan bir çatışma olacaktı. Çok dikkatli olmalıydı. Aslında dik başlı arkadaşına hiç acımıyordu, ama çekiniyordu ondan. Bu kadar yakın mesafeden hangisi daha önce tetiğe aşılırsa o galip çıkardı, ikisi de hedefi şaşırmazdı. Tilki'nin gözleri üzerine çevrik namluya takıldı.</p>

  <p>Tam kalbine çevrilmişti. Her şey bir iki saniye içinde bitebilirdi. Soğukkanlılığını yitirmedi; başarıya ulaşması için ünlü kurnazlığına baş vurmalıydı. Tek çare, Hayri'nin tavsiyelerine uyar gibi davranıp pundunu kollamaktı. Gafletinden istifade edip, boş bulduğu anda da silahını ateşleyebilirdi.</p>

  <p>Zaman kazanmak için, "Seni vurmak istemem Hayri" diye söylendi.</p>

  <p>"Az önce son sözünü söyledin."</p>

  <p>"Yapma Hayri, sen bapim eski arkadaşımsın."</p>

  <p>"Öyle ama birbirimizi iyi tanırız. Sen tilkiysen, ben de kurdum."</p>

  <p>"Ne demek istiyorsun?"</p>

  <p>Hayri soğuk bir şekilde gülümserken ince dudakları iyice gerildi. "Şu an fırsat kolladığını adım gibi biliyorum. Kendini hazır hisettiğin an tetiğe asılacaksın Sedat.</p>

  <p>Pundunu yakalamaya, kısacık bir gaflet anımı bulmaya çalışıyorsun. Ayrıca benden korkuyorsun da. Sen de iyi silah kullanırsın ama ben senden daha ustayım. Cümle âlem bunu bilir. Hadi, vaz geç bu sevdadan ve bas git."</p>

  <p>Tilki kımıldamadan duruyordu.</p>

  <p>İkisi de birbirini tartar vaziyetteydiler..</p>

  <p>İşte tam bu esnada beklenmeyen bir şey oldu ve Sedat'ın cep telefonu çalmaya başladı. iki eski can yoldaşı bakıştılar.</p>

  <p>Tilki telefonunu açıp açmamakta kararsız kaldı. Telefon çalmaya devam ediyordu.</p>

  <p>"Hadi, aç telefonunu" diye bağırdı Hayri. "Belki hayırlı bir haberdir."</p>

  <p>"Bu saatten sonra hayırlı haber olmaz. Kendimizi aldatmayalım."</p>

  <p>"Korkma, sen telefonda konuşurken kancıklık yapıp ateş etmem, merak etme. Asıl niyetim seni vurmak değil, çocuğa kötülük etmeni engellemek, isteseydim daha depoya ilk girdiğin anda sırtından mıhlardım."</p>

  <p>Tilki arkadaşının samimi olduğuna inandı ve usulca elini cebine sokup telefonunu çıkardı. Bir an arayan numaraya baktı. Numarayı tanımıştı. "Ökkeş arıyor.. Tuzak olmasın?" diye fısıldadı. "Ne tuzağı?"</p>

  <p>"Belki polis aratıyordun yerimi tespit için."</p>

  <p>"Boş ver, cevapla."</p>

  <p>"Hiç gereği yok."</p>

  <p>"Ya yan ılıyorsan?"</p>

  <p>"Ne yanılması Hayri? Polisin yaptığı baskını gördüm. Yakalandı onlar."</p>

  <p>"Emin misin?"</p>

  <p>Hiç kuşkusu yoktu Tilki'nin. Yine de acaba mı sorusu beynin ie yer etmeye başlamıştı. Sonunda dayanamayıp telefonu açtı.</p>

  <p>"Evet?"</p>

  <p>Hattın öbür ucundan Ökkeş'in titrek, korku dolu sesi yükseldi. "Abi neredesin? Bana yardım et.. Fena halde sıkıştım." Sedat'ın kaşları çatıldı. "Neredesin ulan?"</p>

  <p>"Doktorun evinin damındayım. Hasan'ı polisler yakaladı. Durum çok kötü. Yalvarırım gel beni kurtar.. "</p>

  <p>"Damda mısın?"</p>

  <p>"Evet abi.. Herifler dama da çıktılar ama beni göremediler, şimdilik paçayı sıyırdım ama durumum çok kötü. Yardım etmezsen buradan kurtulamam. Mutlaka evi gözetleyen polisler vardır aşağıda. Yerimden kımıldayamıyorum. Elini ayağını öpeyim abi, tek umudum sensin."</p>

  <p>Hayri ancak Tilki'nin verdiği cevapları işitebildiğinden neler olduğunu tam anlayamamıştı.</p>

  <p>"Ne istiyor?" diye sordu.</p>

  <p>Tilki bir an ümitlenir gibi olmuştu.</p>

  <p>"Ökkeş şimdilik paçayı sıyırmış. Yardım istiyor benden."</p>

  <p>"Demek yanılmışsın, bak Ökkeş kurtulmuş. Belki de umduğun kadar tehlikede değiliz."</p>

  <p>"Buna kurtuluş denmez, içinde polislerin kaynadığı bir evin damında mahsur kalmış." Hayri bir şey anlamadan arkadaşının karasız yüzüne baktı. "Neler oldu? Bana da özetlesene."</p>

  <p>"Uzun hikaye. Bir kadın doktor bizimkilerin kimliğini tespit etmiş. İnanılması zor bir aksilik, tam bir kötü şans. Kadının evi çocuğu kaçırdığımız sokakta kamyoneti park ettiğimiz yerin karşısıymış. O sabah penceresinden hepimizi görmüş."</p>

  <p>Tilki hikâyeyi fazla uzatmak istemiyordu. Fazla açıklamadan kaçındı.</p>

  <p>"Yahu hepiniz maskeli değil miydiniz? Sizi nasıl tanır?"</p>

  <p>"Boş ver artık, unut gitsin.. Kaybettik, işte."</p>

  <p>"Ökkeş'e yardım etmeyecek misin?"</p>

  <p>"Deli misin? Polislerin gözetimindeki bir evin damına mı çıkmamı istiyorsun? Hem oradan kurtarsam ne değişir ki? Hasan şu sırada her şeyi itiraf ediyordur."</p>

  <p>Hayri başını salladı onaylarcasına.</p>

  <p>"Haklısın, bu iş bitti. O güvenilecek biri değildi zaten."</p>

  <p>Tilki telefonunu cebine sokarken tekrar Hayri'ye baktı.</p>

  <p>"Abi inat etme, şu işi bitirip toz olalım. Çek git, gerisine de karışma."</p>

  <p>"Olmaz dedim Sedat. Gitmesi gereken biri varsa o da sensin. Belki hâlâ yurtdışına kaçma şansın vardır."</p>

  <p>Sedat'ın silahı tutan parmaklan karıncalanıyordu. Hayri'yi ikna edemeyeceğini anlamıştı artık. Fakat eski sabıkalının deneyimini ve ne kadar soğuk kanlı davrandığını da görüyordu; bütün konuşmaları sırasında elindeki silahın namlusu milim şaşmamıştı üzerinden. Silahını indirdi Tilki. Sonra gülümseyerek mırıldandı. "Pekâlâ, sen kazandın, istediğin gibi olsun. Çocuğun hayatını bağışlıyorum. Ama hata ediyorsun, bu oynadığın kötü bir kumar ve sonunda sen kaybedeceksin."</p>

  <p>"Farkındayım. Beni düşünme sen. Böylece can borcumu sana iki kere ödemiş oluyorum. Artık sana bir borcum kalmadı."</p>

  <p>"Anlamadım, nasıl yani?"</p>

  <p>"Sözümde duracağım. Hasan polise ne yolda ifade verirse versin, çocuğun kaçırılması olayını ben yükleneceğim. Kesinlikle senin adını vermeyeceğim."</p>

  <p>"İnanırlar mı sanıyorsun? Ben senden çok daha beter karanlık işlere bulaşmış biriyim. Kör Behzat'ın sağ kolu olduğumu herkes biliyor."</p>

  <p>"Bu uyuşturucu işi değil, adi suç. inanırlar, zaten Kör Behzat da seninle ilişkisini inkâr eder." Tilki safça sordu.</p>

  <p>"Şu can borcunu nasıl iki kere ödemiş oluyorsun, onu anlamadım." Hayri de sırıttı.</p>

  <p>"Birincisi kaçırma olayını yüklenmekle, ikincisi ise...."</p>

  <p>Eski sabıkalı durakladı bir an.</p>

  <p>"Eee?"</p>

  <p>"Şayet bir saçmalık yapmaya kalkışsaydın, inan seni mıhlardım. Yaşlandım ama daha ölmedim. Reflekslerim hâlâ yerinde, silahları aynı anda ateşleseydik vurulan mutlaka sen olurdun. Bu da bana ikinci can borcun. Artık ödeştik sayılır."</p>

  <p>"Seni ihtiyar kurt seni" diye gülümsemeye devam etti Tilki Sedat.</p>

  <p>"Gel son bir defa kucaklaşahm. Bundan böyle birbirimizi bir daha göreceğimiz çok şüpheli. Bu son görüşüp vedalaşmamız olabilir."</p>

  <p>Sedat'a inanmıştı eski sabıkalı.</p>

  <p>"Haklısın" diye mırıldandı. Sonra silahının namlusunu indirip kucaklaşmak için ileriye doğru bir adım atarken kollarını iki yana açtı.</p>

  <p>Tam o sırada da Sedat'ın değişen yüz ifadesini görüp, eski dostunun kendisini aldattığını anladı. Ama geç kalmıştı. Tilki'nin sol elindeki silah aniden patladı. Müthiş bir gürültü kopmuştu sessiz deponun içinde.</p>

  <p>Hayri yerinde sallandı. Kurşun göğüs kafesini kırarak akciğerine isabet etti. Yakın mesafeden arkadaşının işini bitirdiğini sanmıştı Tilki. Fakat onun devriimediğini görünce bu defa ikinci kurşunu hiç bekletmeden sıktı. Hayri yerinde bir kere daha hopladı. ikinci mermi bağırsalâarına isabet etmişti. Gözleri çoktan kararmaya başlamıştı adamın fakat inanılmaz bir dirençle o da silahını doğrultu. Yere kapaklanırken üst üste otomatik silahının tetiğine asıldı. Çıkan kurşunlardan biri Sedat'ın sol mafsalına isabet etti ve aynı anda kemik paramparça oldu. ikinci kurşun midesine, üçüncü kurşun ise sol koluna saplanmıştı. Dördüncü ve beşinci kurşunlar ise boşa gitmiş arkadaki helanın kapısına isabet etmişti. Şimdi idrar ve kazurat kokan depoyu bir de barut kokusu kaplamıştı. iki adam da yere yuvarlanmışlardı, ikisi de kan revan içindeydiler. Sedat elini kan fışkıran midesine bastırdı. Silahı elinden fırlamıştı. Doğrulmaya çalıştı yerinden ama kımıldadıkça midesinden akan kan fışkırıyordu. Sağ elini midesinden çekemedi. Soluk almakta zorlanıyordu. Bin bir müşkülatla başını yerden kaldırıp Hayri'ye bakmak istedi. Onun durumunun daha kötü olduğunu biliyordu. Ama gözlerine inanamadı. Eski sabıkalı dizlerinin üzerine çökmüş elinde tuttuğu silahıyla hâlâ kendisine bakıyordu. Mintanının önü ve pantolonunun kemeri ile ağı arası kıpkırmızıya dönüşmüştü. İnanamadı Sedat. Adam ölmemek için âdeta direniyordu. Kanı çekilen yüzü sapsarı kesilmişti. Ağzından hırıltılar çıkıyor, sigaradan sararmış dişleri ağzından boşalan kandan görünmüyordu. Bir şeyler söylemeye çalıştığını anladı ama ciğeri parçalandığından konuşamıyordu. Sadece bir hırıltı yükseliyordu ağzından. Bu sonucu beklemiyordu Tilki. Hele bu pis depoda ölüme hiç hazır değildi..</p>

  <p>Şimdi içini yakacak kadar hırs kaplamıştı. Ama onun hâlâ konuşacak gücü vardı. Hayri'nin elindeki otomatik tabanca ve kanlı yüzüyle kendisine baktığını görünce son bir gayretle homurdandı.</p>

  <p>"Hadi ne duruyorsun, ateşle şu elindeki meredi de öldür beni., ikimizin de işi bitti." Söylediklerini duyup duymadığından, duyuyorsa da anladığından emin değildi Hayri'nin. Bir daha bağırdı. "Hadi, çeksene şu tetiği.."</p>

  <p>Eski sabıkalıyı öksürük krizi tutmuştu. Her öksürükte vücudu sarsılıyordu. Tilki onun boğulacağını sandı. Nefes borusu tıkanacaktı kandan. O halde bile konuşmak için kendini zorluyordu. "Lanet olası" diye geçirdi içinden Tilki. Bu halde bile konuşmaya çalışıyordu. Anlatmak istediği neydi acaba?</p>

  <p>"Ne? Ne söylemeye çalışıyorsun? Hadi, gayret et.. Az sonra gebereceksin çünkü." Cevap alacağını hiç sanmıyordu.</p>

  <p>İlk kurşunun tam yerine oturduğunu anlamıştı, ciğeri param parça olmalıydı şu an. Bu kadar dayanması bile mucizeydi. Her an külçe gibi durduğu dizlerinin üzerinden beton zemine yığılabilirdi. Biraz daha çökmüş, omuzları düşmüştü ama şuursuz da olsa silah hâlâ elindeydi. Tilki de çok acı çekiyordu. Midesine saplanan kurşunun acilen müdahele edilmezse öldürücü olduğunu biliyordu. Daha şimdiden çok kan kaybetmişti. Birazdan aşırı kan kaybından şuuru bulunacak ve kendinden geçerek ölüm bekleyişine geçecekti.</p>

  <p>"Hata... Hata ettin dostum. Bunu yapmayacaktın.. Hileye de başvursan, seni haklayacağımı düşünmeliydin.." Tilki'nin kanlı gözleri irileşti. Konuşmuştu Hayri.. Bu onun sesiydi..</p>

  <p>Kelimeler ağzından net dökülmüyordu ama yine de duyurabilmişti istediğini. Tilki hışımla karşılık verdi.</p>

  <p>"Sen benden evvel öleceksin.. Bunlar son dakikaların. Anlaman lâzım, ciğerin paramparça. Ben daha dayanırım. Senin geberdiğini göreceğim.."</p>

  <p>"Hayret! " diye fısıldadı Hayri. Sesi her an biraz daha kısılıyor, ağzından çıkan kelimeler daha zor duyuluyordu. "Seni yeterince tanıyamamışım. Ölürken bile yaptığın hatayı anlayamayacak kadar da kaz kafalıymışsın. Kazanan ben oldum.</p>

  <p>Çocuk hâlâ hayatta ve sen artık ona dokunamayacaksın.."</p>

  <p>"Yine yanılıyorsun. S'eh geberince sürünerek silahıma uzanırım."</p>

  <p>"Ama buna vaktin olmayacak." Tilki'yi bir anda soğuk sqğuk terler bastı.</p>

  <p>Ne demek istediğini anlamıştı. Hayri son bir gayretle elindeki silahı doğrultuyordu yine. Acaba beni görebiliyor mu, diye düşündü. Ama bu aklından geçirdiği son düşünce oldu. Hayri'nin silahı rastgele de olsa yeniden ateşlenmişti. Çıkan kurşunlardan biri Sedat'ın yarı kalkmış alnının tam ortasına isabet etti. Tilki'nin kafası hızla yerin betonuna çakıldı ve beyni parçalanan adam o anda öldü. Hayri'nin dudakları son vazifesini yapmış insanların rahatlığıyla gerildi ve o da betona serilerek ruhunu teslim etti. Ne yazık ki silah seslerine uyanan Alp'in hıçkırarak ağlamaya başladığını göremedi. Aslında bu hıçkırıklar ufak çocuğun kurtuluşunun işaretiydi...</p>

  <p>Ökkeş kiremitlerin üzerinde titremeye devam ediyordu. Her yanı buz kesmişti ve görülmek korkusuyla ayağa kalkamıyordu. Tilki'nin neden telefonu kapattığını da anlamamıştı. Yardım isteğini ne kabul etmiş, ne de reddetmişti. Uzun süre öylece bekledi. Acaba bir kere daha.telefon edeyim mi, diye düşündü. Ona ulaşmak için elindeki tek imkân şu telefondu. Hasan yakayı ele verdiğine göre, beni burada bırakamaz, diye yorum yapıyordu. Yoksa bırakır mıydı?</p>

  <p>Hasan hiçbir zaman Tilki'ye güvenmemişti. Güvensizliğinin ilk kurbanı da kendisi olmuştu, zavallı arkadaşı şimdi polisin elindeydi. Önce mahallede ki en eski dostuna acıyıp içi yanar gibi oldu ama sonra düşündükçe damda mahsur kalmasının bir nedeninin de o olduğuna hükmetti. Hasan hem kendinin, hem de onun başını yakmıştı. Tilki'ye hep karşı olan Hasan, cinayet teklifine balıklama atlamıştı, hiç düşünmeden, işte, sonucu buydu.. Mahvoldum, diye inledi. Buradan kaçamayacaktı. Sedat'tan da ümidini kesmeye başlamıştı. Dayanamadı, bir daha telefon etti. Zil çalıyor fakat Tilki açmıyordu, içinden küfretmeye başladı. Tabii, diye homurdandı, damda kalan çocukluk arkadaşı umurunda bile değildi, o şimdi kendi paçasını kurtarmaya çalışıyor olmalıydı. Hasan'ın yakalandığını biliyordu. Sedat'ı aramaktan vaz geçti. Kendi başının çaresine bakmalıydı. Ama nasıl?</p>

  <p>Sonunda kararını verdi. Geldiği yerden inmek üzere şansını deneyecekti, başka çaresi yoktu. Yerinden kalktı, eğilerek kiremitler üzerinde saçağın kenarına kadar yürüdü. Islak kiremitlerin bazıları vücudunun ağırlığını çekemiyerek kırılıyor ve her çatlamada aşağıdakiler tarafından duyulduğu korkusuyla yüreği hop ediyordu. Geldiği nokta damın doğu tarafı, yani büyük çam ağacının dama erişen dallarının olduğu cihetti. Kenarda durup aşağıya baktı. Bahçede kimseyi göremedi. O zaman cesaretlendi biraz. Usul usul bu defa evin sokağa bakan yanına ilerledi. Sokakta da polis arabaları yoktu. Gitmişlerdi.</p>

  <p>Ümitin sıcak sevinci dalga dalga yüreğine işledi. Biraz dikkatli davranırsa bu damdan kurtulabilirdi. Saatine bir göz attı, on ikiyi çeyrek geçiyordu. Geri döndü çam ağacının yüksek dallarının dama eriştiği yere yaklaştı.</p>

  <p>Biraz ürktü. iniş, çıkış kadar kolay olmayacaktı. Ağaca tırmanırlarken cüssece daha hafif olan Hasan önden gitmiş, kalın gövdeli dallardan maymun gibi tırmanmıştı. Sonra saçağa tutunup usturuplu bir şekilde kendini yukarı çekmişti. Ama şimdi kendisine yol gösterecek Hasan yoktu artık, başının çaresine bizzat bakmak zorundaydı. Kolunu uzatıp dallardan birini kavrayarak kendine çekti. Dal dama yaklaştı ama yeterince kalın değildi ve dala güvenip ağaca sıçrayamadı. Bir küfür daha salladı. Acaba çıkışta hangi dalı kullanmışlardı? Gecenin karanlığında seçim yapamıyordu.Yeniden titremeye başladı.</p>

  <p>Artık uzun zamandan bari damda yediği sert rüzgârın etkisinden mi, yoksa korkudan mı titrediğini ayırt edemiyordu. Ümitsizlik yeniden benliğini kavradı. Aşağıya inse ne olacaktı sanki, toprağa ayak basmak kurtuluş değildi.</p>

  <p>Polisin eline düşen Hasan mutlaka ötmüş olmalıydı. Toprağa ayak bassa bile evine gidemezdi, muhtemelen şu an polisler onu bekliyordu. Saklanacak birkaç yer bulabilir, bu geceyi idare ederdi ama sonra ne olacaktı? Polis önünde sonunda yakasına yapışacaktı.Galiba en iyi çare teslim olmaktı.</p>

  <p>Uzun süre karar veremedi. Sonra az evvel polislerin kapattığı çatı kapağına yaklaştı. Bu kez hayatının kumarını oynamış ve kaybetmişti. Ne yazık ki Balat'ın dumanlı kahvelerinde yaptıkları gibi bu kumarda hile şansları yoktu.</p>

  <p>Kapağa vurmaya başladı.Hasıl olan gürültülerin yarattığı akisleri dinlemeye başladı. Teslim olmayı yeğlemişti.. Dr.Bozok yatmamıştı.</p>

  <p>Bu gece uyuması söz konusu olamazdı. Hele evinde biri içerde, diğeri dışarı da iki polis nöbet tutarken. Ekipler villayı terk ettikten sonra doktor bitkinliğini daha iyi anlamıştı. Yorgun geçen bir günün ardından gece başına gelenler, sinirlerini aşırı yormuş, gerginliği had safhaya çıkmıştı. Bedeni bitkindi ama ruh halinde müthiş bir coşku vardı. Galiba bir köşede sızıp kalmamasının nedeni de buydu. Her geçen dakika kalbine tatlı bir huzur doluyordu. Polis bundan sonrasını kolay hallederdi. Baş Komiser, Hasan Kuşçu'nun her şeyi itiraf edeceğinin teminatı vermişti. O küçük yavru artık kurtulacaktı. Gerçi bu konuda Baş Komiserin bazı endişeleri vardı ama umarım o menfi kuşkular gerçekleşmez, diye düşündü.</p>

  <p>Baş Komiseri düşününce heyecanının biraz daha arttığını hisseder gibi oldu. Bu doktorun alışık olduğu bir hâl değildi. Oturduğu koltuğa gömüldü, kaşlarını çattı, ruhunda şekillenen garip duyguları tahlile kalktı. Neler oluyordu iç dünyasında? Komiser Fikret'i düşünmek neden onu heyecanlandırmıştı? Sıradan bir polisti o. Yoksa ona bir zaaf mı duyuyordu?</p>

  <p>Baş Komiserin her zaman ölçülü, mesafeli davranışlarını düşündü. Yakışıklı bir adamdı Fikret, bunu itiraf etmeliydi. Ama o ana kadar Baş Komiser'e hep bir polis sıfatıyla bakmıştı. Mesleğinin dışındaki kisvesiyle hiç alâkadar olmamıştı. Yakışıklığını anımsaması biraz garip değil miydi? Ayrıca bu gece veda ederken tamamlayamadığı cümlesini hatırladı birden. Kendisine iltifat edecekken birden durmuş, fiziğini vasıflandıracak olan kelime boğazına takılmıştı. Elinde olmadan gülümsedi kendi kendine. Keşke o lâfı etseydi.. Daha tebessümü yüzünde kaybolmadan kendini toparlamaya çalıştı. Çok anlamsızdı bu, Asayiş Şubesi'nin bir memuruna gönül veremezdi. Aralarında her bakımdan uçurumlar vardı. Bizim toplum bu tür sosyal farklılıkları anlayışla karşılamazdı. Üniversitede ki bir öğretim üyesi, bir Baş Komiserle ilişkiye giremezdi. Tebessümü kayboldu, kaşları çatıldı. Acaba mı, diye mırıldandı. Gönül asla ferman dinlemezdi, ayrıca bu katı kuralları koyanlarda kendisinin ki gibi örümcek kafalı anlamsız kişilerdi. Her neyse diye mırıldandı, en azından bu gece düşüncelerinden sıyrılmalıydı, Fikret'in tam zamanında ki müdahelesiyle hayatını kurtarması belki onda fantastik hayallerin yeşermesine neden olmuştu. Bu gece onu beyaz atıyla sevgilisini kurtarmaya gelen batının şövalyelerine benzetmişti. Muhtemelen yarın sabah yaşamın gerçekleri onu hayalindeki gerçek mevkiine oturtacaktı. Salonun bir köşesinde sessizce oturan ve elindeki gazeteyi karıştıran memura döndü. "Size bir çay yapayım mı?" diye sordu. "Hiç gereği yok efendim. Zahmet olur."</p>

  <p>"Estafurullah, zahmet de ne demek? Hele dışardaki arkadaşınız soğuktan titriyordun"</p>

  <p>"Merak buyurmayın hanımefendi, biz bu durumlara alışığız."</p>

  <p>"Olsun."</p>

  <p>"Siz istirahatinize bakın, uyumaya çalışın."</p>

  <p>"Hiç uykum yok. Sinirlerim gerildi."</p>

  <p>"Haklısınız. Ne de olsa sıradan bir durum değil bu. Neyse ki Baş Komiserim tam zamamnda olaya müdahele etmiş."</p>

  <p>Fikret'den söz açılması doktorun yeniden ruhunun ürpermesine yol açmıştı. Yerinden kalktı, tam çay yapmak için güvenli bir şekilde mutfağa doğru ilerlerken çatıdan gelen gümbürtüleri duydular. ikisi birden aynı anda sesleri işitmişlerdi. Memur yerinden fırladı, silahına davrandı.</p>

  <p>Doktor hayret ve endişeyle, "Yukarıda biri var" diye söylendi, içerdeki memur hemen kapının önüne koşarak dış nöbeti yürüten arkadaşını durumdan haberdar etti. ikisi birden üst kata çıkan merdivenlere atıldılar, ikisi de silahlarını çekmişti. Çatıdaki ayak sesleri devam ediyordu. Polisler tam üst kata çıkmışlardı ki çatı çıkışından paldır küldür aşağıya atlayan Ökkeş'in hantal vücuduyla karşılaştılar. Adanalı düştüğü yerden ayağa kalkarken, karşısında eli silahlı iki sivil memuru görünce ellerini yukarıya kaldırıp bağırmaya başlamıştı bile. "Ateş etmeyin.. Teslim oluyorum.. Size her şeyi açıklayacağım." Dr. Bozok alt kattan saldırganın tüm söylediklerini duymuştu.. Hemen hemen aynı saatlerde Asayiş Şube Müdürlüğünün Gayrettepe'deki biriminde sorgulamaya alınan Hasan, hiç itiraz etmeden tüm bildiklerini birer birer anlatmaya başlamıştı, inkâra kalkışmanın hiçbir yararı yoktu. Hasan basit bir muhakeme yürütmüştü; bu işe girişirlerken ısrarla kan dökülmeyeceğini iddia eden Tilki Sedat, görgü şahidi doktorun öldürülmesini söylüyorsa, başlarının fena halde derde girdiği ortadaydı. Belki her şeyi itiraf ederse, alacağı ceza da belirli bir oranda hafifler diye de düşünmüştü. Sorgulama odasına hışımla giren kendisini yakalayan polisi karşısında gördüğü an dili tutulmuş gibi zangır zangır titremeye başlamıştı Hasan. Baş Komiser nefret dolu bir sesle kükredi. "Çocuğu nerede tutuyorsunuz?"</p>

  <p>"Balat'ta, efendim. Bana ait bir depo da."</p>

  <p>"Ulan it doğruyu söyle, çocuğa bir kötülük yaptınız mı?"</p>

  <p>"Hayır, memur bey. Kılına bile dokunmadık, inanın bir fiske bile vurmadık. Zaten çok uslu bir çocuktu."</p>

  <p>"Bu işin içinde kaç kişi var. Üç kişi misiniz?"</p>

  <p>Hasan kısa bir tereddüt geçirdi. Galiba polis Hayri'den ve Mine'den henüz haberdar değildi. Ama o her şeyi tüm çıplaklığıyla anlatmayı yeğledi. Bu nokta da kendi egoizminin de dahli vardı; o yanıyorsa kendilerini bu işe bulaştıranlar da yanmalıydı. "Hayır, efendim. Beş kişiydik.. Aslını sorarsanız tüm plan bir kişiye, yani Tilki namıyla maruf Sedat'a aitti, inanın, biz biraz da onun zoru ve tehditiyle bulaştık bu işe. Yoksa çocuk kaçırmak bizim neyimize? Tamam, Ökkeş ve ben de ufak tefek sabıkaları olan kişileriz ama böyle büyük planlar kuracak, boyumuzdan büyük işlere kalkışacak insanlar değiliz, efendim. Zorlandık, tehdit edildik."</p>

  <p>"Uzatma. Diğerlerinin de ismini ver.."</p>

  <p>"Ökkeş'i biliyorsunuz zaten. Diğer ikisine gelince, Hayrı isimli adamı Tilki Sedat getirdi. Onu tanımazdık, ilk defa depo da gördük Mine ise sanırım Sedat'ın manitası, anlarsınız ya.."</p>

  <p>"Yani aranız da bir de kadın mı vardı7'</p>

  <p>"Evet, efendim."</p>

  <p>"Onun işi neydi aranızda?</p>

  <p>"Çocuğa depoda o bakıyordu. Yani yemeğini yedirmek, uyutmak filan gibi şeyler."</p>

  <p>"Şimdi bana şu deponun tam adresini ver."</p>

  <p>Hasan yine hiç duraksamadan adresi fısıldadı önüne bakarak.</p>

  <p>"Hayri denen adamla o kadın şimdi depoda mı?"</p>

  <p>"Öyle olmalılar. On günden beri çocuğun yanından hiç ayrılmadılar."</p>

  <p>"Silahlılar mı?"</p>

  <p>"Hayri'nin belinde Belçika yapısı bir otomatik tabanca gördüm ama kadının silahlı olduğunu hiç sanmam."</p>

  <p>Tam o sırada sorgulama odasının kapısı açılmış içeriye giren sivil bir memur Baş Komiserin kulağına Ökkeş'in de yakalandığını ve her şeyi itiraf ettiğini fısıldamıştı. Hasan konuşmaları duymamakla beraber endişeyle izliyordu. Fikret rahatlar gibi oldu. iki suçlunun da itirafları birbirini tutuyordu. Baş Komiser tekrar Hasana döndü.</p>

  <p>"Şu Tilki Sedat dediğin adam nerede oturur, onu nasıl buluruz? Yoksa bu Sedat şu mafya liderlerinden Kör Behzat'm sağ kolu olan adam mı?"</p>

  <p>"Evet, odur."</p>

  <p>Fikret kuşkuyla irkildi. Sedat'ı tanımıştı şimdi ama midesini bulandıran nokta o mafya mensuplarının sadece uyuşturucu işiyle uğraşmalarıydı. Tilki'nin neden bir çocuk kaçırmaya tevessül ettiğini anlamamıştı henüz.</p>

  <p>"Ulan it' Yalan söylüyorsan seni gebertirim. Bu odadan sağ çıkamazsın."</p>

  <p>"Ekmek kuran çarpsın, doğruyu söylüyorum memur bey.."</p>

  <p>Hasan ağlamaya başlamıştı..</p>

  <p>Baş Komiser başka tek kelime etmeden odadan çıktı işler yolunda giderse yarım saat sonra Alp Keskin i sağ salım kurtarmış olacaklardı. Derhal harekete geçen ekipler operasyona hazırlandılar.. Her hangi bir operasyona gerek kalmadı.</p>

  <p>Depoyu kuşatan polisler kapıya dayandıklarında ilk duydukları şey içerden akseden küçük bir çocuğun ağlama sesiydi. Fikret ile Mehmet Yurdadön içerden bir mukavemetle karşılaşacaklarını sanmışlardı. Silahlarını çekerek kapıya dayandılar ve önce polise karşı hazırlanmış bir tuzağın mevcut olduğunu düşündüler, çünkü demir kapı tam kapalı değildi. Hafif bir aralık mevcuttu ve çocuğun ağlama sesini de o yüzden rahatlıkla duymuşlardı.</p>

  <p>Her an içerden ateş açılacağını düşünerek siper alıp aralık kanadı ittiler. Ama gördükleri manzara çok şaşırtıcıydı.</p>

  <p>Alp Keskin portatif bir karyolanın üzerinde bacaklarını sarkıtmış, için için ağlıyordu. Ufak çocuğun yüzü korkudan sapsarıydı, içeriye yeni dolan polisleri görünce ürkerek daha şiddetli ağlamaya başlamıştı şimdi. Ama polisleri asıl şaşırtan şey beton zeminin üzerine uzanmış kanlar içinde cansız iki bedendi. ihtiyatla yanlarına yaklaştılar. ikisi de ölmüştü..</p>

  <p>Fikret doğru karyolada hıçkıran çocuğa koştu.</p>

  <p>Ağlama yavrum" diye fısıldadı. " Biz polısıs. Seni annene babana götürmek için geldik.. "</p>

  <p>Ama galiba çocuğun buna inanması çok zordu.</p>

  <p>Fikret onu kollarının arasına alıp kaldırırken gözleri depoda olması gereken Mineyi aradı. Çocuğu sakinleştirmek için usul usul okşarken, "O kadın nerede?' diye sordu. Çocuk ağlamaktan cevap veremiyordu. Belki de ne sorduğunu bile anlamamıştı. Çocuğun fırın gibi yandığını hissetti. Alp Keskin in ateşi vardı.. Küçük Alp Keskin ancak pis kokularla havası ağırlaşmış ve içinde iki kanlı cesedin bulunduğu depodan Baş Komiserin kucağında çıktığı anda ağlamasını kesmiş ama bu defa da hastalığına ve ateşine yorgun düşerek başını Fikret'in göğsüne yaslayıp uykuya dalmıştı. Baş Komiser böyle bir duyguyu ilk kez yaşıyordu. Bir an ne yapacağını şaşırdı, yorgun ve hasta çocuğun yüzüne bakakaldı. Sarı ve gür saçları kirlenmiş, dolgun dudakları kızarmış ve hafif aralık Sürüyordu. Nefesi hırıltılıydı. Çocuğu olmadığı için evlât sevgisini bilmezdi ama bunun ne tür bir duygu olduğunu galiba şimdi anlıyordu. Az sonra Keskin ailesinin çocuklarına kavuşmaktan duyacakları sevinci tahayyül etti.</p>

  <p>Yanında oturan muavinine dönerek, "Hadi artık" dedi. "Keskin ailesine telefon et ve Alp'i sağ salim getirdiğimizi bildir."</p>

  <p>Mehmet Yurdadön hafifçe gülümseyerek itiraz etti.</p>

  <p>"Amirim, bunu yapmak size düşmez mi? Haberi siz verseniz bence daha uygun olur." Fikret bir sure kucağında tuttuğu çocuğu seyretti. Sonra muavinine dönüp bakmadan mırıldandı.</p>

  <p>"Hayır, bu senin hakkın."</p>

  <p>"Ama efendim."</p>

  <p>"İtiraz etme Mehmet. Aslında bu zevkli dakikayı yaşamak Dr. Bozok un hakkı. Bence gerçek övünç onun olmalı. Başarı ona ait. ilk başından beri bizi uyardı, çok önemli gözlemlerde bulundu; ama ben kadıncağıza bir türlü inanamadım, hep içinde hafiyelik özlemi taşıyan bir meraklı olarak gördüm. Yanıldığımı kabul etmeliyim Resmi bir sıfatı olsaydı hiç tereddüt etmeden bu zevki ona vermek isterdim fakat ne yazık ki yok. Ayrıca sen de ona benden fazla güvendin. Bu nedenle aileyi arayıp haber vermek sana düşer. Mehmet fazla itiraz etmedi. Manidar bir şekilde şefini süzerek cebinden telefonunu çıkardı. Umarım medyadan önce onlara biz ulaşırız" dedi. "Levende vardığımız da televizyon ve gazeteci ordusuyla karşılaşırsak hiç şaşmam." Fikret başını sallamakla yetindi. Mehmet'in telefonda yaptığı konuşmayı dinlemiyordu bile. Küçük Alp ara ara uykusunda iç çekişi ona daha ilginç gelmişti.. Keskinlerin villasına geldiklerinde gerçekten de bir medya ordusuyla karşılaştılar. Genellikle polisin telsiz frekansını dinleyen medya mensupları çoğu zaman polisle eş zamanda olay yerine intikal ederlerdi. Bu sefer de öyle olmuştu. Evin önü ana baba günü gibiydi. Bunlara olayı öğrenen sokak sâkinlerinin de iştirakiyle çevre mahşer yerine dönmüştü.</p>

  <p>Arabadan iner inmez, etrafları gazeteci kalabalığıyla sarıldı. Zaman zaman alkış sesleri yükseliyordu. Muhabirler polisin ağzından resmi bir açıklama bekliyordu. Baş Komiser hızla kucağındaki çocukla eve doğru koşar adım yürürken, muavinine, "Basına uygun bir açıklama yap" diye söylendi. Mehmet tecrübesiyle o uygun açıklamanın üstü kapalı ve gerçekleri tam anlamıyla aksettirmeyen bir beyanat olduğunu anlamıştı tabii. "Merak etmeyin, Baş Komiserim" diye fısıldadı. Evin içerisi bayram havasındaydı.</p>

  <p>Nilüfer ve Emre Keskin çocuklarını kapının önünde karşılamışlardı. Ana babanın Alp'le kucaklaşmaları göz yaşartıcıydı. Fikret oldu olası bu tür sahnelerden etkilenen bir adamdı; içerde fazla kalmadı, zaten kalması için de bir neden yoktu artık. Görevini yerine getirmiş bir insanın rahatlığıyla villadan çabucak ayrıldı. Beyninde çözümlenmemiş başka sualler vardı şimdi. O soruların gerçek cevaplarını bulmadan da basının karşısına çıkmak istemiyordu. Basınla yüz yüze gelmek ikna edici cevaplar bulmak ona biraz da politikacıların harcı gibi gelirdi. Medya mutlaka merak edecek ve depoda ki hesaplaşmanın gerçek nedenlerini ortaya çıkarmak isteyecekti. Oysa bu nedenleri henüz kendisi de bilmiyordu, verecek cevabı yoktu. Olay yerinde kimlikleri tespit edilen Tilki namlı Sedat ile Hayri denen sabıkalı acaba neden vuruşmuşlardı? Sebep para mıydı? Umdukları fidye bedelinin taksiminde son anda bir ihtilâfa mı düşmüşlerdi? Yoksa şu Mine denen meçhul kadınla Hayri'nın on gün aynı depoda başbaşa kalışları Sedat'ı kıskançlıktan kudurtup kan dökmesine mi yol açmıştı? Böyle serseriler sık sık pespaye kadınlar yüzünden de vuruşurlardı. Nasıl olsa tahkikat kapanmayacak, mesele derinleştirilecekti. Her halde o sırada Mine denen kadının da izini bulurlardı. Önemli olan çocuğun kurtulmasıydı ve onu da sağlamışlardı. On günden beri soluk almadan çalışmıştı. Müthiş yorgun hissediyordu kendini, ona rağmen hemen evine yollanmadı. Yapacağı son bir görev daha vardı. Vasıtaya binmedi, nasıl olsa Dr. Bozok'un evi buraya çok yakındı. Gecenin bu ilerlemiş saatinde gazeteci kalabalığını yararak medya ordusunun arasından sıyrıldı. Peşinden beyanat koparmak için gelen birkaç kişi oldu ama onları da konuşmadan atlatmayı başardı. Gecenin ayazında doktorun evine doğru yollandı. Sokağın başına geldiğinde doktorun evinin ışıklarının hâlâ yanık olduğunu gördü... Kapıyı hâlâ nöbet tutan memurlarından biri açmıştı. Amirini saygıyla selamladı. Güleç bir yüzle, "Buyurun Baş Komiserim, hoş geldiniz" dedi, "Sizi kutlarım. Çocuğu kurtarmışsınız." Fikret kutlama faslına boş vererek hemen sordu. "Doktor hanım yattı mı?"</p>

  <p>"Hayır, efendim. Galiba gerginlikten uykusu kaçtı, içerde sohbet ediyorduk. Hatta biz de az evvel sizden bahsediyorduk."</p>

  <p>"Benden mi? Hakkımda ne konuşuyordunuz?"</p>

  <p>"Doktor hanım sizin mükemmel bir polis olduğunuzu anlatıyordu.'</p>

  <p>"Öyle mi?"</p>

  <p>Baş Komiserin gözleri; kımin geldiğini merak ederek salondan antreye yönelen genç kadının üzerine çevrildi. Doktor bu beklenmedik ziyaret karşısında sevinçle yanlarına yaklaşıyordu.</p>

  <p>"Sizi kutlarım" dedi doktor "Çocuk nihayet kurtulmuş." Fikret biraz mahcup genç kadına baktı. Ufak bir yalan söyledi.</p>

  <p>"Işığınızı yanık görünce ben de müjdeyi vermek için size uğramıştım. Ne de olsa başarıdaki aslan payı sizin. Müjdeyi almak da sizin hakkınızdı."</p>

  <p>Zeki bir kadın olan Muammer Bozok samimi bir hareketle Fikret'in koluna girip onu salonuna doğru çekti. Baş Komiserin içindeki burukluğu hissetmişti.</p>

  <p>Gönlünü almak ister gibi mırıldandı.</p>

  <p>"Tevazu göstermeyin; asıl başarı kesinlikle size ait. Ben sadece bir takım gözlemlerimi size aktardım. Bunları derleyip toplayan, kısa bir sürede değerlendiren ve en sonunda da hayatımı burada kurtaran sizsiniz. Başarı nasıl bana ait olabilir? Her şeyi size ve adamlarınıza borçluyuz."</p>

  <p>Fikret kendini gölgeleyerek, asıl tevazuyu genç kadının gösterdiğini hemen anlamıştı.</p>

  <p>Doktor güzel olduğu kadar hoşgörülü ve anlayışlıydı da.</p>

  <p>"Size bir kahve hazırlayayım mı? Her halde teklifime şimdi de hayır demiyeceksinizdir."</p>

  <p>Baş Komiser utangaç bir edayla fısıldadı.</p>

  <p>"Çok geç değil mi hanımefendi? Sizi rahatsız etmiş olmayayım?"</p>

  <p>"Hiç olur mu? Hem elimden bir kahveyle kurtulacağınızı da düşünmüyorsunuzdur her halde. Size bir can borcum var. Bunu bir şekilde ödemeli ve hayatta kalmamı uygun bir zamanda, yemek yiyip şarap içerek kutlamalıyız."</p>

  <p>Doktor neden sonra biraz ileri gittiğini, beyninde şekillenen duygularını ifade ettiğini hisseder gibi oldu ve yanakları kızardı.</p>

  <p>Fikret tecrübeli bir polisti. Genç kadının kızaran yanaklarını farketmişti. Bitti.</p>
</body>
</html>
