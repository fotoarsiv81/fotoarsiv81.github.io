<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Cagri</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre1" id="filepos491707" style="margin:0pt; border:0pt; height:1em">&nbsp;</p>

  <h2 class="calibre2"><span class="calibre5"><span class="bold">16</span></span></h2>

  <p class="calibre3">O yıl kar erken başladı. Kasımın ilk haftasında kar kalınlığı on beş santimi buluyordu. Johnny posta kutusuna giden patikayı yürümek için yüksek çizmeler ve eski parkasını giymişti. İki hafta önce Don Pelsen o yıl okutacağı dersin kitaplarını göndermiş, Johnny de hemen hazırlıklara başlamıştı. Yeniden öğretmenliğe başlamak için Johnny büyük bir özlem duyuyordu. Don, Cleaves kentinde Johnny için bir de ev bulmuştu.</p>

  <p class="calibre3">Bugün posta kutusuna yaptığı gezi sırasında kar serpiştirmeye başlayınca, birisi görecek sıkılganlığını duymadan, Johnny düşen kar tanelerini diliyle yakalamaya çalıştı. Artık hiç topallamıyor ve kendini çok iyi hissediyordu. İki haftadan fazla bir süredir baş ağrısı da olmamıştı.</p>

  <p class="calibre3">Postadan bir reklam broşürü, bir <span class="bold">Newsweek</span> dergisi ve bir de gönderici adresi olmayan bir zarf çıkmıştı. Eve dönerken Johnny zarfı açtı. İçinden çıkan tek sayfa üzerinde <span class="bold">Inside View</span> yazısını görünce yarı yolda durdu.</p>

  <p class="calibre3">Son sayının üçüncü sayfasıydı. Sayfanın altlarında bir yazı kalemle çember içine alınmıştı. Başlıkta MAINE MEDYUMU OYUNUNU AÇIKLIYOR yazılıydı. Kimin yazdığıysa belirtilmemişti.</p>

  <p class="calibre3"><span class="bold">Inside View</span> her zaman olduğu gibi yine «sözümona ulusal basın»ın (!) dikkate almadığı medyumlar hakkında size bilgi vermekle kalmıyor, bu alanda gerçek medyumların haksız yere suçlanmasına neden olan sahtekârları ve şarlatanları da açığa çıkarmaya devam ediyor.</p>

  <p class="calibre3">Son günlerde bu şarlatanlardan biri hilesini <span class="bold">Inside View</span> muhabirine açıkladı. Pownal, Maine kentinde yaşayan bu sözde medyum, John Smith, muhabirimize yaptığı açıklamada, «Olanların tümü, hastane giderlerimi ödeyebilmek için kurulmuş bir düzmeceydi,» demiştir. «Eğer bu iş tutarsa borçlarımı ödediğim gibi, daha birkaç yıl sıkıntı çekmem. Son zamanlarda insanlar her söylenene inanıyor... neden ben de yükümü tutmayım?»</p>

  <p class="calibre3">Gerçek olan her bir medyum için iki tane sahtesi bulunduğunu savunan ve okurlarını uyaran <span class="bold">Inside View</span> böylece John Smith’in yükünü boşaltmış olmaktadır. Okurlarımıza ülke çapında tanınmış medyumların sahtekârlıklarını kanıtladıkları takdirde 1000 dolar ödül verdiğimizi anımsatırız.</p>

  <p class="calibre3">Hileciler ve şarlatanlar, kollayın kendinizi!</p>

  <p class="calibre3">Johnny yazıyı iki kez arka arkaya okuduğu sırada kar yağışı da oldukça hızlanmıştı. Derginin muhabiri iyice bozulmuş olmalıydı. Sayfayı yeniden zarfın içine yerleştirdi ve gülerek, «Dees,» diye söylendi. «Dilerim hep öyle bozuk kalırsın.»</p>

  <p class="calibre3">Babası bunda gülünecek bir şey göremedi. Yazıyı okuduktan sonra mutfak masasının üstüne öfkeyle çarptı. «Bu orospu çocuğunu mahkemeye vermelisin. Düpedüz iftira bu, Johnny.»</p>

  <p class="calibre3">«Kabul,» dedi Johnny. Dışarda hava kararmıştı. Öğleden sonra başlayan kar yağışı gece tipi olacağını gösteriyordu. «Ama biz konuştuğumuz sırada üçüncü bir kişi yoktu yanımızda. Dees de bunu çok iyi biliyor. Onun mu, yoksa benim mi sözüme inanacaklar?»</p>

  <p class="calibre3">«Attığı yalanların altına imzasını koyacak yürek de yokmuş herifte,» dedi Herb. «Şuna bak, <span class="bold">«‘Inside View</span> muhabiriymiş’. Kim be bu muhabir? Uğraşırsan hiç olmazsa adını vermek zorunda kalırlar. Ben bunu istiyorum.»</p>

  <p class="calibre3">Johnny, «Ben istemiyorum,» dedi gülerek. «Çok büyük bir açık vermiş olurum. Sonra bana topyekün savaş açarlar, birinci sayfa üzerinde hem. Aman, istemem. Bana sorarsan, büyük bir iyilik yaptılar aslında. Dedesinin hisse senetlerini kaybedenlere, altılı ganyanı kim kazanacak diye bilmek isteyenlere ya da hangi piyango biletini alayım diye soranlara dert anlatmak istemiyorum.»</p>

  <p class="calibre3">«Bu söylediklerinin dergide çıkan yazıyla ne ilgisi var anlamadım?»</p>

  <p class="calibre3">«Eğer herkes beni sahtekâr bilirse, rahat bırakırlar.»</p>

  <p class="calibre3">«Anlıyorum,» dedi Herb. Piposunu yaktı. «Bu iş en başından beri seni huzursuz ediyordu, değil mi?»</p>

  <p class="calibre3">«Evet,» dedi Johnny. «Üzerinde fazla konuşmadık seninle, ama konuşmadığımız iyi oldu. Galiba başkalarının tek konuşmak istediği konu da bu.» Salt konuşmak istemeleri değildi Johnny’i rahatsız eden. Ekmek almak için gittiği fırında tezgâhtar kız parayı alırken eline değmemeye çalışmış ve korkmuştu. Babasının arkadaşları geldiğinde, elini sıkmak yerine uzaktan bir merhabayla yetiniyorlardı. Ekim ayında Herb haftada bir kez temizlik yapması için liseli bir kız tutmuştu. Üç hafta sonra kız hiçbir neden göstermeden ayrılmıştı. Herhalde lisedeki arkadaşları kimin evini temizlediğini söyleyip onu uyarmışlardı.</p>

  <p class="calibre3">Sonuçta, her Johnny’e dokunup onun yeteneğinden yararlanmak isteyen bir kişinin yanında bir tane de ondan öcü görmüş gibi kaçan çıkıyordu. Böyle zamanlarda Johnny’nin aklına, Eileen Magown’a evinin yandığını haber verdiği gün telefon telleri üstüne tünemiş kargalar gibi bakan hemşireler geliyordu. Bir de, basın toplantısı sonunda kendisinden kaçan TV muhabiri. Her iki durum da Johnny için sağlıksızdı.</p>

  <p class="calibre3">Herb, «Evet, seninle bu konuyu hiç konuşmuyoruz,» diye onayladı. «Bana anneni anımsattığı için galiba. Tanrının sana böyle bir... her-ne-ise vereceğinden öyle emindi ki. Bazen, acaba haklı mıydı, diye düşünmekten alamıyorum kendimi.»</p>

  <p class="calibre3">Johnny omuz silkti. «Tüm isteğim normal bir yaşam. Bu Tanrının cezası işi de gömmek istiyorum. Eğer bu yazı gömmeme yardım ederse ne iyi.»</p>

  <p class="calibre3">Herb, «Ama hâlâ yapabiliyorsun, değil mi?» diye sordu. Gözlerini oğlundan ayırmıyordu.</p>

  <p class="calibre3">Johnny’nin aklına yaklaşık bir hafta öncesinin gecesi geldi. Akşam yemeğini dışarda yemek için çıkmışlardı. Dar bütçeleri için ender bir olay. Çevrenin en iyi ve her zaman kalabalık olan lokantasına gitmişlerdi. Gece oldukça soğuktu, ama lokantanın içinde sıcak ve neşeli bir hava vardı. Johnny babasınınkini ve kendi paltosunu asmak için vestiyerde boş askı ararken, orada asılı paltolara dokundukça bir dizi görüntü aklının içinden akıp geçmişti. Bazen böyle oluyordu. Bazen de her bir paltoyu alıp yirmi dakika tutsa, hiçbir çağrı almadığı da olurdu. İşte yakası kürklü bir kadın mantosu. Kadın kocasının poker arkadaşlarından biriyle iş pişiriyor ve bundan çok korkuyor. Ama ilişkisini nasıl keseceğini de bilmiyor. Bir erkek ceketi, koyun postu astarlı. Bu adam da bir hafta önce bir inşaat sırasında ağır yaralanan kardeşi için endişeliydi. Küçük bir erkek çocuğu parkası. Çocuk, transistörlü radyosunu dışarıda, otomobilde bıraktırdığı için babasına kızıyordu. Bir başkası, uzun, siyah bir erkek paltosu</p>

  <p class="calibre3">Johnny’i ürpertmiş, bütün iştahını kaçırmıştı. Bu paltonun sahibi olan adam deliriyordu. Bugüne dek kimseye belli etmemiş, hatta karısı bile kuşkulanmamıştı, ama dünyaya bakışı giderek artan paranoid kuruntularla kararıyordu. Paltoya dokununca içi yılan kaynayan bir sepeti ellemiş gibi oldu.</p>

  <p class="calibre3">Johnny, «Evet, hâlâ yapabiliyorum,» dedi kısaca. «Keşke yapamaz olaydım.»</p>

  <p class="calibre3">«Gerçekten istemiyor musun?»</p>

  <p class="calibre3">Johnny yine o siyah paltoyu düşündü. Lokantanın içinde adamı seçebilmek için bir o yana, bir bu yana bakmaktan yemeğini bile yememişti.</p>

  <p class="calibre3">«Evet,» dedi. «İstemiyorum.»</p>

  <p class="calibre3">Herb, «O zaman boşver, unut gitsin,» dedi ve oğlunun omzunu sıvazladı.</p>

  <p class="calibre2">***</p>

  <p class="calibre3">Bunu izleyen bir ay boyunca gerçekten de unutulur gibi olmuştu. Johnny yıl ortasında öğretime başlayacak öğretmenler için yapılan bir toplantıya katılmak amacıyla Cleaves’e gitmiş, yeni evine götürmek için birkaç kişisel eşyasını da yanına almıştı. Evi küçük, ama sevimliydi.</p>

  <p class="calibre3">Babasının otomobiliyle yapacağı yolculuğa çıkmadan önce Herb, «Heyecanlı mısın?» diye sordu.</p>

  <p class="calibre3">Johnny hayır anlamında başını salladı. Kazayı düşünmek artık onu rahatsız etmiyordu. Eğer bir şey olacağı varsa, nasıl olsa olurdu. Yıldırım aynı yere iki kez düşmez düşüncesiyle, kendini güvende bile hissediyordu; otomobil kazasında ölmeyecekti.</p>

  <p class="calibre3">Aslında yolculuk Johnny’e bayağı iyi gelmişti. Toplantıdan sonra hâlâ Cleaves Lisesinde çalışan eski meslekdaşları yanına uğrayıp geçmiş olsun dileklerinde bulundular. Johnny çok azının kendisiyle el sıkıştığını ve genellikle tavırlarında bir çekingenlik olduğunu farketti. Eğer Inside VieW’larını okumuşlarsa, benden çekinecek bir şey olmadığını bilirler, diye aklından geçirip güldü.</p>

  <p class="calibre3">Okulda işi bittikten sonra Pownal’a gidip Noel tatilini beklemekten başka yapacağı bir şey kalmamıştı. Artık postadan kişisel eşya çıkmıyordu. Bir anda kesilmişti. Basın gücü, diyordu Johnny babasına. Bunların yerine öfke kusan imzasız mektuplar gelmeye başlamıştı. Mektup sahipleri Johnny tarafından dolandırıldıklarını sananlardı. Birkaç kişi de ortak olmak için başvuruyordu. «Bir sihirbazın asistanlığını yaptım,» diyordu bunlardan biri. «En uyanık geçinenleri bile aldatabilirim. Eğer gözbağcılık numaraları düşünüyorsan, sana benim gibi biri gerek.»</p>

  <p class="calibre3">Sonra mektupların da sonu geldi. Kasım sonlarında bir gün posta kutusuna gittiğinde Johnny kutuyu boş gördü. Artık ünü bitmişti ve bundan çok mutluydu.</p>

  <p class="calibre3">Ama işler hiç de umduğu gibi gelişmeyecekti.</p>

  <p class="calibre3">«Smith?» diye sordu telefondaki ses. «John Smith mi?»</p>

  <p class="calibre3">«Evet.» Tanıdık bir ses değildi, yanlış numara da olamazdı. Babası üç ay önce telefon kaydını sildirmiş olduğu için Johnny buna şaşırdı. Aralığın 17’si olmuş, Herb oturma odasının köşesine tıpkı Johnny’nin küçüklüğünde olduğu gibi bir Noel camı yerleştirmiş ve süslemişti. Dışarıda kar yağıyordu.</p>

  <p class="calibre3">«Adım Bannerman. Şerif George Bannerman, Castle Rock kentinden.» Genzini temizledi. «Size bir... önerim var.»</p>

  <p class="calibre3">«Bu numarayı nasıl buldunuz?»</p>

  <p class="calibre3">Bannerman yine genzini temizledi. «Telefon şirketinden de alabilirdim, çünkü ne de olsa polis olayı sözkonusu. Ama numaranızı bir dostunuzdan aldım. Weizak adında bir doktordan.»</p>

  <p class="calibre3">«Numaramı Sam Weizak mı verdi?»</p>

  <p class="calibre3">«Öyle oldu.»</p>

  <p class="calibre3">Johnny aklı iyice karışmış olarak telefonun başındaki koltuğa oturdu. Bannerman adını şimdi anımsar gibi olmuştu. Pazar günü gazetede görmüştü. Pownal’ın bir hayli batısında bulunan Castle Rock şerifiydi.</p>

  <p class="calibre3">«Polis olayı mı?» diye yineledi Johnny.</p>

  <p class="calibre3">«Sanırım böyle diyebiliriz. Acaba birlikte bir kahve içer miydik...»</p>

  <p class="calibre3">«Şam’la mı ilgili?»</p>

  <p class="calibre3">Bannerman, «Hayır. Dr. Weizak’la ilgisi yok,» dedi. «Kendisi bana telefon edip sizin adınızı verdi. Bu dediğim... a-a-a, en azından bir ay kadar önce oluyor. Açık konuşayım, onu kaçık sanmıştım. Ama şimdi biz de neredeyse kafayı üşütmek üzereyiz.»</p>

  <p class="calibre3">«Ne için? Bay... Şerif... Bannerman, neden söz ettiğinizi anlamıyorum.»</p>

  <p class="calibre3">Bannerman, «Birlikte bir kahve içerken konuşsak gerçekten çok daha iyi olur,» dedi. «Bu akşam uygun mu? Bridgton’da Jon’un Yeri diye bir yer var. Pownal’la burası arasında yarı yol sayılır.»</p>

  <p class="calibre3">«Hayır, kusura bakmayın,» dedi Johnny. «Ne hakkında görüşeceğimizi bilmem gerek. Hem nasıl oluyor da Sam beni hiç aramadı?»</p>

  <p class="calibre3">Bannerman iç çekti. «Sanırım siz de hiç gazete okumayanlardansınız,» dedi.</p>

  <p class="calibre3">Ama bu doğru değildi. Johnny bilinci yerine geldiğinden bu yana, kaçırmış olduğu haberleri toplamak için hiç aksatmadan gazeteleri okurdu. Bannerman’ın adını da son günlerde okumuştu. Tabii. Çünkü Bannerman oldukça sıkışık bir durumdaydı. Sorumlu olduğu yerde...</p>

  <p class="calibre3">Johnny birden telefonu kulağından çekti, durumu anlamıştı. Elindeki telefona zehirli bir yılanmış gibi bakıyordu.</p>

  <p class="calibre3">«Bay Smith?» diye sordu telefonun ucundaki ses. «Alo? Bay Smith?»</p>

  <p class="calibre3">Johnny, «Buradayım,» dedi yeniden kulağına dayayarak. İçinden Sam Weizak’a öfkelendiğini farketti. Sam daha bu yaz ona herkesten uzak durmasını öğütlemişti, şimdi de tutmuş bu şerife Johnny’nin haberi olmadan neler söylemişti.</p>

  <p class="calibre3">«Şu boğulan kadınlar işi, değil mi?»</p>

  <p class="calibre3">Bannerman uzun süre duraksadı. Sonra, «Görüşebilir miyiz, Bay Smith?» dedi.</p>

  <p class="calibre3">«Kesinlikle hayır.» İçindeki uyuşuk öfke birden parlamıştı. Öfke ve bir şey daha. Korkuyordu.</p>

  <p class="calibre3">«Bay Smith, çok önemlidir. Bugün...»</p>

  <p class="calibre3">«Hayır. Beni rahat bırakın. Hem siz Inside View okumuyor musunuz? Ben zaten numaracının biriyim.»</p>

  <p class="calibre3">«Dr. Weizak bana dedi ki...»</p>

  <p class="calibre3">«Olmayan şeyleri söylemiş!» diye bağırdı Johnny. Her yanı titriyordu. «Güle güle!» Telefonu hızla çarparak yerinden kalktı. Şakaklarında zonklayan bir baş ağrısının başladığını farkediyordu. Şimdilik hafifti. Ben de California’ya telefonu açıp annesine onun nerede olduğunu söyleyeyim, diye geçirdi içinden. Söyleyeyim, arasın onu. Ödeşmiş oluruz.</p>

  <p class="calibre3">Ama bunu yapmadı, yerine, Şam’ın Bangor’daki ofis numarasını bulup bu numarayı çevirdi. Bir kez çaldıktan sonra içinde bir korku duyarak hemen kapadı. Sam neden yapmıştı bunu ona? Allah kahretsin, neden?</p>

  <p class="calibre3">Gözleri Noel ağacına takıldı.</p>

  <p class="calibre3">Aynı süslemeler. Yıllar içinde hiç değişmeyen şeylerden biri de Noel ağacı süslemeleriydi. Hem çocukluğunda, hem yetişkinliğinde değişmeyen şeyler. İnsanın küçükken edindiği çoğu şey zamanla elden çıkar, yerini başkaları alırdı. Elde kalsa kalsa ya bir kitap, ya uğur parası ya da pul koleksiyonu filan olurdu.</p>

  <p class="calibre3">Bir de baba evinde saklanan Noel süsleri. Her yıl aynı süs melekler, ağacın tepesinde aynı teneke yıldız ve o güne dek sağlam kalabilmiş bir bölük cam top (içlerinde bazılarının nasıl kırıldıklarını Johnny dün gibi anımsıyordu) ve ağaç kaidesi. Ama, diye düşündü Johnny, insanın çocukluğunu anımsatan bu son şeyler bile kalmasa daha iyi olurdu. İlk okuduğunda seni o denli sarmış olan kitaba şimdi baktığın zaman hiç de aynı heyecanı duymuyordun. Uğur paran da seni yaşamın tokatlarından korumuş değildi. Bu süslere baktığın zamansa, süsleme işini yöneten anneni anımsıyordun. Ya, «Biraz daha yükseğe as, olmadı,» diyor ya da, «Sol yana çok yıldız koydun, yavrum,» diye düzeltmeye çalışıyordu. Süslere şimdi bakınca bu yıl çamın çevresinde yalnızca ikinizin olduğunu farkediyordun. Yalnız ikiniz, çünkü annen aklını kaçırıp ölmüştü, ama bu dayanaksız Noel ağacı süsleri hâlâ her zamanki yerlerinde duruyorlardı. Noel zamanı intihar olayları artarmış, diyorlar. Buna hiç şaşmamalı.</p>

  <p class="calibre3">Tanrı sana ne büyük bir güç vermiş, Johnny.</p>

  <p class="calibre3">Tabii, doğru. Tanrı çok iyidir. Beni bir otomobilin ön camından dışarı fırlattı, bacaklarımı kırıp beş yıl komada yatırdı ve üç kişi öldü. Sevdiğim kız evlendi. Benden olması gereken bir oğlu ve Washington’a gidip en büyük oyuncaklarla oynamak için kıçını yırtan bir kocası var. Bense, birkaç saat sürekli ayakta duracak olsam apış arama kazık çakılmış gibi oluyorum. Tanrı çok şakacıymış. Öyle güzel bir komik-opera düzenlemiş ki, üç beş tane Noel süsü senden çok yaşayabiliyor. Şık bir dünya ve başında birinci sınıf bir Tanrı. Vietnam’da da herhalde bizim yanımızdaydı, çünkü yaratılıştan bu yana işlerini bu biçimde yürütür hep.</p>

  <p class="calibre3">Sana bir görev düşüyor, Johnny.</p>

  <p class="calibre3">Gelecek yıl bir daha seçilebilsin diye kıçı kırık bir şerifi çukurdan çıkarmak mı?</p>

  <p class="calibre3">Görevinden kaçma, Johnny. Saklanma.</p>

  <p class="calibre3">Şakaklarını ovaladı. Dışarda rüzgâr hızlanmıştı. Babam işinden dönerken dikkatli olsa, diye geçirdi içinden.</p>

  <p class="calibre3">Johnny oturduğu yerden kalkıp sırtına kalın bir kazak geçirdi. Odunluğa giderek yerde yığılı eski gazeteleri karıştırmaya başladı. Soğuktan parmakları hemen uyuşmuştu, ama sonunda aradığını buldu: Üç hafta öncesinin pazar gazetesi.</p>

  <p class="calibre3">Eve girip gazeteyi mutfak masasının üstüne yaydı. Aradığı yazıyı bularak okumaya başladı. Başlık şöyle diyordu: CASTLE ROCK CANAVARI HÂLÂ ARANIYOR.</p>

  <p class="calibre3">Gazetenin yazdığına göre beş yıl önce, Alma Frechette adında bir garson kız iş yerinden evine dönerken ırzına geçilip boğularak öldürülmüştü. Yapılan aramalar sonuçsuzdu. Ertesi yıl yine Castle Rock’ta Carbine Sokağındaki evinin üçüncü katında yaşlıca bir kadın ırzına geçilmiş ve boğularak öldürülmüş. Bu olaydan bir ay sonra bir ortaokul öğrencisi kız çocuğu aynı biçimde ölü bulunmuştu.</p>

  <p class="calibre3">Soruşturmalar yoğunlaştırılmış, FBI bile yardıma gelmişti. Gelgelelim sonuç yine sıfır. O yıl yapılan seçimlerde neredeyse İç Savaştan beri Castle Rock şerifliğini yapan Cari M. Kelso kaybetmiş, Castle Rock Canavarını bulma vaatleriyle kampanya yapan George Bannerman seçilmişti.</p>

  <p class="calibre3">İki yıl geçti. Canavar yakalanmamış, ama yeni cinayetler de olmamıştı. Sonra, geçen ocak ayında iki oğlan çocuğu on yedi yaşındaki Carol Dunbarger’in cesedini bulmuşlardı. Ailesi daha önceden kızlarının kaybolduğunu polise bildirmişti. Kız o güne dek Castle Rock Lisesinde disiplinsizlik yüzünden birkaç kez ceza yemiş, dükkân hırsızlığı yaparken yakalandığı için birkaç kez de gözaltına alınmış ve bir kez de evden kaçmıştı. Gerek Bannerman, gerekse eyalet polisi onun otostop yaparak eyalet dışına çıktığını sanmışlardı... ama katilin kurbanı olmuştu işte. Adli tabipler kızın cesedi bulunmadan iki ay önce öldürülmüş olduğunu bildirmişlerdi.</p>

  <p class="calibre3">Sonra, bu Kasımın 2’sinde yeni bir cinayet olmuştu. Kurban, Castle Rock Ortaokulunun sevilen öğretmenlerinden Etta Ringgold adında dindar ve iyiliksever bir kadındı. Onun ölümüyle yer yerinden oynamıştı. Boston canavarı, Albert DeSalvo ve cinayetleriyle yapılan benzetmeler de bir işe yaramadı. New Hampshire’de çıkan <span class="bold">Union Leader</span> gazetesi başyazısında KARDEŞ EYALETİMİZİN İŞE YARAMAZ POLİSLERİ diyordu.</p>

  <p class="calibre3">Johnny’nin okuduğu bu üç haftalık pazar gazetesinde bir ruhbilimci, olayı bir cinsel sapıklık olarak niteliyor ve katilin orgazm olurken şiddet gösterme gereğini duyduğunu belirtiyordu. Bunları okurken Johnny’nin baş ağrısı giderek artmıştı.</p>

  <p class="calibre3">Bir başka ruhbilimciyse beş cinayetin de sonbahar sonları ve kış başlarında işlendiğini belirterek, katilin dönemsel bunalımlara girdiğini varsayıyordu. Bu kurama göre katil eylem mevsiminde kendini çok güçlü, korkusuz ve iyimser hissedebilirdi. Polisin kendisini asla yakalayamayacağına inanması da olasıydı. Yazının sonunda katilin bu inancında hiç de haksız olmadığı belirtiliyordu.</p>

  <p class="calibre3">Johnny gazeteyi bırakıp saatine baktı. Babası neredeyse gelirdi.</p>

  <p class="calibre3">Benim işim değil. Hep bu Sam Weizak’ın yüzünden zaten.</p>

  <p class="calibre3">Sakın saklanma, Johnny.</p>

  <p class="calibre3">Hiç de saklanıyor denemezdi. Yalnızca çok zor bir dönem geçirmişti, o kadar. Yaşamından iri bir parça koparılmış olması az şey miydi?</p>

  <p class="calibre3">Kendine ne kadar da acıyorsun.</p>

  <p class="calibre3">«Kes artık be,» diye mırıldandı kendi kendine. Pencereye gidip dışarı baktı. Rüzgâr yönünde lapa lapa yağan kardan başka bir şey görünmüyordu. Babası dikkatli olsa iyi ederdi. Bir an önce gelmesini ve için için yaptığı bu tartışmaya bir son vermesini diledi. Yeniden telefonun başına gidip kararsızlık içinde dikilip durdu.</p>

  <p class="calibre3">İster kendine acıma densin, ister denmesin, yaşamından iyi bir parça koparılmamış mıydı? Yaşamının baharı bile denebilirdi bu döneme. Kimseye bulaşmadan yaşamaya hakkı yok muydu? Normal bir yaşam istemesi çok bir şey miydi?</p>

  <p class="calibre3">Hiç umutlanma, aslanım, normal yaşam diye bir şey yoktur.</p>

  <p class="calibre3">Peki, belki de yoktur, ama anormal yaşam diye bir şey vardır. O gece lokantanın vestiyerinde olduğu gibi. Paltolarına dokunduğun insanların tüm korkularını, küçük sırlarını, zaferlerini bilebilmek... işte bu anormaldi. Bu iş yetenek filan değil, düpedüz lanetlenmekti.</p>

  <p class="calibre3">Haydi bu şerifle görüştü diyelim. Ona herhangi bir şey söyleyebileceği garanti değildi. Ya söyleyebilirse? Ya adama gümüş bir tepsi içinde aradığı katili getirirse? Hastanede olduğu gibi bir basın toplantısı ve yine sirk gösterisi.</p>

  <p class="calibre3">Başı ağrıya ağrıya Weizak’ın ofis numarasını çevirdi. Saat beşi geçtiği için Weizak’ın çıkmış olacağına güveniyordu. Telefon altı yedi kez çaldıktan sonra Johnny kapatmak üzereyken açıldı ve Sam çıktı. «Alo?»</p>

  <p class="calibre3">«Sam?»</p>

  <p class="calibre3">«John Smith?» Şam’ın sesinde farkedilir bir hoşnutluk vardı... ama biraz da huzursuzluk var mıydı ne?</p>

  <p class="calibre3">«Evet, benim.»</p>

  <p class="calibre3">«Karla aran nasıl?» dedi Weizak yersiz bir heyecanla. «Bulunduğun yerde de yağıyor mu?»</p>

  <p class="calibre3">«Yağıyor.»</p>

  <p class="calibre3">«Burada da bir saat önce başladı. Hava tahmin... John? Şerif yüzünden mi? Bunun için mi öyle soğuk konuşuyorsun?»</p>

  <p class="calibre3">Johnny, «Bana telefon etti,» dedi. «Ben de neler olup bittiğini merak ediyordum. Neden ona benim adımı verdiğini. Neden sonra beni bulup haber vermediğini... neden önce beni arayıp izin istemediğini.»</p>

  <p class="calibre3">Weizak sıkıntılı bir iç çekti. «Johnny, istesem sana şimdi bir yalan atabilirim, ama böylesi iyi olmaz. Sana önceden açıp iznini almadım, çünkü hayır diyeceğinden korkuyordum. Bunu yaptığımı sonradan haber vermedim, çünkü şerif bana gülmüştü. Birisi benim bir önerime gülerse, doğal olarak bu önerimin değerlendirilemeyeceğini sanırım.»</p>

  <p class="calibre3">Johnny bir eliyle ağrıyan şakağını ovuşturan gözlerini yumdu. «Ama neden, Sam? Bu konuda neler düşündüğümü biliyorsun. Hiç sesimi çıkarmazsam bu işin unutulup gideceğini sen söylemiştin bana.»</p>

  <p class="calibre3">Sam, «Gazetedeki o haberi okuyunca,» dedi. «İçimden Johnny de oralara yakın bir yerde oturuyor, dedim. Beş tane ölü kadın. Beş tane.» Weizak’ın sesi kısılmış, sıkılgan bir ton almıştı. Şam’ın böyle konuşmasını duymak Johnny’i daha da beter etti. Keşke aramasaydım, diye düşünüyordu.</p>

  <p class="calibre3">«İkisi daha ergenlik çağında. Biri genç bir anne. Biri de şiir seven bir öğretmen. Ne aşağılık, değil mi. Sinemaya ya da televizyona bile alınamayacak denli aşağılık. Beni en çok düşündüren o öğretmen oldu. Kadını çöp torbası gibi tıkıştırıp...»</p>

  <p class="calibre3">Johnny, «Yeter,» dedi. «Beni bu düşüncelerinin içine sokmaya hiç hakkın yoktu.»</p>

  <p class="calibre3">«Yoktu, sanırım.»</p>

  <p class="calibre3">«Sanırımı inanırımı yok bu işin!»</p>

  <p class="calibre3">«Johnny, bir şeyin yok ya? Sesin...»</p>

  <p class="calibre3">«İyiyim!» diye bağırdı Johnny.</p>

  <p class="calibre3">«Sesin hiç de iyi gelmiyor.»</p>

  <p class="calibre3">«Bok gibi başım ağrıyor, şaşırdın mı? Ne olurdu şu işe beni bulaştırmasaydın? Sana annenin yerini söylediğim zaman onu aramadın. Çünkü...»</p>

  <p class="calibre3">«Yitik olan bazı şeylerin bulunmaması daha iyi olur. Ama bu dediğim her zaman için geçerli değil, Johnny. Bu adam, her kimse, oldukça tehlikeli bir akıl hastası. Kendini de öldürebilir. Eminim, iki yıl ortada görünmeyince polis böyle sanmıştır. Böyle saldırgan manyaklarda bazen uzun süren düzgün dönemler olur... ‘Normallik düzlüğü’ diyorlar buna. Ama sonra işi azıtıyorlar yine. Son olarak o öğretmen kadını öldürdükten sonra kendini öldürmüş olabilir. Ama öldürmemişse, o zaman ne olacak? Birini daha öldürebilir. Belki bu sayı iki olur. Belki dört. Belki...»</p>

  <p class="calibre3">«Yeter.»</p>

  <p class="calibre3">Sam, «Neden Şerif Bannerman seni aradı? Ne oldu da fikrini değiştirdi?»</p>

  <p class="calibre3">«Bilmem. Seçmenleri peşine düştü herhalde.»</p>

  <p class="calibre3">«Onu aradığım için gerçekten üzgünüm, Johnny. Ama daha çok üzüldüğüm nokta, sonradan seni arayıp ne yaptığımı söylemeyişim. Yanlış bir iş yaptım. Elbette yaşamını sessizce sürmek senin de hakkın.»</p>

  <p class="calibre3">Aklından geçenleri Şam’ın ağzından duymak Johnny’i fazla rahatlatmadı. Tersine kendini daha kötü ve suçlu hissetti.</p>

  <p class="calibre3">«Pekâlâ,» dedi Johnny. «Olmuş bir kere, Sam.»</p>

  <p class="calibre3">«Bir daha kimseye en küçük bir şey bile söylemeyeceğim. Bunu demem, at çalındıktan sonra ahıra kilit vurmaya benziyor, ama diyecek başka bir şey de bulamıyorum. Çenemi tutmadım. Bu da bir doktor için oldukça kötü bir şey.»</p>

  <p class="calibre3">Johnny, «Tamam,» dedi. Kendini çaresiz hissediyor, Şam’ın utana sıkıla konuşmasıyla daha da kötü oluyordu.</p>

  <p class="calibre3">«Seni yakında görür müyüm?»</p>

  <p class="calibre3">«Gelecek ay öğretmenliğe başlıyorum, Cleaves’de olacağım. Sana uğrarım.»</p>

  <p class="calibre3">«Güzel. Bir kez daha özür dilerim, John.»</p>

  <p class="calibre3">Yeter artık, söyleme bunu!</p>

  <p class="calibre3">Vedalaşıp telefonu kapadıktan sonra Johnny, Sam’i aradığına pişman olmuştu. Belki de onun yanlış bir iş yaptığını hemen kabul etmesini beklemiyordu. Belki de gerçekten istediği şey, Şam’ın <span class="bold">«Tabii şerifi aradım ya. Kıçını kaldır da bir şeyler yap bakalım,»</span> demesiydi.</p>

  <p class="calibre3">Bir süre odanın içinde amaçsız dolaştıktan sonra pencereden, dışarda üfüren karanlığa baktı. <span class="bold">Çöp torbası gibi tıkıştırıp...</span></p>

  <p class="calibre3">Öf, başı ne korkunç ağrıyordu.</p>

  <p class="calibre3">Yarım saat sonra Herb geldi ve Johnny’nin bembeyaz yüzünü görünce sordu. «Baş ağrısı mı?»</p>

  <p class="calibre3">«Evet.»</p>

  <p class="calibre3">«Çok mu kötü?»</p>

  <p class="calibre3">«Yok, o denli değil.»</p>

  <p class="calibre3">Herb, «Aman haberleri izleyelim,» dedi. «İyi ki, eve zamanında geldim. Bu öğleden sonra NBC’den bir sürü adam gelmiş, Caötle Rock’da film çekiyorlardı. O senin çok beğendiğin bir kız davardı.»</p>

  <p class="calibre3">Herb, Johnny’e bakınca ilk tepkisi gözlerini kırpıştırmak oldu. Oğlunun yüzü sanki yalnızca gözlerinden oluşmuştu. Faltaşı gibi açılmış, korkunç bir acı çekiyormuş gibi bakıyordu.</p>

  <p class="calibre3">«Castle Rock mu dedin? Yeni bir cinayet mi?»</p>

  <p class="calibre3">«Evet. Kent parkında bu sabah küçük bir kızın ölüsünü buldular. Daha feci bir şey olamaz. Bir ödev hazırlamak için kütüphaneye gitmiş herhalde. Kütüphaneden çıkmış, ama evine dönememiş... Johnny, çok hasta görünüyorsun, sen.»</p>

  <p class="calibre3">«Kaç yaşındaymış?»</p>

  <p class="calibre3">Herb, «Dokuz,» dedi ve koltuğa çöktü.</p>

  <p class="calibre3">«Johnny, gerçekten bir şeyin yok ya? Kâğıt gibi beyazlaştın?»</p>

  <p class="calibre3">«Bir şeyim yok. Televizyonu açsana.»</p>

  <p class="calibre3">Çeşitli iç ve dış haberlerle araya sıkıştırılan bir reklamdan sonra spiker cinayet konusuna girdi. «Batı Maine’de bu gece halkı korku ve öfke içinde soluyan bir kent var. Bu kent Castle Rock’tır ve burada geçen beş yıl içinde yaşları yetmiş birle on dört arası değişen beş kadın iğrenç bir biçimde tecavüz edildikten sonra boğularak öldürülmüştür. Bugün bu kentte kurbanı dokuz yaşında bir kız olan, altıncı bir cinayet ortaya çıkarıldı. 1 Şimdi kameralarımız Castle Rock’ta ve karşınızda muhabirimiz Catherine Mackin.»</p>

  <p class="calibre3">Johnny’nin beğendiği muhabir kız kent belediye binasının önünde görüntü ve olayı anlatmaya başladı. «Castle Rock halkı,<sup class="calibre9"><small class="calibre7"><span class="calibre8">!</span></small></sup> yerel basının ‘Castle Rock Canavarı’ ya da ‘Kasım Katili’ olarak adlandırdığı kimliği meçhul bir katilin varlığını biliyor ve uzun zamandır heyecan içinde yaşıyordu. Kent parkında Mary Kate Hendrasen’in ölüsü bulunduğu andan bu yana bu heyecan yerini müthiş bir korkuya bıraktı. Katilin birinci kurbanı olan Alma Frechette’in ölüsü de yine aynı yerde bulunmuştu.»</p>

  <p class="calibre3">Kameralar kent parkı ve bando platformunu uzun uzun gösterdiler. Görüntü, Mary Kate Hendrasen’in gülümseyen okul fotoğrafıyla değişti. Saçları beyaza yakın sarı, dişlerinde tel düzeltici ve üzerinde eletrik mavisi bir giysi vardı. Okul fotoğrafı için annesi en cici giysisini giydirmiş olmalı, diye düşündü Johnny.</p>

  <p class="calibre3">Muhabir, katilin geçmiş cinayetlerini anlattığı sırada Johnny yerinden kalkmış, telefonun başına geçmişti. Başı zonklarken numaraları ağır ağır çevirdi.</p>

  <p class="calibre3">Herb televizyonun başından kalkıp yanına geldi ve merakla baktı. «Kimi arıyorsun, oğlum?»</p>

  <p class="calibre3">Johnny yanıt vermeden başını salladı ve telefonun çalmasını dinledi. Karşı uçta telefon açıldı. «Castle İlçesi Şerif Bürosu.»</p>

  <p class="calibre3">«Şerif Bannerman’la görüşmek istiyorum, lütfen.»</p>

  <p class="calibre3">«Adınızı öğrenebilir miyim?<sup class="calibre9"><small class="calibre7"><span class="calibre8">1</span></small></sup>»</p>

  <p class="calibre3">«John Smith, Pownal’dan.»</p>

  <p class="calibre3">«Ayrılmayın lütfen.»</p>

  <p class="calibre3">Johnny beklerken yeniden televizyona döndü ve tam o sırada ekranda görünen Bannerman’a baktı. Gazetecilerin sorularını yanıtlarken oldukça huzursuz ve yorgun görünüyordu. İriyarı, kıvırcık saçlı ve gözlüklü bir adamdı. «Elimizde bazı ipuçları var,» diyordu Bannerman.</p>

  <p class="calibre3">«Alo? Bay Smith?» dedi Bannerman.</p>

  <p class="calibre3">Bannerman hem televizyonda konuşuyor, hem de telefonda kendisine sesleniyordu. Johnny bir tuhaf oldu.</p>

  <p class="calibre3">«Bay Smith? Orada mısınız?»</p>

  <p class="calibre3">«Evet, buradayım. Fikrimi değiştirdim.»</p>

  <p class="calibre3">«Aslansın! Bunu duyduğuma çok sevindim.»</p>

  <p class="calibre3">«Ama yine de size hiç .yardımım dokunmayabilir.»</p>

  <p class="calibre3">«Biliyorum. Ama ne kaybederiz?» Bannerman genzini temizledi. «Bir medyuma başvurduğumu bilseler beni bu kentten tekme tokat kovalarlar aslında.»</p>

  <p class="calibre3">Johnny’nin yüzünde bir gülümseme belirir gibi oldu. «Hem de adı sahtekâra çıkmış bir medyum.»</p>

  <p class="calibre3">«Bridgton’da John’un yerini biliyor musun?»</p>

  <p class="calibre3">«Bulurum.»</p>

  <p class="calibre3">«Saat sekizde buluşabilir miyiz?»</p>

  <p class="calibre3">«Olabilir.»</p>

  <p class="calibre3">«Sağol, Bay Smith.»</p>

  <p class="calibre3">«Tamam.»</p>

  <p class="calibre3">Telefonu kapattı. Herb başının ucunda dikilmiş onu izliyordu. Televizyonda hâlâ haberler sürüyordu.</p>

  <p class="calibre3">«Daha önce aradı seni, ha?»</p>

  <p class="calibre3">«Evet, aradı. Sam Weizak ona yardımcı olabileceğimi söylemiş.»</p>

  <p class="calibre3">«Yapabilir misin?»</p>

  <p class="calibre3">Johnny, «Bilmiyorum,» dedi. «Ama başımın ağrısı biraz geçer gibi oldu.»</p>

  <p class="calibre2">***</p>

  <p class="calibre3">Johnny, Bridgton’daki Jon’un Yerine vardığında buluşma saatini on beş dakika geçirmişti. Lokantanın kapısı önünde üzerinde CASTLE ROCK İLÇE ŞERİFİ yazan bir otomobil duruyordu. Johnny bu otomobilin arkasına park etti.</p>

  <p class="calibre3">Bannerman içerde bir masada kahvesini yudumlarken önündeki kırmızı biberli fasulyeyi karıştırıyordu. Televizyon görüntüsü Johnny’i yanıltmıştı. Adam iriyarı değil, düpedüz devdi. Johnny yanına gidip kendini tanıttı.</p>

  <p class="calibre3">Bannerman ayağa kalkıp elini sıktı. Johnny’nin solgun yüzünü ve paltosunun içinde yüzen sıska gövdesini görünce Bannerman’ın aklından geçen ilk şey, bu çocuk hasta... fazla yaşamaz, oldu. Johnny’nin canlı olduğunu gösteren, yalnızca deler gibi bakan mavi gözleriydi. El sıkıştıkları anda Bannerman içinden bir şeyin çekilir gibi olduğunu hissetti. Sanki çıplak bir elektrik telini avuçlamıştı. Çok kısa bir an için.</p>

  <p class="calibre3">Bannerman, «Gelebildiğine sevindim,» dedi. «Kahve?»</p>

  <p class="calibre3">«Evet.»</p>

  <p class="calibre3">«Acılı fasulye yer misin? Burada çok iyi yaparlar. Aslında benim yememem gerek, ülserim var, ama dayanamıyorum.» Johnny’nin yüzündeki şâşkınlığı görüp güldü. «Biliyorum, benim gibi iri bir adamın nasıl ülseri olur, diyorsun, değil mi?»</p>

  <p class="calibre3">«Herkeste olabiliyor herhalde.»</p>

  <p class="calibre3">«Nasıl oldu da kararını değiştirdin?»</p>

  <p class="calibre3">«Haberleri izledim. O küçük kız. Aynı adam olduğundan emin misin?»</p>

  <p class="calibre3">«Aynı adamdı. Aynı belirtiler. Aynı sperm tipi.»</p>

  <p class="calibre3">Garson kız yanlarına gelince Johnny’nin yüzüne baktı. «Kahve mi?» diye sordu kız.</p>

  <p class="calibre3">«Evet,» dedi Johnny.</p>

  <p class="calibre3">Bannerman, «Ona bir de acılı fasulye getirin, lütfen,» dedi. Garson gittikten sonra, «Bu doktor dostun,» dedi. «Elini bir şeye sürdüğün zaman birtakım bilgiler edindiğini söylüyor.»</p>

  <p class="calibre3">Johnny güldü. «Evet, bazen oluyor. Az önce elini sıktım ve şimdi senin Rusty adında yaşlı bir köpeğin olduğunu, gözlerinin giderek görmediğini, bir iğne yaptırıp onu öldürmeyi düşündüğünü biliyorum, ama durumu kızına nasıl açıklayacağını düşünüyorsun.»</p>

  <p class="calibre3">Bannerman’ın elindeki kaşık fasulye tabağının içine plop diye düştü. Ağzı açık, Johnny’e bakakaldı. «Aman, Tanrım,» dedi. «Bunları hemen şimdi mi öğrendin benden?»</p>

  <p class="calibre3">Johnny başıyla doğruladı.</p>

  <p class="calibre3">Bannerman şaşkınlık içinde başını sallayıp duruyordu. «Böyle bir şey,» diye geveledi, «Seni yormuyor mu?»</p>

  <p class="calibre3">Johnny şaşkınlık içinde Bannerman’a baktı. Bugüne dek böyle bir soruyla karşılaşmamıştı. «Evet. Evet, yoruyor ya.»</p>

  <p class="calibre3">«Ama, doğru bildin. Şu işe bak yahu.»</p>

  <p class="calibre3">«Ama, bakın şerif...»</p>

  <p class="calibre3">«Bana George de. Yalnızca George.»</p>

  <p class="calibre3">«Pekâlâ, sen de bana yalnızca Johnny, de. Bak, George, senin hakkında bilmediklerim beş cilt kitap yapar. Nerede doğup büyüdüğünü, hangi polis okuluna gittiğini, dostlarının kim olduğunu, nerede oturduğunu filan hiç bilmiyorum. Yalnızca küçük bir kızın olduğunu, adının da Cathy gibi bir şey olduğunu biliyorum, o kadar. Geçen hafta ne yaptın, hangi TV programlarını beğenirsin bilmiyorum.»</p>

  <p class="calibre3">Bannerman, «Kızımın adı Katrina,» dedi yumuşak bir sesle.</p>

  <p class="calibre3">«O da dokuz yaşında. Mary Kate’le aynı sınıftaydılar.»</p>

  <p class="calibre3">«Demek istediğim... bu edindiğim bilgiler bazen çok sınırlı şeyler oluyor. Ölü bölge yüzünden.»</p>

  <p class="calibre3">«Ölü bölge mi?»</p>

  <p class="calibre3">«Buna, bazı işaretleri kapamıyorum, diyebilirsin,» dedi Johnny. «Sokak adlarını ve adresleri çıkaramıyorum. Sayılar da zor oluyor ama bazen alabiliyorum.» Garson, Johnny’nin kahvesiyle fasulyesini getirdi. Fasulyenin tadına bakıp Bannerman’a başını salladı. «Haklısın. Çok iyi yapmışlar. Hele böyle bir gece’ de çok iyi gidiyor.»</p>

  <p class="calibre3">Bannerman, «Yemeğe bak,» dedi. «Ben de bol acılı fasulyeye bayılırım. Yediğim zaman ülserim yaygarayı basıyor, ama canın cehenneme ülser, deyip göçürüyorum.»</p>

  <p class="calibre3">Johnny fasulyesini yerken konuşmadılar. Bannerman ilgiyle, onu izliyordu. İçinden, Smith yaşlı bir köpeğim olduğunu ve gözlerinin görmediğini birisinden öğrenmiş olabilir, diye geçirdi. Dahası, Katrina’nın da adını bir yerden öğrenip, bana ‘Cathy gibi bir şey,’ numarası da yapmış olabilir, daha inandırıcı olsun diye. Ama <span class="bold">neden?</span> Zaten üzerinde düşündükçe, el sıkışmaları sırasında duyduğu o çok garip duyguyu da açıklayamıyordu. Eğer bu’ adam sahtekârsa, böylesine helal olsun, derdi.</p>

  <p class="calibre3">Dışarıda çığlıklar atan rüzgâr lokanta binasını yerinden uçuracak gibi esiyordu. Kar yağışı da hızlanmıştı.</p>

  <p class="calibre3">«Şu fırtınayı işitiyor musun?» dedi Bannerman. «Bütün gece sürecek herhalde. Sakın bana kışların artık hafif geçeceğini söyleme.»</p>

  <p class="calibre3">«Elinizde bir şey var mı?» diye sordu Johnny. «Aradığınız<sup class="calibre9"><small class="calibre7"><span class="calibre8">1</span></small></sup> adama ait herhangi bir şey?»</p>

  <p class="calibre3">Bannerman, «Öyle bir şey var sanıyoruz,» dedi ama sonr çaresizce başını salladı. «Ancak pek güvenilir bir şey değil.»</p>

  <p class="calibre3">«Anlatsana.»</p>

  <p class="calibre3">Bannerman her şeyi anlatmaya başladı. Okulla kütüphane kent parkının iki yanında karşı karşıyaymışlar. Öğrenciler bir araştırma ya da toz hazırlayacakları zaman öğretmen onlara bir kart yazar kütüphaneye gönderirmiş. Parkın ortalarında bir yerde zemin çukurlaşırmış. Çukurun batısındaysa bando platformu varmış. Bando konserlerini izleyenler için iki düzine kadar bank bulunurmuş.</p>

  <p class="calibre3">«Adamın o banklardan birine oturup çocuklardan birinin gelmesini beklediğini sanıyoruz. Parkın iki yanından da bakılırsa, oturduğu yerde görünmez. Ama yürüyüş yolu çukurun kuzeyinden, banklara yakın bir yerden geçiyor.»</p>

  <p class="calibre3">Bannerman ağır ağır başını salladı.</p>

  <p class="calibre3">«İşin kötü yanı, Frechette denen kızın da aynı yerde, bando platformu üzerinde öldürülmüş olması. Mart ayında yapılacak belediye toplantısında beni duman edecekler... tabii eğer marta dek bu görevde kalırsam. Neyse, onlara belediyeye yazdığım, okul saatleri içinde park gözetçisi istediğim yazıyı gösterebilirim. Ama bunu yazarken cinayeti hiç düşünmemiştim doğrusu. Aynı yerde ikinci kez cinayet işleyeceğini aklımdan bile geçirmezdim.»</p>

  <p class="calibre3">«Bu istediğin şeyi geri mi çevirdiler?»</p>

  <p class="calibre3">Bannerman, «Para yetmiyormuş,» dedi. «Tabii, onlar da suçu başkalarının üstüne atacaklar ve sonunda dönüp dolaşıp yine beni bulacak. Bu arada Mary Kate Hendrasen’in mezarında otlar bir karış olur...» Bannerman sustu ve yutkundu. Johnny ona acıyarak bakıyordu.</p>

  <p class="calibre3">Bannerman, «Belki de hiçbir şeyi değiştirmezdi,» diye devam etti. «Park gözetçisi olarak genellikle kadın memur çalıştırırız. Bu manyak herif de yaşına başına bakmadan kadınlara saldırıyor.»</p>

  <p class="calibre3">«Ama o banklardan birinde oturup beklediğini sanıyorsunuz, değil mi?»</p>

  <p class="calibre3">Bannerman öyle sanıyordu. Bankların sonunda yeni sayılacak bir düzine kadar sigara izmariti ve boş bir paket bulunmuştu. Ama ne yazık ki, tümü de Marlboro’ydu, ülkede en çok satılan markalardan biri. Paketin üzerindeki selafon kâğıdı parmak izi için aranmış, ama bir şey çıkmamıştı.</p>

  <p class="calibre3">Johnny, «Hiçbir iz yok mu?» diye sordu. «Biraz tuhaf değil mi?»</p>

  <p class="calibre3">«Neden tuhaf buluyorsun?»</p>

  <p class="calibre3">«Haydi, katil eldiven giymişti diyelim. Parmak izini düşünmese bile en azından hava soğuktu... ama ya ona sigarayı satan...»</p>

  <p class="calibre3">Bannerman gülümsedi. «Aklın bu işlere iyi çalışıyor,» dedi. «Ama sigara içmiyorsun.»</p>

  <p class="calibre3">«Hayır,» dedi Johnny. «Üniversitedeyken tek tük içerdim, ama kazadan sonra bir daha hiç başlamadım.»</p>

  <p class="calibre3">«Sigara içen biri paketini genellikle göğüs cebinde tutar. İçeceği zaman paketi çıkarır, bir sigara alır yine yerine koyar. Eğer elinde eldiven varsa, her sigara içmek için cebinden çıkarışta paketin üzerini silmiş olur. Tamam mı? Bir şey daha var, Johnny, gözünden kaçırdığın. Söyleyim mi?»</p>

  <p class="calibre3">Johnny bir an düşündükten sonra, «Belki de o paket, karton kutu içinden alınmıştı. Kartonlar da makineyle doldurulur.»</p>

  <p class="calibre3">Bannerman, «Tamam,» dedi. «Gerçekten de bu işde iyisin.»</p>

  <p class="calibre3">«Paketin üzerindeki vergi pulunda ne yazıyor?»</p>

  <p class="calibre3">Bannerman, «Maine,» dedi.</p>

  <p class="calibre3">Johnny, «Demek ki, eğer katiller sigaraları içen adam aynı kişiyseler...» dedi dalgın dalgın.</p>

  <p class="calibre3">Bannerman omuzlarını silkti. «Tabii, böyle olmayabilir de. Ama düşünüyorum da, başka kim gelip soğuk, bulutlu bir kış sabahı parkta oturup bir düzineden fazla sigara içerek zaman geçirir, hiçbir yanıt bulamıyorum.»</p>

  <p class="calibre3">«Bu iş parmak izi olmayışından daha tuhaf. Sana da öyle gelmiyor mu?»</p>

  <p class="calibre3">«Hem de nasıl. Üstelik korkutuyor da. Şimdi bu herif parka gelip oturuyor ve beklediği şey tek bir çocuk... bir kız... yalnız başına olması gerek. Çocuklar gelip giderken seslerini duyuyor ve bando platformunun arkasına saklanıyor...»</p>

  <p class="calibre3">Johnny, «Ayak izleri,» dedi.</p>

  <p class="calibre3">«Bu sabah hiç yoktu. Sabah kar yağmamıştı, yalnızca buz tutmuştu yerler. İşte bu manyak bok çuvalı, gelip oturuyor ve bekliyor. Saat 8:50 dolaylarında Peter Harrington ve Melissa Longgins oradan geçiyorlar. Okulda ders başlayalı yirmi dakika olmuş. Onlar geçtikten sonra herif yeniden bankın üzerine kuruluyor. Saat 9:15’te yeniden bando platformunun arkasına gizleniyor. Bu kez geçenler iki kız; Susan Flarhaty ve Katrina Bannerman.»</p>

  <p class="calibre3">Johnny elindeki bardağı masaya vurdu. Bannerman gözlüklerini çıkarmış, öfkeli öfkeli tozunu siliyordu.</p>

  <p class="calibre3">«Bu sabah senin kızın da mı oradan geçti? Tanrım!»</p>

  <p class="calibre3">Bannerman yeniden gözlüklerini taktı. Öfkeli yüzünde büyük bir korku okunuyordu. Bu korkusu yeniden seçilmeyecek ya da gazeteler polis beceriksizliğiyle alay edecekler diye değil, bu sabah kendi kızının da oradan geçmiş olmasındandı.</p>

  <p class="calibre3">«Benim kızım,» diye onayladı Bannerman. «Bu sabah o... hayvanın bulunduğu yerin on beş metre yanından geçmiş. Bunu düşününce insan neler hissediyor, biliyor musun?»</p>

  <p class="calibre3">«Tahmin ediyorum,» dedi Johnny.</p>

  <p class="calibre3">«Hayır, tahmin edebileceğini sanmam. Asansör boşluğuna adımımı atmış gibi hissediyorum. Sanki son anda ziyafetteki mantar yemeğini yemekten caymışım da, biraz sonra yanımdaki adam mantar zehirlenmesinden ölmüş gibi. Ve kendimi iğrenç hissediyorum. Pislik içinde. Belki şimdi neden sonunda seni aradığımı anlarsın. Şu anda bu herifi enselemek için her şeyi yapabilirim. Aklına gelebilecek her şeyi.»</p>

  <p class="calibre3">Dışarda park eden bir otomobilin farları göründü. Az sonra iki adam içeri girip oturdular. Johnny kahvesini içmiş ama fasulyeyi bitirecek iştahı kalmamıştı.</p>

  <p class="calibre3">Bannerman, «Herif yeniden banka oturmuş,» diye devam etti. «Ama uzun sürmemiş. 9:25’te Harrington’ların oğluyla Loggins’lerin kızı okula dönmek üzere oradan geçmişler. Tabii yine platformun arkasına gizlenmiş. Saat 9:45’te beşinci sınıftan üç oğlan kütüphaneye gitmek için platformun yanından geçmişler. İçlerinden, biri, platformun öbür yanında ‘bir adam’ görmüş olabileceğini söylüyor. İşte elimizdeki bütün tanım bu. Ne dersin telsizle bu bilgiyi her yana dağıtalım mı? Herkes arasın bu ‘bir adam’ı.»</p>

  <p class="calibre3">Bannerman’ın ağzından havlamaya benzer kesik bir kahkaha çıktı.</p>

  <p class="calibre3">«Saat 9:55’te kızımla arkadaşı Susan okula dönmek için oradan geçmişler. Saat 10:05’te Mary Kate Hendrasen yola çıkmış... tek başına. Katrina ile Susan onu okul merdivenlerinden inerken görmüşler. Selâmlaşmışlar.»</p>

  <p class="calibre3">«Tanrım,» diye mırıldandı Johnny.</p>

  <p class="calibre3">«En sonunda, 10:30’da beşinci sınıfa giden o üç oğlan kütüphaneden çıkmışlar. İçlerinden biri platformun üzerinde bir şey görmüş. Bu, külotu aşağı indirilmiş, bacaklarının üstü kan içinde yatan Mary Kate, işte. Yüzü... yüzü...»</p>

  <p class="calibre3">«Sakin ol,» dedi Johnny ve elini Bannerman’ın kolunun üstüne koydu.</p>

  <p class="calibre3">«Hayır, sakin olamam,» dedi Bannerman. Özür diler gibi konuşuyordu. «On sekiz yıllık polislik yaşamımda böyle şey görmedim ben. O küçücük kızın ırzına geçmiş, belki bu bile ölmesine yeterdi... adli tıp raporuna göre çocuğun içinde bir şeyler parçalanmış... ama sapık herif bununla yetinmeyip bir de boğmuş onu. Dokuz yaşında ve boğulmuş olarak yerde yatıyor... külotu sıyrılmış, kanlar içinde.»</p>

  <p class="calibre3">Bannerman birden ağlamaya başladı. Gözlüklerinin arkasında gözleri yaşla doldu ve yanaklarından aşağı sızmaya başladı. Az önce içeri giren iki adam son futbol maçını konuşuyorlardı. Bannerman yine gözlüklerini çıkarıp mendiliyle yüzünü sildi. Johnny tabağındaki fasulyeleri karıştırıp bekledi.</p>

  <p class="calibre3">Bir süre sonra Bannerman mendilini cebine soktu. Gözleri kırmızıydı.</p>

  <p class="calibre3">«Kusura bakma,» dedi. «Çok uzun bir gün geçirdim.»</p>

  <p class="calibre3">Johnny, «Aldırma,» dedi.</p>

  <p class="calibre3">«Böyle yapacağımı biliyordum, ama eve, karımın yanına gidene dek dayanırım sanmıştım.»</p>

  <p class="calibre3">«Herhalde o denli bekliyecek gibi değildin.»</p>

  <p class="calibre3">«İnsanı rahatlatan bir şey var sende,» dedi Bannerman gözlüklerini takarken. «Aslında yalnız bu da değil. Bir şeyler var sende. Bir türlü çıkaramıyorum ne olduğunu, ama var işte.»</p>

  <p class="calibre3">«Başka anlatacak bir şey var mı?»</p>

  <p class="calibre3">«Yok. Bütün öfkeyi ben üzerime çekiyorum, ama eyalet polisi daha ortaya çıkmış değil. Ne de savcılığın özel soruşturmacıları ya da yerel FBI ajanı. Adli tıp sperm tipini saptadı ama bu aşamada bir işe yaramıyor daha. Asıl kafamı kurcalayan şey, kurbanların tırnaklarında saç ya da deri kalıntısı bulunmayışı. Tümü de bir boğuşma yapmış olmalı, ama şu kadarcık bile deri bulunmadı. Şeytan da bu herifin yanında herhalde. Ne bir düğme düşürmüş, ne bir alışveriş listesi, ne de herhangi bir iz. Augusta’dan bir ruhbilimci geldi, böyle heriflerin eninde sonunda kendilerini ele verdiğini söylüyor. Aman ne iyi. Ama ya eninde değil de sonunda olursa... şöyle bir on iki ölü daha bulunduktan sonra?»</p>

  <p class="calibre3">«Sigara paketi Castle Rock’ta mı?»</p>

  <p class="calibre3">«Evet.»</p>

  <p class="calibre3">Johnny ayağa kalktı. «Haydi öyleyse, gidelim.»</p>

  <p class="calibre3">«Benim arabamla gidelim mi?»</p>

  <p class="calibre3">Johnny güldü, dışarda rüzgâr deli gibi esiyordu. «Böyle bir gecede yanında polis olması insanı bayağı rahatlatıyor,» dedi.</p>

  <p class="calibre2">***</p>

  <p class="calibre3">Şiddetli kar fırtınası altında Castle Rock’a varmaları bir buçuk saat sürdü. Belediye binasının kapısına gelip botlarında biriken karları silkelerken saat onu yirmi geçiyordu.</p>

  <p class="calibre3">Lobide, yağlıboya tabloların altındaki bankların üzerinde oturmuş bekleyen altı yedi tane gazeteci vardı. İçeri girer girmez Bannerman ve Johnny’nin başına üşüştüler.</p>

  <p class="calibre3">«Şerif Bannerman, yeni gelişmeler olduğu söyleniyor doğru mu?»</p>

  <p class="calibre3">Bannerman, «Şu anda söyleyebileceğim hiçbir şey yok,» dedi kararlı bir sesle.</p>

  <p class="calibre3">«Şerif Bannerman, yeni gelişmeler olduğu söyleniyor, doğru mu?»</p>

  <p class="calibre3">«Hayır. Şimdi lütfen izin verin, geçelim.»</p>

  <p class="calibre3">Gazetecilerin gözleri Johnny’e çevrilmişti. Johnny aralarında en az iki tanesinin hastanedeki basın toplantısında bulunanlardan olduğunu farketti.</p>

  <p class="calibre3">«İşe bak!» dedi içlerinden biri. «Sen John Smith’sin, değil mi?»</p>

  <p class="calibre3">Johnny allak bullak oldu. «Evet,» dedi.</p>

  <p class="calibre3">«Şu medyum olan mı?» diye sordu bir başkası.</p>

  <p class="calibre3">Bannerman, «Bırakın da geçelim!» dedi sesini yükselterek, «Yapacak başka işiniz yok mu sizin...»</p>

  <p class="calibre3">«Inside View sizin sahtekâr olduğunuzu söylüyor,» dedi genç bir muhabir. «Doğru mu?»</p>

  <p class="calibre3">«Inside View istediğini yazabilir, bu konuda başka bir şey söyleyemem,» dedi Johnny. «Bakın, bu konuda...»</p>

  <p class="calibre3">«Inside View’un yazdıklarını yalanlıyor musunuz?»</p>

  <p class="calibre3">«Bakın, gerçekten bu konuda başka bir şey söyleyemem.»</p>

  <p class="calibre3">Şerifin odasına girip buzlu cam kapıyı kaparlarken gazeteciler lobideki jetonlu telefonlara saldırmışlardı.</p>

  <p class="calibre3">Bannerman, «Şimdi ayvayı yedik işte,» dedi yüzü iyice asılarak. «Yemin ederim, böyle bir gecede hâlâ burada bekleyeceklerini hiç tahmin etmemiştim. Seni arka kapıdan sokmam gerekirdi.»</p>

  <p class="calibre3">«A-a-a, bilmiyor muydun?» diye sordu Johnny buruk buruk. «Biz medyumlar ilgi çekmeye bayılırız.»</p>

  <p class="calibre3">Bannerman, «Yooo, buna inanmıyorum,» dedi. «En azından sen öyle değilsin. Ama, ne yapalım oldu bir kez. Elden bir şey gelmez artık.»</p>

  <p class="calibre3">Ama Johnny gazete başlıklarını görür gibi oluyordu. CASTLE ROCK ŞERİFİ CANAVAR OLAYINDA KOMŞU MEDYUMU YARDIMA ÇAĞIRDI «KASIM KATİLİ»Nİ MEDYUM BULACAK. SMİTH SAHTEKÂRLIĞIM HAKKINDA YAZILANLAR UYDURMADIR DİYOR.</p>

  <p class="calibre3">İçeri girdiklerinde iki tane şerif yardımcısı vardı. Biri uyukluyor, diğeriyse kahvesini yudumlarken önündeki rapor yığınına bakıyordu.</p>

  <p class="calibre3">Bannerman uyuyan adamı göstererek, «Ne o, karısı dışarı mı atmış bunu?» diye sordu.</p>

  <p class="calibre3">«Augusta’dan az önce geldi,» diye yanıtladı öbür yardımcı. Çocuk denecek yaştaydı, ama gözlerinin altında yorgunluk halkaları belirmişti. Merakla Johnny’i süzdü.</p>

  <p class="calibre3">«Johnny Smith, bu Frank Dodd’dur. Oradaki uyuyan güzel de Roscoe Fisher.»</p>

  <p class="calibre3">Johnny başıyla selam verdi.</p>

  <p class="calibre3">Dodd, «Roscoe’nun dediğine göre Augusta davanın kendilerine verilmesini istiyormuş,» dedi Bannerman’a. Öfkeli, meydan okuyan ama acınacak bir görünüşü vardı. «Ne güzel bir Noel armağanı, değil mi?»</p>

  <p class="calibre3">Bannerman elini Dodd’un boynuna koydu ve hafifçe salladı. «Çok dert ediyorsun, Frank. Hem bu olay üzerine çok düşüyorsun.»</p>

  <p class="calibre3">«Bu raporlarda gözümüzden kaçan bir şey olmalı, diyorum...» Omuz silkip masanın üstündeki raporlara bir parmak attı. <span class="bold">«Bir şey olmalı...»</span></p>

  <p class="calibre3">«Eve git de dinlen biraz, Frank. Uyuyan güzeli de götür. Dışardaki fotoğrafçılardan biri bu durumda resmini çekerse, o zaman gör sen şamatayı. Resmin altına, ‘Castle Rock’ta Yoğun Aramalar sürüyor,’ diye yazarlar, biz de tekmeyi yeriz.»</p>

  <p class="calibre3">Bannerman, Johnny’i özel bürosuna götürdü. Masanın üstü kâğıtlarla doluydu. Pencerenin önünde, Bannerman, karısı ve kızı Katrina’nın birlikte çekilmiş bir aile fotoğrafı duruyordu.</p>

  <p class="calibre3">«Kahve içer misin?» diye sordu Bannerman.</p>

  <p class="calibre3">«Sağol, çay varsa içerim.»</p>

  <p class="calibre3">«Korkarım yok. Sana bir tonik ikram etmek isterdim, ama bunun için lobiden geçmek gerekiyor. Şu herifler bir gitseler artık evlerine.»</p>

  <p class="calibre3">«Ziyanı yok.»</p>

  <p class="calibre3">Bannerman küçük bir zarf getirdi. «İşte bu,» dedi. Bir an duraksadıktan sonra zarfı Johnny’e verdi.</p>

  <p class="calibre3">Johnny zarfı aldı fakat hemen açmadı. «Hiçbir şey garanti etmiyorum, bilesin. Söz vermiyorum. Bir şey duymadığım zamanlar da oluyor.»</p>

  <p class="calibre3">Bannerman yorgun yorgun omuz silkti. «Denemekle bir şey kaybetmeyiz.»</p>

  <p class="calibre3">Johnny zarfı açıp içindeki boş Marlboro paketini çıkardı. Kırmızı beyaz renkli bir kutu. Sol eline alıp karşısındaki duvara baktı. Duvar gri, elindeki kutu kırmızı beyazdı. Sigara paketini öbür eline aldı, sonra her iki elinin içinde tuttu. Bir şeyler gelsin diye bekledi. Gelen giden yoktu. Bir şeyler duyduğu zaman bunun hemen olduğunu bile bile umudunu kesmeden bekledi.</p>

  <p class="calibre3">Bir süre sonra sigara paketini geri verdi. «Üzgünüm,» dedi.</p>

  <p class="calibre3">«Bir şey olmadı, ha?»</p>

  <p class="calibre3">«Olmadı.»</p>

  <p class="calibre3">Kapı tıklatıldı ve ardından Roscoe Fisher’in aralıktan uzanan başı göründü. Utanmış gibiydi. «Frank’la ben gidiyoruz, George. Galiba beni uyuklarken yakalamışsın.»</p>

  <p class="calibre3">Bannerman, «Yeter ki, devriye otomobilinde uyurken yakalamayım,» dedi. «Karına selam söyle.»</p>

  <p class="calibre3">«Tamam,» Fisher, Johnny’e bir göz attıktan sonra kapıyı kapadı.</p>

  <p class="calibre3">Bannerman, «N’apalım,» dedi. «Yine de denemeye değerdi, sanırım. Seni götüreyim.»</p>

  <p class="calibre3">Johnny, «Parka gitmek istiyorum,» dedi ansızın.</p>

  <p class="calibre3">«Yok, bir işe yaramaz. Yarım metre kadar vardır şimdi.»</p>

  <p class="calibre3">«Yerini bulabilirsin, değil mi?»</p>

  <p class="calibre3">«Tabii bulabilirim. Ama neye yarar ki?»</p>

  <p class="calibre3">«O gazeteciler bizi izler, Johnny. Bundan hiç kuşkun olmasın.»</p>

  <p class="calibre3">«Bir arka kapı olduğundan söz etmiştin.»</p>

  <p class="calibre3">«Evet, ama yangın kapısıdır o. İçeri girerken sorun değil, ama çıkarken alarm çalar.»</p>

  <p class="calibre3">Johnny dişleri arasından bir ıslık çaldı. «O zaman bırakalım izlesinler.»</p>

  <p class="calibre3">Bannerman bir süre ona baktı, sonra dalgın dalgın, «Pekâlâ,» dedi.</p>

  <p class="calibre2">***</p>

  <p class="calibre3">Bürodan çıkar çıkmaz gazeteciler onları hemen ablukaya aldılar. Johnny, Durham’da küçük bir kulübede bir sürü köpek besleyen yaşlı bir kadını anımsadı. Balık tutmaya gidip gelirken bu kulübenin önünden geçerlerdi. Köpekler hemen üstlerine atılır, havlayarak, hırlayarak insanın ödünü koparırlardı. Gelip burunlarını sürtmelerine karşın hiç kimseyi ısırmamışlardı.</p>

  <p class="calibre3">«Katili biliyor musun, Johnny?»</p>

  <p class="calibre3">«Hiç fikrin var mı?»</p>

  <p class="calibre3">«Beyin dalgaları aldın mı, Bay Smith?»</p>

  <p class="calibre3">«Şerif, bir medyum çağırmak senin fikrin miydi?»</p>

  <p class="calibre3">«Şerif Bannerman, eyalet polisi ve savcılığın bu gelişmelerden bilgileri var mı?»</p>

  <p class="calibre3">«Olayı çözebilecek misin, Johnny?»</p>

  <p class="calibre3">«Şerif, bu adamı yardımcı olarak mı atadınız?»</p>

  <p class="calibre3">Bannerman paltosunun önünü iliklerken, bir eliyle de önündeki kalabalığı iteliyordu. «Yorum yok, yorum yok.» Bu arada Johnny hiçbir şey söylemedi.</p>

  <p class="calibre3">Johnny ve Bannerman karlı merdivenlerden inerken, muhabirler de fuayede birikip arkalarından bakakaldılar. Ama otomobile binmeyip caddenin karşısına doğru yürüyünce, o zaman kent parkına doğru gittiklerini farkettiler. Paltosu içerde kalmış olanlar bir koşu almak için davranırken, diğerleri de şerifle Johnny’nin arkasından çocuk gibi bağırıyorlardı.</p>

  <p class="calibre2">***</p>

  <p class="calibre3">Karla kaplı parkta patlayan flaşlar. Rüzgâr uğulduyor, bütün şiddetiyle yağan kar göz açtırmıyordu.</p>

  <p class="calibre3">Bannerman, «Hiçbir şey göremeyeceksin,» dedi. «Seni; <span class="bold">n’oluyor yahu!»</span> Ağır bir palto giymiş bir gazeteci üzerine kapaklanırken, Bannerman’ın ayakları neredeyse yerden kesiliyordu.</p>

  <p class="calibre3">«Kusura bakma, şerif,» dedi gazeteci. «Yerler çok kayıyor. Lastiklerimi evde bırakmışım.»</p>

  <p class="calibre3">Önlerinde sarı bir naylon halat yollarını kesiyordu. Üzerinde rüzgârla sallanan bir levhada POLİS SORUŞTURMASI yazılıydı.</p>

  <p class="calibre3">Bannerman, «Sen aklını da evde bırakmışsın,» dedi. «Haydi şimdi hepiniz geri durun, bakalım. Yaklaşmayın!»</p>

  <p class="calibre3">«Kent parkı kamu malıdır, şerif!» dedi muhabirlerden biri.</p>

  <p class="calibre3">«Doğru, ama bu da polis işi. Bu halatın gerisinde kalın yoksa geceyi benim hücrede geçirirsiniz.»</p>

  <p class="calibre3">El fenerini halat boyunca gezdirerek muhabirlere yasak çizgisini belirledi. Sonra halatı yukarı kaldırıp Johnny’nin geçmesine yardım etti. Yokuş aşağı yürüyerek karla kaplanmış bankların olduğu yöne doğru ilerlediler.</p>

  <p class="calibre3">Bannerman, «Kör uçuş yapıyoruz,» dedi.</p>

  <p class="calibre3">Johnny, «Zaten görmeye değer bir şey yoktu,» dedi. «Değil mi?»</p>

  <p class="calibre3">«Evet, yoktu. Frank’a o halatı kaldırabileceğini söylemiştim. İyi ki, daha kaldırmamış. Bando platformuna gitmek ister misin?»</p>

  <p class="calibre3">«Daha değil. Sigara izmaritlerini bulduğunuz yeri göstersenize bana.»</p>

  <p class="calibre3">Biraz daha yürüdükten sonra Bannerman durdu. «İşte burası,» diyerek karla kaplı zeminde bir çıkıntı gibi duran bankı el feneriyle aydınlattı.</p>

  <p class="calibre3">Johnny eldivenlerini çıkarıp paltosunun cebine soktu. Sonra diz çöküp bankın üstündeki karları eliyle süpürdü. Bannerman karşısındaki adamın yüzüne baktıkça bir tuhaf oluyordu. Dizlerinin üstüne çökmüş bir tövbekâr gibi, sanki umutsuz bir dua ediyordu.</p>

  <p class="calibre3">Johnny’nin üşüyen elleri kısa zamanda tümüyle uyuşmuştu. Eriyen karlar parmaklarının arasından akıyordu. Karları süpüre süpüre bankın pürüzlü, aşınmış yüzeyini buldu. Apaçık görüyordu, neredeyse büyüteçle bakıyormuşcasına. Bir zamanlar rengi yeşildi, ama şimdi boyası gitmişti. İki paslı burguyla sırt dayama yeri tutturulmuştu.</p>

  <p class="calibre3">İki eliyle bankı sımsıkı tuttuğu anda birden içine bir şeylerin dokunduğunu hissetti... o güne dek böyle yoğun bir şey duymamıştı; daha sonraysa yalnız bir kez hissedecekti. Kaşları çatılarak sımsıkı yapıştığı banka gözlerini kırpmadan bakıyordu.</p>

  <p class="calibre3">Birbirinden farklı kaç yüz kişi gelip bu bankta oturmuş, askeri marşları, okul marşlarını dinlemişti? Yaz aylarına özgü yapraklar, sonbahar yaprakları... Büyük bas davulun sesi... Altın sarısı trompetler... Okul üniforması giymiş bando...</p>

  <p class="calibre3">Yazın buraya gelip oturan, dinleyen, alkış tutan insanlar.</p>

  <p class="calibre3">Ama bu sabah burada bir katil oturmuştu. Johnny onu <span class="bold">hissedebiliyordu.</span></p>

  <p class="calibre3">Karanlık ağaç dalları kar yüklü gri gökyüzüne doğru uzanıyordu. Burada oturduğum yerde sigaramı içerek bekliyorum ve kendimi çok iyi hissediyorum, dünyanın çatısına bir sıçrayışta erişip, iki ayağımın üstüne yumuşak iniş yapabilirim. Bir şarkı mırıldanıyorum. Rolling Stones’dan bir şarkı. Tam olarak alamıyorum, ama her şey... her şey ne?</p>

  <p class="calibre3">Yolunda. <span class="bold">Her şey yolunda, her şey gri, kar yağmasını bekliyor</span> ve ben...</p>

  <p class="calibre3">«Kurnazım,» diye mırıldandı Johnny. «Kurnazım, çok kurnazım.»</p>

  <p class="calibre3">Rüzgârın uğultusunda Johnny’nin ne söylediğini işitemeyen Bannerman eğilip kulak verdi. «Ne dedin?»</p>

  <p class="calibre3">«Kurnazım,» diye yineledi Johnny. Başını kaldırıp Bannerman’a bakınca, şerif elinde olmadan bir adım geriledi. Johnny’ nin buz gibi gözleri insan gözüne benzemiyordu. Siyah saçları bembeyaz yüzünün üstünde dalganırken, rüzgâr karanlığın içinde üfürüyordu. Johnny’nin elleri sanki banka lehimlenmişti.</p>

  <p class="calibre3">«Ne kurnazım be,» dedi Johnny net bir sesle. Dudaklarında zafer dolu bir gülümseme belirdi. Gözlerini Bannerman’a dikmişti. Bannerman o anda Johnny’le ilgili her şeye inandı. Kimse böyle rol yapamazdı. İşin en korkunç yanı... bu durumda ona birisini anımsatıyordu. Bu gülüş... bu ses tonu. Johnny Smith gitmiş, yerine başka bir insan şekli gelmişti. Onun olağan yüz çizgileri yerinde durduğu halde, sanki birinin yüzü belirmişti. Katılın yüzü.</p>

  <p class="calibre3"><span class="bold">Tanıdığı</span> bir yüz.</p>

  <p class="calibre3">«Beni hiç yakalayamazsın, çünkü senden kurnazım.» Kısa bir kahkaha çıktı ağzından. «Her zaman bunu giyiyorum üstüme, tırmaladıklarında., ya da ısırdıklarında benden en küçük bir şey koparamıyorlar... çünkü <span class="bold">çok kurnazım!»</span> Sesi zafer dolu çılgın bir çığlık halini almıştı. Bannerman çaresizlik içinde bir adım daha geriledi.</p>

  <p class="calibre3"><span class="bold">Tanrım, dursun artık,</span> diye diledi içinden. <span class="bold">N’olur dursun artık.</span></p>

  <p class="calibre3">Johnny başını bankın üstüne dayadı. Parmaklarının arasından eriyen karlar akıyordu.</p>

  <p class="calibre3">(Kar. Sessiz, giz dolu kar...)</p>

  <p class="calibre3">(Nasıl olduğunu anlayım diye mandal takardı annem. Hastalık kapınca nasıl oluyor, bileyim diye. O sokakta iş tutanlardan kapacağım bir hastalık. Onların tümü de sokakta görürler işlerini. Durdurmak gerek onları, durdurmak gerek, durdur onları, durdur, DURDUR - AMAN TANRIM DUR İŞARETİ-!)</p>

  <p class="calibre3">Yine çocuk olmuştu. Okula gidiyordu, sessiz, giz dolu karların üstünde. O beyazlığın içinden ansızın korkunç bir adam çıkmıştı, korkunç kapkara bir adam, gözleri gümüş para gibi parlıyor, eldivenli bir elinde DUR işareti... o adam... o...l</p>

  <p class="calibre3">(TANRIM N’OLUR... N’OLUR BENİ YAKALAMASIN...</p>

  <p class="calibre3">ANNE... BENİ KURTAR... ANNEEEEE...)</p>

  <p class="calibre3">Johnny çığlık atarak bankın yanına düştü, elleri birden yanaklarına gitmişti. Bannerman yanına eğildi, fena halde korkuyordu. Halatın gerisinde muhabirler kıpırdanıp homurdanıyorlardı.</p>

  <p class="calibre3">«Johnny! Kendine gel! Dinle, Johnny...»</p>

  <p class="calibre3">«Kurnazım,» diye mırıldandı Johnny. Başını kaldırıp kırgın gözlerle Bannerman’a baktı. Aklında hâlâ gümüş para gibi parlayan gözleriyle o siyah adamı görüyordu. Apış arası hâlâ katilin annesi tarafından takılan mandalın acısını duyuyordu. O zamanlar daha katil değildi, yoo, yoo, hiç de katil değildi, hayvan da değildi, Bannerman’ın dediği gibi bok çuvalı da değildi. Yalnızca korkmuş, küçük bir çocuk, mandal takılı... şeyinin üstüne...</p>

  <p class="calibre3">«Yardım et kalkayım,» diye mırıldandı.</p>

  <p class="calibre3">Bannerman kalkmasına yardım etti.</p>

  <p class="calibre3">Johnny, «Şimdi bando platformuna,» dedi.</p>

  <p class="calibre3">«Yok. Artık dönsek iyi olur, Johnny.»</p>

  <p class="calibre3">Johnny onu itip geçti ve ilerde büyük bir çember gibi duran gölgeli yere doğru yürümeye başladı. Bannerman koşup arkasından yetişti.</p>

  <p class="calibre3">«Johnny, katil kim? Kim olduğunu...»</p>

  <p class="calibre3">«Kurbanların tırnaklarında doku parçaları bulamadınız, çünkü katil yağmurluk giyiyordu.» dedi Johnny. Sözcükler ağzından soluk soluğa çıkmıştı. «Şapkalı bir yağmurluk, yapay deriden. Döndüğümüz zaman raporlara bak, göreceksin. Her seferinde ya yağmur ya da kar yağmıştı. Kurbanların tümü de onu tırmalamaya çalıştılar. Boğuştular. Hem de nasıl. Ama parmakları yağmurluğun üzerinde kaydı.»</p>

  <p class="calibre3">«Kim. Johnny? Kim?»</p>

  <p class="calibre3">«Bilmiyorum. Ama şimdi öğrenirim.»</p>

  <p class="calibre3">Bando platformuna inen merdivenlerin sonunda Johnny tökezlendi ve düşmek üzereyken Bannerman koluna girip kurtardı. Birlikte sahneye çıktılar. Koni biçimindeki çatı sayesinde burada kar daha azdı. Bannerman fenerini yere tuttu ve Johnny dizlerinin üstüne çöküp elleriyle zemini yoklamaya başladı. Elleri kıpkırmızı olmuştu.</p>

  <p class="calibre3">Johnny birdenbire durdu ve aradığı şeyi bulan bir köpek gibi gerildi. «Burada,» diye mırıldandı. «Burada olmuş.»</p>

  <p class="calibre3">Görüntüler, dokular ve duygularla dolmuştu birden. Bakır tadında bir heyecan ve görülme olasılığının korkusu. Kız çırpınıyor, bağırmaya çalışıyordu. Ağzını eldivenli eliyle kapatmıştı. Müthiş bir heyecan. Kimse beni yakalayamaz, ben Görünmeyen Adam’ım, şimdi yetindin mi, anne?</p>

  <p class="calibre3">Johnny inlemeye başladı, başını ileri geri sallıyordu.</p>

  <p class="calibre3">Parçalanan giysinin sesi. Sıcaklık. Bir şeyler akıyor. Kan mı? Boşalıyor mu yoksa? Çiş mi?</p>

  <p class="calibre3">Her yanı titremeye başladı. Saçları yüzüne düşmüştü. Yüzü. Yağmurluğun başlığıyla çember biçiminde çevrilmiş gülen, açık yüzü. Tam orgazm olurken elleriyle boğazını sıkıyor... sıkıyor... sıkıyor.</p>

  <p class="calibre3">Görüntüler solmaya yüz tutunca kollarındaki güç de kesildi. Öne doğru kayıp sahnenin üstünde boylu boyunca yatmaya başladı. Hıçkırarak ağlıyordu. Bannerman omzuna dokununca irkildi ve kaçmak istedi. Yüzü korkudan çılgına dönmüş gibiydi. Sonra yavaş yavaş geçti. Başını platformun parmaklığına dayayıp gözlerini yumdu. Ard arda titremeler içine girdi. Her yanı karla örtülmüştü.</p>

  <p class="calibre3">«Kim olduğunu biliyorum,» dedi.</p>

  <p class="calibre2">***</p>

  <p class="calibre3">On beş dakika sonra Johnny yine Bannerman’ın bürosunda oturuyor, üzerinde yalnızca külotuyla, elektrik sobasına sokulmuş ısınmaya çalışıyordu. Hâlâ üşümesi geçmemiş ve bitkin bir durumdaydı, ama artık titremiyordu.</p>

  <p class="calibre3">«Kahve istemediğinden emin misin?»</p>

  <p class="calibre3">Johnny başını sallayıp istemediğini belirtti.</p>

  <p class="calibre3">«Johnny...» Bannerman yanına oturdu. «Gerçekten bir şey biliyor musun?»</p>

  <p class="calibre3">«Onları kimin öldürdüğünü biliyorum. Eninde sonunda sen de bulurdun. Ama çok yakınındaydın. O pırıl pırıl parlayan yağmurluğuyla çok gördün. Çünkü sabahları çocukları karşıdan karşıya geçirir. Elinde bir DUR işaretiyle çocukları caddeden karşıya geçirir.»</p>

  <p class="calibre3">Bannerman yıldırım çarpmış gibi ona baktı. «Frank’tan mı söz ediyorsun? Frank Dodd? Sen kaçırmışsın!»</p>

  <p class="calibre3">Johnny, «Onları Frank Dodd öldürdü,» dedi. «Hepsini Frank Dodd öldürdü.»</p>

  <p class="calibre3">Bannerman, Johnny’e bakarken içinden, güleyim mi yoksa kıçına bir tekme mi indireyim, diye geçirdi. «Böyle kaçıkça bir şey duymadım hiç,» dedi sonunda. «Frank Dodd hem iyi bir memur, hem de iyi bir insandır. Gelecek kasımda belediye polis şefliğine aday olacak, ben de tüm gönlümle destekleyeceğim onu.» Bannerman’ın yüzünde şimdi yorgun bir iğrentiyle karışık alaylı bir ifade vardı. «Frank yirmi beş yaşında. Demek ki, bu boka on dokuz yaşında başlamış oluyor. Evinde sessiz sedasız annesiyle birlikte oturur. Annesinin sağlığı bozuk... tansiyonu çok yüksek, guatırı ve şekeri var. Johnny, yanlış kapı çaldın. Frank Dodd katil olamaz. Kalıbımı basarım buna.»</p>

  <p class="calibre3">Johnny, «Cinayetler iki yıl için kesilmişti,» dedi. «O sıralarda Frank Dodd neredeydi? Kentte miydi?»</p>

  <p class="calibre3">Bannerman yüzünü ona çevirdi, artık gülmüyordu. Sert ve öfkeyle bakıyordu. «Başka bir şey işitmek istemiyorum bu konuda. İlk sözlerinde çok haklıydın, sen sahtekârın birisin. İstediğin oldu, gazeteciler seni gördü işte. Ama burada iyi bir memura çirkef atmanı dinleyecek değilim, hem de böyle bir adama...»</p>

  <p class="calibre3">«Oğlun gibi gördüğün bir adama,» dedi Johnny sessizce.</p>

  <p class="calibre3">Bannerman’ın dudakları kasıldı ve yüzünün rengi uçtu. Karnına yumruk yemiş gibi duruyordu. Biraz sonra bu ifade yerini boş bakışlara bıraktı.</p>

  <p class="calibre3">«Defol git buradan,» dedi. «Gazeteci dostlarından biri götürsün seni evine. Yolda basın toplantısı yaparsın. Ama Tanrı adına yemin ederim, eğer Frank Dodd’un adından söz edersen, seni bulup boynunu kırarım. Anladın mı?»</p>

  <p class="calibre3">«Tabii ya, gazeteci dostlarım, değil mi?» diye bağırdı Johnny ansızın. «Haklısın! Görmedin mi, nasıl sorularını yanıtladım hep? Kameralarına poz verip durdum. Aman adımı doğru yazın, dedim.»</p>

  <p class="calibre3">Bannerman şaşırır gibi oldu, sonra yine sertleşti. «Kes sesini!»</p>

  <p class="calibre3">Johnny, «Kesmiyorum işte!» diyerek sesini daha da yükseltti. «Galiba kimin kimi aradığını unutuyorsun! Sana anımsatayım. Beni arayan <span class="bold">şendin.</span> Çok istekliydim buraya gelmek için, değil mi?»</p>

  <p class="calibre3">«Bu senin...»</p>

  <p class="calibre3">Johnny ayağa kalkıp Bannerman’ın yanına geldi ve işaret parmağını tabanca gibi yüzüne tuttu. Beş altı santim daha kısa ve dört kilo daha zayıf olmasına karşın, Bannerman birkaç adım geriledi... parkta olduğu gibi. Johnny’nin yanakları kızarmış, dudaklarının arasından dişleri görünüyordu.</p>

  <p class="calibre3">«Haklısın senin beni aramış olman hiçbir şey ifade etmez,» dedi. «Ama Frank Dodd olmasını istemezsin, değil mi? Başkası olsa hemen oturup araştıralım, ama bizim Frank’ımız olamaz. Çünkü Frank Dodd iyi insandır. Frank annesine bakıyor. Frank, Şerif George Bannerman’a karşı saygılıdır, daha neler neler... Frank çarmıhından inmiş İsa’nın ta kendisidir ama bir de yaşlı kadınların, küçük kızların ırzına geçip onları boğmasa. Senin kızın da onların arasında olabilirdi. Bannerman, anlamıyor musun kendi kızın da...»</p>

  <p class="calibre3">Bannerman yumruğu çaktı. Son anda kendini tutacak gibi olduysa da, vuruş yine de Johnny’i sırtüstü devirecek güçteydi Yüzüğü Johnny’nin yanağını çizmiş, kan çıkarmıştı.</p>

  <p class="calibre3">Bannerman, «Bunu istedin,» dedi, ama sesinde gerçek bir öfke yoktu. Galiba yaşamında ilk kez sakat bir insana vurmuş oluyordu... ya da sakat denecek birine.</p>

  <p class="calibre3">Johnny kendini uçuyor gibi hissetti, çanlar çalıyordu kafasının içinde. Ağzından çıkan ses başkasına aitmiş gibi geldi. «Oturup Tanrıya şükret ki, hiçbir ipucu bırakmamış, çünkü Frank Dodd için onları görmezlikten gelirdin o zaman. Sonradan da Mary Kate Hendrasen’in ölümü için kendini sorumlu tutardın.»</p>

  <p class="calibre3">«İğrenç bir yalan bu,» dedi Bannerman tane tane. «Bunu yapan kardeşim olsa yine tutuklardım. Kalk haydi yerden. Sana vurduğum için üzgünüm.»</p>

  <p class="calibre3">Johnny’nin kalkmasına yardım edip yanağındaki sıyrığa baktı.</p>

  <p class="calibre3">«İlk yardım takımını alayım da şuna bir tentürdiyot sürelim.»</p>

  <p class="calibre3">«Boşver,» dedi Johnny. Sesindeki öfke gitmişti. «Birden sana fazla yüklendim galiba.»</p>

  <p class="calibre3">«Bak, sana söylüyorum, katil Frank olamaz. Pekâlâ, reklam olma heveslisi değilsin. Hata ettim. O anlık öfkemle söyledim, tamam mı? Ama sezgilerin bu kez seni yanılttı, yanlış yere yöneltiyor.»</p>

  <p class="calibre3">Johnny, «O zaman soruştur,» dedi. Gözlerini Bannerman’ın gözlerine dikti ve ayırmadı. <span class="bold">«Soruştur.</span> Yanıldığımı kanıtla bana.» Yutkundu. «Frank’ın çalışma çizelgesiyle tarihleri ve olay saatlerini karşılaştır. Bunu yapamaz mısın?»</p>

  <p class="calibre3">Bannerman isteksizdi. «Şu arka dolaptaki çizelgeler on dört on beş yıl eskisine dek gidiyor. Bu karşılaştırmayı yapabilirim herhalde.»</p>

  <p class="calibre3">«O zaman yap, işte.»</p>

  <p class="calibre3">«Bayım...» Bannerman sustu. «Bak, Johnny, eğer Frank’ı tanısaydın, bu söylediklerin için kendi kendine gülerdin. Ciddi söylüyorum. Üstelik böyle düşünen yalnız ben değilim, git kime sorarsan sor...»</p>

  <p class="calibre3">«Eğer yanılmışsam, bunu seve seve kabul ederim.»</p>

  <p class="calibre3">«Bu delilik, yahu,» diye mırıldanarak Bannerman eski çizelgelerin saklandığı dolaba gitti.</p>

  <p class="calibre3">İki saat geçmişti. Şimdi sabahın biriydi. Johnny babasına telefon edip geceyi Castle Rock’ta geçireceğini söylemişti.</p>

  <p class="calibre3">«Orada neler oluyor?» diye sordu Herb. «Bana söyleyebilir misin?»</p>

  <p class="calibre3">«Telefonda anlatmam iyi olmaz, baba.»</p>

  <p class="calibre3">«Peki, Johnny. Kendini fazla yorma.»</p>

  <p class="calibre3">«Tamam.»</p>

  <p class="calibre3">Ama çok yorulmuştu. Eileen Magown’la birlikte fizik tedavisi yaptığı günlerde bile bu denli yorulmamıştı. Ne iyi kadındı, diye düşündü Johnny. İyi ve dost bir kadın, en azından evinin yandığını söyleyinceye dek. Bu olaydan sonra Eileen ondan uzak durmuş, bir tuhaf olmuştu. Tabii, teşekkür etmişti, ama bir daha hiç ona dokunmuş muydu? Elini sürmüş müydü? Johnny hiç sanmıyordu. Bu iş bittiğinde Bannerman’la da aynısı olacaktı. Ne yazık. Eileen gibi, Bannerman da iyi bir insandı. Ama insanlar, bir dokunuşta kendileri hakkında her şeyi bilebilen birinin yanında çok huzursuz oluyorlardı.</p>

  <p class="calibre3">Bannerman, «Hiçbir şeyi kanıtlamaz ki,» diyordu. Sesinde küçük çocuklara özgü bir aksilik ve küskünlük vardı. Johnny’nin içinden adamın iki yakasına yapışıp silkelemek geldi. Ama çok bitkindi.</p>

  <p class="calibre3">Johnny boş bir kâğıt üzerine eski çizelgelerden çıkarılan bilgileri döküm yapmış, ortaya şöyle bir şey çıkmıştı:</p>

  <p class="calibre3">CİNAYETLER FRANK DODD</p>

  <p class="calibre3">Alma Frechette (garson) O sıra benzin istasyonunda çalışıyor</p>

  <p class="calibre3">Saat 15:00,11/12/1970</p>

  <p class="calibre3">Pauline Toothaker İzinli</p>

  <p class="calibre3">10:00, 11/17/1971</p>

  <p class="calibre3">Cheryl Moody (Ortaokul öğrencisi) İzinli</p>

  <p class="calibre3">14:00,12/16/1971</p>

  <p class="calibre3">Carol Dunbarger (lise öğrencisi) Yıllık izinde</p>

  <p class="calibre3">11/?/1974</p>

  <p class="calibre3">Etta Ringgold (öğretmen) Devriye görevinde</p>

  <p class="calibre3">10/29(?)/1975</p>

  <p class="calibre3">Mary Kate Hendrasen İzinli</p>

  <p class="calibre3">10:10,12/17/1975</p>

  <p class="calibre3">Cinayet saatleri ve günleri Adli Tıp tarafından yapılan varsayımlardır.</p>

  <p class="calibre3">«Evet, bir şey kanıtlamıyor,» diye doğruladı Johnny, şakaklarını ovuşturarak, «Ama onu temize çıkarıyor da denemez.»</p>

  <p class="calibre3">Bannerman elini kâğıdın üstüne vurdu. «Bayan Ringgold öldürüldüğünde görev başındaydı ama.»</p>

  <p class="calibre3">«Evet, ama eğer gerçekten 29’unda öldürülmüşse. Oysa bu tarih 28 de olabilir 27 de. Hem o gün görevli olsa bile, kim polisten kuşkulanır?»</p>

  <p class="calibre3">Bannerman büyük bir dikkatle kâğıdı inceliyordu.</p>

  <p class="calibre3">Johnny, «Ya aradaki boşluğa ne dersin!» dedi. «İki yıllık boşluğa?»</p>

  <p class="calibre3">Bannerman çizelgeleri gösterdi parmağıyla. «Hem 1973, hem de 1974 yıllarında Frank burada, görevinin başındaydı. Sen de gördün işte.»</p>

  <p class="calibre3">«Belki o yıllarda bu dürtüyü hissetmemişti. En azından bildiğimiz kadarıyla.»</p>

  <p class="calibre3">«Bildiğimiz kadarıyla, bir şey bilmiyoruz,» diye karşı çıktı Bannerman hemen.</p>

  <p class="calibre3">«Peki, ya 1972 ? 1972 sonları ve 1973 başları? Bu tarihleri gösteren çizelgeler yok. Yıllık izinde miydi?»</p>

  <p class="calibre3">Bannerman, «Hayır,» dedi. «Frank’la Tom Harrison adında bir çocuk Pueblo’daki Colorado Üniversitesinde bir sömestr hukuk derslerine katıldılar. Sekiz haftalık bir kurs. Ekim 15’ten Noel’e dek sürmüştü. Annesinin karşı çıkmasına karşın, benim de ısrarımla katıldı bu kursa, Polislik mesleğinde yükselmek istiyor. Böyle bir sertifika onun için çok iyi olurdu. Döndükleri zaman Frank geçirdiği mikrobik bir hastalık sonucu perişan durumdaydı. On kilo zayıflamıştı. O inekler ülkesinde kimse annesi gibi yemek pişiremiyor, diye açıklamıştı.»</p>

  <p class="calibre3">Bannerman sustu. Söylediklerinin içinde bir şey onu rahatsız eder gibiydi. «Tatiller sırasında bir haftalığına rapor aldı, sonra hiçbir şeyi kalmamıştı,» diye özetle bitirdi, savunur gibi. «Ocağın 15’inde falan göreve dönmüştü. Çizelgelere bak istersen.»</p>

  <p class="calibre3">«Bakmama gerek yok. Ama şimdi ne yapman gerektiğini sana söylememe de gerek yok.»</p>

  <p class="calibre3">«Evet,» dedi Bannerman. Ellerine baktı. «Bu işde kafanın çok iyi çalıştığını söylemiştim. Galiba sandığımdan da iyisin.»</p>

  <p class="calibre3">Telefonu kaldırıp, masanın içinden mavi kaplı kalın bir rehber çıkardı. «Bu rehberin içinde Birleşik Devletler’deki her ilçe şerifinin telefon numarası yazılı.» Aradığı numarayı bulup çevirdi.</p>

  <p class="calibre3">Johnny oturduğu yerde kıpırdandı.</p>

  <p class="calibre3">«Alo,» dedi Bannerman, «Pueblo Şerif Bürosu mu?.. Tamam. Adım George Bannerman. Batı Maine’da Castle Rock İlçesi şerifiyim... evet, Maine eyaleti. Kimle görüşüyorum?.. Evet, Memur Taylor, size durumu anlatayım. Burada bir dizi cinayet oldu, geçen beş yıl içinde, altı tane kadar. Tümü de sonbahar, kış arası işlendi. Elimizde...» Bir an için çaresiz ve kırgın gözlerle Johnny’e baktı. Sonra yeniden telefona döndü. «Elimizde bir zanlı var, 1972 yılında, 15 Ekimle... 17 Aralık arasında Pueblo’ daymış. Bilmek istediğim şey şu: Bu dönem içinde kayıtlarınızda çözülmemiş bir cinayet var mı? Kurban kadın, belirli yaşı yok, ırzına geçilmiş ve ölüm nedeni boğulma. Bir şey daha var, eğer böyle bir cinayet kayıtlıysa, acaba sperm tipi de saptanmış mı? Efendim?.. Evet, tamam. Sağolun... bekliyorum. Hoşçakalın, Memur Taylor.»</p>

  <p class="calibre3">Bannerman, telefonu kapadı. «Araştırıp beni arayacak. Kahve... içmiyordun, doğru ya.»</p>

  <p class="calibre3">Johnny, «İçmiyorum,» dedi. «Bir bardak su içerim ama.»</p>

  <p class="calibre3">Bannerman kalkıp büyük cam su sebilinden bir bardak sil doldurdu. Dışarıda fırtına şiddetini sürdürüyordu.</p>

  <p class="calibre3">Johnny’nin arkasında, Bannerman konuşuyordu. «Evet, peki haklısın. Frank’a oğlum gözüyle bakarım. Karım Katrina’yı sezaryanla doğurdu. Doktor başka doğum yapmamasını öğütledi, çok tehlikeli olurmuş. Her ikimiz de ameliyatla başka çocuk olasılığını kaldırdık.»</p>

  <p class="calibre3">Johnny elinde su bardağıyla pencerenin yanına gidip dışardaki karanlığa baktı. Görünen hiçbir şey yoktu, kardan başka. Arkasına döndüğü anda Bannerman’ın kendini tutamayıp ağlamaya başlayacağını biliyordu. Bunu anlamak için medyum olmaya gerek yoktu.</p>

  <p class="calibre3">«Frank’ın babası demiryolunda çalışırdı. Frank beş yaşındayken iki vagon arasında sıkışıp öldü. Ayyaşın biriydi. O günden bu yana Frank evinin erkeği olmak zorunda kaldı. Roscoe’nun dediğine göre, lisedeyken bir kız arkadaşı varmış ama Bayan Dodd buna hemen son vermiş.»</p>

  <p class="calibre3">Hiç şaşmam, diye düşündü Johnny. Öz oğluna... böyle bir şeyi yapan bir kadın... o mandal işi... böyle bir kadın her şeyi yapar. En az oğlu kadar kaçık olmalı.</p>

  <p class="calibre3">«On altı yaşındayken gelip beni buldu. Yarım gün polis olarak çalışabilir mi, diye soruyordu. Çocukluğundan beri en çok istediği iş buymuş. Onu hemen gözüm tutmuştu. Yanımda iş verdim, maaşını da kendi cebimden ödedim. Gücümün yettiği kadar para verebiliyordum, ama bir kez bile ücretinden yakınmadı. Neredeyse beş para almadan bile çalışacaktı. Liseyi bitirmeden bir ay önce tam gün çalışmak için başvurusunu yaptı, ama o sıra boş kadromuz yoktu. O da Donny Haggar’ın benzin istasyonunda çalışmaya başladı. Geceleri de Gorham Üniversitesinde polis kurslarına gidiyordu. Galiba Bayan Dodd buna da karşı çıkmıştı, çok yalnız kalıyor diye. Ama o zaman Frank direndi, biraz de benim etkim altında kalarak. 1971 Temmuzunda onu işe aldık, o günden bu yana burada işte. Şimdi sen gelmiş bana ne diyorsun? Öte yandan, dün Katrina’nın oradan geçtiğini düşünüyorum, katile birkaç adım uzaklıktan. Frank bizim akrabamız gibidir. Evimize gelir gider, yemeğimizi yer, Katrina onun kucağında büyümüştür... sen de gelmiş ne diyorsun...»</p>

  <p class="calibre3">Johnny başını çevirip baktı. Bannerman gözlüklerini çıkarmış, yine gözlerini ovuşturuyordu.</p>

  <p class="calibre3">«Eğer gerçekten böyle bir görüş gücün varsa, sana acırım. Hilkat garibesi gibi bir şeysin sen. Bir kez panayırda gördüğüm iki başlı inekten hiç farkım yok. Kusura bakma, söylenecek şey değil bu aslında, biliyorum.»</p>

  <p class="calibre3">Johnny, «İncil, Tanrı yarattığı her varlığı sever, diyor.» dedi. Sesi titriyordu.</p>

  <p class="calibre3">«Öyle mi?» Bannerman başını salladı ve burnunun üstünde gözlüğünün bıraktığı kırmızı izi ovaladı. «Ama bu sevgisini çok tuhaf biçimlerde gösteriyor, değil mi?»</p>

  <p class="calibre2">***</p>

  <p class="calibre3">Yaklaşık yirmi dakika sonra telefon çaldı, Bannerman hemen açtı. Konuşma kısa sürdü. Johnny, Bannerman’ın yüzündeki çöküntüyü farketti. Telefonu kapadıktan sonra uzun süre konuşmadan Johnny’e baktı.</p>

  <p class="calibre3">«12 Kasım 1972,» dedi. «Bir üniversite öğrencisi kız. Yol kavşağına yakın bir tarlada bulmuşlar. Adı Ann Simons’muş. Irzına geçilip boğularak öldürülmüş. Yirmi üç yaşında. Sperm tipi saptanmamış. Ama hâlâ kanıt sayılmaz bu, John.»</p>

  <p class="calibre3">Johnny, «Aslında başka bir kanıta gerek duyduğunu sanmıyorum,» dedi. «Elindeki bilgilerle üstüne gidecek olursan kendini ele verecektir.»</p>

  <p class="calibre3">«Ya dediğin gibi olmazsa?»</p>

  <p class="calibre3">Johnny bando platformunda gördüklerini anımsadı. Aynı duyguları, mandalın neden olduğu acıyı duyar gibi oldu. Mandalın acısını duyunca aklında hiçbir kuşkuya yer kalmamıştı.</p>

  <p class="calibre3">Johnny, «O zaman külotunu çıkarıp bakarız,» dedi.</p>

  <p class="calibre3">Bannerman bakakalmıştı.</p>

  <p class="calibre3">Gazeteciler hâlâ lobide bekliyorlardı. Aslında olayda bir gelişme sezmiş olmasaydılar bile yine buradan ayrılacakları kuşkuluydu. Kent dışında yollar geçilecek gibi değildi.</p>

  <p class="calibre3">Bannerman ve Johnny malzeme dolabına açılan pencereden dışarı çıktılar.</p>

  <p class="calibre3">Johnny, «Bu yaptığımız doğru oluyor mu acaba?» dedi. Bacakları sızlıyordu.</p>

  <p class="calibre3">«Bilmiyorum,» dedi Bannerman kısaca. «Ama orada olman gerekir sanıyorum. Seninle yüz yüze gelmesi iyi olur, Johnny. Gel, haydi. Dodd’ların evi iki sokak ötede.»</p>

  <p class="calibre3">Başlarında parkalarının başlığı, ayaklarında çizmeler, iki gölge kar fırtınasının içine daldılar. Bannerman yanına tabancasını ve kelepçelerini de almıştı. Kalın karda bir sokak yürümeden, Johnny fena halde sekmeye başladı, ama dişini sıkıp bir şey söylemedi.</p>

  <p class="calibre3">Ama Bannerman bunu farketti. Yolun ortasında durdular.</p>

  <p class="calibre3">«Evlat, n’oldu sana?»</p>

  <p class="calibre3">Johnny, «Hiçbir şey,» dedi. Aslında başı da ağrımaya başlamıştı.</p>

  <p class="calibre3">«Yok, yok, sende bir şey var. İki bacağın da kırıkmış gibi yürüyorsun.»</p>

  <p class="calibre3">«Komadan çıktıktan sonra bacaklarıma ameliyat yaptılar. Kaslar erimeye başlamış. Eklemler çürümüş. Sentetik parçalar yerleştirerek ellerinden geldiğince...»</p>

  <p class="calibre3">«Şu ‘Altı Milyon Dolarlık Adam’ gibi, desene?»</p>

  <p class="calibre3">Johnny’nin aklı, evdeki masanın üst çekmecesinde uslu uslu yatan hastane faturalarına gitti.</p>

  <p class="calibre3">«Evet, onun gibi bir şey, işte. Uzun süre ayakta durunca biraz tutuluyor, o kadar.»</p>

  <p class="calibre3">«Geri dönmek ister misin?»</p>

  <p class="calibre3">Hem de nasıl. Geri dönüp, bu Tanrının belası işi aklımdan çıkarmak isterim. Keşke hiç gelmeseydim. Benim sorunum değildi. Üstelik bu adam biraz önce beni iki kaşlı bir ineğe benzetmedi mi?</p>

  <p class="calibre3">«Hayır, bir şeyim yok,» dedi.</p>

  <p class="calibre3">Güçlükle yola devam ettiler. Bir sokağa saptıktan beş ev sonra Bannerman küçük bir evin önünde durdu. Sokaktaki diğer evler gibi, bu da ışıksız, karanlığa gömülmüştü.</p>

  <p class="calibre3">Bannerman, «İşte bu ev,» dedi. Üstleri karla kaplı merdivenleri çıktılar.</p>

  <p class="calibre2">***</p>

  <p class="calibre3">Bayan Henrietta Dodd bir hayli fazla kilosu olan çok iri bir kadındı. Johnny o güne dek böylesine hasta görünüşlü bir kadın görmediğini farketti. Derisi sarı gri bir renkteydi; egzemalı elleri sürüngenleri anımsatıyordu. Kadının gözlerinde gördüğü özellik, hiç de hoşuna gitmeden, Johnny’e annesini anımsatmıştı. Vera Smith’in dinsel krizlerine girdiği zamanki görünüşü.</p>

  <p class="calibre3">Bannerman beş dakika boyunca kapıya vurduktan sonra kapıyı açmıştı kadın. Johnny bir adım geride sızlayan bacaklarının üstünde dururken, bu gece hiç bitmeyecekmiş gibi hissediyordu. Kar yüksele yüksele hepsini gömünceye dek sürer giderdi belki de.</p>

  <p class="calibre3">«Gecenin bu saatinde ne istiyorsun, George Bannerman?» diye sordu kadın. Çoğu şişman kadın gibi sesi tiz ve kulak tırmalayıcıydı... bir şişe içine kapatılmış arıdan çıkan ses gibi.</p>

  <p class="calibre3">«Frank’la konuşmam gerek, Henrietta.»</p>

  <p class="calibre3">Henrietta Dodd, «O zaman bekle, sabah konuşursun,» dedi ve kapıyı yüzlerine kapamak için davrandı.</p>

  <p class="calibre3">Bannerman elini uzatarak kapıyı tuttu. «Üzgünüm, Henrietta. Şimdi konuşmam gerek.»</p>

  <p class="calibre3">«Öyle mi? Ben de onu uyandırmıyorum, işte!» diye bağırıp kapının önüne geçti. «Zaten ölü gibi uyuyor! Bazı geceler çarpıntılarım oluyor, onu çağırmak için zil çalıyorum, uyanıp da geliyor mu sanıyorsun? Gözünü bile açmadan sabahı ediyor. Bir gün uyandığında sofrada kaynamış yumurtası yerine beni kalp krizinden ölmüş bulacak. Hep onu çok çalıştırman yüzünden!»</p>

  <p class="calibre3">Kadın sırıttı, sanki pis bir sırrı açıklamış gibi.</p>

  <p class="calibre3">«Gece gündüz o işe koş, bu sarhoşun peşinden koş, hem ne malûm içlerinden birinin tabancası olmadığı. Hep belalı işlere gönderirsin zaten, ama umurunda mı? O batakhanelerden birinde yosmanın biri bir bardak bira parasına altına yatıp ona bir hastalık geçirse çok mu iyi olur!»</p>

  <p class="calibre3">Kadının sesi tüm gücüyle vızıldarken Johnny’nin başı gümbür gümbür zonkluyordu. Şu kadın bir sussa, diye geçirdi içinden. İşin kötüsü, sanrı olduğunu bile bile karşısındaki kadını annesi gibi görüyor, her an boynuna atılıp Tanrının ona verdiği büyük yetenekten söz edeceğini sanıyordu.</p>

  <p class="calibre3">«Bayan Dodd... Bak, Henrietta...» diye başladı Bannerman sabırla.</p>

  <p class="calibre3">O anda gerçekten de kadın Johnny’e döndü ve domuz gibi gözleriyle süzmeye başladı.</p>

  <p class="calibre3">«Bu da kim oluyor?»</p>

  <p class="calibre3">Bannerman, «Özel yardımcım,» dedi duraksamadan, «Henrietta, Frank’ı uyandırma sorumluluğunu ben alıyorum.»</p>

  <p class="calibre3">«Oooo, sorumluluk ha!». Bu vızıltılı alayını duyunca Johnny kadının korktuğunu anladı. Korkusunu gürültülü ses dalgalarıyla yayıyordu sanki; bu da Johnny’nin baş ağrısını azdırıyordu. Bannerman bunu hissediyor muydu acaba<sup class="calibre9"><small class="calibre7"><span class="calibre8">9</span></small></sup> «Sorumluluğu alıyorsun demek, aman ne iyisin! Sana yine söylüyorum, George Bannerman, gecenin yarısında oğlumu uyandıracak değilim. Al Özel yardımcını da bas git bakalım!»</p>

  <p class="calibre3">Yine kapıyı yüzlerine kapamak istedi ama bu kez Bannerman eliyle itip sonuna kadar açtı. Bastırmak istediği öfkesi ve gerginliği sesinden belli oluyordu. «Çekil yolumdan, Henrietta, ciddiyim, hemen çekil.»</p>

  <p class="calibre3">«Bunu yapamazsın!» diye bağırdı kadın. «Polis devleti değil burası! İşinden attıracağım seni! Arama kâğıdını görelim bakalım!»</p>

  <p class="calibre3">Bannerman, «Tamam, haklısın, ama ben yalnızca Frank’la konuşacağım,» dedi ve onu itip geçti.</p>

  <p class="calibre3">Johnny tam olarak ne yaptığının farkında olmadan arkasından gitti. Henrietta Dodd tutmak için davrandı. Johnny kadının bileğini yakaladı... ve ansızın başında az önceki ağrısını çocuk oyuncağı gibi bırakan korkunç bir acı duydu. <span class="bold">Bunıi kadın da hissetti.</span> İkisi çok uzun gelen bir an için sessizce bakıştılar, kusursuz bir iletişim içinde. Sanki bir an için gözleri birbirine lehimlenmişti. Sonra kadın elini göğsüne bastırıp geri çekildi.</p>

  <p class="calibre3">«Kalbim... kalbim...» Sabahlığının cebinden bir hap şişesi çıkardı. Yüzü hamur rengini almıştı. Şişenin tıpasını açıp hapların çoğunu yere saçarak avucuna bir tane aldı ve dilinin altına koydu. Johnny sessiz bir dehşetle durmuş bakıyordu. Başı çatlayacak gibiydi.</p>

  <p class="calibre3">«Biliyordun,» diye fısıldadı Johnny.</p>

  <p class="calibre3">Kadının etli, kırışık ağzı açılıp kapandı, açılıp kapandı. Ses çıkmıyordu. Karaya vurmuş bir balığın ağzı gibiydi.</p>

  <p class="calibre3">«Bunca zamandır <span class="bold">biliyordun, demek?»</span></p>

  <p class="calibre3">«Sen iblissin!» diye bağırdı kadın. «Sen canavarsın... iblis... ama kalbim... ölüyorum... ölüyorum galiba... doktor çağırın... <span class="bold">George Bannerman sakın yukarı gidip yavrumu uyandırayım deme!»</span></p>

  <p class="calibre3">Johnny kadını bırakıp Bannerman’ın arkasından merdivenleri çıkmaya başladı. Farkında olmadan elinde sanki kir kalmış gibi ceketine sürtüp duruyordu. Dışarda rüzgârın sesi hıçkıra hıçkıra ağlayan bir çocuk sesini almıştı. Merdivenlerin yarısında Johnny durup aşağı baktı. Henrietta Dodd bir koltuğa yayılmış, etten bir dağ gibi, dev göğüsleri elinde, soluyordu. Johnny’nin başı kaynayan bir kazan gibiydi. İçinden, <span class="bold">nasıl olsa birazdan çatlar, ben de kurtulurum,</span> diyordu.</p>

  <p class="calibre3">Üst katta, koridoru küçük bir yol halısı süslüyordu. Bannerman kapalı bir kapıya vurmaya başladı. Burası aşağıdan daha soğuktu.</p>

  <p class="calibre3">«Frank? Frank! Ben George Bannerman! Uyan Frank!»</p>

  <p class="calibre3">Yanıt gelmedi. Bannerman kapının tokmağını çevirip açtı. Eli tabancasının kabzasına gitti, ama kılıfından çıkarmadı. Frank Dodd’un odası boştu.</p>

  <p class="calibre3">Kapının eşiğinde durup içeri baktılar. Burası bir çocuk odasıydı. Duvar kâğıdı palyaçolarla ve oyuncak atlarla süslüydü. Odanın ortasında bir çocuk iskemlesi, üzerindeyse siyah parlak gözleriyle onlara bakan oyuncak bir ayı vardı. Köşede oyuncak sandığı duruyordu. Yatağın üstünde de bütün uyumsuzluğuyla Frank Dodd’un tabancası asılıydı.</p>

  <p class="calibre3">Bannerman, «Tanrım,» dedi sessizce, «Bu da ne?»</p>

  <p class="calibre3">Aşağıdan Bayan Dodd’un sesi yükseliyordu. «İmdat, bana yardım edin...»</p>

  <p class="calibre3">«Biliyordu,» dedi Johnny. «En başından beri, Frechette denen kadından bu yana. Frank anlatmış. O da örtbas etmiş.»</p>

  <p class="calibre3">Bannerman ağır ağır odadan çıkıp başka bir kapıyı açtı. Yüzünde acıyla dolu bir şaşkınlık okunuyordu. Burası kullanılmayan bir konuk odasıydı. Dolabı açtı, yalnız fare zehiri vardı. Bannerman boş bir odanın daha kapısını açtıktan sonra koridorda çevresine bakındı. Merdivenlerin hemen başında bir kapı daha vardı. Arkasında Johnny, Bannerman bu kapıya gitti. Kilitliydi.</p>

  <p class="calibre3">«Frank? İçerde misin?» Tokmağı zorladı. «Aç kapıyı, Frank!»</p>

  <p class="calibre3">Karşılık yoktu. Bannerman ayağını kaldırıp tam tokmağın altına bir tekme indirdi. Kapı çatırdayarak açıldı.</p>

  <p class="calibre3">«Frank.»</p>

  <p class="calibre3">«Aman Tanrım,» diye boğulur gibi inledi Bannerman.</p>

  <p class="calibre3">Johnny’nin, Bannerman’ın omzu üzerinden görebildiği kadarı bile fazlaydı. Dodd helanın üstüne yayılmış oturuyordu. Omuzları üstünde duran siyah yağmurluğu dışında çırılçıplaktı; yağmurluğun başlığı, (Johnny içinden, cellat başlığı, diye geçirdi) sifonun üstünden sarkıyordu. Nasıl becerdiyse, Frank gırtlağını kesmişti... Johnny bunu başkasından duysa inanmazdı. Lavabonun kenarında bir paket Wilkinson marka jilet duruyordu. Bir tanesi, üzerindeki kan damlalarıyla, yerdeydi. Boğazındaki damarlardan fışkıran kan her yana bulaşmıştı. Yağmurluğun kıvrımlarında birikmiş yere akıyordu. Duş perdesine sıçramıştı. Perde kürek çeken ördekler ve şemsiye desenleriyle süslüydü. Tavanda bile kan vardı.</p>

  <p class="calibre3">Frank Dodd’un boynuna asılı bir kâğıtta rujla İTİRAF EDİYORUM yazılıydı.</p>

  <p class="calibre3">Johnny’nin başındaki ağrı artık dayanılmaz bir düzeye çıkmıştı. Bir eliyle kapıya dayandı.</p>

  <p class="calibre3"><span class="bold">Anladı demek ki,</span> diye düşündü. <span class="bold">Her nasılsa, beni görür görmez anladı. Her şeyin bittiğini anladı. Eve geldi. Bunu yaptı.</span></p>

  <p class="calibre3">Gözünün önünde siyah halkalar dans etti.</p>

  <p class="calibre3">Tanrı sana ne büyük bir güç vermiş, Johnny.</p>

  <p class="calibre3">(İTİRAF EDİYORUM)</p>

  <p class="calibre3">«Johnny?»</p>

  <p class="calibre3">Ses çok uzaklardaydı.</p>

  <p class="calibre3">«Johnny, iyi mi...»</p>

  <p class="calibre3">Her şey kararıyor. Kararıyor. Bu iyi. Komadan hiç çıkmasaydı daha iyiydi ya. Herkes için. Eline fırsat geçmemiş değildi aslında.</p>

  <p class="calibre3">«...Johnny...»</p>

  <p class="calibre3">Frank Dodd buraya gelmiş ve nasıl yaptıysa, boğazını bir kulağından diğerine kadar yarmıştı. Tavana kadar fışkırmıştı kanı.</p>

  <p class="calibre3">Johnny o anda bir çığlık atmış olduğunu sanıyordu, ama emin değildi. Belki de aklının içinden böyle yapmıştı. Ama çığlık atmak istemişti; çığlıkla birlikte içindeki dehşeti, acıyı ve acımayı da atmak.</p>

  <p class="calibre3">Sonra karanlığın içine doğru yuvarlanmaya başladı, hiç direnmeden, seve seve. Johnny bayılmıştı.</p>

  <p class="calibre2">***</p>

  <p class="calibre3">19 Aralık 1975 tarihli <span class="bold">New York Times</span> gazetesinden:</p>

  <p class="calibre3">MAINE MEDYUMU CİNAYET YERİNİ GÖRDÜKTEN SONRA ŞERİFİ KATİLE GÖTÜRDÜ</p>

  <p class="calibre3">(Özel) PoWnaPlı John Smith belki medyum değildir, ama Castle Rock şerifi George F. Bannerman’ı kimse buna inandıramaz. Batı Maine’ın küçük bir ilçesi olan Castle Rock’ta altı tane cinayet sonucu çaresiz kalan ilçe şerifi Bannerman telefonla Bay Smith’i arayıp, kendisine yardım etmesini rica etmişti. Elli beş aylık bir koma döneminden çıkarak ulus çapında dikkatleri çekmiş olan Bay Smith, daha önce haftalık <span class="bold">Inside View</span> dergisince sahtekârlıkla suçlanmıştı. Ancak dün yaptığı basın toplantısında şerif Bannerman, «Biz burada, Maine’da, New York’lu muhabirlerin ne dediğine pek aldırmayız.» diyerek bu konudaki görüşünü açıkladı. Şerif Bannerman’ın açıklamasına göre Bay Smith altıncı cinayetin olduğu yerde dizlerinin ve ellerinin üstünde bir süre süründükten sonra parmakları yarı donmuş bir durumda ve ağzında katilin adıyla ayağa kalkmıştır. Katil Frank Dodd şerif yardımcısı olup, bu görevinde beş yıldır çalışmaktaydı.</p>

  <p class="calibre3"><span class="bold">24</span> Aralık <span class="bold">1975</span> tarihli <span class="bold">NeWsWeek</span> dergisi, sayfa <span class="bold">41:</span></p>

  <p class="calibre3">YENİ HURKOS</p>

  <p class="calibre3">Bu ülkede belki de Peter Hurkos’tan bu yana ilk gerçek medyum ortaya çıkmış bulunmaktadır. Hurkos kişilerin ellerine, kişisel eşyalarına dokunarak onlarla ilgili özel bilgileri edinebilen Alman asıllı bir medyumdu.</p>

  <p class="calibre3">John Smith, Maine eyaletinin Pownal ilçesinde yaşayan sıkılgan ve gösterişsiz bir gençtir. Bu yılın başlarında, bir otomobil kazası sonucu girdiği dört yılı aşkın koma döneminden çıkmıştı. Doktor Samuel Weizak’ın açıklamasına göre, o günden bu yana «şaşırtan bir gelişme» göstererek sağlığı düzelmiştir. Bugünse uzun süre çözülemeyen bir cinayet dosyasını ortaya çıkardıktan sonra geçirdiği dört saatlik baygınlığı üzerinden atmaya çalışmakta...</p>

  <p class="calibre3">27 Aralık 1975 ,</p>

  <p class="calibre3">Sevgili Sarah,</p>

  <p class="calibre3">Bu öğleden sonra aldığımız mektubunu babam da, ben de zevkle okuduk. Beni merak etmene gerek yok, gerçekten iyiyim. Ama ilgin için teşekkürler. Parmaklarımın donmasıyla ilgili haber basında çok abartıldı. Aslında önemli bir şey yok. Bayılma olayı da. Weizak buralara kadar gelip beni Portland Hastanesine götürdü. Burada yaptığı testler sonunda beynimde yeni bir hasar olmadığını, eskilerinde de bir gelişme görmediğini söyledi. Aslında yeni bir dizi test yapmak istiyor ama bu iş engizisyon işkencelerinden farksız olacak. «Tövbe et kâfir yoksa sana yeni bir beyin testi yaparız!» (Ha-ha, sahi, hâlâ şu kokaini çekiyor musun, yavrum?) Her neyse, Weizak’ın bu iyi niyetli önerisini geri çevirdim, tabii. Babam böyle yaptığım için bana bozuluyor, annemin ilaçlarını almayışıyla bunun arasında bir benzerlik kurmaya çalışıyor. Aslında Weizak bu testler sonunda bir şey bulsa bile şimdiye dek uyguladıklarından pek değişik bir şey yapma olasılığı yok gibi, ama bunu bir türlü babama anlatamıyorum.</p>

  <p class="calibre3">Evet, <span class="bold">Newsweek’te</span> çıkan yazıyı gördüm. Yazıdaki resmim basın toplantısında çekilmişti. Karanlıkta öyle birini görmek istemezsin, değil mi? Ha-ha! Ama keşke o yazılar hiç yazılmasaydı. Yine bir sürü paket, mektup ve kart gelmeye başladı. Eğer üstünde gönderen adresi yazılıysa, açmıyorum bile. Hepsi de öyle acıklı ki... Tüm umutlarıyla, umutsuzluklarıyla, inançlarıyla bana annemi anımsatıyorlar.</p>

  <p class="calibre3">Sana biraz fazla kararttım her şeyi galiba, aslında o denli karamsar değilim. Medyumluk yapmak istemiyorum, o kadar. Ne turneler, ne de televizyona çıkmak ilgilendiriyor beni. (NBC’ den bir alçak nasıl becerdiyse telefon numaramı edinmiş, bana programa çıkar mıyım diye soruyor. Ne iyi fikir değil mi? Sunucunun biri çıkıp birkaç soğuk espri yapar, yeni sanatçı adaylarından bir genç kız çıkıp orasını burasını titretir, ben de bir iki kehanet yaptım mı, oldu sana program işte.) Böyle saçmalıklara bulaşmayı gerçekten hiç istemiyorum. Tek düşüncem bir an önce Cleaves Lisesine dönüp İngilizce öğretmenliği yapmak.</p>

  <p class="calibre3">Bugünlük bu kadar yeter, sanırım. Walt ve Denny’le birlikte umarım iyi bir Noel geçirmişsindir ve önümüzde yapılacak iki yüzüncü seçimleri dört gözle bekliyorsundur (en azından Walt’ın öyle beklediğinden eminim). Ama Sarah, 1976 yılı fil (ABD Cumhuriyetçi Partinin simgesi Ç.N.) sevenlerin yılı gibi gelmiyor bana.</p>

  <p class="calibre3">Babam da en iyi dileklerini iletmemi istiyor, Denny’nin resmini gönderdiğin için çok teşekkür ediyor. Mektubuna ve ilgine sonsuz teşekkürler.</p>

  <p class="calibre3">Sevgiler,</p>

  <p class="calibre3">Johnny</p>

  <p class="calibre3">Not: Son kez söylüyorum, kız, şu kokaini bırak artık.</p>

  <p class="calibre3">29 Aralık 1975</p>

  <p class="calibre3">Sevgili Johnny,</p>

  <p class="calibre3">On altı yıllık okul yöneticiliğimde sanırım bana en zor gelen ve acı veren mektubumu yazıyorum... bu yalnızca seni iyi bir dost bildiğimden değil, aynı zamanda çok iyi bir öğretmen olduğuna inandığım içindir. Böyle bir haberi süsleyip püslemekte yarar görmediğimden hiç girişmeyeceğim bile.</p>

  <p class="calibre3">Geçen akşam okul yönetim kurulu olağanüstü toplantıya çağrıldı (adlarını vermeyeceğim ama senin kolayca tahmin edebileceğin iki kişinin isteğiyle) ve sonuçta seninle yapılan sözleşmenin geri alınması için ikiye karşı beş oyla karar alındı. Nedeni: Etkin bir öğretmen olamayacak denli çelişkiler içinde bulunman. Az kalsın istifamı veriyordum; öylesine iğrenç buldum. Maureen ve çocuklar olmasaydı, kesinlikle istifa etmiştim. Ömrümde boyle iğrenç bir şey ne gördüm, ne duydum.</p>

  <p class="calibre3">Bu görüşlerimi toplantıda bir bir söyledim, ne yazık ki, Çince konuşsam daha etkili olurdu sanırım. Tek bildikleri şey, <span class="bold">Newsweek</span> ve <span class="bold">New York Times’da</span> çıkan yazılarla televizyonda anlatılanlar. Yosun tutmuş beş ihtiyar; ders kitaplarından çok saçın uzun mu kısa mı diye bakan, çağdaş okul gereçleri sağlamaktan çok öğretmenler arasında esrar içen var mı diye dert edinen tiplerden.</p>

  <p class="calibre3">Yönetim kurulunu protesto eden sert bir mektup yazdım, sanırım altına imza atması için Irving Finegold’u da inandırabilirim. Ama o beş ihtiyarı kararlarından döndürebiliriz dersem ' yalan söylemiş olurum.</p>

  <p class="calibre3">Sana içten bir öğüt, Johnny, hemen bir avukat tut. Elinde imzalamış olduğun bir sözleşme var. Cleaves Lisesine ayağını atamasan bile maaşını kuruşuna dek söke söke alabilirsin onlardan. Konuşmak istediğin zaman beni ara, çok sevinirim.</p>

  <p class="calibre3">Bütün kalbimle üzüldüğüme inan.</p>

  <p class="calibre3">Dostun,</p>

  <p class="calibre3">Don Pelsen</p>

  <p class="calibre3">Johnny posta kutusunun yanında durmuş, elinde Don’un mektubu, inanamadan bakıyordu. 1975’in son günü bulutsuz; ama ayazdı. Soluğu burnundan beyaz dumanlarla çıkıyordu. «Hay canına yandığımın,» diye fısıldadı. «Canına yandığımın işi.»</p>

  <p class="calibre3">Hâlâ durumu tam olarak sindiremeden, kafası uyuşmuş bir halde posta kutusuna eğilip başka ne gelmiş diye bakındı. Her zamanki gibi kutunun içi tıka basa doluydu. Don’tn mektubu şans eseri, kutudan dışarı sarkmıştı.</p>

  <p class="calibre3">Postaneden gelen bir kâğıt, gelip paketlerini almasını bildiriyordu. Arkası kesilmeyen paketler... «Kocam 1969 yılında beni terketti, işte size ona ait bir çift çorap, nerede olduğunu söylerseniz çocuğumun nafakasını koparabilirim...» «Bebeğim geçen yıl boğularak öldü, size onun çıngırağını gönderiyorum, lütfen onun meleklerle mutlu olup olmadığını bana yazın. Babası istemediği için vaftiz ettirmemiştim, şimdiyse yüreğim parçalanıyor...»</p>

  <p class="calibre3">Tanrı sana ne büyük bir güç vermiş, Johnny.</p>

  <p class="calibre3">Nedeni: Etkin bir öğretmen olamayacak denli çelişkiler içindesin.</p>

  <p class="calibre3">Ani bir öfke krizi içinde Johnny kutunun içindeki mektupları ve büyük zarfları üçer beşer çıkarmaya başladı. Birkaç tanesini de karların üstüne düşürmüştü. Kaçınılmaz baş ağrısı başlamış, şakaklarından yükselen iki kara bulut gibi yavaş yavaş alnında birleşerek, her yanını acıya boğmuştu. Tutamadığı gözyaşları arasında bir tanesinin üstünde kalın kurşun kalemle yazılmış adresi farketti: KÂHİN JOHN SMİTH.</p>

  <p class="calibre3">Kâhin John, bu benim. Birden elleri şiddetle titremeye başladı ve elindeki her şeyi, Don’un mektubu da birlikte, yere düşürdü. Mektup ağır ağır uçarak, yazılı yanı yüzeye gelecek biçimde diğerlerinin üstünde kaldı. Johnny çaresiz gözyaşları içinde zarfın üzerinde basılı özdeyişi okudu:</p>

  <p class="calibre3">ÖĞRENMEK, ÖĞRETMEK, BİLMEK, HİZMET ETMEK.</p>

  <p class="calibre3">«Hizmetinizi kıçıma anlatın, soysuz köpekler.» dedi Johnny. Dizlerinin üstüne çöküp yerdeki mektupları bir kez daha topladı. Parmakları sızlıyordu, bir süre önce donmuş olan parmakları. Hela tüneğinde sonsuzluk yolculuğuna çıkan Frank Dodd’un anısı. Sapsarı saçları kan içinde. İTİRAF EDİYORUM.</p>

  <p class="calibre3">Mektupların üstündeki karları eliyle süpürürken bozuk bir plak gibi aynı sözleri yineledi. «Öldürüyorsunuz beni, görmüyor musunuz? Rahat bırakın beni, öldürüyorsunuz.»</p>

  <p class="calibre3">Kendi kendini susturdu. Bu yaptığı doğru bir davranış değildi. Yaşam sürüp gidecekti nasıl olsa. Bu kesindi.</p>

  <p class="calibre3">Johnny eve doğru dönerken, bundan sonra ne yapacağını düşünmeye başladı. Bir şey çıkacaktı karşısına herhalde. Her neyse, artık annesinin vasiyetini yerine getirmişti. Eğer gerçekten Tanrı onu görevlendirmişse, o görevi yerine getirmişti işte. Kamikaze gibi, intihardan farksız olmuştu. Ama yapmıştı.</p>

  <p class="calibre3">Artık yeterdi.</p>

  <div class="mbppagebreak" id="calibre_pb_18"></div>
</body>
</html>
