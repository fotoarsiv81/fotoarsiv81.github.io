<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 3</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM IV</span></span></span><br class="calibre2" />
  <span class="italic"><span class="bold"><span class="calibre_1">ESKİ DİNDEN YENİ DİNE: REFORM</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">XVI. yüzyıl, Avrupa’da</span> <span class="bold"><span class="calibre_1">Reform</span></span> <span class="calibre_1">yüzyılıdır aynı zamanda. «Reform» deyince, Avrupa’nın büyük bir bölümünü Papalığın egemenliğinden çıkaran ve Protestan Kiliselerinin kurulmasına yol açan dinsel hareket anlaşılır.</span></p>

  <p class="calibre_4"><span class="calibre_1">Nereden kaynaklanıyordu bu?</span></p>

  <p class="calibre_5"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">REFORM’UN KAYNAKLARI</span></span></p>

  <p class="calibre_4"><span class="calibre_1">Reform hareketiyle, başta kapitalizmin doğuşu arasında yakın bir ilişki var.</span></p>

  <p class="calibre_4"><span class="calibre_1">Buradan girmeli konuya.</span></p>

  <p class="calibre_5"><span class="calibre_1">KAPİTALİZM VE REFORM</span></p>

  <p class="calibre_4"><span class="calibre_1">Gerçekten Reform,</span> <span class="bold"><span class="calibre_1">burjuvazinin feodaliteye karşı ilk başkaldırı eylemi</span></span> <span class="calibre_1">oldu. Başkaldırı olayının, ilkin, bütünüyle manevî bir alanda olması da çok iyi gösteriyor ki, tarihsel ilerlemeyi temsil eden sosyal sınıflar, artık geçerliğini yitirmiş yerleşik düzenin kendilerine dayattığı engellerden kurtulmaları için, bu düzene yaptırım kazandıran</span> <span class="bold"><span class="calibre_1">ideolojiyi yıkmakla</span></span> <span class="calibre_1">işe başlıyorlar kaçınılmaz olarak. Nitekim, Reform için öyle olmuştur. Ezilen sınıflar, haksızlığın ve akıldışı oluşumun bilincine varmadıkları sürece, feodalizm devrilemezdi.</span></p>

  <p class="calibre_4"><span class="calibre_1">Reformun sadece ideolojik bir çerçeveye sıkışıp kalmaması,</span> <span class="bold"><span class="calibre_1">genişliğine sosyal bir hareket</span></span> <span class="calibre_1">oluşu da, karşısına çıktığı Orta Çağ ideolojisinin ayırıcı özellikleri ile açıklanır. Batı Avrupa’da feodalizm, bilindiği gibi, ideolojik temelini, gerekçesini, Katoliklikte buluyordu. Oysa, Kilise, feodal rejimin yalnız manevî kalesi değildi; yaşamın -istisnasız- bütün görünüşlerine sızan ve onlara mührünü basan, evrensel bir sosyal kurumu da temsil ediyordu aynı zamanda. Katolik Kilisesi, öte yandan, Avrupa’nın en büyük toprak mülkiyetine sahipti; haksızlıkları, bütün sosyal sınıfların çıkarlarına zarar veriyordu. Öyle olunca da, Kiliseye karşı takınılacak tutum, yaptıklarını ayıplamadan ibaret kalmayacaktı yalnız; birikmiş bütün hınçlar, er geç ortaya dökülecekti.</span></p>

  <p class="calibre_4"><span class="calibre_1">Açıktan açığa başkaldırı kaçınılmazdı.</span></p>

  <p class="calibre_4"><span class="calibre_1">Katoliklik, yükselen burjuvaziye mutlak olarak uygun değildi; tersine, felce uğratıyordu onu. Burjuvazi, istediği gibi davranmakta serbest kalıp, karışanı edeni olmasın istiyordu. Oysa, bir malın maliyet fiyatını akla uygun arttırmakla yetinilmesini isteyen Katolikliğin «</span><span class="bold"><span class="calibre_1">adil değer</span></span><span class="calibre_1">» kuramı, kazançları -hissedilir biçimde- kırpıp azaltıyordu. Aslında, tefecilerin ustaca önünü kestikleri faizli ödünç yasağı, bu tür zenginliklerin üzerine tanrısal bir leke sürüyordu. Girişim ruhuyla çalkalanan burjuvalar, birbirini izleyen dinsel bayramlara ve tanrısal görevlere, değerli zamanı gözü kapalı harcama konusunda karşı çıkıyorlardı. Ama, daha da önemlisi, din uğruna harcamak zorunda bırakıldıkları yığınla anlamsız para, bir yerde hasisçe bağlı oldukları keselerine dokunuyordu. Kilise, çeşitli bahanelerle, müminlerden hatırı sayılır servetleri alıp iç ediyordu; oysa, başlarda ilkel birikim hırsına tutulmuş insanların elinde yeterince de yoktu böylesi zenginlikler. Dinsel hizmetler için ödemeler, çeşitli sungu ve bağışlar, zorunlu sadaka ve özellikle öşür, ulusal servetlerin büyük bir bölümünü yanlış yerlere akıtıyordu; burjuvaların gözünde ise, bunlar daha üretken biçimde kullanılabilirdi. Yığınla servet, hesaba gelmez bir rahip ve papaz güruhunu beslemeye, âyin için pahalı şeyleri satın almaya ve Kilisenin süslenmesine ayrılıyordu.</span></p>

  <p class="calibre_4"><span class="calibre_1">Burjuvazi, Kilisenin rahatsız edici ve yıkıcı vesayetinden kurtarılmadıkça ve, daha doğrusu, onu kendi gereksinmelerine uydurmadıkça, soylulara karşı siyasal bir zafer umamayacağı gibi, durmuş oturmuş bir iktisadî üstünlük de sağlayamazdı. Öyle olduğu içindir ki, burjuvazinin, XVI. yüzyılda reform çevresindeki düşüncelerin tercümanı olmasında şaşılacak hiçbir yan yoktur.</span></p>

  <p class="calibre_5"><span class="calibre_1">SOYLULAR VE REFORM</span></p>

  <p class="calibre_4"><span class="calibre_1">Bununla beraber, çökmekte olan Orta Çağ’ın öteki sosyal sınıfları da, reformcu düşüncenin uzağında kalmadılar. Yığınla soylu katıldı buna; kent halkının ve kırsal kesimin aşağı tabakaları da. Soylular için, Kilisenin manevî tekelinin ağır bir yük olmadığını söyleyebiliriz; zaten, soylular olmasa, kim destek sağlayacaktı Kiliseye? Fazla olarak, Kilise makamlarında en çok kazanç getiren noktalarda yer alanlar genç soylulardı; çoğu kez de ailenin en küçük oğulları. Oysa. Reformun en gayretli savunucuları, Almanya, güney-batı Fransa, İngiltere, İsveç ve kimi öteki ülkelerin soyluları arasından çıktı. Protestanlığın Almanya’da, İngiltere’de ve İskoçya’da zaferini belirleyen de, gerçekten soyluların bu katılışı olmuştur. Bu aykırılığın nedenini, ideolojik alanda aramamalı; maddî yaşamın kendisinden doğmuştur bu. Soylular, reformcu düşüncelerin özüne bile girmeden, doğmakta olan sosyal hareketlerden, kendi sosyal çıkarları adına yarar sağlamanın arkasına düştüler.</span></p>

  <p class="calibre_4"><span class="calibre_1">Burjuvazi, yeni bir ilahiyat, insanın Tanrı karşısındaki tutumuna ilişkin yeni bir öğreti, yani yeni bir ahlâk gereksinmesi içindeyse, soylular da, Kilisenin elindeki hesapsız servetleri, özellikle de</span> <span class="bold"><span class="calibre_1">toprakları ele geçirmek</span></span> <span class="calibre_1">için bir bahane arıyorlardı. XVI. yüzyılın soylularının, büyük çoğunluğuyla, eski zenginliği yoktu artık; öyle olduğu için de, yanından yöresinden alabildiğine kırpılmış topraklarını kuşatan o hesapsız Kilise mülklerine çevirmişlerdi gözlerini. Burjuva Reformu, Kilisenin mallarını dinden bağımsızlaştırıp dünyasallaştırmayı isterken, soylular omuz verdiler buna; ve böylesi bir reform, göründüğü kadarıyla, feodal toplumun temellerini de tehlikeye atmıyordu. Son olarak, soylular ve krallık iktidarı, burjuvazinin, Kilisenin cismanî iktidarına karşı giriştiği mücadeleye hoş bir gözle bakabilirlerdi. Kiliseyi, yalnız ve yalnız öte dünya yaşamıyla uğraşır duruma getirmek: Avrupa monarşilerinin her gece gördükleri bir düştü bu.</span></p>

  <p class="calibre_5"><span class="calibre_1">HALK KİTLELERİ VE REFORM</span></p>

  <p class="calibre_4"><span class="calibre_1">Reformcu harekette,</span> <span class="bold"><span class="calibre_1">halkın aşağı-tabakaları</span></span> <span class="calibre_1">önemli bir rol oynadılar: Reform lehine coşkun bir halk akımı oluştu. Burjuvazinin başlattığı Reform karşısında, ezilen kitlelerin tutumu, bir bütün olarak ne oldu? Bizi şimdi burada ilgilendiren de bu. Hali vakti yerinde kentlilerle aynı Sınıfa giren aşağı halk tabakası. Reformun itici gücü oldu. Şurası gerçektir ki, halk kitleleri kendi ilahiyatlarını bir formüle kavuşturduklarında, reformun yaydığı düşüncelerin pek uzağındaydı düşündükleri. Öyle de olsa, bu kitleler, Reforma hemen her zaman destek oldular; özellikle de başlarda. Şaşmamalı da buna. Halkın bu aşağı tabakaları çoğunlukla burjuvazinin çektiği acıları çekiyordu. Ucuza gelecek bir Kilisenin kurulması, dertlerini büyük ölçüde hafifletecekti onların da.</span></p>

  <p class="calibre_4"><span class="bold"><span class="calibre_1">Köylülüğün</span></span> <span class="calibre_1">tutumu çok daha karmaşık oldu. Yerel âdetin sürmesinde yararları bulunduğu hallerde, köylüler, uzağında kaldılar Reformun; çünkü, Kilisede yapılacak yeniliklerin, toprak mülkiyeti ile rant ilişkileri konusunda yerleşik âdetleri sarsacağının korkusu içindeydiler, ileride göreceğimiz gibi, din savaşları Zamanında Fransız köylülerinin tutumu böyle oldu. Buna karşı, soylularla Kilisenin senyörleri rant ve toprak konusunda köylülere karşı mücadeleye başladıklarında, bir başka deyişle, toprak sahibi sınıflar, yerleşik tarım rejimini kendi yararlarına bozmayı istediklerinde, köylüler, halkçı reforma etkin olarak katılmaya hazırdılar; çünkü, geleneksel haklarını daha iyi savunabilmek için, onda ideolojik bir destek bulacakları umudundaydılar.</span></p>

  <p class="calibre_4"><span class="calibre_1">Reformun, esas olarak, sosyo-ekonomik ve siyasal öncülleri ile, hareketin başladığı sırada güçlerin dağılımı bunlardı işte.</span></p>

  <p class="calibre_5"><span class="calibre_1">REFORM VE HÜMANİZMA</span></p>

  <p class="calibre_4"><span class="calibre_1">Hümanizma, zaman bakımından Reform’dan öncedir: özü bakımından da. Bunlar, burjuva çağının sahnesinde ortaya çıkmış iki ideoloji biçimiydi ki, karşılıklı olarak birbirlerini etkilemiş ve XVI. yüzyılda Avrupa halklarının tüm manevî yaşamına damgalarını vurmuşlardır. Denebilir ki, Reform,</span> <span class="bold"><span class="calibre_1">hümanist düşüncelerin</span></span><span class="calibre_1">, geleneksel düşünce ve biçimlere alışkın</span> <span class="bold"><span class="calibre_1">halk kitlelerinin anlayabileceği ses perdesine aktarılması</span></span><span class="calibre_1">ydı.</span></p>

  <p class="calibre_4"><span class="calibre_1">Gerçekten, bu düşüncelere verilecek biçim, o devirde, dinsel olabilirdi ancak. Özellikle, Engels’in dediği gibi, Orta Çağ’da, «kitle, duygularını dinsel bir gıdayla besliyordu; böylece, coşkun bir harekete yol açmak için, kendi çıkarlarının dinsel bir rüküşlükle karşısına çıkması gerekiyordu». Bir başka deyişle, Reformun dili, tutkuları ve düşleri, hümanist ideolojinin ileri sürdüğü aynı sosyal ve ahlâkî amaç ve görüşleri saklıyordu örtüsü altında. Kısacası, reformcular ve hümanistler, aynı düşünsel gelişmeyi tanımamış kitlelere güveniyor; ve bunu yaparken de, kendine özgü bir dil ve bir simgeye başvuruyorlardı. Kimi, Kutsal Kitap’tan alıyordu bunları; kimi de Eski Yunan ve Roma’nın pagan mirasından. Kuşkusuz, kültürel ve tarihsel planda, ayırımlar pek büyüktü; çünkü, her iki halde de, halkın manevî gelişimi, birbirinden bütünüyle farklı bir yol izlemişti. Ancak, sosyal ve ahlâkî planda, bu iki ideoloji biçiminin ortak birçok yanları vardı. Her iki halde de, burjuva bireyciliği, korporatif rejimin engellerini karşısına almak zorunda kaldı; hareket etmek susuzluğu, seyretmekle zıtlaşıyor, kişiliğini dayatmak ve başarmak arzusu, sofulukla «iyi eylemler»de bulunmak isteği ile atbaşı gitmiyordu. Kısacası, burjuva ahlâk ve estetiği Katolikliğin ahlâk ve estetiğine çarpıyordu.</span></p>

  <p class="calibre_4"><span class="calibre_1">Hümanizma,</span> <span class="bold"><span class="calibre_1">birçok görünüş altında</span></span><span class="calibre_1">, Reformu hızlandırdı. Basımcılığın yayılması, kitapları, geniş kitlelerin eline verdi. XVI. yüzyılda, Basel’de, 16 basımevi vardı; Augsbourg’ta 20, Kolonya’da, 21, Nurenberg’te de 24. Nurenberg’te Coberger, 100 işçi çalıştırdığı 24 makinede basıyordu kitapları. Kitaplar Frankfurt. Salzburg, Nordlingen ve Ulm fuarlarında hayli sürüm yapıyordu. XVI. yüzyılın ilk yarısında, Almanya’da dokuz üniversite açılmıştı (Viyana, Heidelberg, Erfurt, vb.). Bunun yanı sıra, büyük kütüphaneler kurmak, sanat eserleri toplamak hoş karşılanan bir şey oldu. Çeşitli ülkelerde, hümanistlerin halk diline kazandırdıkları Kutsa! Kitap çevirileri, hıristiyan kuralların bilimsel eleştirisine girişmek olanağını verdi; git gide daha fazla sayıda mümin İncil’i adayabiliyordu. Ama, aynı zamanda, yeni yorumlar da başgösterdi, bu arada kuşkular da. Yalnızca Almanya’da, Luther’in yaptığı çeviriden önce yirmi çeviri gün ışığına çıkmıştı. Bu olay, onun öğretisinin niçin öyle hızla yayıldığını -büyük ölçüde- açıklar bize: Kitleler, Kutsal Kitab’ın ailecek okunması yoluyla hazırlanmışlardı.</span></p>

  <p class="calibre_4"><span class="calibre_1">Son olarak, hümanistlerin, «İncil’in saflığı»ndan uzaklaştığından dolayı Kiliseye yönelttikleri saldırılar; bilgisizlikleri, ahlaksızlıkları, dünya işlerine dalmaları, sözlerindeki skolastik ve böbürlenme, giderek boş inançlara inanmalarından dolayı din hizmetlilerine karşı yapılan suçlamalar, müminlerin gözünde saygınlıklarını büyük ölçüde azaltmıştı hepsinin; o kadar ki, bu müminler, yeni bir Kilise vaazedenlerîn sözlerine kulak vereceklerdir çok geçmeden. XV. yüzyılda bir Alman hümanisti öyle yazar. «Manastır yapılacak zaman değildir artık, yakında onları yıkma dönemi açılacak». Alman hümanizmasının bir başka temsilcisi, Mutian Ruf da, -üstüne basa basa- şöyle der: «Rahiplerin söylediklerinden çok daha fazla, filozofların sözlerini değerlendirmesini öğrenin!». Kendisini dinleyenlere, hıristiyan dogması hakkındaki düşüncelerini gizlemeyi öğütlemekten başka bir şey yapamıyordu. Kendisi de, âyinlerdeki törenlerin dış görünüşlerindeki şatafata bakıp Katolik kiliseyi aşağılıyordu: «Kutsal Kitap’ta, diyordu, bir alay zırva vardır»». Ruf, ölü gömme törenlerini de reddediyordu.</span></p>

  <p class="calibre_4"><span class="calibre_1">Bu türden düşünceler ve görüşler, kafaları Reforma hazırlıyordu hiç kuşkusuz.</span></p>

  <p class="calibre_5"><span class="calibre_1">REFORM ÖNCESİNDE ROMA KİLİSESİ</span></p>

  <p class="calibre_4"><span class="calibre_1">Katolik Roma Kilisesinin, Avrupa feodalizminin siyasal sistemi içindeki durumu, XV. yüzyılın sonuna doğru köklü biçimde değişmişti. Onun, feodal parçalanma dönemi boyunca Avrupa dünyasının üstünde kendisine bir yer sağlamış olan merkezî niteliğinin, zamanla</span> <span class="bold"><span class="calibre_1">merkezîleşmiş feodal monarşilerin güçlenişinde</span></span> <span class="bold"><span class="calibre_1">ciddî bir engel</span></span> <span class="calibre_1">olduğu oraya çıktı. Bununla beraber, Papalık, ne Kilisenin başı olmaktan vazgeçmeyi düşünüyordu, ne de Avrupa’da en üstün senyör rolünü oynamaktan. Öyle olduğu için de, ülkelerin iç ve dış siyasal işlerine karışıyordu. İngiltere ile Fransa, Papalığın iddialarına az-buçuk karşı koymayı becermişlerdi; parçalanmış Almanya ile İtalya ise, istediği zaman pençesine alacağı birer ülke olarak duruyorlardı. Papalığın geçmişteki büyüklüğü, otoritesinin tartışılmaz niteliği, canlılığını yitirip silikleştiği ölçüde, Vatikan’la piskoposluk dairelerinde, insanların gözüne git gide daha batan şeyler vardı: Ahlaksal çürümüşlük, dinsel konularda sömürüp çıkar sağlama, eş-dost ve hısım-akraba kayırıcılığı. Katolik Kilise,</span> <span class="bold"><span class="calibre_1">dev bir malî örgüt</span></span> <span class="calibre_1">haline gelmişti ve müminlerin saflığını sömürmek için fır dönüyordu. Vatikan’da işlemler öylesi bir hünerle yapılıyordu ki, onu, pek de yerinde olarak, Avrupa’lı bankerlerin ilk okulu olarak gösterebiliriz. Tüm Katolik dünya, bucaklara ayrılmış ve herbirinin başına da Papalığın gelirlerini toplayan tahsildarlar geçirilmişti.</span></p>

  <p class="calibre_4"><span class="calibre_1">Avrupa ülkelerinin Kilisece soygunu, en kaba boyutlarına ulaştı. Para sızdırmak için her bahaneye başvuruluyordu; gün geldi, inançlar tiksinti verecek biçimde kötüye kullanılır oldu. Ayin, gerçek bir ticaret işletmesi olup çıkmıştı. Papanın maliyecilerinin utanmazlığı, en açık biçimiyle,</span> <span class="bold"><span class="calibre_1">günahların kilisece bağışlanması</span></span> <span class="calibre_1">(indulgence) ticaretinde gösteriyordu kendisini; devrin en hayasız aldatması bu idi. Birbirleriyle kıran kırana yarışan çeşitti manastırlar ve tarikatlar arasında, ermişlere tapma öylesine boyutlara erişti ki. İsa bile unutuldu. Ermişlerden arta kalan artıkları ululamaya gelen müminleri kendilerine çekmek için, manastırlar arasında gerçekten bir yarışmadır başladı. Saksonya’da Ermiş Anne manastırı 5000 kalıntı toplamıştı elinde; bunların arasında «İsa’nın doğduğu zaman içine konulduğu yemlikten gelen saman», «Bakire Meryem’in sütü», «gerçek haçtan bir parça»... da vardı.</span></p>

  <p class="calibre_4"><span class="calibre_1">Hümanizmanın doruğa çıktığı bir sırada, böylesi uygulamalar, pek doğaldır ki, tiksinti uyandırıyor ve protestolara yol açıyordu. Kilise, geçmişteki manevi egemenliğini yitirmişti. Skolastik, derin bir bunalım geçiriyordu. İmanı akılla haklı çıkarmak, giderek bilmeyi sınırlandırmak yerine, XVI. yüzyılın başlarından başlayarak,</span> <span class="bold"><span class="calibre_1">akıl imanın karşısına çıktı, zincirlerinden kurtuldu ve</span></span> <span class="calibre_1">-en azından- bu dünya ile ilgili işlerde</span> <span class="bold"><span class="calibre_1">bağımsızlığını ileri sürdü</span></span><span class="calibre_1">. Kilise, boş inançların bir yığınıydı artık; aylak aylâk dolaşan, cahil ve açgözlü bir papaz güruhunun barınağıydı bu. Yeni bir çağın dayattığı sınavın üstesinden gelemezdi.</span></p>

  <p class="calibre_4"><span class="calibre_1">Bir reform, egemen sınıf bakımından bile kendisini dayatıyordu.</span></p>

  <p class="calibre_5"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">LUTHER’Cİ REFORM</span></span></p>

  <p class="calibre_4"><span class="calibre_1">XVI. yüzyıl burjuva reformunun habercisi</span> <span class="bold"><span class="calibre_1">Martin Luther</span></span> <span class="calibre_1">(1483-1546) oldu.</span></p>

  <p class="calibre_5"><span class="calibre_1">MARTİN LUTHER</span></p>

  <p class="calibre_4"><span class="calibre_1">Luther. Saksonya’da Eisleben’de, hali vakti yerinde bir madenci ailesinde dünyaya geldi. Babası, kirayla birkaç eritme fırını ve Mansfield yakınında maden ocakları işletiyordu. Baba Luther’in oğlu için düşündüğü, hukuk mesleği idi. Ataerkil bir nitelik taşıyan ailede olsun, sert bir Katolik eğitimin yapıldığı okulda olsun, genç Martin’i bir reformcu olmaya yöneltecek hiçbir şey yoktu aslında. 1501’de, Erfurt Üniversitesine girer. Üniversitede. Occam yorumuna göre nominalizm pek modaydı; Luther, Occam’ın öğretisinden etkilendi. Bu öğretiye göre, yalnız ve yalnız iç dünyada duyulan Tanrı esini imana götürebilir ve tıkıl tanıtlayamazdı bunu. 1505’te Luther, felsefede ustadır: babasının esefle karşıladığı ilâhiyat mesleğini seçer. Augustin’lerin yanına girer. İlahiyat üstüne incelemeleri, hep nominalist öğretilerin etkisinde olmak</span> <span class="calibre_1">üzere, birbirini izler. Occam, örneğin dindeki kutsallaştırma</span> <span class="calibre_1">eylemlerinin bütünüyle manevî şeyler olduğunda ısrar ediyordu;</span> <span class="calibre_1">böylece, Papa’nın dinsel otoritesine kuşku düşürüyor ve hıristiyan imanını kurtuluş öğretisinin bağrına yerleştiriyordu. 1509’da Luther, felsefe doktoru unvanını alır ve Wittenberg Üniversitesi’nde ders vermeye başlar. 1517 yılında, günahların kilisece bağışlanması belgesinin satışı konusunda Papalıkla arasında çıkan uyuşmazlıktan sonra, Luther, Katoliklikten git gide ayrılır ve 1520’de Roma’ya bağları kesin olarak kopar.</span></p>

  <p class="calibre_4"><span class="calibre_1">Papa da aforoz eder onu.</span></p>

  <p class="calibre_4"><span class="calibre_1">Luther’in öğretisi, kademe kademe gelişti; ama, dört dörtlük bir niteliğe kavuşamadı hiçbir zaman. Kutsal Kitabın günü geçmiş skolastik yorum biçimlerini reddederken, Luther, dogmaların tarihsel anlamına varabilmek için, gramer açısından ve tarihsel bir çözümlemeye gitti.</span></p>

  <p class="calibre_4"><span class="calibre_1">Luther’in öğretisinin dayandığı düşünce,</span> <span class="bold"><span class="calibre_1">iman yoluyla aklanma</span></span> <span class="calibre_1">idi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Katolik öğreti, bilindiği gibi, Tanrıyı, insan eylemlerinin yüce yargıcı olarak sunuyordu; ve, bu Tanrı, korkunç derecede soğuk ve kaygısızdı. Müminler, Tanrı korkusu içinde, kurtarıcı yanında şefaatte bulunsunlar diye, Bakire Meryem’e ya da ermişlere güvenip kendilerini bırakıyorlardı. Luther, şu görüşten hareket ediyordu: Mümin, ne denli az olursa olsun, Tanrıya yaklaşmakta mutlak olarak güçsüzdür. Sonsuz olarak yetkin Tanrıyla, ilk günahla lekelenmiş insan arasındaki zıtlık öylesine giderilemez durumdaydı ki, Luther, «ermişlik»e -ne ölçüde olursa olsun - ulaşmak yolunda her türlü girişime bir küfür olarak bakıyordu. Böylece, insanın kendisi, kendi kurtuluşu için hiçbir şey yapamaz: ve bu kurtuluş, iyi eylemleri için insana sunulmuş bir «ödül» de değildir. Kadiri mutlak, sonsuz derecede rahman ve rahim olan Tanrı kurtuluşa götürür; ve onun için insanın nitelik ve değerlerinin hiçbir hükmü yoktur İnsanlığın kurtuluşu. Tanrının oğlu İsa’nın, bütün insanlar adına acı çekmesiyle sağlanmıştır. Luther, müminden, bu özveriye, imanıyla katılmasını ister yalnız. Kurtuluş, sadece tanrısal yargılamanın bir sonucu olduğu için, müminin «güzel eylemler»i boşunadır. Kurtuluşu, bu iyi eylemlerde, yani kilise’nin kurallarına, giderek sofuluğun dış görünüşlerine uymada gören Katolikliğin 180 derece zıddıydı bu düşünce.</span></span>
  </blockquote>

  <blockquote class="calibre_6">
    <span class="italic"><span class="calibre_1">Böylece, iyi eylemlerin ödülü diye ortaya çıkan Katolik yorumunu reddederek, Luther, İncil’le ilgili kendi yorumunu yapar: Tanrının, katılmasını beklemeksizin, insana bahşettiği sonsuz yarlıgama, iman bile, bir değerlilik, bir onur değildir. Yeni bir «bağışlama» doğuyordu bundan. Tanrıdan gelen ve insanlara ruhbanın eliyle götürülen «bağışlama», Luther’in anladığı biçimiyle, müminin vicdanında sürekli hazır bir güç haline geliyordu; bu güç, yine kişide her zaman varlığını sürdüren ilk günahla mücadele etmesi olanağını sağlıyordu ona, giderek kurtuluşa erişmesini.</span></span>
  </blockquote>

  <blockquote class="calibre_6">
    <span class="italic"><span class="calibre_1">Luther’in öğretisi, -insanın Tanrı karşısındaki tutumu olan- imanı, müminin iç dünyasındaki bir durum, açıktan açığa</span></span> <span class="italic"><span class="bold"><span class="calibre_1">bireysel bir iş</span></span></span> <span class="italic"><span class="calibre_1">haline getiriyordu: Mümini, Kilise kurallarının tüm baskısından kurtarmak, çoğu kez külfetli ve masraflı iyi eylemlerde bulunmak borcundan, kısaca, imanı temsil eden Kilise’nin önünde «değerler»ini arttırmak borcundan azat etmekti bu. Ve sonra, iman, İsa’nın bütün insanlığın kurtuluşu adına çektiği acıya inanan mümine Tanrıca verildiğinden, Kilise, Tanrıyla mümin arasında tek aracı olduğunu ileri süremeyecekti artık; bunun gibi, ayinleri yönetenlere de, Tanrının bağışlamasını kabul edip, onu, Tanrıya ulaşması için günahkâra götüren tek hıristiyanlar olarak bakılamayacaktı bundan sonra. Luther’in Kilisesinde, rahibin yerine papaz geçmişti. Onun rolü, özel bir hazırlanışla, Tanrı kelâmını müminlere taşımaktı; ama, hiçbir şey, onu, inananlar topluluğunun öteki üyelerinin üstüne çıkaramazdı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Luther’ci ilahiyata göre, «Tanrı, insana doğrudan doğruya hitap eder»; onun kelâmını taşıyan da, Kutsal Kitap’tır. İkinci temel dogma çıkıyordu bu durumdan:</span></span> <span class="italic"><span class="bold"><span class="calibre_1">Kutsal Kitap</span></span></span><span class="italic"><span class="calibre_1">,</span></span> <span class="italic"><span class="bold"><span class="calibre_1">İmanın tek kaynağıdır</span></span></span><span class="italic"><span class="calibre_1">. Kutsal geleneklerin yanılmaz olduğu gerçeğinin, bir başka deyişle, «Kilise Babalarının yazdıklarının reddedilmesi demekti bu; Konsil kararlarıyla. Papalık bildirilerinin de. Bütün bunlar, diyordu Luther, Katolik öğretinin söylediğinin tersine, yanılmazlıkları söz konusu olmayan insanların eseridir. Bu yazılarda, böylece havli yanlış, hâttâ dine aykırılıklar vardı Bu sonuçlar. Katolik Kilisesinin geleceği için</span></span> <span class="calibre_1">pek</span> <span class="italic"><span class="calibre_1">çarpıcı idi; çünkü, Katolik uygulamada. Kutsal Kitabın uygun görmediği, haklı çıkarmadığı her şeyi reddediyordu. Ona, Protestan Kilise denmesi de bu yüzdendir. Luther’cilik ermişlere, suretlere tapmayı, diz çöküp yalvarmayı ve haç çıkarmayı, mihrabı ve çileyi reddediyordu</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Bununla beraber, Luther’cilik, dinsel bireyciliği mantıksal sonucuna götürmüyor, yani dış görünüşten başka bir şey olmayan, bir din kurumu olarak</span> <span class="bold"><span class="calibre_1">Kiliseyi yadsımaya gitmiyordu</span></span><span class="calibre_1">; Kilisenin müminin kurtuluşundaki rolü üzerine olan tartışmayı çözülmemiş bir halde bırakıyordu. Yedi kutsal eylemden üçünü saklı tutuyordu: Vaftiz. İsa’nın etini ve kanını temsil etmek üzere, ekmek ve şarap kullanılarak yapılan kutsallama ayini ve tövbe idi bunlar.</span></p>

  <p class="calibre_5"><span class="calibre_1">LUTHER’İN SOSYAL VE SİYASAL GÖRÜŞLERİ</span></p>

  <p class="calibre_4"><span class="calibre_1">Reformu, yalnız Kilise ile sınırlandırmayı istediği için, Luther’e göre, «</span><span class="bold"><span class="calibre_1">hıristiyan özgürlüğü</span></span><span class="calibre_1">», imanın bir parçasıdır; imanın ise, dünyasal toplum umurunda değildir. Hıristiyan özgürlük ise, onun yorumuna göre, her hıristiyanın, kişisel inancına dayanarak, kendi Tanrısına doğrudan doğruya «yakınlaşması»ndan başka bir şey değildir. Dünyasal konular bakımından ise, o, iktidarda bulunanlara, tam bir alçakgönüllülükle boyun eğmelidir; çünkü, bu iktidar sahiplerini, «Tanrı, hoşgörüyle karşılar». Luther, biraz sert de olsa, halkı okşayıcı tüm belagatini, papazlara karşı yönetir: Kudas ayininde Kilise çanağını müminlerden esirgediği için, Hıristiyan özgürlüğünü yüzyıllar boyunca çiğnemekle suçlar onları; günah çıkarmayı ruhbanın tekeline sokmak, giderek günahların bağışlanmasını pişmanlıktan önceye almakla bir de. Ne var ki, aynı zamanda, tüm umutlarını da, Kilise’yi Roma’nın vesayetinden kurtarabilecek güç olarak, İmparatora, prenslere ve şövalyelere bağlar. Onların yaptıkları baskı ise, Luther’in gözünde hıristiyan özgürlüğünü hiç de sınırlandırmıyordu.</span></p>

  <p class="calibre_4"><span class="calibre_1">1520 yılında yayınladığı,</span> <span class="italic"><span class="calibre_1">Hıristiyan Özgürlüğü Üstüne Küçük Kitap</span></span> <span class="calibre_1">adlı yergisinde, Luther, bu özgürlüğün, başkasına hizmet zorunluğundan kurtulma olarak yorumlanmaması gerektiğinin altını çizer.</span> <span class="italic"><span class="calibre_1">Dünyasal Otorite</span></span> <span class="calibre_1">(1532) adlı eserinde, Luther, iki düzene, dünyasal düzenle manevî düzene ilişkin öğretisini açıklar. Dünyasal olan, manevî olana hizmet etmekle beraber, ilâhî hukuka değil, doğal hukuka girer o; böylece, hıristiyan özgürlüğün ilkeleri, asıl anlamlarıyla, ona uygulanmazlar. Luther, daha da ileri giderek, hıristiyandan,</span> <span class="bold"><span class="calibre_1">dünyasal otoriteye boyun eğmeyi</span></span> <span class="calibre_1">istiyordu; çünkü, yetkin olmasa, hatta haksız da olsa, dünyasal düzen, manevî özgürlüğe olanak sağlar; hıristiyan düzene hizmet eder. Luther, vicdanı (iman), dindarlığın dış görünümü bakımından kurtarıyor, ama bir toplumun üyesi, bir İçişi olarak, insanı, kurulu dünyasal düzenin boyunduruğu altına sokuyordu.</span></p>

  <p class="calibre_5"><span class="calibre_1">LUTHERCI REFORMUN BELLİ BAŞLI AŞAMALARI VE TARİHSEL SONUCU</span></p>

  <p class="calibre_4"><span class="calibre_1">Başlarda, inanmış bir Katolik olarak, Luther, Roma ile bir kopuşu hiç de düşünmüyordu. Ancak, Alman toplumunun çeşitli katmanlarınca uzun bir tarihten beri beklenen söz bir kez ağızdan çıkınca, bir sosyal güç haline geldi ve Luther’i de arkasından sürükledi; ne var ki, o, duraksamasız girmedi bu yola, çünkü sonuçlarından korkuyordu. Tarihin cilvesi şurada ki. «şimşeği</span> <span class="calibre_1">çakıp», Almanya’nın tanıdığı en büyük devrimci fırtınayı koparma, yaradılıştan pısırık ve görüşleri bakımından pek tutucu</span> <span class="calibre_1">olan Luther’e</span> <span class="calibre_1">düştü.</span></p>

  <p class="calibre_4"><span class="calibre_1">Kısaca anlatalım gelişmeleri.</span></p>

  <p class="calibre_4"><span class="calibre_1">1517’de Johannes Tetzel adında bir dominiken keşişi, yanında banker Fugger’in adamları, Wittenberg dolaylarında görülür; kıçını yırta yırta -çok affedersiniz! - Papa’nın günah bağışlama belgelerini satmaktadır. 31</span> <span class="calibre_1">Ekim 1517’de de, Luther, Wittenberg Üniversitesi Kilisesinin kapılarına</span> <span class="bold"><span class="calibre_1">95 tez</span></span><span class="calibre_1">’ini asıp, ilân eder. O sıralarda, Kilisenin kutsamaları, kural ve hiyerarşisi ile, tüm katolik inançlarını sürdürüyordu henüz: «Tanrı, yardımcısı rahibe bakmadan, kimsenin suçunu bağışlamaz!» diye yazıyordu 7’nci tezde; öteki tezlerde de, Papalığın otoritesini savunuyordu. Roma’dan ayrıldığı tek nokta, günahların bağışlanmasındaki uygulama üstündeydi. Şu düşünceyi ileri sürüyordu Luther: Kilise’nin görevi, günahları ertelemek değil, önlemektir; Papalığın günah bağışlamaları Tanrı korkusunu ortadan kaldırıyorsa, bundan da zararlı hiçbir şey olamazdı.</span></p>

  <p class="calibre_4"><span class="calibre_1">Ne var ki, Luther, Tanrı’nın bağışlamasının müminlere geçirilmesinde rahiplerin rolünü yadsımıştı daha önceden. İnsan, Tanrı esinini, rahiplerin yardımı olmaksızın kendi içinde duyar. Ruhban, müminleri yalnız yatıştırmakla görevli değildir; onlara korku da aşılmalıdırlar. Yoksulların ve bahtsızların yardımına koşmanın, bir bağışlama satın almaktan çok daha iyi olduğunu sokmalıdır hıristiyanların kafalarına: Biri, insanı daha iyi yapar; ama öteki, «cezasız kaldığı bilinci»ni aşılayarak daha kötü hale getirir. Tezlerinde Luther, özellikle Kilisece günahların bağışlanması uygulaması karşısındaki tutumuyla alt edilemez durumdaydı.</span></p>

  <p class="calibre_4"><span class="calibre_1">Luther, tezlerinin dar bir rahip çevresinde kalacağı inanandaydı; tersi oldu: Hemen Almancıya çevrildi bunlar ve alabildiğine yayıldı. Luther, bir zaman için, Katolik Roma Kilisesinin Almanya’da kazandığı önemden hoşnut olmayanların düşüncelerine egemen oldu: ve toplumda, bu Kiliseye karşı çıkma isteğini ortaklaşa duyan çeşitli katmanları kendine çeken bir kutup haline geldi.</span></p>

  <p class="calibre_4"><span class="calibre_1">Çok geçmedi, ilahiyatçılar ve yüksek rütbeli papazlar, Luther’e saldırmaya başladılar. Dört bir yandan suçlamalar geliyordu: Dinden sapmakla, Hus’çu olmakla suçluyorlardı onu. Luther, birçok kez durumunu aydınlatmak zorunda kaldı.</span> <span class="calibre_1">Ne var</span> <span class="calibre_1">ki, düşmanlarının saldırısı arttığı ölçüde, o da</span> <span class="calibre_1">Roma çizgisinden ayrılıyordu git gide. 1518 yılının Ağustosunda, Roma’ya çağrıldı. Bu yolculuğun, ölüm ya da Vatikan’ın yeraltı hapishanelerin</span><span class="calibre_1">de</span> <span class="calibre_1">ömür boyu hapis anlamına geldiğini biliyordu. Ancak, Luther, güçlü</span> <span class="calibre_1">koruyucuların lütfuna uğradı. Saksonya Seçmeni Bilge Friedriche, Luther’in sorgusunun Almanya’da yapılması konusunda ısrar etti. Vatikan’ın görevlendirdiği Kardinal Caetani, bir görüşme için Augsburg’a geldi. Maximilien ölmüştü ve yeni imparator için eli kulağındaki seçim, Papa’yı ödün vermek zorunda bırakıyordu. Kardinal, Luther’in söylediklerini geri alması için çabaladı. Ancak Luther de, yanlış yolda olduğunun Kutsal Kitab’a dayanılarak tanıtlanmasını istedi ondan. Papa’nın elçisi, reformcuyu dinledikçe, karşısında, «kaşarlanmış ve tehlikeli bir sapkın»ın bulunduğu inancına varıyordu git gide. Luther de, onu egemenliği altına almak kararını yürüttü günden güne ve Papa’nın hiç de yanılmaz olmadığını açıkladı.</span></p>

  <p class="calibre_4"><span class="calibre_1">Gece olduğunda, Luther, Papalık elçisinin vardığı sonucu beklemeksizin kenti terketti. Elçi ise, Seçmen’de, Luther’in Roma’ya teslim edilmesini boşuna deneyip durdu. Friedriche, sapkınlığın yansız bir yargıç ya da bir Konsilce tanıtlanmadıkça, kesinlikle reddetti bunu. Koruyucusunun sarsılmadan direndiğini gören Luther de, Almanya’dan kaçma tasarısından vazgeçti.</span></p>

  <p class="calibre_4"><span class="calibre_1">1519 yılı Haziranında Leipzig’te bir tartışma oldu. Aradan geçen zaman içinde, Luther de, tezlerinden kimini gözden geçirdi: Papalık iktidarının gerekli, hatta meşru olduğundan kuşkulanıyordu artık. Tartışmaya katılmak zorunda kaldığında, Papa’nın otoritesinin tanrısal hukuka değil -çünkü Kutsal Kitap böyle bir makam tanımıyordu- insanların koyduğu hukuka dayandığını, giderek Papa’nın hiç de yanılmaz olmadığını söyledi; Roma Kilisesinin, başkalar, üzerinde, kendisine emretmek hakkını veren hiçbir üstünlüğü olmadığını açıkladı; Konsillerin, yanılma tıynetlerinde olan insanlardan oluştuğu için, yanlış yapabileceklerini, yanlışlar da yaptıklarını belirtti; sonuç olarak, imana ilişkin her sorunda tek yüce makam vardı ona göre: Kutsal Kitap. Kendisinin Wyclif’in, Hus’un ve öteki sapkınların izleyicisi olduğu konusundaki suçlamalara karşı da, Luther, çoğu noktada onlar gibi düşündüğünü açıkladı. Luther, Papa’nın aforoz etme yetkisini de tartışıyordu; ona göre, Kilise, bir manevî topluluktu ve kimsenin de onun üzerinde otoritesi yoktu.</span></p>

  <p class="calibre_4"><span class="calibre_1">Leipzig tartışmasının belgeleri, bir sonuç çıkarılsın diye, Paris ve Erfurt Üniversitelerine gönderildi. Erfurt Üniversitesi, bu konuda yetersiz olduğunu söyledi; Sorbonne ise, yanıtını 1521 yılı Nisanına değin bekletti.</span></p>

  <p class="calibre_4"><span class="calibre_1">Oysa, Luther’in öğretisinin temel tezlerinin ete kemiğe bürünmesi de bu yıllar içerisinde oldu. Ne var ki, 1520 yılı Eylülünde, Papa, reformcuyu sapkın diye mahkûm eden kararını ilân ediyordu. 60 gün içinde, söylediklerini geri alması, yoksa aforoz edileceği belirtiliyordu bununla. Luther’in bütün yazdıkları, ateşte yakıldı. Luther de, gerilemeyi asla düşünmüyordu. Ünü halk arasında öylesine yaygınlaşmış ve otoritesi geniş kitlelerce öylesine tanınmıştı ki, bu türlü tehditlere pabuç bırakacak durumda değildi. Leipzig’te, Erfurt’ta, Viyana’da, Papalık kararının kopyaları parçalandı; başka yerlerde piskoposlar, halkın harekete geçmesinden korkarak, onu yayınlamadılar bile.</span></p>

  <p class="calibre_4"><span class="calibre_1">O tarihten başlayarak, Luther, Tanrı’nın bir aracı olarak görmeye başladı kendisini; Papa suretinde ortaya çıkmış olan Deccal’a ve Şeytan’ın ortağına karşı savaşmak amacıyla görevlendirilmişti. Roma Kilisesi, bir «haydut yuvası», «günahkârların en utanmazı», «günah diyarı» idi gözünde. Papa’nın saptadığı 60 günün sonunda, Luther, herkesin gözü önünde, Papalığı ve Kilise hiyerarşisini savunan yığınla eseri ve Papalık kararını yaktı.</span></p>

  <p class="calibre_4"><span class="calibre_1">Roma ile kopuş tamdı artık.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Aynı yıl, Luther’in, Reformun geleceği için pek önemli üç yeni kitabı yayınlandı.</span></span> <span class="italic"><span class="bold"><span class="calibre_1">Alman Soylularına Bildiri</span></span></span> <span class="italic"><span class="calibre_1">adını taşıyan birincisi, imparatoru, prensler, ve şövalyeleri, Kilisede reform yapmaya, yani Papanın iktidarını tasfiye etmeye çağırıyordu; görevlerini Almanya'daki başpiskoposlardan birine devrederek, Romanın uyguladığı sömürüden ülkeyi kurtarmaya da bir çağrıydı bu; ayrıca, kilise mallarının dünyasallaştırılmasını, manastır tarikatlarının feshedilmesini, rahiplere evlilik hakkının tanınmasını -Luther’in kendisi de 40 yaşındayken evlendi- ve, son olarak da, sapkınlık suçlamasıyla başlanmış koğuşturmalara son verilmesini istiyordu. Sapkınları, akla dayanan kanıtlarla yenmek gerekir diyordu, ateşle değil.</span></span>
  </blockquote>

  <blockquote class="calibre_6">
    <span class="italic"><span class="calibre_1">İkinci yergi kitabı, 1520 yılında</span></span> <span class="italic"><span class="bold"><span class="calibre_1">Babil Esareti</span></span></span> <span class="italic"><span class="calibre_1">adıyla yayınlanır. Luther, o eserinde, bütün hıristiyanların olan Kilisede, hiyerarşiyi tekeline alarak, kutsamaların özündeki anlamı kararttığından dolayı Papalığı mahkûm eder. Hıristiyanların evrensel rahipliğini öğütler; çünkü, tüm Hıristiyanlar, kutsallığın simgelerine sahiptirler, der. Hepsi de rahip olduğundan, Kutsal Kitabı vaazetmek ve dinsel eylem ve işlemleri yönetmek</span></span> <span class="italic"><span class="calibre_1">için aralarından kimin ehil olduğunu kendilerinin belirlemeye hakları vardır. Papa, hırisriyanları, Kilisenin kutsal çağrılarıyla Kudas ayinini ellerinden aldığı için, yüzyıllar boyu kölelikte tutmuştur. Aslında, tek bir dinsel eylem vardır. İsa’ya iman ederek, günahların bağışlanması.</span></span>
  </blockquote>

  <blockquote class="calibre_6">
    <span class="italic"><span class="calibre_1">Luther’in üçüncü yergi kitabı olan</span></span> <span class="italic"><span class="bold"><span class="calibre_1">Hıristiyan Özgürlüğü</span></span></span><span class="italic"><span class="calibre_1">nü yukarıda belirttik.</span></span>
  </blockquote>

  <blockquote class="calibre_6">
    <span class="italic"><span class="calibre_1">Luther’in öğretisi, böylece kesin biçimini alıyordu.</span></span>
  </blockquote>

  <p class="calibre_5"><span class="calibre_1">WORMS FERMANI</span></p>

  <p class="calibre_4"><span class="calibre_1">Henüz seçilmiş olan İmparator, ancak 1521 yılının başlarında Almanya’nın işlerine el atabildi. Bununla beraber. Kilise reformuna yönelik hareket, ülkede öylesine boyutlara varmıştı ki, düne kadar hâlâ meçhul olan keşiş Luther hakkında ne yapılması gerektiği sorunu, ulusal bir önem kazanmıştı İmparator için. Oysa, Şarlken’in Luther reformu karşısındaki tutumu, kimse için bir sır değildi; İmparator kesinlikle karşıydı ona. İmzasını taşıyan özel bir fermanla, Pay-Bas’dan, Luther’in bütün yazdıklarının yakılmasını istemişti. Papalık Büyükelçisi, Almanya’da da böyle hareket etmesini öğütlüyordu kendisine. İmparator, evrensel bir Kilise, İmparatorluğun bütünlüğünün başta gelen güvencesiyken, uçsuz bucaksız ülkesinde bir sapmaya hoşgörüyle bakabilir miydi zaten? Dahası, Papa’nın otoritesini azaltmak hoşuna gitse de, asıl düşü, bu otoriteyi yıkmak değil, kendine bağımlı kılmaktı. Kısacası, Almanya’da bu ulusal Kilise düşüncesi, politikasının yüksek amaçlarıyla çelişme halindeydi.</span></p>

  <p class="calibre_4"><span class="calibre_1">Bununla beraber, İmparator, Almanya da, prenslerin görüşlerini gözönünde tutmamazlık edemezdi. Reform düşüncesi ise, bu prensler arasında güçlü yandaşlar bulmuştu. Nitekim İmparator, Luther’in cezalandırılmadan önce dinlenilmesini isteyen Saksonya’lı Friedriche’in isteğine boyun eğmek zorunda kaldı. Luther, Worms’ta, birinci İmparatorluk Dieti’nin önüne çağrıldı. Kendisine, gidiş-dönüş yolculuk güvenliği sağlayan bir izin belgesi verildi. Ulrich von Hutten’in, İmparatorluk şövalyeleri adına kendisine önerdiği bir silahlı birliğin eşlik etmesini reddetti. Worms’a kadar, bütün bir yol boyunca, hattâ kentte, insanlar, yığınlar halinde yolu üstüne çıkıyorlardı. Luther, yaradılıştan pek cesur değildi; öyle de olsa, kendisine el uzatan prenslerin oluşturduğu Dietin huzuruna çıkış, cesaret verdi kendisine. Luther, 17 Nisan 1521’de, İmparatordun ve İmparatorluk ileri gelenlerinin huzuruna çıkarıldı. Kendisine, sapmadan vazgeçip geçmediği sorulduğunda şöyle dedi: «Yanlışlarım, Kutsal Kitap’la ya da akıl yoluyla ortaya konmadıkça, söylediklerimi geri alamam, almak da istemem. Tanrı yardımcım olsun. Amin!». Bu yanıttan öfkelenen İmparator, meclisi terketti; Luther ise, dostlarının alkışları arasında, evine döndü.</span></p>

  <p class="calibre_4"><span class="calibre_1">Bununla beraber, şunu da belirtmeli: Luther, Worms’ta, vicdan özgürlüğünü savunmadığı gibi, herkesin gerçeği dile getirme hakkını da savunmuş değildi; savunduğu, «keşfettiği» mutlak gerçekti ve Katoliklik, kendi yandaşları indinde ne kadar yanılmaz olduğunu istiyorsa, o da, otoritelerin yardımıyla o kadar yanılmaz olmayı istiyordu.</span></p>

  <p class="calibre_4"><span class="calibre_1">26 Nisanda, Luther, Worms’u terkediyordu. Wittenberg yolu üzerinde, Thuringe ormanında, silahlı adamlar, Saksonya Seçicisinin oturduğu yere, Wartburg şatosuna kadar eşlik etmek üzere, kendisini bekliyorlardı. Luther, «şövalye George» adıyla, bir yıla yakın gizlendi orada.</span></p>

  <p class="calibre_4"><span class="calibre_1">1521 yılı Mayısında, bir İmparatorluk fermanı. Luther’i, otoritelerin emirlerini hiçe sayan bir sapkın olarak, kanun-dışı ilân etli. Ne var ki, reformcu, artık elin erişemeyeceği yerdeydi. Az sonra, İmparator, Almanya’yı, bir uzun zaman için terketti. Prensler, umurlarında bile olmayan İmparatora pek itaat etmeyi düşünmüyorlardı. Worms fermanı, ölü bir metin olarak kaldı. Reform, yolunda gidiyordu. Kalın duvarların arkasında kendini güven içinde duyan Luther, Kutsal Kitabı Latinceden Almancaya çevirmeye girişti. Çeviri, 1522 yılının Eylülünde yayınlandı; basılan 5000 nüsha iki ayda tükendi. Luther, bunu yaparken. Reformu güçlendirmeye katkıda bulunuyordu; öte yandan, Alman nesrinin yaratıcısı durumundaydı bu eserle.</span></p>

  <p class="calibre_4"><span class="calibre_1">Warlburg’ta, Luther’in, tutuculuğunun yanı sıra, halk kitlelerini Reformdan uzak tutma, giderek kendini prenslerin yoluna verme yolunda git gide artan arzusu alabildiğine ortaya çıktı. Reformcu kanatta da bir ayrılık başgösterdi. Luther, Reform konusunda, açıkça burjuvazinin ve prenslerin yanını tutuyordu; onların ise, amaçları, Roma Kilisesinden ayrılmak, hiyerarşiyi, giderek kültü yalınlaştırmak ve daha az pahalı kılmak ve son olarak da Kilise mülklerini dinden bağımsız hale getirmekle sınırlıydı. Reformun ılımlı kanadının, halk kitlelerinin istekleriyle ortak hiçbir yanı yoktu; yığınlar ise, Kilise’de değişikliğe giderken, sosyal düzeni altüst etmeyi, feodal rejimi, prenslerin özerkliklerini ve keyfiliklerini reforma tâbi tutmayı, bir yerde açıkça tasfiye etmeyi istiyorlardı. Luther’in, eline kalemi alıp da, Warburg’ta,</span> <span class="italic"><span class="calibre_1">Hıristiyanların Başkaldırı ve Ayaklanmalardan Kaçınmalarına Çağrı’</span></span><span class="calibre_1">yı</span> <span class="calibre_1">yazmış olmasında şaşılacak hiçbir şey yoktur bu bakımdan.</span></p>

  <p class="calibre_4"><span class="calibre_1">Reformun yazgısını prenslerin otoritesine bağlıyordu kesin olarak.</span></p>

  <p class="calibre_5"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">HALKTAN GELEN REFORM</span></span></p>

  <p class="calibre_4"><span class="calibre_1">Luther’ci Reformun niteliği aydınlığa çıktığı ölçüde, köylü ve kentli halk muhalefetinin ondan kopmakta olduğu da açığa çıkıyordu.</span></p>

  <p class="calibre_4"><span class="calibre_1">Nasıl?</span></p>

  <p class="calibre_5"><span class="calibre_1">ANABATİSTLER</span></p>

  <p class="calibre_4"><span class="calibre_1">İlk işaret olarak, «</span><span class="bold"><span class="calibre_1">Zwickau Peygamberleri</span></span><span class="calibre_1">» hareketini görüyoruz; başında da, esnaf loncasından Nicolas Storch vardır. «İman yoluyla aklanma» öğretisinden yola çıkarak, Luther’den çok daha ileri gittiler bunlar. Kutsamaların, ancak imanla Tanrı’nın bağlayıcılığını sağlayacağı gerçeğinden, «Zwickau Peygamberleri» şuna varıyorlardı: Vaftiz kutsaması, ancak erginlere uygulandığında bir değer taşır; böylece, gencecikken yapılmış olana ek olarak bir yeni vaftiz istiyorlardı. Onlara verilen «Anabatistler» adı da buradan geliyor</span> <span class="italic"><span class="calibre_1">(ana</span></span> <span class="calibre_1">Grekçe yeniden demek,</span> <span class="italic"><span class="calibre_1">baptizein de</span></span> <span class="calibre_1">suya batırılmış). Bunun gibi, müminin Tanrı’yla doğrudan doğruya ilişkiye girdiği düşüncesinden şunu çıkardılar: Her «ermiş» kişide Tanrısal vahye erişme yeteneği vardır. Onlara göre, gerçek, yalnız bilginlere ve ileri gelen kişilere değil, yoksullara ve bahtsızlara da kendini veriyordu; yaşayış biçimleri bakımından Tanrı’ya en yakın olanlar da bu sonunculardı zaten. Kim ki bu vahiyle aydınlanmıştır, kim ki ruhunda Tanrı’nın sesini duymuştur, ilahi kelâmı dünyaya yayabilecektir. İncil zamanındaki ilkel Hıristiyanlığın saflığına dönüş, «peygamberlik» yeteneğini doğuruyordu. Bir peygamberin vaazettiği yaşayan İncil, yazılı metinlerdeki «ölü harfler»den çok daha değerliydi.</span></p>

  <p class="calibre_4"><span class="calibre_1">Bu görüşlerin, sosyal planda, bu dünyanın önde gelenleri ve varlıklıları için topladığı tehlikeyi farketmek zor olmasa gerek.</span> <span class="bold"><span class="calibre_1">Yoksul kitlelerin sosyal özlemleri</span></span><span class="calibre_1">ne Tanrısal bir yaptırım sağlıyordu bu düşünceler. İsa’nın, ermişleriyle beraber, yeryüzünde «bin yıllık saltanatı»nı bekleyişin düşüncelerde ne denli canlı oluşuna bakarak, halktan gelen reformun, sosyal bir muhalefete, kitlelerin devrimci bir dönüşüm arzularına sıkı sıkıya bağlı olduğunu kolayca anlıyoruz. Böylesi bir bekleyiş içinde olanlar, zenginlerin ve güçlülerin yerle bir olacakları, dünyasal tahtların yıkılırken yoksulların da yükselecekleri devrin eli kulağında olduğuna da inanılıyordu. Bu düşsel inançlar, pek belirli sosyal eğilimlerin de tanığı: Yerleşik düzeni altüst etmek gerekiyordu.</span></p>

  <p class="calibre_5"><span class="calibre_1">THOMAS MUNZER</span></p>

  <p class="calibre_4"><span class="calibre_1">Halka dayalı Reformun başları arasında, en yetenekli ve en bilginlerinden biri</span> <span class="bold"><span class="calibre_1">Thomas Munzer</span></span> <span class="calibre_1">(1490-1525) oldu.</span></p>

  <p class="calibre_4"><span class="calibre_1">Thomas Munzer, 1520 yılının başlarında, Luther’i, hâlâ bir örnek, Tanrı’nın çocuklarını yöneten bir meşale olarak görüyordu. Aradan bir yıl geçmişti ki, 1521 başlarında, Reform hakkında kendi görüşünü formüllendiriyordu. «Peygamberler» gibi o da, Tanrı’yı kitaptan tanımanın yetersizliğine inanıyordu; Tanrı’yla doğrudan bir ilişki ona göre de gerekliydi. Bundan şuraya varıyordu: Dört dörtlük bir imanın tek kaynağı Kutsal Kitap değil, Tanrısal buyruklara göre yaşayan herkesin erişebileceği canlı bir vahiydi. İşte burada, Munzer’in Reformuyla Luther’in Reformu arasındaki temel farklılığı görüyoruz.</span></p>

  <p class="calibre_4"><span class="calibre_1">Luther, manevî ile cismani arasında mutlak bir ayrılık yapıyordu. Munzer, bu zıtlığı kaldırdı. Munzer, imanın ilgilendiği alanı sosyal ilişkilerin alanından ayırmadığı için, iman eyleminin manevî insanın değil, doğrudan insanın, toplumun bir üyesi olarak insanın eseri olmasını istiyordu. İman, ona göre, edilgin bir seyre dalış olmamalıydı: tersine, bütün bencil eğilimleri boğmaya yönelik gerçek bir etkinlikti o. İman, insanın, hemcinsine karşı yürürlükteki sosyal ilişkiler çerçevesi içinde duyduğu -sınırları belli- bir aşkın dile gelişi değildi: Munzer’in önerdiği eylem, genel iyiliğin zararına olarak, özel çıkarlara hizmet eden tüm sosyal ve siyasal kurumları sarsan eylemdi. Böylece, genel iyilik ve ortak çıkar ilkesini davranış kuralı olarak kabul eden yücelirdi; imansız, salt kendi bencil çıkarlarının arkasından koşup, onlar için yaşayan kişiydi.</span></p>

  <p class="calibre_4"><span class="calibre_1">Böylece soyut, tanınması olanaksız bir Tanrı yerine, Munzer, gerçek iman adına, «Tanrı hükümdarlığı» adını verdiği, haksever bir sosyal düzen ilkesini vaazediyordu. Engels’in de dediği gibi, «Munzer için, Tanrı hükümdarlığı, içinde hiçbir sınıf farklılığının, hiçbir özel mülkiyetin, toplumun üyelerinin karşısına dikilmiş yabancı, özerk hiçbir devlet iktidarının olmadığı bir toplumdan başka bir şey değildi».</span></p>

  <p class="calibre_4"><span class="calibre_1">Halka dayalı Reformun başı, Munzer’in ilahiyatıdır ki, feodalitenin ezdiği halk kitlelerinin özlemlerini dile getirdi, getirebildi. Yazgıya boyun eğme, ahlâkî yetkinliğe ulaşma, bir köşeye çekilip derin düşüncelere dalma değildi söylediği;</span> <span class="bold"><span class="calibre_1">devrim</span></span> <span class="calibre_1">istiyordu,</span> <span class="bold"><span class="calibre_1">dinsiz - imansız ezicilerin şiddet yoluyla yokedilmeleri</span></span><span class="calibre_1">ydi önerdiği. Munzer’in öğretisinin bu görünüşünü özetlerken, Engels öyle der: »Yürürlükteki bütün iktidarlar, devrime boyun eğmiyor ve katılmayı reddediyorlarsa yıkılmalıdırlar: bütün çalışmalar ve mallar ortak hale getirilmelidir...» Munzer, daha o zamandan, dahice bir öngörüşle, haksever bir sosyal rejimin görünüşlerinden bazılarını farketmişti; kentteki ve kırsaldaki en yoksul halk katmanlarının akıllarından geçirdikleri -ister istemez bulanık- bir düşünceyi yansıttı. Ne var ki, uzak bir gelecek hakkındaki bu pek sisli öngörü, onun öğretisinin temeli değildir; bu öğretinin temeli,</span> <span class="bold"><span class="calibre_1">varolan feodal rejimi tartışmak</span></span><span class="calibre_1">tır. «Bütün dünya bir büyük sarsıntıyı göze almalıdır, diye yazıyordu. İmansızların yerle bir olacakları ve kendi halinde insanların yükselecekleri gün gelecektir». Reform düşüncelerinin sosyal ilişkilere uygulanması, bu ilişkileri, »Tanrısal hukuk»un gereklerini halkçı bir yorum içinde değiştirmeye çağırma: Thomas Munzer’in öğretisinin ana düşüncesi budur. Almanya’da halka dayalı Reformun doruk noktası, 1525 yılındaki</span> <span class="bold"><span class="calibre_1">Köylüler Savaşı</span></span> <span class="calibre_1">olacaktır.</span></p>

  <p class="calibre_4"><span class="calibre_1">Bunu ileride anlatacağız; sadece bir noktaya değinelim şimdi.</span></p>

  <p class="calibre_5"><span class="calibre_1">KÖYLÜLER SAVAŞININ YİTİRİLMESİNDEN SONRA ALMANYA’DA REFORM</span></p>

  <p class="calibre_4"><span class="calibre_1">Köylüler savaşındaki yenilgi, halktan gelen Reformun da yenilgisinin başlangıcını ilân ediyordu ve Lutherci Reformun geleceğini başarısız kılıyordu. Katolikliğe bağlı kalmış, Katolik Roma Kilisesinin kayıtsız-şartsız üstünlüğünü yeniden kurmak arzusundaki İmparatorla prensler, bu savaşın yol açtığı olaylardan yararlanmak eğilimindeydiler: Onları, sapkınlığın yayılmasının, devlet için yıkıcı ve ruh için zararlı ne tür sonuçlara vardığının bir «tanık»ı olarak göstermek istiyorlardı. Bununla beraber, prenslerin bir başka takımı ve daha güçlü olanları, daha önce Luther Reformundan alabildiğine yarar sağlamanın fırsatını yakalamış ve Kilisenin elinden mülklerini ve gelirlerini almışlardı. Bu prensler arasında, Toton Tarikatının başı ve Tarikat devletini dinden bağımsız bir dukalık haline getiren Saksonya Seçmenini görüyoruz; Hesse, Brandeburg, Schleswig-Holstein, Mansfield, Silezya ve Brunswick-Luneburg prensleri de bunlar arasındaydı. Hepsi de, 1525 ve 1528 yılları arasında Lutherciliği kabul etmişlerdi. Bunlardan her biri, piskoposluk görevlerini kendilerine mal ederek, prensliklerinde Kilisenin başı oluyorlardı. Onların, yerel toplulukları denetlemek amacıyla kurdukları «ziyaret komiteleri», prens iktidarının birer aracı oldular.</span></p>

  <p class="calibre_4"><span class="calibre_1">Reformdan doğan Kilise demokrasisi, zıddı bir sonuca vardı: Roma’dan kopan Kilise, prenslerin sultası altına girdi. Çok geçmeden, ruhanî çevrelerin işlerine göz kulak olsun diye seçtikleri denetimcilere istediklerini kabul ettiriyorlardı. Luther’ci Reformun örgütlenişinde ve yayılmasında bir büyük rol, Luther’in dostu</span> <span class="bold"><span class="calibre_1">Philippe Melanchton’</span></span><span class="calibre_1">a (1497-1560) düştü. Grekçeyi ve İbraniceyi derinliğine bilen bu büyük bilgin, Luther’in öğretimini sistemleştirmek için çok şey yaptı. Oysa, başkaldıran köylülerin cellâtlarıyla Luther aynı saftaydılar. Papa’nın despotluğuna karşı vaazda bulunan adam, prenslerin despotluğunun avukatı oldu.</span></p>

  <p class="calibre_4"><span class="calibre_1">Bu döneme doğru, Luther Reformu, Almanya’nın sınırlarının dışına çıkıp, İsveç’e, Danimarka’ya, Norveç’e de sıçradı; Polonya’da, Macaristan’da, Avusturya’da da yığınla yandaş buldu kendine. Ne var ki, Reformculuğun ılımlı ve otoriter niteliği, kapitalist gelişme yolunda Almanya’dan çok daha ileriye gitmiş bulunan ülkelerin burjuvazisini doyurmuyordu.</span></p>

  <p class="calibre_4"><span class="calibre_1">Ona kendi vaazcıları gerekiyordu, buldu da.</span></p>

  <p class="calibre_5"><span class="bold"><span class="calibre_1">IV</span></span><br class="calibre2" />
  <span class="bold"><span class="calibre_1">İSVİÇRE’DE REFORM</span></span></p>

  <p class="calibre_4"><span class="calibre_1">İsviçre’de Reform’un gelişmesini iyi anlayabilmek için, önce Konfederasyona bir göz atmak gerekir.</span></p>

  <p class="calibre_5"><span class="calibre_1">REFORM ÖNCESİNDE İSVİÇRE KONFEDERASYONU</span></p>

  <p class="calibre_4"><span class="calibre_1">İsviçre Konfederasyonunu oluşturan kantonlar, iki guruba ayrılıyordu: Birinci gurupta, Schwyz, Uri, Unterwald gibi -«Ormanlık» da denen- tarımsal kantonlar yer alıyordu; ikinci gurupta Zürich, Bâle, Berne gibi daha ileri (kentsel) kantonlar bulunuyordu. İlk gurupta, az gelişmiş feodal ilişkiler örtüsü altında, ortakçı ilişkiler varlıklarını sürdürüyorlardı. Siyasal üstünlük, az sayıdaki büyük toprak sahiplerinin oluşturduğu bir oligarşinin elindeydi. Ortaklığın üyelerinden büyük bir bölümünün varını yoğunu yitirmesinin sonucu olarak, çok sayıda «işe yaramayan eller» vardı. Kanton iktidarları, paralı askerler olarak kullanılsınlar diye, başka devletlerle sözleşme yapıp kişisel kazanç kaynağı haline getirdiler onları, Fransa’da hizmet eden havlı İsviçreli görüyoruz. İsviçreli piyadeye, en iyisi diye bakılıyordu Avrupa’da. Yoksulların kanı üstüne kurulu bu ticaret, ülke için bir afet olup çıktı; halkın en etkin bölümü bu uğurda mahvolup gidiyordu çünkü.</span></p>

  <p class="calibre_4"><span class="calibre_1">Kentsel kantonlar ise, ticaret, zanaat ve kredi merkezleriydiler. Alplerin ötesine götüren geçitler, İsviçre’yi, İtalya’ya ve Güney Almanya’ya bağlıyordu. Zürich, zanaatçılığın ve imalâthanelerin başlıca merkezlerinden biri oldu. Siyasal iktidar bakımından, kentsel kantonlar da birer oligarşiydiler; şu farkla ki, Zürich’te zenginleşmiş esnaf-ustalar kantonu yönetirken, Bâle ile Berne’de soylu ailelerdi bu yöneticiler. Pek doğal olarak, paralı asker ticareti, el emeği sıkıntısı çekilen kantonlarda alabildiğine sert bir muhalefetle karşılaşıyordu.</span></p>

  <p class="calibre_5"><span class="calibre_1">ULRİCH ZWİNGLİ</span></p>

  <p class="calibre_4"><span class="calibre_1">İsviçre’deki Reformun Almanya’daki ile hayli benzer yanları oldu. Papa karşıtı mayalaşma pek yaygın oldu orada ve Reform da, birbirinden ayrı kantonların içinde, siyasal parçalanmışlık koşullarında gerçekleşti. Yine Almanya’da olduğu gibi, orada da Reform, gerçek anlamda ilahiyatın çerçevesinin çabucak dışına taştı. Reforma ilgi duyan iktidarlar, başta yerel oligarşinin çıkarı adına olmak üzere, kendi siyasal, sosyal ve iktisadî amaçlarını gerçekleştirmenin bir aracı olarak bakıyorlardı ona. Bu Reform,</span> <span class="bold"><span class="calibre_1">Ulrich Zvvingli</span></span><span class="calibre_1">’nin (1484-1531) kişiliğinde pek yetkin bir baş da buldu kendine.</span></p>

  <p class="calibre_4"><span class="calibre_1">Hali vakti yerinde bir köylü ailesinin çocuğu olan Zwingli. Luther’den bir yıl sonra doğdu. Viyana Üniversitesi’nde okudu. Picco della Mirandola ile Rotterdam’lı Erasmus’un büyük etkisi altında kaldı. İsviçreliler adına Papa’nın hizmetinde bulunduğunda, paralı askerliğin manevî ve siyasal ne korkunç sonuçları olduğunu gözleriyle görebilme fırsatını elde etti; İsviçreli ileri gelenlerin yararına yürütülen bu uygulama, halka pek pahalıya oturuyor ve aziz evlâtları da bu yolda heder olup gidiyordu. Zwingli, top önüne sürülen bu insan ticaretinin, bu «kan bedeli»nin katıksız hasımı olup çıktı. 1521 yılında, Zürich’te piskoposluk kurulu üyesi oldu; ve Zürich de, paralı askerliğin -pek ağır misilleme cezası altında- yasaklandığı tek kantondu.</span></p>

  <p class="calibre_4"><span class="calibre_1">Zwingli, Luther’in yazdıklarını öğrenir öğrenmez, ateşli bir yayıcısı oldu onun. Perhize, günah çıkarmaya, keşişliğe, ayin musikisine ve dinsel suretlere karşı vaaza başladı. 1523’te. Zürich Belediye Meclisi, resmî olarak, Reformu gerçekleştirmekle görevlendirdi onu; esnaf kuruluşları da tam destek sağladılar kendisine. Suretler, heykeller, haçlar ve öteki süsler, tüm kanton kiliselerinden kaldırıldı. Freskolarla süslü duvarlar alçıyla sıvandı; ermişlerden kalan kutsal nesneler yerlere atıldı. Sunakların yerini, sıradan masalar aldı. Orglar kırılıp parçalandı, ayinlere son verildi. Kilise, bir dua evi, dinsel görevin yerine getirildiği, ilâhî kelâmın vaazedildiği bir yer oluyordu. Hacca gitme ve ayin alayları durduruldu; yılda yalnız dört dinsel bayram kabul edildi. Kilise, kaynaklarına dönüyordu. Manastır mülkleri dünyasallaştırıldı. Dinsel ve ahlâkî davranış kurallarını gözetip denetlemek üzere özel bir mahkeme kuruldu; evlilik işlerine de bakmakla yükümlüydü bu mahkeme.</span></p>

  <p class="calibre_4"><span class="calibre_1">İsviçre’nin zengin kantonlarıyla birçok İmparatorluk kentlerinde, Zwingli’nin Reformu’nun hayli izleyicisi oldu. Berne, 1528 yılında Reforma katıldı; çok geçmedi Basel ile Schaffhouse izledi onu (1529). 1528 yılında, Zwingli.</span> <span class="italic"><span class="calibre_1">Gerçek ve Sahte Din Üstüne</span></span> <span class="calibre_1">adıyla, ilahiyatının ilk temel kitabını yayınladı. Öğretisi, gelenekten çok. Luther’cilik ya da Calvin’cilikle çerçevelenmişti. Uygulamaya daha çok ağırlık veren bir eğilimdeydi; Kutsal Kitap hakkında önerdiği yorum ise, daha aklî idi. Zwingli, bir yandan, kuddas töreninde ekmekle şarabın İsa peygamberin etiyle kanına dönüştüğünü ileri süren Katolik düşünceyi! Öte yandan dinsel işlemlerde İsa’nın gerçekten bulunduğuna inanan Luther’ci dogmayı reddediyordu. Ona göre, kuddas ayini. İsa’yı düşünmeye götüren simgesel bir eylemdi: ve müminlerle onu birleştiren manevi topluluğu gösteriyordu.</span></p>

  <p class="calibre_4"><span class="calibre_1">Son bir çözümlemede, Zwingli’nin önerdiği örgütleniş, Luther’ci kiliseninkinden daha demokratikti. Topluluğun, kendi vaazcılarını ve papazlarını seçme hakkı vardı: topluluğun temsilcileri, bölgenin en yüksek dinsel iktidarını üstleniyorlardı. Öşrün ödenmesi zorunlu olmaktan çıkarıldı.</span></p>

  <p class="calibre_4"><span class="calibre_1">Bununla beraber. Zwingli’nin Reformu, uygulamada, dinsel iktidarın Zürich’te kurulmasına yol açtı. Bu dinsel iktidar, cismanî ve manevî yetkileri elinde topladığı için, sivil ve siyasal konularda mutlak yetkili idi ve her şeyi keyfince yönetiyordu. Ormanlık bölgelerdeki kantonlar, Katolikliğe bağlı kaldılar ve çeşitli kantonlar arasındaki o pek eskilerden sürüp gelmiş siyasal uyuşmazlık dinsel bir nitelik aldı artık. Zürich’in ormanlık bölge kantonlarına karşı başlattığı savaşa, Zwingli bizzat katıldı; 1531 yılındaki Kappel savaşında da ölüm derecesinde yaralandı.</span></p>

  <p class="calibre_4"><span class="calibre_1">Zürich için yenilgiyle sonuçlanmıştı bu savaş.</span></p>

  <p class="calibre_5"><span class="bold"><span class="calibre_1">V</span></span><br class="calibre2" />
  <span class="bold"><span class="calibre_1">CALVİN’Cİ REFORM</span></span></p>

  <p class="calibre_4"><span class="calibre_1">Luther’cilik Fransa’ya girmişti: ne var ki, orada genişliğine yayılamazdı. Başta, Papalığa karşı olan tutumu, çekiciliğinden hayli yitirmesine neden oluyordu: Fransız monarşisi, ülkeyi, Roma’nın yağmalamasından korumayı bilmişlerdi. Sonra, Luther’in «iman yoluyla aklanma» öğretisinin sonucu olan, kimi temel düşüncelerindeki yarım yamalak önlemler, Fransız «tiers-etat»sının pek etkin burjuva katmanını doyuracak durumda değildi; onun için yapılmamıştı çünkü. Öyle olunca da, burjuvazi, bir başka öğretide Protestanlığın yeni bir biçimini buldu.</span></p>

  <p class="calibre_4"><span class="bold"><span class="calibre_1">Jean Calvin</span></span><span class="calibre_1">’in (1509-1564) öğretişiydi bu.</span></p>

  <p class="calibre_5"><span class="calibre_1">JEAN CALVIN</span></p>

  <p class="calibre_4"><span class="calibre_1">Geleceğin Reformcusu, Noyon (Picardie) piskoposluğunda bir görevlinin ailesinde dünyaya geldi. Calvin, Paris Üniversitesinde ilahiyat öğrenimi yaptı; arkasından, babasının arzusuna uyarak, önce Orleans’da, sonra da Bourges da hukuk öğrenimi gördü. Aynı zamanda, dilbilimde de büyük bir hazırlanış içindeydi; yunanca, latince ve ibranice öğreniyordu. 1530’dan önce, Calvin’in yaşamında, Reform davasına bağlanacağını gösteren hiçbir işaret yoktur. Böylesi bir dönüşümün birden olduğunu kendisi de yazacaktır sonra. 1534 yılında, Fransa’da, Protestanlara karşı zulüm başladığında, yaşamlarını kurtarmak için ülkelerini terkeden yığınla insan arasında Calvin’i de görüyoruz. Önce Strasbourg, sonra Basel olmak üzere, bu göç sırasında, ilahiyat üstüne temel eseri olan</span> <span class="italic"><span class="calibre_1">Hıristiyan Dini Öğretimi’nin</span></span> <span class="calibre_1">ilk bölümünü de beraberinde taşıdığını gösteren belirtiler vardır; bu kitap, 1536 yılında Basel’de yayınlanacaktır ve yazarımız da 26 yaşındadır o sıralar. Kitap, I. François’ya bir hitapla başlar: Calvin, Protestanlara olan zulme bir son verilmesi için krala bir çağrıda bulunur onunla; çağrısına dayanak olarak da, görüşlerini ayrıntılı biçimde sergiler.</span></p>

  <p class="calibre_4"><span class="calibre_1">Luther’in yazdıklarıyla karşılaştırıldığında,</span> <span class="italic"><span class="calibre_1">Hıristiyan Dini Öğretiminde</span></span> <span class="calibre_1">çok daha büyük bir mantıksal tutarlılık, daha akla dayanan bir düşünüş ve Hıristiyanlıktaki hümanist akımla da sıkı bir bağlılık görülür. Kilise Babalarından biri olan Ermiş Augustinus’un öğretisiyle, Orta Çağ skolastiklerinin ve kendi zamanındaki Katolik hümanistlerin bir bileşimidir bu. Açıktır ki, Luther’le Zwingli de bir yana bırakılmış değildir; Protestanlığın temellerini ayrıntılarıyla, ama bütün aydınlığıyla açıklama hünerinde onların etkisi açık.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Calvin, Duns Scot gibi, Tanrının mutlak ve tekelci egemenliğine iman etmekten yola çıkıyordu. Ve, buradan insanın, bütün eserleriyle, Tanrı gözünde mutlak liyakatsizliğine varıyordu. Böylece, müminin kurtuluşu mümkünse, yalnız ve yalnız Tanrının bağışlamasıyla olabilirdi bu. İsa, çektiği acıda, bütün insanlığın kurtuluşunu sağlamıştı; ve Tanrının esrarlı eylemi, günahkârları, cehennem azaplarından kurtarabilirdi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Ne var ki, Luther’in «İman yoluyla aklanma»sı yerine, Calvin’ci, öğretinin merkezinde,</span></span> <span class="italic"><span class="bold"><span class="calibre_1">Tanrının sevgili kulunun mutlak yazgısı</span></span></span> <span class="italic"><span class="calibre_1">dogmasını buluyoruz. Ona göre, her insan, Tanrının keyfi bir kararıyla, yanılmaz bir biçimde, mezar ötesinde kurtarabilir ya da lanetlenebilir; kişisel çabalar ya da kilisenin katılması, tanrısal hükmü değiştirebilecek şeyler değildir. Bu yeğleme, kimi insanları Cehennemin ebedî azaplarına mahkûm ederken, kimi insanlara da Cennette kurtuluşu sağlar. Hangi nedenlere dayanıyor bu yeğleme? Bilemeyiz. Nasıl ki, ölümünden sonra her müminin başına neler geleceğini de bilemeyiz. Seçkin, bağışlamadan uzakta değildir; ve giriştiği her şey yalnız Tanrının yüceliği adınadır. Oysa cehennemlik kişi, göğü yatıştırmaz; bütün liyakatleri boşunadır. Kısacası,</span></span> <span class="italic"><span class="bold"><span class="calibre_1">kurtuluş bir Tanrı bağışıdır</span></span></span><span class="italic"><span class="calibre_1">. Müminin böyle bir bağışa erişmesi konusundaki iradesi, bir işarettir yalnız; yoksa, kurtuluşun bir koşulu değildir.</span></span> <span class="italic"><span class="calibre_1">Calvin, mümini bütün dünyasal bağlardan kopararak ve yazgısını Tanrının o bilinmez iradesine bırakarak, imanı, alabildiğine bireyselleştirdi; oluşmakta olan burjuva toplumunun sosyal atomculuğunu yansıtıyordu bununla.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">XVI. yüzyılın bütün Reformcuları içinde, öğretisinde, -kuşkusuz mistik bir biçim altında- ilkel birikim döneminin temel niteliklerinden birini yansıtan Calvin’dir. Engels’in de belirttiği gibi, Calvin’in «yazgı öğretisi, yarışmacı ticaret dünyasında, başarı ve başarısızlığın, insanın etkinliğine ya da hünerine bağlı değil, tersine, onun denetiminin dışında bağımsız koşulların eseri olmasının, böylesi bir olayın dinsel plandaki anlatımı idi. Ne isteyenin iradesine bağlıydı bu koşullar, ne de çalışanın; üstün ve bilinmez iktisadî güçlerin insafına kalmış şeylerdi bunlar...». Böylece Calvin’cilik,</span> <span class="bold"><span class="calibre_1">kapitalizmin özel bir gelişme gösterdiği ülkelerde</span></span> <span class="calibre_1">yayılmışsa, şaşılacak hiçbir yanı yoktur bunun.</span></p>

  <p class="calibre_4"><span class="calibre_1">Calvin, manevi otoritesi -şu ya da bu biçimde- müminin öteki dünyadaki yazgısını etkileyen Katolik Kiliseyle, Luther’den çok daha köklü bir kopuşa gitti. Luther’in Tanrısı aşktı, acıma ve bağışlamaydı; Calvin’inki ise, acımak bilmeyen yüce bir yargıç. Luther’i düşündüren temel sorun, insanın nasıl kurtuluşa erişebileceğiydi; Calvin’i uğraştıran ise başka: Calvin, insanın niçin kurtarılması gerektiğini bilmek istiyordu. Calvin’de ön plâna gelen, cezalandırmada acımasız olan Tanrı’nın sağ kolundan müminin duyacağı korkuydu; korku, pişmanlığa götürüyordu, ancak tek kurtuluş umudu olarak, İsa’nın bütün insanlığı kurtarmak üzere katlandığı özveri kalıyordu. Luther’in öğretisinde gördüğümüz Tanrısal acımanın yerini, Calvin’de «kanun» almıştı. Buna uydurmalıdır mümin yaşamını. Luther’den farklı olarak, Calvin’in, «Tanrı’nın sevgili kulları»nın bir azınlık ve cehennemliklerin de çoğunluk olduğunu çıkarsamada, bir korkusu yoktur.</span></p>

  <p class="calibre_4"><span class="calibre_1">Aykırı gelecek söylemesi, yazgı öğretisi, umutsuzluk yaratmadı ve yazgıcılığa götürmedi insanları. Tam tersine, eşsiz bir güç akımına yol açtı; tüm yaşam, yeryüzündeki bütün görünüşleriyle, Tanrı’nın seçkin kullarından olmanın bir işareti olmalıydı. Calvin’den sonra gelenler,</span> <span class="bold"><span class="calibre_1">yeryüzündeki</span></span> <span class="bold"><span class="calibre_1">görev öğretisini</span></span> <span class="calibre_1">formüllendirdiler. Tanrı’nın iradesi bilinemez olsa da, insan, öte dünyada kendisine nasıl bir gelecek sağlandığını, dünyadaki yaşamına göre, girişimlerindeki başarılarına göre keşfedebilirdi. Şuraya vardı bu düşünce: Maddî rahatlık, seçkinlerden olmanın bir işareti olmak gerekir, yoksulluk da lanete uğramışlığın. Bir başka deyişle, Calvin’ciliğin vaazettiği dindarlık, mümini, dünya işlerinden ayırmıyordu; tersine, insanın yeryüzünde gerçekleştirebileceği her girişim, «görev»i oluyor, Tanrı’nın yüceliğine bağlılık eylemine dönüşüyordu. Yükselen burjuvazinin. Calvin’ci öğretiyi, kazanç amacıyla yaptığı tüm şiddet ve gaspların dinsel yaptırımı olarak görmesi pek doğaldır. Calvin’cilik, kapitalist birikim uğrundaki her türlü alçaklık ve namussuzluğu olduğu kadar, yoksullara karşı horlamayı ve zalimliği de kutsallaştırıyordu.</span></p>

  <p class="calibre_4"><span class="calibre_1">Calvin’ci Kilise, yeni burjuva ahlâkını temsil ediyordu.</span></p>

  <p class="calibre_5"><span class="calibre_1">CALVİN’Cİ KİLİSE</span></p>

  <p class="calibre_4"><span class="calibre_1">Calvin,</span> <span class="bold"><span class="calibre_1">dinsel bireyciliği</span></span><span class="calibre_1">, Luther’den daha ileriye götürdü: Ona göre, her mümin, bütün gücünü, kişisel mutluluğa erişmek için kullanmalıydı. Kilisesi, Tanrı’nın seçkin kullarının Kilisesiydi; ruhban ortadan kaldırılmıştı bu Kilisede ve örgütlenişinde «cumhuriyetçi» ilkeler üstün geliyordu: Müminler, imana ilişkin tüm konularda, kendilerine yol gösterecek olanları kendileri seçiyorlardı; doğaldır ki, uygulamada bu, «en iyiler»in, giderek zenginlerin işiydi. Topluluk, papazın dışında, ihtiyar heyetini (presbyteriens) ve papaz çömezlerini (diyakos) seçiyordu. İhtiyar heyeti, topluluğun yönelimini üstleniyor, ötekiler sadaka işleriyle uğraşıyorlardı. Merkezi örgüt, 12 yaşlıyla 5 papazı içine alan bir kuruldu; bütün bunların hükümet görevi de vardı aynı zamanda. Merkezi örgülün. Kilise dışından bir çoğunluğu içine alması, devletin nasıl din erkine dayalı bir hale getirildiğini gösterir; Kilise, politikasının bir aracı yapıyordu devleti.</span></p>

  <p class="calibre_4"><span class="calibre_1">Calvin, Cenevre’ye davet edildi. Orada, resmî olmayan gerçek bir</span> <span class="bold"><span class="calibre_1">dinerki</span></span> <span class="calibre_1">(teokrasi) kuruldu: Kilise, sınırsız bir cismanî iktidardan yararlanıyordu uygulamada. Belediye Meclisi, mutlak olarak kendisine bağımlıydı. Bir çeyrek yüzyıla yakın bir süre (1540-1564), aslında, Calvin yönetti kenti. Protestanlar arasındaki pek geniş ve tartışılmaz olan otoritesi, «Cenevre Papası» diye adlandırılmasına yol açtı. Bozguncu düşünceler karşısında, Calvin, hoşgörüsüz ve acımasızdı. Din ve mezhep seçme özgürlüğüne, Katolik Kilisede olduğu gibi, Protestan Kilise de yabancı kaldı; yığınla insan, sapkınlık suçlamasıyla öldürüldü, ya da ketten sürülüp çıkarıldı. Calvin, hümanist eğitimden geçtiği halde, bir büyük bilgini,</span> <span class="bold"><span class="calibre_1">Michel Servet’</span></span><span class="calibre_1">yi, kan dolaşımını gördü diye, ve üçübirlik dogmasını reddettiği, ayrıca Anabatistlere sempati beslediğinden dolayı, odun yığınları üstüne çıkarmakta duraksama göstermedi.</span></p>

  <p class="calibre_4"><span class="calibre_1">Calvin’in, kendisinin tutuculuğuna karşın, öğretisi öylesine bir</span> <span class="bold"><span class="calibre_1">sosyal dinamizm</span></span> <span class="calibre_1">taşıyordu ki, Fransa’da iç savaşlar, Pay-Bas’daki devrim ile XVII. yüzyılda İngiltere’de burjuva devrimi, hep Calvin’cilik bayrağı altında ortaya çıktılar.</span></p>

  <p class="calibre_5"><span class="bold"><span class="calibre_1">VI</span></span><br class="calibre2" />
  <span class="bold"><span class="calibre_1">İNGİLTERE’DE REFORM</span></span></p>

  <p class="calibre_4"><span class="calibre_1">Calvin’cilik Fransa’yı, Pay-Bas’yı ve İskoçya’yı sararken, İngiltere de, Roma’nın otoritesinden sıyrılıyordu. Ne var ki, İngiltere’de Reform, kendine özgü nitelikler gösterdi: Hareket, Almanya’da, Cenevre’de ya da Fransa’da olduğu gibi, kişilerin değil, hükümdarların eseri oldu. Öte yandan, Kral VIII. Henri, Roma’yla bağları koparıp Papa’nın otoritesini reddettikten sonra bile, Katolik öğretiye bağlı kaldı. Gerçi, çok geçmeden, Luther’ci ve Calvin’ci inançlar İngiltere’de de yayılacaktır; ancak, hiç biri ülkeyi bütünüyle egemenliğine alamayacaktır. Böylece, İngiltere’de Reform,</span> <span class="bold"><span class="calibre_1">kendine özgü bir renk</span></span> <span class="calibre_1">kazanır: Yarı-katolik, yarı-protestandır o; Anglikanizm diye işte buna deniyor.</span></p>

  <p class="calibre_5"><span class="calibre_1">ROMA’YLA KOPUŞ VE SONUÇLARI</span></p>

  <p class="calibre_4"><span class="calibre_1">1509 yılından beri İngiltere kralı olan</span> <span class="bold"><span class="calibre_1">VIII. Henri</span></span><span class="calibre_1">, başlarda ateşli bir Katolikti; o kadar ki, 1521’de Luther’ci görüşle savaşmak amacıyla bir kitap bile yazmış ve, Papa da kendisine, İngiliz krallarının bugün de taşıdıkları, «imanın savunucusu» ünvanını vermişti. Ancak, 1527’de boşanmayı istedi: Eşi, Catherine d’Aragon, erkek evlât vermemişti kendisine; belki, asıl önemlisi, saraydaki kadınlardan Anne Boleyn’e abayı yakmıştı ve, onunla evlenebilmesi için de, eşinden boşanması gerekiyordu. Papa, işi yokuşa sürdü: Catherine d’Aragon, Şarlken’in de teyzesi olduğu için, Papa, İmparatorun şimşeklerini üzerine çekmesinden korkuyordu bir yerde. VIII. Henri, altı yıl bekledikten sonra, işi bitirmek istedi: İngiliz ruhbanını, Papa’nın otoritesini reddetmeye ve kendisini dinsel şef olarak tanımaya zorladı; arkasından da, Canterbury arşöveği Thomas Cranmer’e, evliliğini bozdurttu ve Anne Boleyn’le evlenip İngiltere kraliçesi ilân etti onu (1533).</span></p>

  <p class="calibre_4"><span class="calibre_1">Aslında, İngiliz Kilisesinde, Roma’ya karşı bağımsız davranmanın uzun bir geleneği vardı: Orta Çağ’daki sapkınlıkların anısı, özellikle bir Wyclf’in tavrı, kimi çevrelerde canlılığını koruyordu; sonra, Hıristiyan hümanizmasının etkisi de, okumuş yazmış çevrelerde pek derindi. Papa, bu evliliği geçersiz ilân edince, kral da, Parlamentoya «Acte de Suprematie»yi oylattı (1534). Bu kanun, Papa’nın İngiltere Kilisesinin «tek ve en yüksek şefi» olarak tanıyordu. Arkasından, VIII. Henri, tarikatlara son verdi ve mallarına el koydu. O yıllarda, İngiltere’de, sekiz yüzden fazla manastır vardı, kimisi alabildiğine de zenginleşmişti. Kral, bu zenginliğin bir bölümünü kendisi için alıkoydu, geri kalanı ise satılığa çıkarıldı, bu manastır mallarının -yok pahasına- satışından yığınla aile yükünü tuttu; kral, bu parsadan soylulara da hayli şey ayırdığı için, onlar da harekete omuz verdiler.</span></p>

  <p class="calibre_4"><span class="calibre_1">Ne var ki, Papalıktan kopmuş da olsa, VIII. Henri, Katolik öğretiye bağlı kalıyordu. Böylece, dogmada hiçbir değişiklik yapmadı: «Altı Madde Kanunu» (1539), Papa’nın yüksek otoritesine olan inanç -kuşkusuz- bir yana, bütün Katolik inançları zorunlu kılıyordu. Kralın bu dinsel politikası, Protestanların olduğu kadar, Katoliklerin de saldırısına uğradı. Katolikler, ayrıcalıkla suçlarken onu, Protestanlar Katolik dogmaya bağlı kalmakla suçluyorlardı. VIII. Henri, zamanının hemen hemen çoğu insanı gibi hoşgörüsüz olduğundan, kendisi gibi düşünmeyenlere karşı pek amansız davrandı: Protestanları sapkın diye ateşte yaktırdı; Roma’ya bağlı kalanları ise, hain diye damgalayıp, ölüme mahkûm etti. Şansölyesi, ünlü Thomas Morus, aslında iyi bir Katolik olduğu halde, Acte de Suprematie’yi tanımayanlar arasındaydı; ölümü de bu yüzden oldu.</span></p>

  <p class="calibre_5"><span class="calibre_1">SONRAKİ GELİŞMELER VE ELİZABETH’İN REFORMU</span></p>

  <p class="calibre_4"><span class="calibre_1">VIII. Henri’nin ölümünden (1547) sonra, tahta, sırasıyla uç çocuğu geçti; ancak, her biri kendine özgü bir dinsel politika uyguladı uyruklarına. Böylece, onbeş yıl içinde, İngilizler, üç kez din değiştirmek zorunda kaldılar.</span></p>

  <p class="calibre_4"><span class="calibre_1">Genç</span> <span class="bold"><span class="calibre_1">VI.</span></span> <span class="bold"><span class="calibre_1">Edouard</span></span> <span class="calibre_1">(1547-1553) döneminde, Luther’ci, sonra da Calvin’ci görüşler yayıldı krallıkta: Ayin kaldırıldı, rahipler evlenebildiler, kiliselerde heykeller kırıldı.</span></p>

  <p class="calibre_4"><span class="calibre_1">Catherine d’Aragon’un kızı ve ateşli bir katolik olan</span> <span class="bold"><span class="calibre_1">Marie Tudor</span></span><span class="calibre_1">, krallığı katolikliğe sürükledi: Ayinler ve Papa’nın İngiltere üzerindeki otoritesi geri geldi. İspanya kralı II. Philippe’le evlenmesi, halkın pek gözünden düşürdü onu; tahta, baba bir kızkardeşi Elisabeth’i, giderek protestanlığı geçirmek için komplolar birbirini izledi. Kraliçe, sapkınlara karşı daha da zalimleşti o zaman; tarihte, «Kanlı Marie» diye anılması bu yüzdendir. Ne var ki, 1558’de öldü.</span></p>

  <p class="calibre_4"><span class="calibre_1">Yerine, Anne Boleyn’in kızı</span> <span class="bold"><span class="calibre_1">Elisabeth</span></span> <span class="calibre_1">(1558-1603) geçti. Elisabeth, aslında babasının zamanındaki durumu yeniden kurmak arzusundaydı: İnanç ve törenlerinde katolik, ama Papanın otoritesinin yerine, hükümdarın otoritesinin bulunduğu bir Kilise. Ancak, protestan uyruklarına da güvenceler vermişi gerekiyordu: çünkü, onların desteği olmadan yönetemezdi: Gerçekten katolikler. VIII. Henri’nin Anne Boleyn’le evliliğinin Papaca hükümsüz sayılmış olmasından kalkarak, Elisabeth’in, taht üzerinde hiçbir hakkı olmadığını ileri sürüyorlardı.</span></p>

  <p class="calibre_4"><span class="calibre_1">Tahta çıkışından birkaç ay sonra. Elisabeth, Parlamentoda yeni bir «Acte de Suprematie» oylattı; bu kanun, krallıkta yüksek bir din otoritesi tanıyordu kendisine. Arkasından. «Tekbiçimcilik Kanunu», Calvin’ci rengi ağır basan resmi bir »Dualar Kitabı»nı zorunlu kılıyordu. Piskoposlar, bunu protesto ettiklerinde, Elisabeth, hepsinin işine son verdi: öyle ki, sonunda, yüksek ruhban, baştan aşağıya yenilenmiş oluyordu. Birkaç yıl sonra, 1563’te, İngiltere’nin dinsel öğretisini kesinlikle saptamaya karar verdi ve «Otuz Dokuz Madde Bildirisi»ni yayınladı. Bu belge, çoğu noktada katolik öğretiye ters düşüyordu: Yalnız Papa’nın otoritesini reddetmekle kalmıyor, başka şeyleri de reddediyordu; Katolikliğin kutsal saydığı yedi şeyden sadece ikisini kabul ediyor ve ekmek ve şarapla kutsallama ayinine (Eucharistie) Roma Kilisesinin verdiği anlamdan bambaşka bir anlam veriyordu. Bununla beraber, Elisabeth, Katoliklikten görkemli törenleri, -İngilizceye çevrilmiş olarak- duaları, ruhban giysisini, son olarak da ruhban mertebesini alıyordu.</span></p>

  <p class="calibre_4"><span class="calibre_1">Bütün bu belgeler,</span> <span class="bold"><span class="calibre_1">Anglikanizm</span></span> <span class="calibre_1">denen, Hıristiyanlığın özel bir biçimini saptamışlardır ki, günümüze değin sürer.</span></p>

  <p class="calibre_4"><span class="calibre_1">Anglikanizm,</span> <span class="bold"><span class="calibre_1">Katoliklikle Protestanlığın bir karışımı</span></span> <span class="calibre_1">olduğu için, doğal olarak, ne katolikleri hoşnut edebilirdi, ne de protestanları. Bunlar içinde Katolikler en tehlikeli olanlarıydı; çünkü, onların muhalefeti, yalnız dinsel değil, siyasaldı da. Onların gözünde, yukarıda da belirttiğimiz gibi. Elisabeth meşru bir hükümdar değildi: öyle olduğu için de, tahtı kuzini, İskoçya Kraliçesi</span> <span class="bold"><span class="calibre_1">Marie Stuart</span></span><span class="calibre_1">’a verilmeliydi. Marie Stuart, Calvin’ci John Knox’un vaazlarıyla bağnazlaşmış İskoçyalı uyruklarınca ülkeden kovulduğu için, İngiltere’ye sığınmıştı ve Elisabeth de kendisine mahpus olarak bakıyordu. İskoçya Kraliçesinin varlığı, İngiliz Katoliklerinde, tahta onu geçirip, Katolikliği diriltmek umudunu artırdı. Komplolarını çoğalttılar, hattâ başkaldırdıkları oldu: bunları, İspanya Kralı II. Philippe’le -Elisabeth’i aforoz etmiş (1570) olan- Papa da destekliyordu. O tarihlerden, özellikle de 1580’den sonra, Elisabeth’in gözünde, Katolikler birer haindi artık. Mezhepleri yasaklandı: onu, başka yasaklar izledi. Rahipler, özellikle Pay-Bas’dan ya da Fransa’dan Katolikliği vaaz etmek için kalkıp gizlice gelen Cizvitler, ağır işkencelere tâbi tutuldu. 1586’da, Marie Stuart’ın da bilgisiyle, birkaç Katoliğin düzenlediği yeni bir komplo ortaya çıkarılınca, Elisabeth, rakibinden kurtulmaya karar verdi: Marie, ölüme mahkûm edildi ve kafası kesildi (1587).</span></p>

  <p class="calibre_4"><span class="calibre_1">Gerçi, Katolikler, Anglikanizmi kabul edemezlerdi: ancak, İngiltere’de yaşayan Calvin’ciler de, onu kabul etmiyorlardı: Piskoposluk kurumunun sürdürülmesine, katolik dualara, ruhban giysilerine karşı çıkıp duruyorlardı: İngiltere Kilisesini, içindeki «Papacı putperestlik»ten «arındırma»yı istiyorlardı. Onlara, «arındırıcılar» anlamına Püritenler denmesi de bu yüzdendir. Ayrıca, «Acte de Suprematie»ye de karşı çıkıyorlardı; çünkü, onlara göre, bu belge, Kiliseyi hükümdarın kulu haline getiriyordu. Bu nedenle, Elisabeth, onları da başkaldıranlar olarak gördü. İngiliz Kilisesine -ya da onların deyimiyle (kanunla) yerleştirilmiş Kiliseye- çoğu kez yaptıkları pek sert saldırılara, Elisabeth, zulümle karşılık veriyordu. Püritanizm, yine de kırsal kesimlerdeki soylular arasında kendisine yandaşlar buldu; bunların kimisi Avam meclisinde üye idiler de. Püritenlerle Anglikanlar arasındaki uyuşmazlık, milletvekillerini hükümdara karşı çıkaracak ve, XVII. yüzyılda, İngiltere tarihinde, önemli bir rol oynayacaktır bu çatışma.</span></p>

  <p class="calibre_5"><span class="bold"><span class="calibre_1">VII</span></span><br class="calibre2" />
  <span class="bold"><span class="calibre_1">KATOLİK TEPKİSİ</span></span></p>

  <p class="calibre_4"><span class="calibre_1">XVI. yüzyılın ortalarında, Reform hareketi öylesine başarılar kazanmıştı ki, dinsel olduğu kadar siyasal mücadele de onun üstüne yoğunlaştı. Roma, İngiltere’yi, İskoçya’yı, İskandinav ülkelerini, büyük bir bölümüyle Almanya’yı, Pay-Bas’yı yitirmişti; Reform, Fransa’ya girmişti, Polonya’ya ve Macaristan’a. Katolikler şunu anlamışlardı: Roma Kilisesi, Reforma karşı durmak ve eski durumunu yeniden elde etmek istiyorsa, saldırıya geçmeliydi.</span></p>

  <p class="calibre_4"><span class="calibre_1">Ne olabilirdi silahı?</span></p>

  <p class="calibre_4"><span class="calibre_1">Kilisenin içinde bir yenileşmeye gitmek; Avrupa toplumunun yeni koşullarına böyle uyabilirdi.</span></p>

  <p class="calibre_5"><span class="calibre_1">İLK ÖNLEMLER</span></p>

  <p class="calibre_4"><span class="calibre_1">1545’ten 1563 yılına kadar, çeşitli aralıklarla toplanan</span> <span class="bold"><span class="calibre_1">Trento Konsili</span></span><span class="calibre_1">’nin üstlendiği görev bu oldu. Çoğulculuk (geliri yüksek papazlık orunlarının tek elde toplanması) ile, yerinde bulunmayış (gerektirdiği görevleri yerine getirmeden kazançlı hizmetlerden yararlanma) ortadan kaldırıldı. Kilise yararlandırmaları yasaklandı, Papalık makamındaki insan sayısı azaltıldı; başpiskoposların kutsaması için ödemeye son verildi.</span></p>

  <p class="calibre_4"><span class="calibre_1">Özetle, Roma Kilisesi, dış görünüşteki bozukluklardan, en güven verici dayanaklarını bile mahkûm eden kötülüklerden sıyrılmaya karar vermişti. Mutlak monarşilere birtakım ödünler vermeye kadar gitti; Kilise mülklerinin -bir bölümüyle- dünyasallaştırmasını tanıdı ve Kilise görevlerine yapılan kimi atamaları denetleme yetkisi verdi hükümdarlara. Ancak, öte yandan, dogmaya, külte ve törenlere ilişkin konularda, Vatikan hiçbir ödün vermek istemedi. Trento Konsili, Protestanları bir kez daha sapkın diye mahkûm etti ve «Papa ile Konsillerin yanılmazlığı»nın yeniden altını çizdi. Papa, iman konusunda en yüce makam olarak kabul edildi. Külte ilişkin biçimlere dokunulmadı: Ayin, ermişlerle suretlere bağlılık, ermişlerden kalan kalıntılara saygı duyma olduğu gibi kaldı; rahiplerin bekârlığı kuralı sürdürüldü, keşişlik, büyük perhizler, bayramlar ve kutsal yerlere hacca gitmeler de. Bu «reform»dan, kendisine, dokunulmak şöyle dursun, Katolik Kilisede hiyerarşi merkezîleşti, Papaların mutlak otoritesine bağlı kılındı. Konsil, her tür basın-yayına sert bir sansür koymaya karar verdi ve müminlere okunması yasaklanan kitapların listesini (İndex) ilân etti.</span></p>

  <p class="calibre_4"><span class="calibre_1">Gericilik, git gide zenginleştirecektir bu listeyi.</span></p>

  <p class="calibre_4"><span class="calibre_1">Bununla beraber, bu Katolik saldırısı XVI. yüzyılın sonlarına değin, kimi başarılar kazandı: Reform, Polonya’da, Macaristan’da ve Pay-Bas’nın güneyinde yenilgiye uğradı. Feodal mutlakiyet, Avrupa’da -Hollanda’nın dışında- hâlâ sürüyordu. İktidardaki feodallerin devrimci hareketlere karşı olan tepkisi, Karşı-Reformla kucaklaşıp kaynaştı. Feodaller, kendi yaşamsal sınıf çıkarlarını Katoliklikle özdeleştirdiler git gide; öte yandan, «Protestan» adı da, yerleşik otoriteyi devirmeden yana olanla eşanlama gelmeye başladı.</span></p>

  <p class="calibre_5"><span class="calibre_1">CİZVİTLER TARİKATI</span></p>

  <p class="calibre_4"><span class="calibre_1">Katolikliğin düşmanlarına karşı mücadele etmek için yeni yöntemler gerekiyordu. Bir İspanyol soylusu olan</span> <span class="bold"><span class="calibre_1">İgnace de Loyola</span></span><span class="calibre_1">’nın yeni kurduğu</span> <span class="bold"><span class="calibre_1">Cizvitler Tarikatı</span></span><span class="calibre_1">, özel bir rol üstlendi. Tarikatın Anayasası ya da «İsa ortaklığı», 1540 yılında onaylandı. Öyle diyorlardı Cizvitler: Gerçek imanın düşmanlarıyla savaşmada her türlü yol mubahtır. Kurnaz ve kalleş bir taktik hazırlayıp uyguladılar ve, «amaç, araçları meşru kılar» ilkesini benimsedikleri için, eylemlerinde büyük bir esneklik gösterdiler. İncelmiş politikacılar ve diplomatlar, saray adamları, eğitici ve öğreticiler, hekimler olarak, manevî ve siyasal hemen bütün alanlara giriyorlardı. Ve her yerde, dine hizmet için durumlarından yararlanmayı biliyorlardı. Orta Çağ’ın manastır tarikatlarından farklı olarak, dünyayı terkedip, manastır duvarlarının arkasına çekilmek zorunda değillerdi; tersine, yine Kilisenin hizmetinde, dünyasal bir yaşam sürüyorlar, kibar takımı arasında hem de en kibar olmaya çalışıyorlardı. Silahları, pohpohlama, entrika çevirme, kara çalma, komplo, öldürme ya da zehirleme idi.</span></p>

  <p class="calibre_4"><span class="calibre_1">Tarikatın, alabildiğine merkezîleşmiş bir örgütlenişi oldu: Roma’da oturan bir general vardı başında; maiyetinde, kendisine en yakın olanlarla beraber, büyük bir gizlilik içinde tarikatın politikasını oluşturuyordu. Mutlak bir bağlılık andıyla bağlanmış olan İgnacienler, uysal araçlarıydılar bu politikanın. Öyle diyordu Loyola: «Ast rütbeden olan biri, üstüne, yüzükoyun ya da sırt üstüne de çevrilebilen bir ceset gibi uymalıdır». Cizvitler, Reformun her yanda zafere ulaşmadığı ülkeler (Almanya) kadar, zafere ulaşmak için hâlâ mücadele ettiği ülkelere (Fransa, Polonya) çevirdiler yüzlerini. Bu ülkelerde, Katolikliğin yeniden yerine oturması, büyük ölçüde onların eseridir. Kilisenin başı olarak Papaya bağlı ülkeleri genişletmek için, Cizvitler, eski ve yeni kıtada keşfedilen yeni ülkelere (Orta ve Güney Amerika, Hindistan, Hindi Çini, Çin ve Japonya) akın ettiler. Amerika fatihlerinin (Konkistador) ve Avrupalı tacirlerin kendilerini kaptırdıkları şiddet, zulüm ve yağmayı ilâhî kelâm örtüyordu. Son olarak, genç beyin ve yürekleri ele geçirebilmek için, Cizvitler, eğitime büyük önem vermeye başladılar birden. Kilise içinde ve dışında, eğitimi tekellerine aldılar. Görevi, derin bilgili gençler yetiştirmek olan kollejler kurdular; Roma’ya körü körüne bağlı bu gençler, «İsa Ortaklığı»nın saflarını kabartacaklardı. Batı Avrupa’da Katolik tepkiyi temsil eden Cizvitler, -dinsel ya da dünyasal- hak mezhep dışı her tür okumaya, düşünce özgürlüğünün tüm belirtilerine ve ezilenler yönünden gelen bütün protesto girişimlerine kar<sub class="calibre5"><small class="calibre6"><span class="calibre_1">5</span></small></sub>ı alabildiğine bir mücadelenin içinde oldular. Cizvit adı bile, kalleş ve her türlü ilkeden yoksun, karanlıkçı ve sosyal ilerleme düşmanı kişinin eşanlamı olup çıktı.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_9"></div>
</body>
</html>
