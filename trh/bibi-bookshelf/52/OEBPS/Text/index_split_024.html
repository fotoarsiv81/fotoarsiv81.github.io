<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 3</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM I</span></span></span><br class="calibre2" />
  <span class="italic"><span class="bold"><span class="calibre_1">AVRUPA VE YENİ DÜNYA</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Amerika’nın fethini bir avuç insan gerçekleştirdi. Avrupalıların karşılarında buldukları,</span> <span class="bold"><span class="calibre_1">değişik aşamadaki halklar</span></span><span class="calibre_1">dı: Kimi Yenitaş Çağını, kimi Bakır Çağını, kimi Tunç Çağının başlarını yaşıyordu; hemen hepsi de evcil hayvanlardan yoksundu, özellikle hayvan koşmayı bilmiyorlardı, tekerlek ve demir ise hiç bilmedikleri şeylerdi. Hepsi de, az-çok koyu sarı renkli, şakakları çıkık, siyah ve düz saçlı, «mongolik» denen ırktandılar: Büyük bir olasılıkla</span> <span class="bold"><span class="calibre_1">Asya kökenli</span></span><span class="calibre_1">ydiler; İsa’dan önce, bilmediğimiz bir zamanda, Behring Boğazı başta olmak üzere, çeşitli yollardan gelmişlerdi Amerika’ya. Avrupalılar geldiğinde, bu yerli halkların sayısı fazla değildi; bütün Amerika kıtası için 30 ilâ 50 milyon arasında olduklarını söyleyebiliriz; ve, birbirine eşit olmayan biçimde dağılmışlardı kıtaya.</span> <span class="bold"><span class="calibre_1">Birbirlerinden pek farklı bir uygarlık düzeyi</span></span><span class="calibre_1">ne erişmişlerdi: Orta Amerika’da, Meksika’da, Amerika kışlağında, Peru’da, yoğun nüfuslu, halkı toprağa bağlı, tarımla geçinen kemler kurmuş gerçek devletler vardı. And’ların doğusunda ve Meksika’da Rio Lerma’nın kuzeyinde, avcı, yiyecek toplayan, göçebe ya da yarı-göçebe, kimi zaman ilkel bir tarım uygulayan, ve alabildiğine dağınık kabileler görüyoruz. Rio Grande del Norte’nin kuzeyinde, tüm Amerika’da, belki de 500.000’e varıyordu sayıları bunların.</span> <span class="bold"><span class="calibre_1">Sonuçlar da birbirinden pek farklı oldu</span></span><span class="calibre_1">. Orta Amerika’da ve And’larda, İspanyollar, yerli yönetici sınıfın yerine geçtiler ve Avrupa uygarlığının ağır bastığı karma bir uygarlık doğdu. Kuzeyde ise, yerliler, özümsenemez durumdaydılar ve Avrupalılarla aralarında korkunç ve insafsız bir savaş başladı. Antiller’de ve And’ların doğusunda ise, kırıp geçirildiler ve ormanların derinliklerine sığınıp kayboldular.</span></p>

  <p class="calibre_4"><span class="calibre_1">Nereden girmeli konuya?</span></p>

  <p class="calibre_4"><span class="calibre_1">Amerika’nın fethi sırasına ayakta olan belli başlı uygarlıklardan söz edelim önce.</span></p>

  <p class="calibre_5"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">AVRUPALILARIN GELİŞİNDE YERLİ UYGARLIKLAR</span></span></p>

  <p class="calibre_4"><span class="calibre_1">Avrupalılar geldiğinde varlığını sürdüren Amerika uygarlıklarının sayısı hayli fazla. İçlerinde, önce, üç uygarlığı anlatmak adet olmuştur: Bundan da,</span> <span class="bold"><span class="calibre_1">Mayalar, Aztekler</span></span> <span class="calibre_1">ve</span> <span class="bold"><span class="calibre_1">Inkalar.</span></span></p>

  <p class="calibre_5"><span class="calibre_1">BİR YENİTAŞ ÇAĞI UYGARLIĞI: MAYALAR</span></p>

  <p class="calibre_4"><span class="calibre_1">İspanyollar, 1492’den başlayarak Antiller’deydiler; Portekizliler 1503’ten başlayarak Brezilya’da, Fransızlar 1533’ten başlayarak Kanada’daydılar ve, yine o sıralarda, İngilizler Kuzey Amerika’ya ayak bastılar. Hepsi de,</span> <span class="bold"><span class="calibre_1">teknik bakımdan pek geride</span></span> <span class="calibre_1">halklar buldular karşılarında; bu halklar, Avrupalıların uzun bir zamandan beri geride bıraktıkları aşamalarda bulunuyorlardı. «Yenitaş» dönemini yaşayan bu halkların hepsini sıralayıp incelemek olanaksız. Teknik gelişmenin en aşağısından yukarıya doğru olmak üzere, Algonkinien’ler, Tupi-Guarani’ler, İroquien’ler ilk akla gelenler. Yenitaş devrinin en üst aşamasında ise, Orta Amerika’da Mayaları buluyoruz.</span></p>

  <p class="calibre_4"><span class="calibre_1">Mayaların bulundukları bölge, bugünkü Meksika’yı içine alıyordu; bu topraklara, doğuda, Yukatan yarımadası ile Guatemala’nın bir bölümü, batıda da Honduras’la Britanya Honduras’ı giriyordu. Mayaların hiyeroglif el yazmalarının hemen hepsi, Şeytanın yalanlarını içine alıyor diye İspanyol rahiplerime yakılmış durumda; öyle de olsa, astronomi, astroloji ve dinsel ayinlerle ilgili üç kitap elimizde; ayrıca, fetihten sonra, yerlilerin Maya dilinde ve İspanyol alfabesiyle yazdıkları, Maya kroniklerini özetleyen yazılar da var; bunun gibi. Piskopos Landa’nın enfes</span> <span class="italic"><span class="calibre_1">Gezi Notları</span></span> <span class="calibre_1">(1566); son olarak da, anıtları ve yazıtlarıyla gün ışığına çıkarılmış 116 Maya kentinin kalıntıları. Bugünkü Mayaları, geçmişin kalıntıları ile karşılaştırdığımızda, eski Mayalardan çok şeyi koruyup sürdürdüklerini de görüyoruz; ve, bu doğrudan gözlem, belgelerdeki kimi boşlukları doldurmakta yardımcı oluyor. Maya uygarlığı, yerli bir uygarlık; İsa’dan önce -belki -üç bin yıl öncesinden kalkarak gelişmeye başlamış ve dışardan da pek bir şey almamış gibi. Bu uygarlık,</span> <span class="bold"><span class="calibre_1">Yontmataş</span></span> <span class="bold"><span class="calibre_1">devrinden kalma âletlere, hiyeroglif yazıya ve mısır kültürüne</span></span> <span class="calibre_1">dayanıyordu. Öyle görünüyor ki, İspanyollar geldiğinde, bu bütünle ilişkili olarak bir düşünsel gelişmeyi de tamamlamış ve, aşağı yukarı on beş yüzyıldan beri yerleşip oturmuştu ve artık ilerlemiyordu.</span></p>

  <p class="calibre_4"><span class="calibre_1">Mayalar, orta boylu, geniş omuzlu ve göğüslü, uzun kollu, geniş kafalı insanlar; bakır renginde hepsi, düz ve siyah saçlı. Erkekleri ne sakal, ne bıyık bırakıyor, ya da birkaç kıl sadece. Büyük güzellik deyince de, çökük bir alınla şaşı bir gözü anlıyorlar; ve bunun sağlamak için de, doğumdan başlayarak uyguladıkları usuller var. Gürbüz ve çalışkan insanlar. Çinlilere pek benziyorlar: Neşeli, geveze, ve sokulgan; gülmekten ve şakalaşmaktan hoşlanıyorlar; güven duyan, yücegönüllü, son derece âdil, yabancılara karşı nazik ve dost tavırlı, alabildiğine dürüst; gözlemden hoşlandıkları kadar, imgeleme yetileri yüksek, güzellik duyguları gelişkin insanlar. Mayalarda aile bağları pek güçlü; babanın büyük otoritesi %ar; yaşlılara saygılılar. Erken evlenmeler yaygın ve nüfusta çoğalış da o oranda yüksek. Örflerde de alabildiğine serbestlik görüyoruz.</span></p>

  <p class="calibre_4"><span class="calibre_1">Mayalar, ateşi kullanmasını biliyorlardı. Yontmataş döneminin araçlarını da edinmişlerdi: Taştan baltalar, çekiçler, makaslar, odundan çekiçler ve ateşte sertleştirilmiş odundan sopalar. Maden kullanmıyorlardı: Bakır ve altından sadece süslemede yararlanıyorlardı ve bunlar da dışardan geliyordu. Çivi bilmiyorlardı; sarmaşıkları kullanıyorlardı. Hindi ile arıyı evcilleştirmişlerdi; ancak tek bir yük hayvanı yoktu ve tekerleği de tanımıyorlardı. Bütün taşıma, baş üstündeydi. Böylece, doğaya karşı etki araçları hayli sınırlıydı. Ne var ki, mısır sayesinde yüksek bir düşünce ve siyaset düzeyine erişebildiler. Mısır, öyle görünüyor ki, Guatemala kökenli; ama mısırı, ekilir-biçilir bir bitki haline getiren ve onu Amerika’nın tüm tarımcı halklarına kurtarıcı bir yiyecek diye armağan edenler, Mayalar oldu. Mısır ekimi, belli bir usule göre yapılıyordu; bir aileyi bir yıl boyunca besleyecek asgarî ürün kırk sekiz günde elde ediliyordu. Öyle olunca da, kullanılacak bir emek fazlası kalıyordu geriye. Bununla da, el uğraşından sıyrılmış rahiplerle savaşçılar besleniyor; bilimsel ve dinsel yapılar dikiliyor, hizmetler yerine getiriliyordu: Tapınaklar, gözlemevleri, piramitler, saraylar, dinsel dansların yapıldığı düzlükler. Böylece Mayalar, çok daha iyi araçlarla donanmış, tunç, demir ve tekerlekten yararlanan halkların, yani Kaldelilerin, Babillilerin, Asurluların, Mısırlıların, Yunanlıların, Çinlilerin düşünce düzeyine erişebildiler.</span></p>

  <p class="calibre_4"><span class="calibre_1">Mayaların dinsel, bilimsel, sanatsal düzeyi, teknik düzeylerini pek aşmıştı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Mayalar, Abel Rey’in tanımladığı insan zekâsının aşamalarından -R. Benhelotun «astrobiyolojik» diye nitelendirdiği- ikinci aşamaya erişmişlerdi. Astrobiyoloji, çoktanrıcılığın bir aşaması: Bu aşamada, her şey, hattâ gök ve yıldızlar, -insan ve hayvanlar gibi- canlı varlıklar olarak görülüyor: ancak, her şey, gök kubbedeki dönemsel hareketlerden, mevsimlerin birbirlerini düzenli olarak izlemesinden, bitkilerin yıllık çoğalışından esinlenip, belli</span></span> <span class="italic"><span class="bold"><span class="calibre_1">dönemsel kanunlara</span></span></span> <span class="italic"><span class="calibre_1">bağlı tutuluyor; ve, yine, olay ve eylem olarak, her şey, gök cisimlerinin durumlarına ve hareketlerine bağlı görülüyor. O pek yetkin mısır ekimi, aslında astronomideki gelişmeyi içeriyordu; böylesi bir gelişme ise, yazının kullanılmasını, mimarlığı var sayıyor ve hepsi bir arada, sosyal ve siyasal bir örgütlenişi kapsıyordu.</span></span>
  </blockquote>

  <blockquote class="calibre_6">
    <span class="italic"><span class="calibre_1">Mayaların yalın, fiil çekimi İspanyolcadan daha az, bir İngiliz için İspanyolcayı öğrenmekten çok daha kolay bir dili vardır. Yazıları</span></span> <span class="italic"><span class="bold"><span class="calibre_1">hiyeroglif</span></span></span><span class="italic"><span class="calibre_1">ti; ancak. Çin yazısı gibi düşünceleri temsil eden «ideografik» bir yazıydı bu; öyle olduğu için de, çeşitli sesli heceleri içeren Eski Mısır yazısı ile Sümerlerin çivi yazısının gerisinde bir aşamanın diliydi onlarınki. Yazıtlarında kronoloji, astroloji, dinle ilgili şeyler var; ama ne fetihler, ne de şu ya da bu hükümdarın zaferleri.</span></span>
  </blockquote>

  <blockquote class="calibre_6">
    <span class="italic"><span class="calibre_1">İnsanlık tarihinde ilk kez, kuşkusuz İsa’dan önce üç ya da dört bininci yıllarda,</span></span> <span class="italic"><span class="bold"><span class="calibre_1">durum sayılaması</span></span></span> <span class="italic"><span class="calibre_1">ile</span></span> <span class="italic"><span class="bold"><span class="calibre_1">sıfırı</span></span></span> <span class="italic"><span class="calibre_1">kullananlar onlar oldular; bu ise, büyük bir düşünsel soyutlama gücünün işareti. Rakamları da Romen rakamlarına üstün. Üç</span></span> <span class="italic"><span class="calibre_1">yerine iki simge var, bunları toplayıp çıkarma verine, sadece toplayarak birleştiriyorlar.</span></span>
  </blockquote>

  <blockquote class="calibre_6">
    <span class="italic"><span class="bold"><span class="calibre_1">Yirmilik sistem</span></span></span> <span class="italic"><span class="calibre_1">üzerine kurulu sayılamaları da.</span></span>
  </blockquote>

  <blockquote class="calibre_6">
    <span class="italic"><span class="bold"><span class="calibre_1">Tarihlemede</span></span></span><span class="italic"><span class="calibre_1">, hükümdarlık yılları yerine,</span></span> <span class="italic"><span class="bold"><span class="calibre_1">sabit bir temeli</span></span></span> <span class="italic"><span class="calibre_1">ilk kez onlar bulup kullandılar. Varsayıma dayanan bir olaydan hareket ediyorlardı; başlangıç tarihi, 3433 yıl önceki bir tarihti. 260 günlük kutsal bir yılın yanı sıra, yirmişer günden oluşan on sekiz aylık bir de güneş yılları vardı; bu sonuncusuna beş günlük bir ay daha ekleniyordu. Her dört yılda bir günlük bir gecikmeleri oluyordu ve bunu düzeltmesini de biliyorlardı. Tarihlemeleri gibi, gözlemleri de pek açıktı. Yılın süresini 365, 2420 gün olarak saptamışlardı; bizim gregoryen yılımız 365, 2425 gündür ki, onlarınkinden daha uzundur. Kutup yıldızını. Pleiadları, İkizler burcunu biliyorlardı; burçlar kuşağından da haberdardılar belki de. Kentleri, tüm yaşamı düzenleyen birer gözlem eviydi. Rahipler, yalın ya da teraslı piramitlerde gözlemlerde bulunuyorlardı. Yıldızların, tropikal yağmurlardaki değişmelere, bitkisel yaşama, insan etkinliğine bağlı dönemsel durumları, birbirine uyumlu kanunlardan oluşan dev bir sistem esinletmişti onlara.</span></span>
  </blockquote>

  <blockquote class="calibre_6">
    <span class="italic"><span class="calibre_1">Mayalara göre, dünya, canlı bir bütündü.</span></span> <span class="italic"><span class="bold"><span class="calibre_1">Doğanın bütün güçleri, kişileştirilmişlerdi.</span></span></span> <span class="italic"><span class="calibre_1">İlkel animizmin birçok yanları, varlığını sürdürüyordu. Ne var ki, rahipler, mertebeli bir panteon onaya çıkardılar: Tepede yaratıcı Hunab vardı; oğlu, göklerin efendisi, Güneş tanrısı İtzamma, yazının, kitapların, takvimin, kronolojinin bulucusu idi, iyilik sever ve sürekli insan dostu bir tanrıydı; dört ana yönün kişiliğini temsil eden Chac, yağmurun, şimşeğin, yıldırımın, bereketin ve tarımın tanrısı idi. Mısırın tanrısı, gönenç ve bolluğu da temsil eden genç bir tanrı idi. Ayrıca, ölüm tanrısı, savaş tanrısı, Ay tanrısı, intihar tanrısı, sayıların tanrılarının yanı sıra, yağmurun, tarlaların, ağaçların, vb. olmak üzere yığınla küçük tanrı vardı.</span></span>
  </blockquote>

  <blockquote class="calibre_6">
    <span class="italic"><span class="bold"><span class="calibre_1">Mitos öyküleri</span></span></span><span class="italic"><span class="calibre_1">, evreni ve insanların yazgısını açıklıyordu: Hunab, dünyayı yaratmıştı; dünyadan önce de başka dünyalar vardı. Her biri, bir tufanla yıkılmıştı; bugünkü dünya da bir tufanla yıkılacaktı. Dünyanın 13 göğü, cehennemin 13 dairesi vardır. Dünya, iyi ile kötünün, iyi tanrılarla kötü tanrıların savaştığı bir yer; iyiler ışık, gök gürültüsü, yağmur, mısır, bolluk getirirken, kötüler savaşa, fırtınalara, açlığa ve sefalete yolaçıyor. Hunab, insanı mısırdan yarattı. İnsan, Tanrıların lütfunu, oruçla, sungularla, dualarla, dinsel danslarla, insan kanı serpmekle, insan kurban etmekle elde eder. Kurban, yiğit bir askerse, bedeni parçalanır ve seyircilerce yenir. Ruh ölümsüzdür; ve, ya cennete ya da cehenneme gidecektir. Kendini asarak canına kıyanların, savaşta ölmüş savaşçıların, kurban edilen insanların, doğururken ölenlerin, rahiplerin, Cennete gitmeleri, hakları. Cennet bol yenilip içilecek ebedî bir dinleniş yeri. Cehennemde. Şeytanlar, ebedilik adına günahkârlara açlık, yorgunluk ve acı çektirerek işkence edecekler.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Mayaların siyasal ve sosyal örgütlenişi nasıldı?</span></p>

  <p class="calibre_4"><span class="calibre_1">Mayalar,</span> <span class="bold"><span class="calibre_1">siteler halinde</span></span> <span class="calibre_1">toplaşmışlardı. Siteler, kimi zaman, şeflerin uygun bir yerde buluşmalarıyla, federasyonlar oluşturuyorlardı; ne var ki, genellikle birbirlerinden ayrı yaşamayı sürdürdüler ve hiçbir zaman bölgesel bir devlet ortaya çıkmadı. Gerçekten Mayalar, mesafelere karşı mücadelede iyi donanmış değillerdi. Kireç harcıyla örtülmüş taşlı yolları vardı gerçi; ancak, lnkaların yollarıyla karşılaştırıldığında, üçüncü sınıf şeylerdir bunlar.</span></p>

  <p class="calibre_4"><span class="calibre_1">Sitenin merkezi bir kentti: Alanların ve avluların çevresinde, tapınaklar, piramitler, manastırlar, saraylar yükseliyordu; sonra, zenginlerin evleri geliyordu; son olarak da, birbirinden dağınık evlerden oluşan dış mahalleler. Kentte yollar yoktu. Böylece, pek kırsal bir görünüşü vardı bu kentlerin. Nüfus yoğunluğu, kilometre kare başına 300 kişiyi aşmıyordu; en büyük kentler 200.000 kişiye kadar çıkabiliyordu; ikinci derecedeki kentlerde 50.000 dolayında insan oturuyordu. Bütün olarak, Maya ülkesi, belki 15 milyonluk bir ülkeydi.</span></p>

  <p class="calibre_4"><span class="calibre_1">Mayalar, eski Yunandaki</span> <span class="italic"><span class="calibre_1">genosa</span></span> <span class="calibre_1">benzer bir örgütlenişe vardılar; Maya siteleri de, Grek tipinde, monarşik bir aşamada kaldı. Kenti,</span> <span class="italic"><span class="calibre_1">halac vinic</span></span> <span class="calibre_1">yönetiyordu: Bu yönetici, her sitede bir aileden geliyordu; görev, babadan büyük oğula geçiyordu. Bütün dinsel, askerî ve mülkî yetkiler, bu yöneticide toplanıyordu. Yönetici, bir aristokrasinin içinden,</span> <span class="italic"><span class="calibre_1">balaban,</span></span> <span class="calibre_1">yani sitenin kasaba ve köylerinin şeflerini seçiyordu.</span> <span class="italic"><span class="calibre_1">Batab,</span></span> <span class="calibre_1">askerlere kumanda ediyor, Yerel Kurulun başkanlığını yapıyor, adaleti yerine getiriyor; verginin</span> <span class="italic"><span class="calibre_1">halac vinice</span></span> <span class="calibre_1">ödenmesine, tarlaların, rahiplerin saptadıkları tarihlerde yakılıp ekilmesine göz kulak oluyordu. Soylular, ailecek geçmişlerini, secere ve anılarını -özenle- koruyorlardı. Soylularda, yaşça en küçük olanlar da rahip olabiliyorlardı. Büyük-rahipleri, miras yoluyla sağlayan aynı aileydi. Rahipler matematikçi, astronom, idareci, kâhindi ve insan kurban edilişi onun marifetiyle oluyordu; gaipten haber veren, yıldız falına bakan, cinleri kovan, güneş ve ay tutulmalarıyla yağmur ve kuraklığı önceden haber veren yine bu rahiplerdi. Korkulan ve saygı duyulan kişilerdi bunlar. Sıradan insanların görevi ise, babadan oğula, mısır ekip biçmek, yapım işlerine katılmak, askerlik hizmetinde bulunmak, vergi ödemek, efendilerine armağan tanrılara da sungu sunmaktı. El emeğinin geri kalanını, köleler, savaş esirleri, yetim ve öksüzler, hırsızlıktan mahkûm olanlar sağlıyordu.</span></p>

  <p class="calibre_4"><span class="calibre_1">Görüldüğü gibi, Maya toplumu</span> <span class="bold"><span class="calibre_1">sınıflı bir toplum</span></span><span class="calibre_1">du; ancak, mülkiyet rejimi hakkında veriler az elimizde.</span></p>

  <p class="calibre_4"><span class="calibre_1">Siteler, durmuş oturmuş değildi. Kent halkı, sık sık bulunduğu kenti terkediyor; site topraklarının bir başka köşesinde, bir yenisini kuruyordu. Gerçekten, mısır ekimi, toprak yakmaya dayandığı için, orman ve çalılıkları gerektiriyordu: Bu ekim, aynı yerde beş yıl sürebiliyordu; sonra, toprakları ot bürüyor ve mısırı boğuyordu. Böylece, toprak takatten düşmeden, tarlayı değiştirmek gerekiyordu. Çok geçmeden de, bir bölgedeki tüm topraklar, tarıma elverişsiz hale geliyor ve site yer değiştirmek zorunda kalıyordu. Öte yandan, ölüler evlere gömülüyordu ve ölülerden korkuluyordu; belli bir zaman sonra da, evler terkediliyordu.</span></p>

  <p class="calibre_4"><span class="calibre_1">İspanyollar geldiğinde, Mayalar,</span> <span class="bold"><span class="calibre_1">çöküş dönemi</span></span><span class="calibre_1">ne girmişlerdi. İsa’dan önce -belki- 3000 yıl öncesinden, İsa’dan önce 353’e kadar, uzun bir Maya öncesi dönem yaşanmıştı; o tarihten İsa’dan sonra 317’ye kadar, Maya uygarlığının oluştuğu bir hazırlanış dönemi görüyoruz; arkasından da, Eski İmparatorluk devri (İsa’dan sonra 317-937). Doruk yılları, merkezî Peten’in kuzey-doğusunda, Tikal’le Hexactum’da 633 ve 731 yılları arasına rastlıyor; sanatsal bakımdan doruğa çıkış ise, 692 ilâ 795 yılları arası. Sonra çöküş başlıyor ve siteler birbiri arkasından terkediliyor. Cortes, Peten bölgesini, 1524-1525 yıllarında kuzeybatıdan güney-doğuya doğru katettiğinde, bütün siteler tropikal orman altında kaybolmuşlardı; ve, ancak 1696 yılındadır ki, ilk İspanyollar Yaxchilan ile Tikal’i gördüler. Belki de, VIII. yüzyılın sonlarında, Maya tarımının sırtlanamayacağı kadar bir nüfus çoğalışı olmuştu; bu da, arkasından bir yaşam pahalılığını, sosyal karışıklıkları, yönetimdeki çözülmeyi getirmiş, giderek göç etme zorunluluğu ortaya çıkmıştı.</span></p>

  <p class="calibre_4"><span class="calibre_1">Mayalar, git gide Yukatan’ı ele geçirip yerleştiler. Bunu, Maya Rönesansı ve Yeni İmparatorluk denen dönem (987-1697) izledi. X. yüzyılda, güney-batıdan Maya halklarından İtzalar sızdılar ve Chichen İtza’yı kurdular (986-998). Mayalılaşmış Meksika halklarından bir bölümü, Cocom ailesinin yönetiminde Mayapan’a, ötekiler de Xiu yönetiminde Uxmal’a sızdılar (987-1007). Her iki kol, Mayapan Birliğinde birleştiler ve bir gönenç dönemi yaşandı: Maya Rönesansı. Ne var ki, 1194’te bir iç savaş patlak verdi: Savaştan, Meksikalı paralı askerler sayesinde, Cocom’lar yengin çıktılar; ve tüm Maya soylularının, tutsak olarak Mayapan’da oturmalarını dayattılar. 1441’de, Ux</span><span class="calibre_1">malli Xiuların yönetiminde Maya şefleri başkaldırdılar; biri dışına, Cocomları kesip doğradılar, Mayapan’ı yağmalayıp gittiler.</span></p>

  <p class="calibre_4"><span class="calibre_1">Bunun arkasından bir dağılış dönemi geldi; bütün büyük merkezler terkedildi. İtzalar, Chichen İtza’yı terkedip, Tayasal’de peten gölüne gelip yerleştiler. Cocom ailesinden sağ kalmış tek kişi, halkından geriye kalanlarla Tibolon sitesini kurdu. Xiular da Uxmal’a dönmediler ve yeni bir sitenin, Mani’nin temellerini attılar. Xiularla Cocomlar, aralarında aman vermez bir savaşa giriştiler. Yukatan, birbirlerine düşman küçük eyaletlere bölündü. Savaşın yakıp yıktığı Maya ülkesini, 1464’de kasırgalar, 1480’de veba, korkunç kuraklıklar, çiçek salgınları yiyip tüketti; çiçek hastalığının mikrobunu 1511 yılından başlayarak Avrupalılar Avrupa’ya getireceklerdir. Mayalar, manevî bakımdan da zayıf düşmüşlerdi: Dinleri çökmüştü; Meksikalılar, tanrılara yüzlerce insan kurban etme zevkini aşılamışlardı onlara. Son olarak, uygarlıklarına güveni yitirmişlerdi. Felâketlerin ezdiği bu insanlar, âhir zamanın geldiği inanandaydılar.</span></p>

  <p class="calibre_4"><span class="calibre_1">Özetle, İspanyollar, tam bir çözülüş içinde bir toplum bulmuşlardı karşılarında.</span></p>

  <p class="calibre_5"><span class="calibre_1">BİR BAKİR ÇAĞI UYGARLIĞI: AZTEKLER</span></p>

  <p class="calibre_4"><span class="calibre_1">Amerika’daki Yenitaş uygarlıklarıyla -fazla değil- yirmi yedi yıllık bir temastan ve yerliler hakkında hayli bilgi edinip bir tavır takınıldıktan sonra, İspanyollar, daha yukarı bir uygarlık düzeyini yaşayan yerlilerle ciddî ilişkilere girerler. Gerçekten, Cortes, 1519’da Meksika’nın fethine başlıyor ve, çok geçmeden de, Azteklerle savaşa tutuşuyordu. Bakır Çağı’nın bir uygarlığı idi bu.</span></p>

  <p class="calibre_4"><span class="calibre_1">Mayalarda olduğu gibi, Meksika’da da, fetih, yerli yazıların sistemli yokedilmesine vardı: Yine de Mayalardan kaldığından daha fazla şey kaldı ve çoğu da fetihten önce kaleme alınmıştı bunların. Ayrıca, Cortes’in mektuplarından başlayarak, İspanyolların yazdıkları var. Son olarak, araştırıcılar, yığınla arkeolojik belgelerin üstüne eğilmiş durumdalar. Bütün bunların anlattığı şu: İspanyollar geldiğinde, Rio Lermna ile Şapala gölünün kuzeyinde, orta yaylanın kaktüslü bozkırlarında yaban kabileler yaşıyordu; İspanyollar, Şişimek diye adlandırdılar hepsini. Göçebeydiler bunlar, çıplak dolaşıyorlardı; avcılıkla geçiniyor, yetmediğinde, yiyecek topluyorlardı. Alabildiğine bağımsız olup, başka bir yaşam biçimine boyun eğmiyorlardı. Ne tapınakları, ne de putları vardı; güneşe tapıyorlardı. Kıyılarda, pek ilkel yerliler bulunuyordu: Avcılık ve yiyecek toplayıcılığı ile geçiniyor, fırsat bulduklarında insan eti yiyorlardı; ancak, yerleşik düzene geçmişlerdi ve daha şimdiden mısır tarımına aşina idiler. Onlar da pek bağımsız haldeydiler. En çok su gören bozkırlarla, otlak vadilerde, ortak bir uygarlık temeli olan çeşitli halklar yaşıyordu: Maya uygarlığından esinlenmiş Toltek uygarlığıdır bu. Siyasal yönden en önemlisi</span> <span class="bold"><span class="calibre_1">Aztek konfederasyonu</span></span> <span class="calibre_1">oldu ve imparatorluğu, XV. yüzyılın sonlarında, bir okyanustan ötekine, göçebelerden Mayalara değin yayılıyordu. Bu İmparatorluğun içinde, kimi devletler bağımsız kaldılar; kimisi de Azteklere vergi ödeyerek bağımsızlıklarını sürdürdüler.</span></p>

  <p class="calibre_4"><span class="calibre_1">Aztek uygarlığı, Maya uygarlığı gibi yerli değildi. Aztekler, son bir devirde, belki de XII. yüzyılda, kuzeyden gelmiş fatihlerdi. Başlarda horlandıkları için, uzun süre ötede beride dolaşmış, 1325’te yerleşik yaşama geçmişlerdi; tutundukları bölgenin bir sonucu olarak, bütün yaşamları da, içecek su ve ekilecek toprak adına, komşularıyla sürekli bir kavga haliydi. Savaş için örgütlenirken, klandan fratriye ve siteye geçmişlerdi. XIV. yüzyılda, 1352’de, Acamapiçli, Meksika’da şef olarak, ya da</span> <span class="italic"><span class="calibre_1">tlacatecuthli</span></span> <span class="calibre_1">seçildi. Ondan sonra da, bu görev, onun ailesinden gelenlere verildi ve bir tür hanedan, bir büyük imparatorluğun başına geçti. 1425 yılından başlayarak, İtzacoat’la, imparatorluğun temeli olan Aztek konfederasyonu kuruldu. XV. yüzyılın ortalarına doğru konfederasyonun orduları, Meksika körfezine ulaşıyorlardı. 1500’e doğru, Aztekler, kuzeyde Rio Panco’ya, güney-doğuda da Şiapas ile Guatemala’ya varmışlardı.</span></p>

  <p class="calibre_4"><span class="calibre_1">Azteklerle Mayalar arasında</span> <span class="bold"><span class="calibre_1">benzerlikler</span></span> <span class="calibre_1">görüyoruz: Mayalar gibi, onlar da, tekerleği ve kubbeyi bilmiyorlardı; koşu ve yük hayvanları yoktu. Sadece, yemek için küçük köpek, hindi ve sülün besliyorlardı. Mayalar gibi, onların da yararlandıkları özellikle Yenitaş çağı âletleriydi. Uygarlık, onlarda da mısıra dayanıyordu. Ve, yine Mayalar gibi, «astroloji» aşamasına varmışlardı; ancak, onu aşmaya da başlamışlardı. Tanrıların en üstünde, her şeyin yaratıcısı, bilinmeyen, adsız, mitossuz, çehresiz ve Kutsal Kitab’ın ilk bölümlerindeki Ebedînin kimi niteliklerini gösteren, bir Tanrı bulunuyordu; tapınağı vardı ve tapılıyordu ona. Onun altındaki tanrılar bir mertebeli panteon oluşturuyorlardı; nitelikleri de güneşsel ve yıldızsaldı. Animizmin çizgileri de belirgindi. Tapınakları, Mayaların gözlemevlerine benziyordu. Aztekler, dünyayı mitoslarla açıklıyorlardı: Tanrılar, birbirlerinden farklı güneşlerin aydınlattığı dört dünya yaratmışlardı arka arkaya; içlerinden üçü çeşitli nedenlerle yıkılıp gitmişlerdi; içinde yaşadığımız dördüncü dünyayı, hasadı olgunlaştıran yaz güneşi yaratmıştı ve o da yıkılacaktı bir gün. Ölümden sonraki yaşama Aztekler de inanıyorlardı. Düşünsel araçları da, hemen her noktada Mayalarınkini hatırlatıyor: Sadece sıfırı bilmiyorlardı; ona karşılık, yazıda sesliliğe doğru bir adım atmışlardı. Bütün bu benzerliklere bakarak diyeceğiz ki, Azteklerin uygarlığı, bir olasılıkla, Mayalardan geliyordu.</span></p>

  <p class="calibre_4"><span class="calibre_1">Bununla beraber, Aztek uygarlığında, Mayalarınkinde görmediğimiz nitelikler de var: Aztekler, bakırı biliyorlardı; çünkü, maden bölgeleri, yoğun bitki örtüsü altında kaybolup gitmemişti belki de. Bakır uçlu mızraklar, bakırdan tırpan, sert taşları işlemek için bakırdan âletler kullanıyorlardı. Öte yandan, Aztekler, otoriter bir demokrasiye dayanan güçlü bir örgütlenişin temellerini koruyorlardı: Buna, ülkenin sert ve geniş coğrafyası yol açmıştı belki de; böylesi koşullar, bireysel küçük işletme için hiç de uygun değildi; sulama çalışmaları, taşımadaki güçlükler, giderek savaşlar iyice örgütlü toplaşmaları gerektiriyordu ister istemez. Kentler, dinsel ve askerî gereksinmelere yanıt verecek biçimde düzenleniyordu: Cortes, 50.000 ya da 60.000 nüfuslu Tenoştitlan-Mexico’nun ilginç bir tablosunu çizer bize.</span></p>

  <p class="calibre_4"><span class="calibre_1">Bu otoriter demokrasi,</span> <span class="bold"><span class="calibre_1">aristokratik monarşi</span></span><span class="calibre_1">ye dönüşecektir giderek.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Öyle görünüyor ki, Azteklerin gelişmesinde, üç aşamayı birbirinden ayırmak gerek; bunlardan ilk ikisi, sonuncusu üzerinde derin izler de bıraktı: Aztekler, başlarda avcı ve yiyecek toplayan</span></span> <span class="italic"><span class="bold"><span class="calibre_1">göçebe</span></span></span> <span class="italic"><span class="calibre_1">bir kabileydi; beraberlerinde Güneş Tanrı Uitzilopoçli'yi de taşıyarak, güneye doğru yer değiştiriyorlardı. Sonra, kuşkusuz XII. yüzyılda Orta Meksika yaylasına vardıklarında, yarı-göçebe tarımı da öğrendiler. Asker-köylüler, kimi zaman verimli bir bölgede yıllarca kalıyor, sonra yeniden yola koyuluyorlardı. Bu aşamada, kabilenin temel hücresi, öyle görünüyor ki, klan (calpulli)dı; örgütlenişi de demokratik ve eşitçi idi: Aile başları bir araya geliyor, önemli kararları alıyor ve klanın başını (calpulle) seçiyorlardı. Topraklar, ortaklaşa klanındı. Klan meclisi, her evli kişiye bu topraklardan bir parçasını veriyordu; ürünü, o kişinin olmakla beraber, onu ekip biçmekle de yükümlüydü. Klanların meclisi de, öyle sanılır ki, kabile için karar veriyordu. Herhalde Uitzilopoçli’nin rahipleri de, klanların bütünü üzerinde, askerî kumanda ve genel otorite sahibiydiler.</span></span>
  </blockquote>

  <blockquote class="calibre_6">
    <span class="italic"><span class="calibre_1">Aztekler, 1325’de, asıl yerleşmelerini yaptıklarında, komşu düşman sitelere karşı savaşlar, yerleştikleri yerin insafsız koşullarının gerektirdiği kamusal çalışmalar, yavaş yavaş,</span></span> <span class="italic"><span class="bold"><span class="calibre_1">monarşik site</span></span></span><span class="italic"><span class="calibre_1">ye geçişi dayattı. Toplum, temelde ortaklaşacı ve askerî niteliğini korudu. Her erkek, savaşmaya adaydı: Görevi, insan kurban etmek için, esir almaktı; bu dünyanın da, öncekiler gibi batmaması için gerekliydi bu kurbanlar. Savaşçı, dört düşman savaşçısını esir aldığında, yüksek</span></span> <span class="italic"><span class="bold"><span class="calibre_1">Tekivalar</span></span></span> <span class="italic"><span class="calibre_1">sınıfına geçiyordu ve devlet görevlisi,</span></span> <span class="italic"><span class="bold"><span class="calibre_1">tecuhtli</span></span></span><span class="italic"><span class="calibre_1">, ya da senyör olabiliyordu. Görevler seçimli idi. Kent, yirmi mahalleye bölünmüştü. Her biri bir klana ayrılmıştı bunların. Her klanın toprakları, ortak evi, özel tanrıları, bayramları, dansları, dinsel törenleri, kendine özgü yönetimi vardı. Klanın başında, her şeye karar veren, toprakları dağıtan, ağır suçlarda hüküm veren, yaşam boyu görevlileri seçen Yaşlılar Meclisi bulunuyordu. Bu görevliler arasında başlıcası</span></span> <span class="italic"><span class="bold"><span class="calibre_1">calpullec</span></span></span><span class="italic"><span class="calibre_1">ti; her zaman aynı aileden seçilen bu kişi, toprakların dağılımına, klan ambarının durumuna, -özellikle vergi ödenmesine ayrılmış- tarlaların ekilip biçilmesine göz kulak oluyor, vergiyi maliye görevlilerine ödüyor, askeri birliklere kumanda ediyor, adaleti yerine getiriyor, klanını yüksek otorite önünde savunuyordu. Klanın dirliğine saldırılar, ağır cezaları gerektirirdi. Adam öldürenlere, tarlaların belirli sınırlarını değiştirenlere, kutsal şeylere küfredenlere, ihanet edenlere ölüm cezası verilirdi. Sarhoş görevli, görevden alınırdı. Sabıkalı hırsız, malı çalınanın kölesi oluyordu. Tanrısal kökenli madenler olarak görülen altın ve gümüş hırsızlığının cezası ölümdü. Klanlar, beşer beşer bir fratri oluşturuyordu. Dört fratri vardı: Her birinin başında -kralın çevresindeki dört tanrıları bulunuyordu. Mexico-Tenoştitlan’ın dışında, köyler, kentler, kendi görevlilerini seçiyorlardı. Klanlar, bir kabile kurulunun yanı sıra, Yüce Başkanı (</span></span><span class="italic"><span class="bold"><span class="calibre_1">tlacatecuhtli</span></span></span><span class="italic"><span class="calibre_1">) seçiyorlardı; hep aynı Akampiçli ailesinden seçilen bu yüksek şefin monarşik yetkileri vardı. Görevliler, yurttaşların ekip biçmekle yükümlü oldukları toprakla ve başka armağanlarla ödüllendirilirlerdi.</span></span>
  </blockquote>

  <blockquote class="calibre_6">
    <span class="italic"><span class="calibre_1">XV. yüzyılın ikinci yarısında ve XVI. yüzyılın başlarında, fetihler ve gerçek bir imparatorluğun kurulmasıyla, devlet ve toplum da değişti. İlke olarak, Aztek sitesi, otoriter demokrasiyi sürdürüyordu. Ancak, topraklarının genişlemesi, sorunların karmaşıklaşması ve yenilenlerin üzerinde kurulan egemenliğin sağladığı zenginlik sonucu, site, bir</span></span> <span class="italic"><span class="bold"><span class="calibre_1">aristokrat monarşi</span></span></span> <span class="italic"><span class="calibre_1">niteliğini kazandı. Yüce başkanı, halk meclisi değil, danışmanlar, önde gelenler ve rahiplerden oluşan bir heyet seçiyordu artık; ne var ki, bu heyetin bir bölümünü seçen de Yüce Başkanın kendisiydi. Klanın başlıca görevlisi ile öteki görevliler de hep seçimden çıkıyorlardı; ancak görünüşteydi bu ve yetkilerini Yüce Başkan belirliyordu. Böylece, iktidar aşağıdan değil, yukarıdan geliyordu. İlke olarak, her yurttaş daha yüksek görevlere gelebilirdi; ama uygulamada, yalnız görevlilerin oğulları, klan okulları yerine, bir manastırda yüksek eğitim görebiliyorlardı. Yüce Başkan da, elçileri, yargıçları, kent yöneticilerini, maliye görevlilerini, yüksek rahipleri, onların arasından seçmeyi yeğliyordu. Yüce Başkanın yardımcısı, I. Matecuhzoma’nın kardeşi, Tiacaelatzin’in soyundan geliyordu. Devlet görevlileri, devletin kendilerine -ödemek amacıyla- yararlanmaları için ayırdığı toprakları çocuklarına miras bırakabiliyorlardı. Böylece, kamu kesimi zararına bir özel kesim oluşmaya başladı; ve bu geniş toprakları, kökenini bilemediğimiz, kendilerine devletçe ödenti ve angarya diye bırakılan, bir tür serflerce ekilip biçiliyordu. Yurttaşlara biçilen vergiyle, yenilip Konfederasyona girmiş sitelerin vergilerini, devlet görevlileri topluyordu. Toprak servetine, ayrıca birde taşınır nesnelerden oluşan servet ekleniyordu. Böylece, miras yoluyla geçen bir aristokrasi, yurttaş kitlesinden yavaş yavaş ayrılmaya başladı. Meksikalıların «baba ve ana»sı Yüce Başkana gelince, yetkileri giderek arttı. 1503 yılından başlayarak Yüce Başkanlık yapan II. Montezuhma’nın kişiliğinde, miras yoluyla soyluların çevrelediği bir İmparator gördüklerini sandılar.</span></span>
  </blockquote>

  <blockquote class="calibre_6">
    <span class="italic"><span class="calibre_1">Bu askeri ve dinsel toplumda, ilkesine yabancı bir</span></span> <span class="italic"><span class="bold"><span class="calibre_1">tacir topluluğu</span></span></span> <span class="italic"><span class="calibre_1">da oluşmaya başladı. Kuşkusuz. 1473’te fethedilmiş Tlatelalco’ya öykünerek, Mexico’da, 1504 yılında, dış ticaret tekelini elinde tutan tacir kuruluşları ortaya çıktı: Vergi diye ödenen ham maddelerden üretilen metaı dışarıya satarken, dışarıdan da lüks maddeler getiriyorlardı bunlar. Tacirler, kapalı bir topluluk oluşturuyorlardı. Tacirlik, babadan oğula geçiyordu; ve bir tacir devlet görevlisi olamıyordu. Tacirler, kendi halinde, başları önlerinde, yamalı bir palto ile dolaşıyor ve servetlerini gizliyorlardı. Ne var ki, bu zenginlik, onların sınıfını da toplumda yükseltti: İmparatorun hısımları askerler olarak görülmeye başlandılar; çocukları, manastırlarda yetiştirilmeğe başlandı; Uitzilopoçli'ye kurban kesmek hakları doğdu ve ruhları da -savaşçılarınki gibi- Güneşe yükseliyordu; büyük senyörler, ikinci kadın diye onların kızlarıyla evlenmeye koyuldular. Öyle de olsa, soylularla, gitgide zenginleşen tacir zümresi arasındaki zıtlık, eksilmedi arttı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Ya dindeki gelişmeler?</span></p>

  <p class="calibre_4"><span class="calibre_1">İlkbaharın diri güneşi, bir kızoğlan kızdan doğma Uitzilopoçli, savaş tanrısıydı; tanrıların başı o idi; Tenoçitlan’daki asıl tapınak ona adandı ve insanların kurban edilişi onun için git gide arttırıldı. Gerçekten,</span> <span class="bold"><span class="calibre_1">insan kurban etme</span></span><span class="calibre_1">, bu toplumun bütün yaşamını kapsıyor. Güneşle yıldızların yollarında yürümeleri, bitkilerin zamanı geldiğinde açılıp serpilmeleri için, insan kanı gerekliydi. Bu kurbanları sağlayan savaş, kutsaldı. Savaşçı ve rahip, hiçliğe karşı mücadele ediyorlardı durmadan. Büyük Tenoçitlan piramidiyle başlayan düzlüğün sonunda, bir kule yükseliyordu. Loş büyük bir salonda, ağaç işlemeli iki mihrap vardı. Gözler karanlığa atıştığında, iki şişko dev figür farkediliyordu: Biri, kuşağında yılan kuyruklu şeytanlar bulunan, ayı suratlı, gözleri pırıldayan doğalcamdan yapma, dünyanın ruhu, hasadı oluşturan yaz güneşi Tetzcatlipoca idi bunun; öteki, karnı altından iri yılanlarla çevrili, patlak gözlü, savaşçı Uitzilopoçli. Onların önünde, savaş esirleri ya da çocuklar kurban ediliyordu. Rahipler, göğüslerini ortaya çıkaracak biçimde onları arka üstü yatırıyor, bir bıçak darbesiyle yüreklerini koparıp alıyor ve bir buhurdanlığa atıyordu; sonra bu, baştan aşağıya kurbanların kanına batmış tanrıların heykellerinin önüne getiriliyordu. Cesetler parçalanıyor ve ayin yemeği olarak dağıtılıyordu. İğrenç bir hava kaplıyordu salonu; koku, öğürtü vericiydi. Rahipler, her yanları kan içinde, kendilerini yaralıyor, çoğu kez kendi kulaklarını kesip, kanını Tanrıların suratına fırlatıp atıyorlardı. Tanrılar da, Güneşi ve onun hareketini yaratmak için kanlarını vermişlerdi. Salondan çıkıldığında, Quetzacoatlx’in tapınağı görülüyordu; bütün sanatların bulucusu, rüzgâr tanrısıydı bu. Kurban edilenlerin etleri orada kızartılıyordu. Girişte, dişlerini gösteren açık bir ağız vardı; Orta Çağ Avrupa’sının</span> <span class="italic"><span class="calibre_1">mystere</span></span><span class="calibre_1">lerindeki</span> <span class="calibre_1">Cehennemin girişi gibi bir şeydi bu. Yılın 14 büyük bayramında, bu insan kurban edişlere, halk, Tanrıların onuruna ilâhiler söyleyerek katılıyordu; herkes sarhoş olup kendinden geçiyordu ve böylesi durumlarda sarhoş olmak kutsal bir şeydi: toplumun tüm kuralları askıya alınıyor, insan eti yemeye, tam bir cinsel özgürlük eşlik ediyordu.</span></p>

  <p class="calibre_4"><span class="calibre_1">Her yıl 20.000 insan kurban edildiği hesaplanmıştır.</span></p>

  <p class="calibre_4"><span class="calibre_1">İspanyollar geldiğinde, onların üzerinde şeytan etkisi yapan bu halk, çöküş içindeydi belki. Yıkıntılar ve arkaya kalanlar, bu halkın, mimarlık, tarım ve sanayi alanlarında, kimi noktalarda, XV. yüzyıl sonlarının Avrupa’sında gördüklerimizden daha yüksek bilgilerle donanmış olduğunu gösteriyor bize. Ama, ne olursa olsun, pek çabuk ortaya çıkmış olan bu İmparatorluk, sağlam temellere dayanmıyordu. Yenilenler, başkaldırmak için fırsat bekliyorlardı; hasımları da saldırmak için.</span></p>

  <p class="calibre_4"><span class="calibre_1">Nitekim öyle oldu.</span></p>

  <p class="calibre_5"><span class="calibre_1">BİR TUNÇ ÇAĞI UYGARLIĞI: İNKALAR</span></p>

  <p class="calibre_4"><span class="calibre_1">İsponyolların en son temasa geçebildikleri uygarlık, Amerika’nın en ilerdeki uygarlığı oldu. İlk bilgiler, Panama’ya 1522 yılında varır; on yıl sonra da, Francesco Pizarro’nun fethi başlar.</span></p>

  <p class="calibre_4"><span class="calibre_1">Bu uygarlık hakkında bildiklerimiz de, arkeolojik kalıntılar ve yazılanlar.</span></p>

  <p class="calibre_4"><span class="calibre_1">İspanyollar geldiğinde, İnka İmparatorluğu henüz kurulmuştu; İmparatorluğun ete kemiğe bürünüşü, XV. yüzyılın ilk otuz yılında olur. O tarihe değin, İnkalar, hemen hemen Cuzco kentine sığınmış bir haldeydiler; onun dışındaki tüm halklar, aşağı yukarı bağımsızdılar. İnkalar, sık sık savaşa giriyor; ancak bir kentin halkını yenebilmişlerse, kenti yağmalayıp, vergiye bağlıyor, sonra da çekip gidiyorlardı. Fetihleri örgütlemek için ilk girişimler, sekizinci İnka İmparatoru</span> <span class="bold"><span class="calibre_1">Virakoşa</span></span><span class="calibre_1">’dan gelir. İmparatorluk, pek küçüktü. Virakoşa’nın yaşlılığında, kuzeyli yerliler, Şankalar, Cuzco’ya saldırdılar; Virakoşa’nın oğlu Yupanki, savunmaya geçip, saldırıyı püskürttü; arkasından da, İnka ordusunun başında, birçok kez Şankaları yendi. İnkalar, bir anda, Peru’da egemenliklerini kurdular. Yupanki, babası ölünce, 1438’de,</span> <span class="bold"><span class="calibre_1">Paşakuti</span></span> <span class="calibre_1">adıyla taç giydi. İnkaların egemenliğini, güneyde Titikaka’ya (1463), kuzeyde de Ouito’ya değin yaydı; Aymaralarla karşılaşması bu gölün yakınlarındadır. Fetih ve çeşitli halklar üzerindeki egemenlik gereğine yanıt vermek için, İnka yönetim sisteminin ilk temellerini attı. Onun oğlu</span> <span class="bold"><span class="calibre_1">Topa İnka</span></span><span class="calibre_1">, 1471-1493 yılları arasında imparatorluk yaptı: Babasının fetihlerini sürdürüp, Quitolu Karasları yendi ve bugünkü Bolivya ve Şili topraklarını ele geçirdi; günümüzdeki Arjantin’den de kimi yerleri aldı. İnka yönetim biçimine kesin çizgilerini kazandıran odur. Onun yerine Hu ayna Kapak geçti: 1493-1527 yılları arasında imparatorluk eden</span> <span class="bold"><span class="calibre_1">Huayna Kapak</span></span><span class="calibre_1">, fethi sürdürdü; Quito’nun kuzeyinde Ekvator’la Kolombiya arasındaki bugünkü sınıra değin vardı; birçok başkaldırıları ezdi ve İmparatorluğu örgütlemeyi sürdürdü. Öldüğünde, nöbetçiler, «yüzen büyük evlerde oturan sakallı canavarlar»ın denizde dolaşıp durduklarını haber veriyordu.</span></p>

  <p class="calibre_4"><span class="calibre_1">İspanyollardı bunlar.</span></p>

  <p class="calibre_4"><span class="calibre_1">İnkaların savaşlarının iktisadî nedenlerini de pek iyi bilmiyoruz. Fethedilen ülkelerin çoğu öylesine yoksul idiler ki, İnkalar yiyecek yardımı yapmak zorunda kalmışlardı. And’lar bölgesinde yağmurlar düzensizdi; ekilir topraklar sınırlıydı; açlık sürekli tehdit ediyordu. Böylece, fetihler, olsa olsa şan-şöhret adınaydı; İmparatorluk geliştiğinde de, uzaklara gönderilmiş kumandanları dizginlemek, başkaldırılarını önlemek içindi. Son olarak, Paşakuti’den başlayarak, İnka İmparatorları, bir haçlı seferi olarak bakıyorlardı savaşa; İnka dini yayılmalıydı.</span></p>

  <p class="calibre_4"><span class="calibre_1">Askerî harekâttan önce, diplomatik görüşmeler yapılıyordu; sonuç veremeyince de, savaşa karar veriliyordu. Tüm inkalar, askerlik hizmetiyle yükümlüydüler. Ordu, iyi donanmıştı: yer değiştirmesi düzenliydi; ancak, savaş alanında, öyle görünüyor ki, düzen içinde savaşılmadığı gibi, manevra da bilinmiyordu. Savaş, o yüzden, çabucak teke tek döğüşe dönüşüyordu. Ordu, kâhinlerin dediklerine göre ayarlıyordu hareketlerini. Savaştan önce, insan kurban edilir ve zafer de tanrılardan bilinirdi.</span></p>

  <p class="calibre_4"><span class="calibre_1">İnkalar, kimi zaman, krallıklar da fethettiler. Lima ile Quito arasındaki Şimular, bir krallık kurabilmişlerdi; başlarında da -babadan oğula- soylu bir sınıf vardı. Çoğu zamansa, İnkaların boyun eğdirdikleri, siyasal örgütlenişten yoksun, bir yığın kabileydi. Bunlar arasında Ayllular dikkat çekici: Ayllu, bir üretim birimi, bir toprak parçasında ortaklaşa çalışmak için örgütlenmiş hısımlar topluluğu idi.</span></p>

  <p class="calibre_4"><span class="calibre_1">İnkaların</span> <span class="bold"><span class="calibre_1">ilginç bir fetih politikası</span></span> <span class="calibre_1">var.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Bir ülke fethedilir edilmez, İnkalar, dağları, vadileri, ırmakları, köyleri, ekili tarlaları, vb. ile, o ülkenin kilden bir kabartmasını yapıyorlardı. Halkını sayıyor, sonuçları da</span></span> <span class="italic"><span class="bold"><span class="calibre_1">kipu</span></span></span><span class="italic"><span class="calibre_1">lar aracılığıyla not ediyorlardı;</span></span> <span class="italic"><span class="bold"><span class="calibre_1">kipu</span></span></span><span class="italic"><span class="calibre_1">lar, düğümleri olan sicimlerdi ve bir stenografi hizmeti görüyorlardı, İspanyol fethinden sonra, Cizvitler, yaşlı yerlilere, din kavramlarını anlattılar; bu yaşlılar da, düğümlerin sayısıyla onları özenle not ettiler; sonra da,</span></span> <span class="italic"><span class="bold"><span class="calibre_1">kipu</span></span></span><span class="italic"><span class="calibre_1">larındaki düğüm sayısına bakıp, Cizvitlerin öğrettiği tüm ilahiyatı tekrar ettiler. İnkaların bu</span></span> <span class="italic"><span class="bold"><span class="calibre_1">kipu</span></span></span><span class="italic"><span class="calibre_1">lardan oluşan kitaplıkları vardı; İmparatorluğun bütün istatistiği burada toplanmıştı.</span></span>
  </blockquote>

  <blockquote class="calibre_6">
    <span class="italic"><span class="bold"><span class="calibre_1">Kipu</span></span></span><span class="italic"><span class="calibre_1">lar ve kabartmalar İmparatora gönderiliyordu; o da bunları inceledikten sonra, köylerin ve halkın yeniden dağılımını emrediyordu. Teraslar yaparak ekiminin yaygınlaştırılması, kanallar açarak sulama, toprağı gübrelemek için -dev boyutlarda- toplu çalışma gerekiyordu. Aymara’lar, zorunlukların sonucu, İnkalardan önce bu yola girmişlerdi. Fetihten önce, köyler, tarlalardan uzak akropollardı; İnkalar, çalışmanın verimini arttırmak amacıyla, yenilenleri, yeni köylere, tarlaların yanı başına yerleştirdiler. Pek küçük olan Ayllu’ları, içlerine birçok farklı aileleri sokarak ödüllendiriyorlardı; Ayllu’ları kabileler halinde topluyorlardı; pek küçük kabilelere rastladıklarında, çoğunu bir araya getirip bir büyük kabile oluşturuyorlardı. Halklar dikkafalılık ettiğinde de, direnenleri başka yere sürüyor ve yerlerine, askeri</span></span> <span class="italic"><span class="bold"><span class="calibre_1">kişua</span></span></span> <span class="italic"><span class="calibre_1">kolonilerini getirip yerleştiriyorlardı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Şeflerin oğulları, İnkaların düşüncelerini öğrensinler diye, Cusco’ya gönderiliyordu. Dört yıllık bir eğitimden geçiyorlardı</span></span> <span class="italic"><span class="calibre_1">orada: İlk yıl</span></span> <span class="italic"><span class="bold"><span class="calibre_1">kişua</span></span></span> <span class="italic"><span class="calibre_1">dilini öğreniyorlar; ikinci yıl ilahiyat ve ayin düzenini; üçüncü yıl</span></span> <span class="italic"><span class="bold"><span class="calibre_1">kipu</span></span></span> <span class="italic"><span class="calibre_1">deneyimini; dördüncü yıl da İnka tarihi ve siyasal gelenekleri. İmparator, yerel görevlileri belirliyor ve hemen arkasından da, yaşam düzeyinin genellikle pek düşük olduğu fethedilmiş ülkelerde yiyecek depoları kurduruyorlardı. Boyun eğdirdikleri halkın beslenmesine girişiyor; çalışmayı örgütlüyor ve</span></span> <span class="italic"><span class="bold"><span class="calibre_1">kişua</span></span></span> <span class="italic"><span class="calibre_1">dilini de yönetim dili olarak dayatıyorlardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Birlik, çabuk kuruldu: Fetih öncesi yerel yüzlerce dil kayboldu; sadece</span> <span class="italic"><span class="calibre_1">kişua, aymara</span></span> <span class="calibre_1">ve öteki dillerden birkaçı kaldı.</span> <span class="italic"><span class="calibre_1">Kişua,</span></span> <span class="calibre_1">İspanyol döneminde de sürdü. Yerliler kendi kurumlarının anısını yitirdiler; İspanyol fethinden sonra varlığını sürdüren tek örgüt, İnka örgütü idi. İspanyollar geldikleri sırada, İnka İmparatorluğunun, yenilen halkların, Şimuların, Karasların başkaldırılarıma sarsılmış olduğundan söz edilir. Tarihçiler, bu ayaklanmaları tartışıyorlar ve onları, taht kavgalarına bağlıyorlar sadece. Doğrudur bir bakıma, tahta geçmenin kuralı yoktu; İmparator, elli ya da altmış kadından oluşan hareminde doğmuş oğullarından birini, mirasçı olarak seçiyordu. Huayna Kapak, böyle bir seçim yapamadan öldü. Kadın efendisinden doğan büyük oğlu</span> <span class="bold"><span class="calibre_1">Huaskar</span></span><span class="calibre_1">, İmparator ilân edildi; ancak, bir başka kadından olma ve o sırada -bugünkü Kolombiya halkıyla savaşmak için-büyük bir ordunun başında, Ouito’da bulunan</span> <span class="bold"><span class="calibre_1">Atahualpa</span></span><span class="calibre_1">, Huayna Kapak’ın ölüm döşeğinde, İmparatorluğu bölmeyi düşünmedi; tarihçilere göre pek gevşemişti devlet, bölme zorunluluğu yoktu.</span></p>

  <p class="calibre_4"><span class="calibre_1">İnka İmparatorluğunda</span> <span class="bold"><span class="calibre_1">üretim araçları</span></span><span class="calibre_1">, Azteklerde olduğundan çok daha üstündü: Kullandıkları saban ayaklı idi, kazmasının ucu tunçtandı ve toprağa iyice girmesi için bedenin bütün ağırlığını çeken bir üzengisi vardı. Böylece, en sert topraklar bile işlenebiliyordu. Çapaları bronzdandı, en sert parçaları kırabiliyordu. Mısır ezen havanları Meksikalılarınkinden çok daha yetkindi; dokuma tekniğinde de onlardan daha ilerdeydiler. Tunçtan kaldıraçtan sayesinde, en ağır taşları bir yerden bir yere oynatabiliyorlardı; tunçtan çekiç ve bıçaklarla, taşı daha çabuk işleyebiliyorlardı.</span></p>

  <p class="calibre_4"><span class="calibre_1">Böylece, verimlilikleri çok daha (azlaydı.</span></p>

  <p class="calibre_4"><span class="calibre_1">İnkalarda taşımacılık pek yüksek düzeydeydi: Önce, ellerinde, evcilleştirdikleri bir hayvan, lamalar vardı; bir lama, 20-40 kilo arasındaki bir yükü, bir günde 15-20 kilometre öteye taşıyabiliyor. Üstelik, lamanın eti ve yünü de vardı. İnkalar, bir yol şebekesi koydular ortaya. Kuzeyden güneye iki yol iniyordu boylamasına: Biri kıyıyı izliyordu, öteki yüksek dağlar boyunca uzanıyordu; birincisi, dört beş metre genişliğinde, ötekisi dar, ama düz taşlarla döşeli gerçek bir şose niteliğindeydi. Kentleri kıyıya ve kendi aralarında bağlayan enine yollar da yapılmıştı. Yol şebekesi boyunca, yolcuların gereksinmeleri için yiyecek depoları vardı. Koşucu postalar, Lima ile Cuzco arasını, yani -aşağı yukarı- 240 kilometrelik bir yolu üç günde katediyordu; 1650’de, İspanyol atlı postaları, on üç günde alabileceklerdir aynı yolu. Irmak ve vadilere büyük asma köprüler kurulmuştu.</span></p>

  <p class="calibre_4"><span class="calibre_1">Tarıma elverişli bütün tarlalar, İnkaların mülkiyetindeydi: Bir bölümü yönetime, bir bölümü tapınakların bakımına ayrılmıştı; geri kalanından da, topluluğun üyeleri yararlanıyorlardı. Ne var ki, hepsinde de, tüm çalışmalar</span> <span class="bold"><span class="calibre_1">ortaklaşa</span></span> <span class="calibre_1">idi; bir yöneticisin gözetiminde, ilâhiler söyleyerek yürütülürdü işler. Bütün ürünler tek örnekti; seri halinde üretilen çömlekler, kullanılma ya elverişli birkaç tipe indirgenmişti.</span></p>

  <p class="calibre_4"><span class="calibre_1">Din, mertebeli bir panteona dayanan, asrobiyolojik nitelikteydi hep. Ne var ki, İnkaların Yüce Varlık hakkında Azteklerden çok daha aydınlık bir düşünceleri vardı: Adsız, başlangıçsız ve sonsuz, tüm varlıkların yaratıcısı, mutlak efendisi, göklerde yaşayan ve zaman zaman yeryüzüne gelen bir varlıktı bu; insan biçiminde gösteriliyordu. Bu insan biçiminde ele alınış bir ilerlemeydi belki ve şuna işaret ediyordu: İnkalar, Tanrıyı, Evren’den ayrı bir kişi olarak görüyorlardı; din de, onların gözünde, kişisel bir olay, İnsan’la Tanrı arasında bir ilişkiydi.</span></p>

  <p class="calibre_4"><span class="calibre_1">İnka ahlâkı da yüksekti. Azteklerde, eylemlerin niteliğine göre değil, ölümün biçimine göre, ya cennete ya da cehenneme gidiliyordu; İnkalarda ise, erdemli bir yaşam sürülmüşse cennete gidiliyor, Güneşle beraber yaşanıyordu; cehenneme gidişin nedeni ise, ahlâkın uygun görmediği eylemlerdi. Azteklerde, toplum adaletinden kurtulmak için günahlar itiraf ediliyordu; İnkalarda ise, Tanrı’nın ağrına gitmesin diye itirafta bulunuluyordu ve günahlar da şunlardı: Adam öldürme, hırsızlık, zina, baştan çıkarma, İmparatora itaatsizlik, tanrılara tapınmada savsaklama. Tövbenin yolları da oruç, abdest, özellikle de dua idi.</span></p>

  <p class="calibre_4"><span class="calibre_1">Bununla beraber, din, hem de yüzlerce çocuğun kurban edilmesi âdetini sürdürüyordu; ancak belli zamanlardaydı bu: İmparator tahta çıktığında, hastalandığında, kıtlıkta, yenilgiye uğranıldığında, bir de veba salgınında başvuruluyordu buna.</span></p>

  <p class="calibre_4"><span class="calibre_1">Aile, baba yönünden hısımlığa, babanın otoritesine ve içerden evliliğe dayanıyordu. Aile, atalar kültü adına, mumyalar çevresinde toplanıyordu. Kentler de, çitle çevrili yığınla küçük topraklardan oluşuyordu; her parça bir ailenindi. Büyük aileler,</span> <span class="bold"><span class="calibre_1">Ayllular</span></span> <span class="calibre_1">hâlinde toplaşıyordu: Ayllu, efsanevî bir ataya inanan bir çalışma biçimiydi. Evli her çifte, her yıl bir</span> <span class="bold"><span class="calibre_1">tupu</span></span> <span class="calibre_1">veriliyordu: Beslenme için yetecek ölçüde bir toprak parçasıydı bu; çocuk başına bir yarım-</span><span class="italic"><span class="calibre_1">tupu</span></span> <span class="calibre_1">ekleniyordu buna.</span></p>

  <p class="calibre_4"><span class="calibre_1">Paşakuti, ayllu sistemini, İmparatorluğun tüm idaresine yaydı. Her imparatorun, Güneşin oğlu olarak, iktidarı mutlaktı; ancak, örflere uymak ve uyruklarının gereksinmesine katkıda bulunmakla yükümlü idi. Her imparatorun, bir haremi ve yığınla çocuğu vardı. İmparatorun soyundan gelenler, erkek olarak -atalar kültünden sorumlu- bir «krallık ayllusu» oluşturuyordu. 1532 yılında on bir İnka imparatoru vardı; Cusco’da da, on bir krallık ayllusu. İlk İnka imparatoru Manko Kapak’ın beş yüz çocuğu vardı; 1603’te de 567. İmparator, bütün büyük yöneticileri bu krallık ayllusundan seçiyordu.</span></p>

  <p class="calibre_4"><span class="calibre_1">Bu krallık ayllularının üyeleri, doğuştan İnka idiler. Ancak İnkalar,</span> <span class="italic"><span class="calibre_1">kişua</span></span> <span class="calibre_1">dilini konuşan ve çocukları Cuzco’da yetiştirilen yerel şeflerden de ayrıcalıklı bir İnka soyluları oluşturdular. Son olarak, daha altta babadan oğula geçen bir üçüncü soylular sınıfı da yarattılar:</span> <span class="italic"><span class="calibre_1">Kişua</span></span> <span class="calibre_1">dilini konuşmayan yöneticilerin, Karakasların sınıfıydı bu. Bütün bu soylular, vergiden ve angaryadan bağışık görevlilerdi; devlet, kendilerine tarlalar veriyor, imparatordan da çeşitli armağanlar alıyorlardı. Böylece bir servet farklılığı yerleşti; ancak, kimse üretim araçlarının mülkiyetine sahip değildi.</span></p>

  <p class="calibre_4"><span class="calibre_1">1460 yılından başlayarak, imparatorluk, dört hükümete bölündü; onlar da eyaletlere, eyaletler de birçok aylluyu için alan birimlere ayrışıyordu. Her hükümetin başına, İmparator ailesinden gelen bir</span> <span class="italic"><span class="calibre_1">apo</span></span> <span class="calibre_1">vardı. Dört</span> <span class="italic"><span class="calibre_1">apo</span></span> <span class="calibre_1">Devlet Konseyini oluşturuyordu. Her eyalette, babadan oğula geçme eğiliminde ve bütün adlî ve idarî yetkileri kendinde toplayan bir İnka yönetici bulunuyordu. Onun altında da -yine babadan oğula- bir mertebelenme: «10.000’in Şefleri», «5.000’in Şefleri», «1.000’in Şefleri», sonra da «10’un Şefleri».</span></p>

  <p class="calibre_4"><span class="calibre_1">İmparatorluk, ne para ne de vergiyi tanıyordu. Ancak, herkes çalışmak zorundaydı. Yurttaşlar, çalışma yeteneklerine göre, yaşça guruplara ayrılmışlardı: Elli yaşın yukarısındakilere sadece ufak işler veriliyordu. Herkes, hükümetin tarlalarında, rahiplerin, topluluğun ve komşularının tarlalarında çalışmakla yükümlüydü. İmparator, beraberindekiler, şefler buna örnek oluyorlardı; ancak, toplumdaki sırasına göre az-çok kısa bir süre sonra elini işten çekerdi. Bireylerin» tüketimine bırakılmayan miktar, devlet ambarlarına istif edilirdi: ordunun, soyluların, görevli kişilerin, dul kadınların, yaşlıların, sakatların, zanaatçıların, savaşa giden erkeklerin ailelerinin, posta ve madenlerde çalışanların, kötü ürün alındığı hallerde tüm halkın bakımı için gerekli olan her şey de buralarda depo edilirdi.</span></p>

  <p class="calibre_4"><span class="calibre_1">Tarla çalışmalarının dışında, her yurttaş</span> <span class="bold"><span class="calibre_1">mita</span></span> <span class="calibre_1">ile yükümlüydü. Her yıl, yönetim, on kişiden birini alıyordu. 15-25 yaş arasındaki gençler, posta koşuculuğunda kullanılırdı; 25-35 yaş arasındakiler maden, büyük kamu çalışmaları ya da ağır piyadeye ayrılırdı. Geri kalanlar, yöneticilerin hizmetlerine verilirdi. Mita ve tarla çalışmalarından bağışık tutulanlar, zanaatçılar kastının üyeleri,</span> <span class="italic"><span class="calibre_1">yanakona</span></span><span class="calibre_1">lardı: Halıcılar, marangozlar, çömlekçiler, kuyumcular, silahçılar. Bunlar, sadece imparatorluk depoları için çalışırlardı; imparator da onların yaptıklarını, yaptıkları hizmete göre idarecilere dağıtırdı.</span></p>

  <p class="calibre_4"><span class="calibre_1">Üretim, genellikle gereksinmeleri aştığından, İmparator büyük çapta resmî ticarete veriyordu kendini; ve, her aile şefi, ürettiğinin fazlasını, başkalarının ürettiklerinin fazlasıyla trampa edebilirdi. Ortaya bir servet farklılığı çıkıyordu; üretim araçlarının bireylerce sahipliği söz konusu olmasa</span> <span class="italic"><span class="calibre_1">da,</span></span> <span class="calibre_1">İnka toplumunun bir</span> <span class="bold"><span class="calibre_1">sınıflı toplum</span></span> <span class="calibre_1">olduğu da gerçek. Üretimle tüketimi bir müfettişler topluluğu denetliyordu. Cezalar insafsızdı; rüşvet yiyen görevli, zehirli yılanlara atılırdı. Tembel yurttaşın omurgasının üstüne ağır bir taş konurdu.</span></p>

  <p class="calibre_4"><span class="calibre_1">Yerliler, İnka rejiminden İspanyol rejimine geçerken, bir şey kazandıkları düşüncesinde değillerdi. İnka rejimi despot bir rejimdi, doğru; ancak, âdil olmaya çabalıyor ve herkese yaşamın gereklerini -olabildiğince- sağlıyordu. Yerliler, İspanyol rejimini, fatihlerin bir despotluğu, âdil olmayan bir düzen olarak karşıladılar; bu rejim, özgürlük, mülkiyet ve rekabet bahanesi altında, uygulamada, insanların yalnız huzurunu değil, yaşamını da göz ardı ediyordu. Öyle görülüyor ki, yerliler, yenilenler de içinde olmak üzere, İnka rejiminin kaybolup gidişine esef ettiler.</span></p>

  <p class="calibre_4"><span class="calibre_1">Özetle, Avrupalılar, önlerinde kendilerininkinden pek geride araçlara sahip, aralarında alabildiğine bölünmüş halklar buldular. Hızla yenilenler ve İspanyollara, Avrupalı niteliği ağır basan karma bir uygarlık kurmanın kapısını açanlar, en ilerlemiş olanlar, yani Meksika ve Peru’daki halklar oldular; çünkü, oralarda bir otoriteye alışkanlık zaten vardı ve, İspanyollar da, yıktıkları otoritenin yerini aldılar. Geri kalanlar ise, uzlaşmaz düşmanlar olarak ortaya çıkıp, her türlü özümsenmeye başkaldırılar. Avrupalıların yerleşmesi de, çoğu kez onları yok ederek, ya da sürüp iteleyerek oldu.</span></p>

  <p class="calibre_5"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">AMERİKA’DA AVRUPALILAR VE ÖTEKİ HALKLAR</span></span></p>

  <p class="calibre_4"><span class="calibre_1">Amerika’ya ayak basan Avrupalılarla, oradaki yerli halkların ilişkileri apayrı bir konudur. Bu ilişkilerin yol açtığı gelişmeleri belirlemede,</span> <span class="bold"><span class="calibre_1">yerli halkların gelişmişlik düzeyi</span></span> <span class="calibre_1">büyük rol oynadı.</span></p>

  <p class="calibre_4"><span class="calibre_1">Nasıl?</span></p>

  <p class="calibre_5"><span class="calibre_1">AMERİKA’DA AVRUPALILAR VE AVRUPA’NIN YENİ DÜNYASI</span></p>

  <p class="calibre_4"><span class="calibre_1">Kristof Kolomb, Hindistan’a gitmek için yola çıkmıştı ve, toprağa ayak bastığında, rastladığı ilk yerlilere de Hintliler (İndiens) adını verdi. Kolomb, ilk yolculuğunda, «Hispaniola» adını verdiği Haiti’ye varmış ve, orada Avrupa’lı ilk kuruluşu bıraktıktan sonra, 1492 Ocağında Avrupa’ya doğru yola çıkmıştı; Japonya’nın uzantılarına vardığı kanısındaydı. Onun ve çağdaşları için sorun, doğrudan doğruya Asya kıtasını bulmak ve Çin İmparatorunun sarayına varmaktı. Yapılan birçok yolculuk sonuç vermemişti. 1500’de, Afrika’yı dolaşmak için yola çıkmış olan Portekizli Cabral da, Brezilya’ya varıyor, arkasından da Küçük Antiller’e ulaşıyordu. Ne var ki, denizci ve coğrafyacılar, bir kuşkunun içine düşmüşlerdi: Karşılarındaki Asya değil, yeni bir kıtaydı. Bunun kanıtını, 1513’te Balboa verdi. Darien’den 200 Avrupalı ve 1000 yerliyle hareket edip Panama kıstağını aştı ve, karşısında, uçsuz bucaksız yeni bir okyanusu, Pasifik’in dalgalarını gördü. Hint çiftleşmişti: Eski ve gerçek Doğu Hint vardı; bir de Hint’in yerine geçebilecek Batı Hint, yani Amerika.</span></p>

  <p class="calibre_4"><span class="calibre_1">Avrupalılar için batıya doğru serüven, bir başarısızlıkla, umutların yıkılışıyla sonuçlanmıştı; öte yandan, Portekizliler, Hint’e doğudan bir yol bulmuşlardı ve bu rekabeti kırmak gerekiyordu. Şimdi, büyük sorun, Amerika engelini aşıp batıya doğru bir geçit bulmaktı artık. Magellan’ın 1515’teki yolculuğu bu yolda bir girişimdi ve büyük bir ticarî önemi yoktu. Portekizliler, bu arada, Akadie ile Terre-Neuve kıyılarını buldular. Onu, Fransızların ciddî girişimleri izledi: I. François, 1523’te Verrazzano’yu, 1531-1541 yılları arasında da Jacques Cartier’yi yola çıkardı; Cartier, yaptığı üç yolculukta, Saint-Laurent’a girdi ve Montreal adasına kadar uzandı ve Fransa kralı adına el koydu bu topraklara. Bununla beraber, kendisinin, Çin denizine pek yakın bir yerde olduğunu sanıyordu. İngilizler, girişimleri artırdılar. 1497’den başlayarak, Bristol ve Londra tacirlerinin desteklediği Giovanni Cabotto, Labrador’la Cap-Breton’da dolaşıyordu. Elisabeth zamanında ise, Frobisher, Hudson, Baffin, ticaret ortaklıklarının hesabına çabaları arttırıyor, Sir Humphrey, Gilbert’le Walther Raleigh, Virginia’yı gözlerine kestiriyorlardı.</span></p>

  <p class="calibre_4"><span class="calibre_1">Avrupalılar, Asya’ya batıdan bir yol bulamamışlardı gerçi; ama, Avrupa’nın dar denizlerinin dışına çıkarak, 1490-1540 yılları arasında,</span> <span class="bold"><span class="calibre_1">yeni bir Avrupa dünyası</span></span> <span class="calibre_1">ve</span> <span class="bold"><span class="calibre_1">dünya çapında ilk ekonomi</span></span><span class="calibre_1">yi yaratmışlardı.</span></p>

  <p class="calibre_4"><span class="calibre_1">Dünyanın çehresi değişmişti.</span></p>

  <p class="calibre_4"><span class="calibre_1">Bu Avrupa dünyası, sonraki yıllarda daha da genişleyecektir. İspanyollar, Orta Amerika’yı köprü başı yapıp, Amerika’nın batı kıyılarından Asya’ya doğru açılmak düşüncesine pek çabuk vardılar: Daha 1527 yılından başlayarak, baharat ülkelerine atılıyorlardı; Filipinler’e vardılar. Batıda karşılarına Portekizliler çıkmış olsa da, Yeni-Dünya yoluyla, Avrupa-Asya arasında bir ilişki kuruldu. XVII. yüzyılda, İspanyollar ilerlemelerini sürdürürken, Fransızlarla İngilizler de Avrupa’nın alanını genişlettiler; her ikisi için de, bu genişleme, Amerika, daha da çok Kuzey Amerika üzerindedir. İspanyollarla Portekizliler, yola ilk koyulanlar olarak, keşfedilen toprakların tekelini kendilerinde görüp, haklarını Papaya onaylatma yolunu da bulmuşlardı. Papalık, dünya egemenliği düşüncesinden hareketle, dünyayı İspanyollarla Portekizliler arasında paylaştırmada kendini yetkili görmüştü. Papa VI. Alexandre, 4 Mayıs 1493 tarihli kararı ile, bu paylaştırmayı ilân eder; İspanya ile Portekiz arasındaki 1494 tarihli Tordesillas Andlaşması, bu karara kimi değişiklikler getirir; 1529 tarihli Siraküza Andlaşması, yeni bir paylaşmaya götürür. Özetle, bütün öteki uluslar, yeni toprakların dışında tutuluyordu; Portekizlilerle İspanyollar, kurdukları tekelin kutsal bir nitelik taşıdığı düşüncesindeydiler ve başka ulustan tacir ya da kâşiflere korsan gözüyle bakılıyordu.</span></p>

  <p class="calibre_4"><span class="calibre_1">Sonraki yıllarda, büyük boğuşmalara yol açacaktır bu.</span></p>

  <p class="calibre_5"><span class="calibre_1">AVRUPALILAR VE YENİTAŞ ÇAĞI HALKLARI</span></p>

  <p class="calibre_4"><span class="calibre_1">Amerika’daki Yenitaş Çağı insanları karşısında İspanyolların. Portekizlilerin, Fransızlarla İngilizlerin görüş ve davranışlarını ayrı ayrı incelemek gerekiyor.</span></p>

  <p class="calibre_4"><span class="calibre_1">İspanya’nın katolik hükümdarları, Şarlken ile II. Philippe, sömürgeleştirmeye</span> <span class="bold"><span class="calibre_1">özümseme</span></span> <span class="calibre_1">açısından bakıyorlardı: İspanyollar, Yerlilerle tek bir halk oluşturmalı, Amerika, İspanya’nın bir eyaleti olmalıydı. Böylece, İspanyolların görevi, Yerlilere, kendi tüm yaşam biçimlerini vermeliydiler: Önce, onları hıristiyanlaştrmak gerekiyordu; sonra, içindeki düşünce ve duyarlık biçimiyle Kastilya dili öğretilmeliydi; son olarak da, giyinişi, davranışı, törenleri, bütün sosyal ve siyasal biçimleriyle tüm İspanyol örfleri onlara aktarılmalıydı. Yerliler, Kastilya’lı olmalıydılar. Bu görüşten hareketle, Kraliçe İsabelle, karma evlilikler salık verdi. 1503 tarihli emirnameye göre Yerliler özgürdüler; sadece, bütün İspanyollar gibi, vergi ve çeşitli biçimlerde hizmetlerle yükümlüydüler.</span></p>

  <p class="calibre_4"><span class="calibre_1">Ne var ki, yönetimin bu -bir bakıma- iyi niyetleri, fatihlerle (conquistadores) Yerliler arasında korkunç uygarlık farklarının ördüğü duvara çarptı. Başta İspanyollar, kendilerini soylu (hidalgo) olarak görüyorlar, ya da olmak istiyorlardı; bunun sonucu olarak da, Yerlilerle aralarındaki ilişkilere senyör-serf ilişkisi olarak bakıyorlardı. Öte yandan, pek azınlıkta oldukları için, korunma amacıyla, kendi üstünlüklerini tanıtmaya daha da ağırlık verdiler. Son olarak da, zenginleşmek istiyorlardı. Hispaniola’da altın, arama yoluyla elde edilebiliyordu. Yerliler, çalışmayı reddediyorlardı. Fatihler, çalışmaya zorladılar onları. Kristof Kolomb, ilk</span> <span class="bold"><span class="calibre_1">encomien</span></span><span class="calibre_1">daları bağışlamıştı: Yerlilerin, topraklarıma beraber, fatihler arasında paylaşılmasıydı bu. Kraliçe İsabelle’in de 1502’de tanımak zorunda kaldığı bu rejim, bir felâket oldu Yerliler için: İspanyollar geldiklerinde, bu Yerlilerin sayısını tam olarak bilmesek de, hayli fazlaydılar; 1510’da 46.000 dolayındaydılar, 1520’ye doğru 16.000 kişi kalmıştı, 1530’a doğru ise 10.000 dolayındaydı sayıları.</span></p>

  <p class="calibre_4"><span class="calibre_1">Başta, aşırı çalıştırılma ve beslenme yetersizliği mahvetmişti zavallıları.</span></p>

  <p class="calibre_4"><span class="calibre_1">Bu olaylar, bir hukuk sorunu çıkardı İspanyolların karşısına: Yerlilerin topraklarını fetih hakları var mıydı? Buna olumlu yanıt verdiler: Hükümdarın bir mülkiyet hakkı olduğuna göre, fetih hakkı da vardı. Ya Yerlileri köleleştirme hakkı? Sömürgeciler ve yığınla kuramcıları buna da olumlu yanıt verdiler. Bunların başını çeken Oviedo, düpedüz bir ırkçılık yapar. Ona ve yandaşlarına karşı çıkanlar oldu; içlerinde özellikle Salamanka Üniversitesi siyaset kuramcısı -1549’da ölen-</span> <span class="bold"><span class="calibre_1">Francisco de Vittoria</span></span><span class="calibre_1">’nın gerekçesi önemlidir: Vittoria’ya göre, vahyedilmiş gerçeklerin dışında, bir dünyasal düzen, bir insanlar hukuku vardır ki, yalnız aklın ışığında kavranabilir. Bu doğal hukuk, «düzen ve uyum»un temelidir; o da, bütün toplumların temeli. Bu «düzen ve uyum», hıristiyan olsun olmasın, tüm akıllı varlıkları için aynıdır. Yerliler de akıllı insanlardır, çünkü insandırlar; öyle olunca da, onların da İspanyollar gibi, özgürlük, mülkiyet ve kendi kendilerini yönetme hakları vardır. Bu görüşleri, 1512 yılından başlayarak, özellikle ünlü rahip</span> <span class="bold"><span class="calibre_1">Bartolomeo de Las Casas</span></span> <span class="calibre_1">alıp işleyecektir ve birçok gelişmelerin kapısını açacaktır. Papa III. Paul, 1537’de yayınladığı bir bildiri ile, Yerlilerin ebedî yaşama lâyık bir ruh taşıyan gerçek insanlar olduklarını ve onlara böyle davranılması gerektiğini ilân ediyordu. 1583’te toplanan Lima Konsilinin verdiği karar da şu idi: Yerliler gerçi birer insandılar; ancak, çocuk düzeyinde kalmışlardı ve öyle oldukları için de, küçüklere yapıldığı gibi, onların üzerinde de sürekli bir himaye sağlanmalıydı. Cizvitler, buradan kalkarak, Paraguay’da, Yerlileri, hıristiyanlaştırmanın yanı sıra, ilk aşamada kişisel yaşama hazırlama amacını güden bir «ataerkil komünizm» uygulamasına giriştiler. İspanya kralı da, 1607’de, Yerlileri yerleşik düzene soksunlar diye, ülkeyi, Cizvitlere verdi.</span></p>

  <p class="calibre_4"><span class="calibre_1">Portekizliler, Amerika’da Brezilya’ya çıkmışlardı; ve 1501 yılından başlayarak da, Yerlilerle (Tupi-Guarani) temasa geçmişlerdi. Onların sömürgecilikleri, genellikle şeker kamışı tarımı, giderek kölelik üzerine kurulu büyük toprak sahipliğine dayanıyordu. Böylece,</span> <span class="bold"><span class="calibre_1">köle avcılığı</span></span><span class="calibre_1">, Portekizlilerin başlıca uğraşı oldu. Buna, bir de yine Cizvitlerin öncülük ettiği</span> <span class="bold"><span class="calibre_1">hıristiyanlaştırma</span></span> <span class="calibre_1">politikası eşlik ediyordu. Cizvitler, Yerlileri, köylerde toplu halde yaşamaya zorladılar. Kölelerin sahipleri, Cizvitlerin hıristiyanlaştırma politikasına olabildiğince karşı çıkıyorlardı; çünkü, hıristiyan olan Yerli, sömürgecinin zorbalığının karşısına Tanrı kelâmını çıkarıyordu. Bu ve başka çıkarlar yüzünden, büyük toprak sahibi sömürgecilerle Cizvitler sürekli didişip durdular; uyuşmazlık o haddeye vardı ki, hükümet, XVIII. yüzyılda Cizvitler Tarikatını yasakladı.</span></p>

  <p class="calibre_4"><span class="calibre_1">Bütün bunların acısını Yerliler çekiyordu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Ne var ki, bu zavallı Guaraniler, Avrupa’yı altüst etmiş olan pek parlak kuramlardan bir kaçına esin verdi. Yerlilerin örflerini kabul etmiş olan çevirmenlerin vermiş oldukları bilgiler, çeşitli yollarla Avrupa’ya yayıldı. Kafaları «Altın Çağ» efsanesiyle bulanmış ve kötü birer hıristiyan olarak gördükleri yurttaşlarına bir ders vermek için yanıp tutuşan hümanistler, Yerliler üstüne anlatılan ve yazılanlardan tutup bir efsane çıkardılar’ ortaya: «</span></span><span class="italic"><span class="bold"><span class="calibre_1">İyi yürekli yaban</span></span></span><span class="italic"><span class="calibre_1">» (bon sauvage) efsanesini. Montaigne. Denemelerinde, bunun güzel bir örneğini verir bize. Yazar, 1562 yılında, Rouen’da, bir çevirmen aracalığıyla, üç Tupi-Guarani ile görüşmüştü. Eserinde, «Yaban Domuzları», «Yamyamlar» adlı bölümlerde öyle der: Yaban toplumu, en saf olanıdır, çünkü doğal kanunlara en yakın bulunan odur. Ona göre, yabanlar, bize örnek olmalıdır; asıl biziz barbar olan. «İyi yürekli yaban», bu doğaya uygun biçimde yaşayan, zevkine uyan özgür kişi, aylak, kaygısız, saf, kötülük nedir bilmeyen, mülkiyetsiz, yönetimsiz, şen, mutlu insan, bu efsanevi kişilik, şaşırtıcı bir geleceğe adaydı. XVII. yüzyılda kimi özgür-düşünürlere yol gösterirken, XVIII. yüzyılın «filozofları» ile, sömürgeciliğe karşı yazarlarına esin verecekti; Jean-Jacques Rousseau ile de zafer kazanacaktı. İnsanın aslında iyi olduğu inancına gerekçe veren «iyi yürekli yaban» düşüncesi, sosyalist sistemlerin temel düşüncelerinden birini de sağladı. Çağdaş Batı uygarlığının temeline, bu Yenitaş Çağı aşamasında kalmış Amerika’lı yerliler üzerine Avrupalıların ürettikleri düşünceden çok şey gelip karışmıştır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Fransızlar, 1504 yılından başlayarak, Terre-Neuve’de, Acadie’de ve Saint-Laurent ırmağı ağzında toplaşıyorlardı. 1534’te Jacques Cartier’nin de gelişiyle, oradan Batı’ya doğru yayılış başladı. Mikmak’lar, Algonkin’ler, Huron’lar, Irokua’larla karşılaştılar. Önce,</span> <span class="bold"><span class="calibre_1">Morina avcılığı</span></span> <span class="calibre_1">gözdeydi, sonra</span> <span class="bold"><span class="calibre_1">kürk ticareti</span></span> <span class="calibre_1">onun yerini aldı. 1575’ten sonra, kunduz derisinden şapka modası Avrupa’da yayıldı ve kunduz derisine büyük istek doğdu. Yerlilerin yaşamını da başta bu ticaret altüst etti: Yerliler, Avrupalıların, bıçak, balta, sonra da ateşli silahlar gibi demirden âletlerine büyük ilgi gösterdiler; o kadar ki, bir yüzyıl içinde kendi taştan, kemik ve ağaçtan âletlerini unutuverdiler; yaşamları için gerekli nesneler bakımından Avrupalılara bağlandılar ve onlarla ticaret için örgütlendiler. Bu arada, Fransız yiyeceklerine alıştılar, bir de alkollü içkilere. Orada da, Cizvitlerin başını çektiği hıristiyanlaştırma işin içine giriyordu. Alkolizm bir yandan, kendi aralarında ve onlarla Fransızlar arasındaki savaşlar öte yandan, bitirip tüketti Yerlileri.</span></p>

  <p class="calibre_4"><span class="calibre_1">İngilizler, hıristiyanlaştırmaya pek o kadar önem vermediler. Hemen ticaret ilişkileri kuruldu: Kürk karşılığında, demirden nesneler ve içki veriliyordu Yerlilere. Ne var ki, Yerlilerin zararına bir alışverişti bu. Sömürgeciler, Yerlilerden</span> <span class="bold"><span class="calibre_1">toprak satın alıyorlardı</span></span><span class="calibre_1">. Yerlilerde özel mülkiyet anlayışı olmadığından, çok geçmeden uyuşmazlıklar başladı ve karşılıklı kırımlar. Yerliler, aralarında birleşmiş olmadıkları için, yenildiler, esir düşenler esir olarak satıldı, çok suçlu görülenler öldürüldü. Tam bir insan avıdır başladı.</span></p>

  <p class="calibre_4"><span class="calibre_1">Böylece, nedenleri ne olursa olsun, Avrupalıların, Yenitaş Çağı halklarıyla tek bir halk oluşturma yolundaki girişimleri boşa çıktı. Aradaki</span> <span class="bold"><span class="calibre_1">uygarlık farkı</span></span> <span class="calibre_1">pek büyüktü. Avrupalılarla ilişkiyi sürdüren Yerliler, yavaş yavaş yitip gittiler. Mikmaklar gibi, kimi Yerliler, varlıklarını sürdürdüler gerçi; ama Avrupa uygarlığının kanına aşılanarak. Mayaların da çoğu varlığını sürdürdü: İspanyol senyör ve rahipleri, Maya soyluları ile rahiplerini yokedip yerlerine geçtiler. Mayaların çoğunluğunun sürmesini neye bağlamalı? Başta şuna: Mayalar, daha da özel nedenlerle, öteki Yenitaş Çağı Yerlilerine oranla, üstün bir zihnî aşamaya, astro-biyoloji aşamasına varmışlardı. Boylere, aralarından insanca kayıp verme bahasına, Avrupa uygarlığıyla bütünleştiler; ancak, uygulamada, hıristiyan adları altında, kendi tarımsal tanrılarına olan inançlarını ve hıristiyan görünüşleri altında da, günlük yaşamın âdetlerini korudular.</span></p>

  <p class="calibre_4"><span class="calibre_1">Onların dışındakileri yenilgiye uğratan, kuşkusuz,</span> <span class="bold"><span class="calibre_1">ırk farkı</span></span> <span class="calibre_1">değil, sosyal durumdaki farklılıktı.</span></p>

  <p class="calibre_5"><span class="calibre_1">AVRUPALILAR VE BAKIR ÇAĞI HALKLARI</span></p>

  <p class="calibre_4"><span class="calibre_1">Kastilyalılar pek çabuk geldiler. 1550’ye doğru, 17.000-18.000 kişiydiler, bunun 3.000’i de düpedüz serseriydi. 1531-1532 arasında Meksika’daydılar; 1540 dolaylarında da Peru’da. Yeni koloniler, merkeziyetçilikten uzak bir dönemi yaşadılar. Fatihler, başlıca kamu yetkilerini ellerinde tutuyorlardı; kimi zaman da soyluluk unvanları almışlardı. 1522 yılındaki bir fermanla Cortes, genel yönetici olarak atanmıştı: 28 kent ve köyden oluşan bir toprağı kendine ayırdı; arkasından da marki ve şövalye unvanlarını aldı.</span></p>

  <p class="calibre_4"><span class="calibre_1">Fatihler, İspanya’daki merkezden uzakta oldukları için, bağımsızlıklarını arttırdılar; belli stratejik noktalara yerleştiler; eski İspanya komünlerinin yetkilerini kullanan belediyeler kurdular ve İmparatorun Avrupa’dan gönderdiği hukukçulara da pek önem vermediler. Fatihler, Yerli aristokrasinin yerine geçerek, Yerliler üzerinde senyörlük iktidarı uygulamaya başladılar. Avrupa’daki hükümetin özümseme politikasını bir yana bırakarak, bir savunma içgüdüsüyle,</span> <span class="bold"><span class="calibre_1">egemen ırk havasına</span></span> <span class="calibre_1">büründüler ve</span> <span class="bold"><span class="calibre_1">Yerlilere aşağılık duygusu aşılama</span></span><span class="calibre_1">nın arkasına düştüler. Yerli şeflerin kızlarıyla evlendiler, geri kalan kitleden de metresler edindiler. Ne var ki, bu kadınlar ve onlardan olan çocuklara farklı bir gözle bakılmadı. Yerlilerin şefleri görevlerinde bırakıldı; ancak aristokrasileri, İspanyol aristokrasisine bağımlı kaldı.</span></p>

  <p class="calibre_4"><span class="calibre_1">Yerlilerin önde gelenleri, Aztek İmparatorluğunun ortadan kalkışından yararlanıp topraklara el koydular: Özgür Yerlileri, sürekli kiracı durumuna getirdiler; bunlar, ürünün %50’sini vermek zorunda olduklar, gibi, çalışma yükümlülükleri de vardı. Yerliler, bu yeni rejimi reddettiler. Hemen hepsi dağlara sığındılar; orada burada dolaşan küçük guruplar belirdi; haydutluk yerleşti; Yerli toplum çözülüp dağıldı.</span></p>

  <p class="calibre_4"><span class="calibre_1">Ele geçirilmesi için yerle bir edilen Meksiko’nun yerine yenisi kuruldu.</span></p>

  <p class="calibre_4"><span class="calibre_1">Cortes’in kendisi başı çekip, şekerkamışı, dut, kenevir plantasyonlar, kurdu; ipekböceği ve merinos koyunları yetiştirmeyi denedi; dokuma imalâthaneleri kurdu, gümüş madenleriyle ilgilendi. Aslında, bu işletmelerin ürettikleri ya da mısır, pamuk, kakao gibi Yerlilerin ödedikleri ürünler satılabilir şeyler değildi; böylesi nesneler için bir pazar oluşmamıştı henüz ve mesafeler de ürkütücü idi. Böylece, Avrupa’dan silah, giysi, zeytinyağı, şarap getirmek gerekiyordu. Öyle olunca, yükte hafif, bahada ağır değerli madenlerin arkasına düşüldü. Herkes, bunları aramaya koyuldu. Bu arada küçük işletmeler çabucak çöktü; büyükleri de yeni seferler düzenledi. Değerli maden için el emeği gereksinmesi, İspanyol sömürgecilerini angaryaları ağırlaştırmaya götürdü; Yerliler tükendiler, kalan da köle haline getirildi. Sömürgeci, bir kabileye başvurup, dinini değiştirmesi uyarısında bulunuyordu; reddeden kabile ayaklanmış sayılıyor, esir alınanlar köleleştiriliyordu. Bu koşullar hıristiyanlaştırma için pek uygun olmasa da, hıristiyanlaştırma yine de ilerledi: Baskıyla, putları ve tapınakları yıkarak, rahipleri kesip doğrayarak, kitle halinde zorla vaftiz edilerek oldu bu.</span></p>

  <p class="calibre_4"><span class="calibre_1">İşte, fethin hemen başlarında Meksika’nın durumu!</span></p>

  <p class="calibre_4"><span class="calibre_1">Bununla beraber, İspanya hükümdarları, Yeni Dünyaya mutlak otoritelerini ve monarşik merkeziyetçiliklerini yaymak için, büyük çaba harcıyorlardı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">İspanya ile Amerika’da ele geçirilen topraklar aynı tacındı; kanunlar ve yönetim, her iki yerde de -mümkün olduğu kadar- birbirine benzeyebilirdi, öyle de oldu; ağır ağır bir kurumlar mekanizması onaya çıktı: Krallık kurullarının yanı sıra, «Amerika için Kurul» oluştu ve. 1524’ten başlayarak, sürekli hale geldi. Bu Kurul, yazışma ve teftişlerden hareket ederek hükümdarın önerdiği kanunları koyuyor, idare örgütünü düzenliyor, görevler için adayları saptıyor, Yerlileri kolluyor ve istinaf mahkemesi rolünü oynuyordu. 1503’te de, Sevilla’da, bir «Amerika Ticaret Odası» kurulmuştu: Orayla olan ticareti o yönlendiriyor, özellikle de değerli madenler üzerine konulan %20 krallık payının ödenmesine göz kulak oluyordu. Kaptanlara buluş belgelerini orası verdiği gibi, bir tür denizcilik merkeziydi de; araştırmalar, her yerde hayranlık uyandırıyordu. Amerika’da da Görüşme Daireleri kuruldu: Bunlar, hem mahkeme, hem yürütme organlarıydı. Ayrıca kral naipleri atandı. Böylece, krallık otoritesi yavaş yavaş güçlendi; önce Meksika’da sonra da Peru’da yerleşip oturdu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Bütün bunların sonucu olarak, Meksika ile Avrupa arasında</span> <span class="bold"><span class="calibre_1">uzak mesafeli bir ekonomi ilişkisi</span></span> <span class="calibre_1">kuruldu; bu ilişki, görece merkeziyetçiliği daha da güçlendirdi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Maden araştırmalarını daha da ileriye götüren sömürgeciler, 1545’te -bugün Bolivya’da bulunan- ünlü</span></span> <span class="italic"><span class="bold"><span class="calibre_1">Potosi gümüş madeni</span></span></span><span class="italic"><span class="calibre_1">ni buldular. Çıkarılma tekniği git gide geliştirilen bu gümüş hazinesi, İspanya’ya, giderek Avrupa’ya akmaya başladı. Bu arada, İspanyollar, beslenme ve kullanma amacıyla, Avrupa’nın evcil hayvanlarını, domuzu, öküzü, koyunu, atı, eşeği, katırı Yeni dünyaya soktular; yük taşımada kullanılan katır için öyle derler: O olmasaydı, Yeni Dünyanın sömürgeleştirilmesi de gerçekleşemezdi. Amerika’nın sınırsız doğal zenginliği, hayvancılığı alabildiğine geliştirdi. Hatırlatmaya gerek yok: Hayvancılık, büyük sürü işi olduğunda verimliydi; o da büyük mülkiyete yol açan nedenlerden biri oldu. Kendi ülkelerinin yemiş ve tahılını elde etmek için, topraklar ayrıldı (Caballerias): Buğdaya özellikle önem verildi, ipekçiliğin de ayrı bir yeri vardı. Amerika’nın yerli bitkileri, şeker kamışı, kakao, indigo tarımı gelişti. Yerlilerin el emeği öylesine ucuza geliyordu ki, her türlü el emeği beyazlara yasaklandı. Bütün bu tarım, ve elde edilen ürünlerin işlenmesi de büyük mülkiyete ve kapitalist işletmeye (haciendas) götürdü. Yerliler ve mülkiyet hakları korunur gibi olduysa da tarım ve hayvancılıktaki gelişme, Yerlilerin köylerini de sıkıştırmaya başladı, sonunda, İspanyollar topraklara zorla el koydular ve Yerliler kimi zaman yiyecek bulamadılar. Kimi yerlerde, iyi güdülmeyen sürüler, yerli tarımı mahvettiler; ve Yerliler de İspanyolların hizmetine girdiler.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Merkezileştirmeye, hıristiyanlaştırma da yardımcı oldu.</span></p>

  <p class="calibre_4"><span class="calibre_1">Ancak,</span> <span class="bold"><span class="calibre_1">engeller</span></span><span class="calibre_1">de vardı: Başta, Yerlilerden -1541, 1547 ve 1550 yıllarında ciddî başkaldırılara varan- direnişler görüyoruz; ruhban takımındaki çelişmeleri de katmalı buna. Son olarak, Kilise dışındaki kimi çevreler din adamlarına karşı çıkıyorlardı: Yerlilerin, hattâ pazar günü ve bayram dinlencelerinde bile çalış</span><span class="calibre_1">malarını sağlamak için, mülk sahipleri, eski örf ve inanışlarına dönüp onları uygulamaya itiyor ve misyonerlere saldırıp onları kovuyorlardı. Gerçekten, bu misyonerler, bir bakıma Yerlileri koruyorlardı; doğal hukuka aykırı angaryalara karşı çıkıyorlardı. Onların bu üstelemeleriyledir ki, Şarlken, 1542’de ünlü kanunlarını yayınladı: «Kölelik» yasaklanıyordu; ve, yeni «encomienda» da verilmeyecekti, daha önce verilmiş olanlar da, miras yoluyla geçemeyecekti. Meksika’da bir ayrılıkçı hareket patlak verdi; Peru’da bir başkaldırı oldu. Sömürgeciler çalışacak kişi bulamaz oldular; özgür Yerliler, hizmetlerini kiralamayı reddediyorlardı.</span></p>

  <p class="calibre_4"><span class="calibre_1">Ne var ki, pek uzun sürmedi bunlar.</span></p>

  <p class="calibre_4"><span class="calibre_1">Merkezileşme, aslında, hiçbir zaman bütün sertliğiyle uygulanmamıştı. Krallık görevlileri, kısa sürede, büyük mülksahibi olup çıktılar; çünkü, sermaye bakımından yoksul bir ülkede, bir görevlinin aldığı para büyük olanakların kapısını açıyordu ona. 1573 yılından başlayarak, git gide merkezileşmeden uzaklaşılmaya doğru adımlar atıldı. Bunda, başta İspanyol monarşisinin malî güçlükleri rol oynadı: Kral, sömürgeleştirmenin giderlerinden yakasını sıyırmak için, ileri gelen sömürgecilere, bir ödün karşılığında, yetkilerinden bir bölümünü terketti. Eski kullanma haklarının yerine, gerçek bir toprak mülkiyeti gelip yerleşti; git gide yayılan bu mülkiyet de, Yerlilerin zararına oldu. Yeni toprakların sahipleri, onların üzerinde birer senyör gibiydi artık. Bu ve başka yığınla neden yüzünden, Meksika ekonomisi, bir malikâne ekonomisine (hacienda) yaklaştı: tarımı, sürüleri, işyerleri, makineleriyle, kendi kendine yetmeye çalışan bir ekonomiydi bu; malikânenin sahibi (hacendado) de, içerde, Yerlilerin serf düzeyine düşürüldüğü düzeni sağlıyor ve dışarıya, göçebelere karşı savaşı sürdürüyordu.</span></p>

  <p class="calibre_4"><span class="calibre_1">Yeni Dünya’da, «Orta Çağ»dakine benzer bir parçalanıştı bu.</span></p>

  <p class="calibre_4"><span class="calibre_1">Ne oldu sonuçları bunun?</span></p>

  <p class="calibre_4"><span class="calibre_1">Kabile düzeni parçalanıp yok oldu. Çeşitli kabilelerden gelip, büyük malikânelerde efendiye karşı borç batağına batmış serf durumundaki Yerliler varlıklarını sürdürdüler.</span> <span class="calibre_1">Bu insanlar, kendi aralarında evlenirken, İspanyollara da karıştılar; İspanyolcayı öğrendiler ya da kendi dillerini İspanyolca terimlerle doldurdular; İspanyol âdetlerini edindiler. Ve böylece karışıp kaynaşma yoluyla yeni topluluklar ortaya çıktı.</span></p>

  <p class="calibre_4"><span class="calibre_1">Meksika ulusu bundan doğacaktır.</span></p>

  <p class="calibre_4"><span class="calibre_1">Yenitaş Çağı’nın halklarından farklı olarak. Bakır Çağı’nın yerleşik düzene geçmiş tarımcı halkları, hangi koşullarda olursa olsun, Avrupa uygarlığınca özümsenmeyip onunla</span> <span class="bold"><span class="calibre_1">bütünleştiler</span></span><span class="calibre_1">. Gerçekten, bu halklar, Avrupa ekonomik sistemiyle bütünleştiler; çünkü, Avrupalıların günlük yaşamı için önemli ürünleri sağlayabilecek bir dönüşüm gösterdiler. Öte yandan, düzenli, sabırlı, yeknesak, inatçı bir köylü yaşamına alışkın insanlar olarak,</span> <span class="italic"><span class="calibre_1">hacienda</span></span><span class="calibre_1">larda</span> <span class="calibre_1">ve madenlerdeki yaşama da uyabildiler. Madenlerdeki çalışma, Yenitaş Çağı halklarını tüketmişti; bunları tüketemedi. İspanyolların oluşturdukları köylerdeki toplaşmaya da göğüs gerdiler; çünkü, fetihten önce de, tarım ve hayvancılığı bir arada götüren köy yaşamını biliyorlardı. Sonra, bu halklar, «astrobiyolojik» düşünce düzeyine erişmişlerdi: Bir sayı sistemleri vardı, hesaplamayı biliyor ve ondan günlük yaşamlarında yararlanıyorlardı; oysa saymak, Yenitaş Çağ insanlarınca dayanılmaz bir şey gibi geliyordu. Dinleri, hıristiyanlıkla benzer noktalar taşıyordu: Bir yüce Tanrı düşüncesine sahiptiler; Huitzilopoşli, bir kızoğlan kızdan doğmuştu; «zararlı şey»i kovan vaftize inanıyorlardı; kurban ettikleri insanın çekip çıkardıkları yüreği, Tanrı’dan bir töz taşıyordu içinde; ruhun ölümsüzlüğüne, cennete, cehenneme, tufana, tanrıların özverisine inanıyorlardı. Gerçi, pek farklıydı temeller; ancak, yüzeysel de kalsa bu benzerlikler, sert bir çatışmayı yumuşatıyor ve geçişleri kolaylaştırıyordu. Bunun gibi, bu halklar, görevliler aracılığıyla, bir yüce hükümdara boyun eğmeyi daha önce de biliyorlardı; bir aristokrasinin önünde eğilme alışkanlıkları vardı; hattâ, büyük ticaret de bilmedikleri bir şey değildi; örgütlü devlet, onlar için mutlak bir yenilik değildi.</span></p>

  <p class="calibre_4"><span class="calibre_1">İşte, bütün bunlara bakıp, bu halkların, karıp karmaşarak, üç yüz yıl süren uzun ve öldürücü bir uyumdan sonra, Meksika halkını, Meksika ulusunu nasıl olup da ortaya çıkardıklarını anlayabiliyoruz böylece.</span></p>

  <p class="calibre_5"><span class="calibre_1">AVRUPALILAR VE TUNÇ ÇAĞI HALKLARI</span></p>

  <p class="calibre_4"><span class="calibre_1">İnkaların direnişi, Azteklerinkinden çok daha uzun sürdü. Vilcabamba eyaletinde, ancak 1572 yılındadır ki yatışma sağlanabilmişti. O tarihe değin, İnka iktidarı bu bölgede yürürlükte kaldı. Neyle? Yağmalarda ele geçirilmiş, ya da tütün, koka ve değerli madenler karşılığında elde edilmiş Avrupa silahları ve atlar sayesinde! Direnen İnkalar, yanlarına gelen misyonerlere hoşgörüyle baktılar; sadece İspanyol siyasal, sosyal ve iktisadî sistemine karşı mücadele ediyorlardı, dine karşı değil yoksa.</span></p>

  <p class="calibre_4"><span class="calibre_1">İspanyollar, İnka egemenliğini yıkıp, kendileri bir</span> <span class="bold"><span class="calibre_1">yönetici kast olarak</span></span> <span class="calibre_1">geçtiler yerine. Ancak,</span> <span class="italic"><span class="calibre_1">ayllu</span></span><span class="calibre_1">ları,</span> <span class="italic"><span class="calibre_1">curaca</span></span><span class="calibre_1">ları</span> <span class="calibre_1">ve</span> <span class="italic"><span class="calibre_1">ianacona</span></span><span class="calibre_1">ları, kendi yararları için saklı tuttular. Yığınla da</span> <span class="italic"><span class="calibre_1">encomienda</span></span> <span class="calibre_1">elde ettiler. Ne var ki, uygulamada encomendero, kanunlara karşın, bir senyör oldu ve başlıca kamu yetkilerini eline geçirdi: Adalet dağıtıyor, Vergi topluyor, din yayıyordu.</span> <span class="italic"><span class="calibre_1">Encomendero</span></span> <span class="calibre_1">bir papaz atıyor, o da onun hademesi, yargıcı ve propagandacısı oluyordu uygulamada;</span> <span class="italic"><span class="calibre_1">encomenderoya</span></span> <span class="calibre_1">vergi ödememek, bütün gücüyle onun için çalışmamak, Tanrı’ya karşı günah işlemekti.</span> <span class="italic"><span class="calibre_1">Encomendero, encomenda</span></span> <span class="calibre_1">için bir, her</span> <span class="italic"><span class="calibre_1">ayllu</span></span> <span class="calibre_1">için de bir</span> <span class="italic"><span class="calibre_1">curaca</span></span> <span class="calibre_1">atıyordu. Bunlar, çalışmaları yönlendirmek ve vergi toplamakla yükümlüydüler. Ancak, denetimsiz kaldıklarında, vergiye tâbi olup da ücret almadıkları için, bu</span> <span class="italic"><span class="calibre_1">curaco</span></span><span class="calibre_1">lar</span><span class="italic"><span class="calibre_1">,</span></span> <span class="calibre_1">fatihlerin hizmetinde bir sınıf olarak ortaya çıkıp, yenik düşmüş kendi soydaşlarını sömürüyorlardı. Güzel evleri, çiftlikleri, büyük sürüleri oluyor, ipekli giyinip, İspanyol şarabı içiyorlardı, atla dolaşıyorlardı. Çevrelerinde de, kendilerinden daha gözü açık yığınla görevli vardı; öyle ki, fetihten önce İnkalar zamanında, 1000 Yerliye ne kadar görevli düşüyorsa, şimdi 100 Yerliye o kadar görevli ayrılıyordu.</span></p>

  <p class="calibre_4"><span class="calibre_1">1591 yılında, 775</span> <span class="italic"><span class="calibre_1">encomienda</span></span> <span class="calibre_1">ve 80</span> <span class="italic"><span class="calibre_1">corregimiento</span></span> <span class="calibre_1">vardı.</span> <span class="italic"><span class="calibre_1">Corregimiento,</span></span> <span class="calibre_1">bir krallık</span> <span class="italic"><span class="calibre_1">encomiendasıydı;</span></span> <span class="calibre_1">başında kralın atadığı bir</span> <span class="italic"><span class="calibre_1">corregidor</span></span> <span class="calibre_1">bulunuyordu. Ne var ki, İspanyol monarşisi, görevlilerin ücretlerini gerektiği biçimde ödemesini hiçbir zaman başaramadı. Öyle olunca,</span> <span class="italic"><span class="calibre_1">corregidor</span></span> <span class="calibre_1">da, çevresine her türden adam topladı ve Yerlileri yağmalayıp zenginleşti.</span></p>

  <p class="calibre_4"><span class="calibre_1">Böylece, İnka İmparatorunun mutlak iktidarı sürdü; ancak, bir bölük insan üstündeydi bu iktidar ve yüzlerce kişinin de arasında parçalanıp dağılmıştı.</span></p>

  <p class="calibre_4"><span class="italic"><span class="calibre_1">İanacona</span></span><span class="calibre_1">lar,</span> <span class="calibre_1">fetihten sonra, kendi</span> <span class="italic"><span class="calibre_1">ayllu</span></span><span class="calibre_1">larını</span> <span class="calibre_1">terkedip, İspanyolların arasında, onlara hizmet eden ya da esnaflıkla geçinen Yerlilerin adıydı şimdi. Bunlar, hıristiyan topluluğun üyesi olarak görüldükleri için, vergiden ve</span> <span class="italic"><span class="calibre_1">mita</span></span> <span class="calibre_1">görevinden bağışıktılar Özel mülkiyet sahibi olabiliyor, serbestçe esnaflık edebiliyor ya da ticaret yapabiliyorlardı. Uygulamada ise, İspanyolların hizmetinde yaşayan, kararsız ve oynak bir proletarya durumundaydılar. İspanyollar, soyluluk adına, yığınla</span> <span class="italic"><span class="calibre_1">ianacona</span></span> <span class="calibre_1">topluyorlardı çevrelerine. 1536 ve 1537 yıllarında, Manco İnka Kişua’ları İspanyollara karşı ayaklandığında, İspanyollar, işte bu</span> <span class="italic"><span class="calibre_1">ianacona</span></span><span class="calibre_1">lar sayesinde canlarını kurtarabilmişlerdi. Toledo kral naibi, 1571’de,</span> <span class="italic"><span class="calibre_1">ayllu</span></span><span class="calibre_1">ların</span> <span class="calibre_1">dağılışını durdurdu; yeni</span> <span class="italic"><span class="calibre_1">ianacona</span></span><span class="calibre_1">lar</span> <span class="calibre_1">oluşturulması yasaklandı. Başı boş dolaşan kim ki var, bir efendiye bağlandı: Hiç biri, resmî olarak izin verilmedikçe işini terkedemez ya da kovulamazdı.</span></p>

  <p class="calibre_4"><span class="calibre_1">Böylece,</span> <span class="italic"><span class="calibre_1">ianacona</span></span><span class="calibre_1">lar,</span> <span class="calibre_1">bir tür serf olup çıktılar.</span></p>

  <p class="calibre_4"><span class="italic"><span class="calibre_1">Hatunruna</span></span><span class="calibre_1">lar,</span> <span class="italic"><span class="calibre_1">ayllu</span></span><span class="calibre_1">ların</span> <span class="calibre_1">üyeleriydiler. Yalnız kendi içlerinde mertebeli bir yardımlaşmaya yetecek bir ekonomiyi sürdürmek değil, Avrupa’ya gönderilecek mallar için de bir vergi ödüyorlardı; Avrupa’dan gelen mallar için de ödemede bulunuyorlardı ve doğaldır ki, kapitalizm, kârını onlardan da çıkarıyordu. Böylece, üretimlerini değiştirmek zorunda kaldılar. Yedikleri değişmedi pek: Mısır, patates ve kurutulmuş lama etiydi nevaleleri; bunlara, şeker, peynir ve</span> <span class="italic"><span class="calibre_1">şarki</span></span> <span class="calibre_1">ya da kurutulmuş öküz eti eklediler. Ancak, vergilerini ödeyebilmek için, Avrupalı bitkileri kabul ettiler. 2300 metre yüksekliğin aşağısında şeker kamışı yetiştirdiler; 4000 metrenin yukarısında sürü beslediler. Her iki yüksekliğin arasında da, buğday, arpa ve patates tarımını geliştirdiler. Ağaççılık ve bağcılıkta pek başarılı olamadılar; çünkü, onların ortakçı alışkanlıklarına pek uymuyordu bunlar. Hayvancılığa ise çok güzel alıştılar: Öküz, yalnız koşum için değil, yağı ve etiyle de yarıyordu işe; her yan koyun ve keçi ile doldu; domuz, tavuk, öküz ise İspanyolların pek aradığı şeylerdi. Ne var ki</span> <span class="italic"><span class="calibre_1">encomendero</span></span><span class="calibre_1">ların</span> <span class="calibre_1">-2000 ile 20.000 baş arasında değişen- büyük sürüleri, Yerlilerin hayvancılığını engelledi kimi zaman, tarımlarını mahvetti ve onları kayalık bölgelere sığınmaya zorladı.</span></p>

  <p class="calibre_4"><span class="italic"><span class="calibre_1">Hatunruna</span></span><span class="calibre_1">lar</span> <span class="italic"><span class="calibre_1">mita</span></span> <span class="calibre_1">ile yükümlüydüler. XVI. yüzyılın sonlarında, Potosi madenlerini çevreleyen on yedi eyalette -18 ilâ 50 yaş arasında- 80.000 yükümlü vardı. Bunların yedide biri, her yıl, 18 hafta gidip madenlerde çalışıyorlardı. Ne var ki, nüfus azalmaya başladı;</span> <span class="italic"><span class="calibre_1">Curaka</span></span><span class="calibre_1">lar,</span> <span class="italic"><span class="calibre_1">ianacona</span></span><span class="calibre_1">lar arasından, kiralık işçi topladılar. 1601 yılında, Potosi’de, 40.000’den fazla işçi vardı bunlardan. Yerli</span> <span class="italic"><span class="calibre_1">mitayo</span></span><span class="calibre_1">lar, Potosi’ye aileleriyle geliyorlardı; her birinin de –en az- 8 ya da 10 laması bulunuyordu. En varlıklı olanlar, mısır ve patates yüklü 40 lama ile dolaşıyorlardı; bu lamalar, bir et yedeği idi de onlar için.</span> <span class="italic"><span class="calibre_1">Mitayo</span></span><span class="calibre_1">lar, maden hizmetlerine, Potosi’de, iki ay da ev hizmeti ekliyorlardı. Çoğu geriye dönmüyordu: Kimisi, Potosi’de,</span> <span class="italic"><span class="calibre_1">ianacona</span></span> <span class="calibre_1">olarak kalıyordu; kimisi de Doğu’ya, orman ve vadilere kaçıp gidiyorlardı.</span></p>

  <p class="calibre_4"><span class="italic"><span class="calibre_1">Mita,</span></span> <span class="calibre_1">yerli toplulukların çalışma yerlerinde, vergi ödemeyi sağlamak için çalışma biçimine de dönüşüyordu. Toplulukların çalışma yerleri, özellikle dokuma üretiyordu; bunun yanı sıra da, seramik, camcılık, gümüş ve ağaç işleri. XVIII. yüzyılın ikinci yarısında,</span> <span class="italic"><span class="calibre_1">corregidor</span></span><span class="calibre_1">lar</span> <span class="italic"><span class="calibre_1">da,</span></span> <span class="calibre_1">Yerlilerle ticaretin üstüne tekel koydular: Avrupalıların Avrupa’da satın almak istedikleri ne ki var, Yerlileri onları almaya zorladılar; Yerliler, böylece faizi olan bir borcun da altına giriyor ve, bu borçlardan dolayı, gerçek bir serf olup çıkıyorlardı.</span></p>

  <p class="calibre_4"><span class="calibre_1">Yerliler, İspanyolların kendilerine özel mülkiyeti kabul ettirmek için harcadıkları çabadan da çok acı çektiler.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Tek bir mirasçı yararına yazılı vasiyette bulunma girişimlerine karşı direniş gösterdiler; çünkü, onların âdetlerine göre, miras, tüm mirasçılara -bölünmeden- kalıyordu ve</span></span> <span class="calibre_1">ayllunun</span> <span class="italic"><span class="calibre_1">bir temsilcisi yönetiyordu bunu. Avrupalıların salt üretmek amacıyla kuru kuruya çalışma biçimlerine de, hiçbir zaman bütünüyle alışamadılar: İnkalarda çalışma bir dinsel törendi; usulü sırası vardı.</span></span> <span class="calibre_1">Hatunruna</span><span class="italic"><span class="calibre_1">ların</span></span> <span class="italic"><span class="calibre_1">duyarlılıkları da acısını çekti bunun. Sayıları -hatırı sayılır ölçüde- azalmışa benzer, 1561’le 1654 yılları arasında belki yarı yarıya düştüler. Ancak, Doğu’ya, İspanyollardan uzakta orman ve vadilere doğru yer değiştirme de işin içine girmiş olabilir.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">İnka yerlileri, Hıristiyanlığı kabul etme konusunda, Meksika’dakilerden çok daha dikkafalı oldular. Yerli dinin, Yerli toplum gibi boynu vuruldu. Yüce Varlık’tan, büyük tanrılardan sözedilmez oldu. Ancak,</span> <span class="italic"><span class="calibre_1">huaka</span></span><span class="calibre_1">lar</span><span class="italic"><span class="calibre_1">,</span></span> <span class="calibre_1">yani nesnelerde varolduğu sanılan ruhlar inancı sürdü. Güneş, dağlar, tepeler, ırmaklar, göller, madenler, Potosi kenti, mumyalanmış cesetler, birer</span> <span class="italic"><span class="calibre_1">huaka</span></span> <span class="calibre_1">idiler. Avrupa mamulü nesneler, cam, ipek, balmumu nazarlık oldu. Büyücüler, hıristiyan ve İnka inançlarından bir karışım çıkardılar ortaya: İsa’yla Şeytan birer ikiz kardeşti;</span> <span class="italic"><span class="calibre_1">huakala</span></span><span class="calibre_1">rın</span> <span class="calibre_1">hıristiyan ermişleri, doğal dünyayı yöneten kişiler haline geldiler.</span></p>

  <p class="calibre_4"><span class="calibre_1">XVII. yüzyılın ilk yıllarından başlayarak, rahipler, sistemli hıristiyanlaştırma çabalarına girişecek kadar çoğaldılar. Bu rahipler, başlıca günahlara, oğlancılığa, sarhoşluğa, deneme evliliğe,</span> <span class="italic"><span class="calibre_1">huaka</span></span><span class="calibre_1">lara tapınmaya karşı mücadele ettiler. Yerli rahiplerin ve büyücülerin tutuklanmalarında, ayin yerleriyle putların ortadan kaldırılmalarında rol oynadılar: 1607 ile 1615 yılları arasında, Lima’da, herkesin gözü önünde ayinde kullanılan altı yüzden fazla put yakıldı; 1617 ve 1618’de, sadece tek bir bölgede 679 büyücü bulundu. 1677’ye değin, Yerliler,</span> <span class="italic"><span class="calibre_1">huaka</span></span><span class="calibre_1">ların</span> <span class="calibre_1">Tanrısal niteliğine artık hiç inanmıyorlardı; putataparlıktan vazgeçmişlerdi, dört dörtlük olmasa da katoliktiler: Tam katolik sayılamazlardı, çünkü, onlara göre, Üçübirlik (Trinite), üç kişide de aynı niteliğin bulunması değildi; birbirinden ayrılabilir üç kişiydiler bunlar ve Baba, Oğuldan daha yaşlıydı; kimisi de Tanrı’yı İspanya kralı ile karıştırıyordu. Rahipler,</span> <span class="italic"><span class="calibre_1">cofradias ya da</span></span> <span class="calibre_1">mümin dernekleri kurdular: Bu derneklerde, kilise yapmak, dinsel tören hazırlamak, bayramları kutlamak, ölüm ya da hastalık hallerinde yardımda bulunmak amacıyla gelirler bir araya getiriliyordu. Yerliler, bu</span> <span class="italic"><span class="calibre_1">cofradia</span></span><span class="calibre_1">ların</span> <span class="calibre_1">başkanlarını kendileri seçiyorlardı, kendileri yönetiyorlardı; ve Yerli toplulukların sürdürülmesinde pek önemli bir rol oynadı bu dernekler.</span></p>

  <p class="calibre_4"><span class="calibre_1">Böylece, Peru’da, Tunç Çağı Yerli toplulukları,</span> <span class="bold"><span class="calibre_1">Avrupa sistemiyle bütünleşmekte</span></span><span class="calibre_1">, ancak bunu yaparken de</span> <span class="bold"><span class="calibre_1">kendi kimliklerini korumakta</span></span><span class="calibre_1">, Meksika’daki Bakır Çağı topluluklarında olduğundan çok daha başarılı oldular. Peru’lu Yerliler, Avrupa tekniğini çok daha fazla özümsediler. Tarımla hayvancılığı uzlaştırmayı Otomiler, ya da Mexikalardan çok daha iyi öğrendiler. Avrupalıların istediklerine daha iyi, daha kolayca yanıt vermişe benzerler. Ne var ki, bunu yaparken kişiliklerini korumasını da bildiler; ve bunda öylesine başarılı oldular ki, Yerli topluluklar ve eski</span> <span class="italic"><span class="calibre_1">ayllu</span></span><span class="calibre_1">lar</span><span class="italic"><span class="calibre_1">,</span></span> <span class="calibre_1">Peru’daki devrimlerde büyük roller oynadılar ve Peru ulusunun bugün bile temelini oluşturanlar onlardır.</span></p>

  <p class="calibre_5"><span class="calibre_1">AVRUPALILAR VE DEMİR ÇAĞI HALKLARI.</span><br class="calibre2" />
  <span class="calibre_1">AVRUPA - KARA AFRİKA - AMERİKA ORTAK YAŞARLIĞI</span></p>

  <p class="calibre_4"><span class="calibre_1">Yenitaş Çağı Yerlilerini plantasyon ve maden çalışmalarına alıştıramayan Avrupalılar, Amerika’nın tropikal ve alt-tropikal bölgelerine Afrika’dan kara derili insanları getirdiler. 1501 yılından başlayarak, ilk kafileler, Hispaniola’ya varıyorlardı.</span></p>

  <p class="calibre_4"><span class="calibre_1">Avrupalılar, bir an önce Asya’ya varmak için, Afrika kıyılarında, altın, köle ve fildişi elde etmek amacıyla, kimi deniz üsleri ve ticaret tezgâhları kurmakla yetindiler, az-buçuk da hıristiyanlaştırma girişimlerinde bulundular. Apayrı bir uygarlığı, araya giren yığınla neden yüzünden, yüzeysel olarak tanıdılar yalnız. Afrika kıyılarına ilk yerleşenler</span> <span class="bold"><span class="calibre_1">Portekizliler</span></span> <span class="calibre_1">oldular: Bu yerleşme, Afrika’nın batı kıyılarında oldu önce; Vasco de Gama’nın keşfinden sonra kıtanın doğusuna geçildi. Portekizlileri, Hollandalılar, İngilizler ve Fransızlar izledi.</span></p>

  <p class="calibre_4"><span class="calibre_1">Hollandalılar, Afrikalı Yerlilerin hıristiyanlaştırılması işiyle uğraşmadılar; Portekizlilerle Fransızlar, tersine büyük önem verdiler bu konuya. Ne var ki, başarısızlıkla sonuçlandı çabalar.</span></p>

  <p class="calibre_4"><span class="calibre_1">Nedenleri üzerinde durmayalım.</span></p>

  <p class="calibre_4"><span class="calibre_1">Avrupalılar, Afrika’ya özellikle</span> <span class="bold"><span class="calibre_1">köle deposu olarak</span></span> <span class="calibre_1">ilgi gösterdiler. Afrika’nın dört bir köşesinden insanlar Amerika’ya taşındı. Müslümanlar da, haremleri, kışlaları ve işyerleri için köle bulmak amacıyla, dört bir yandan geliyorlardı. Böylece Afrika, bir büyük pazar oldu; orada kara derili insanlar, hayvan olarak satın alındı ve dünyanın dört bir yanına yollanıp durdu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Bu kara derili insanlardan</span></span> <span class="italic"><span class="bold"><span class="calibre_1">Dahomeyliler</span></span></span><span class="italic"><span class="calibre_1">, Afrika’nın o sıralardaki uygarlık düzeyi üstüne az-çok bilgi verebilecek durumda: Dahomey’i, XVII. yüzyılda bir krallık olarak görüyoruz. Toplumda ticaretin büyük yeri var; hemen herkes tacir, başta da kral. Kral, kendi yağlı palmiyelerini, tuzunu, fildişini kuzeydeki Müslümanlara, ve çevredeki yerli krallıklara satıyor; sattıkları arasında, köleler önde geliyor. Çevreye yapılan savaşlar, esir elde etme mücadelesinden başka bir şey değil. Dışarıdan, Avrupalılardan alınanlar ise, ateşli silahlar, kadife ve işlemeli kumaşlar.</span></span>
  </blockquote>

  <blockquote class="calibre_6">
    <span class="italic"><span class="calibre_1">Üretim ve ticaret coşkusunu, özel mülkiyet de destekliyor. İlke olarak, kral, bütün malların sahibi; ancak, uygulamada bu hakkını, yalnız kendi malları üzerinde kullanıyor. Bir kırk kadar kabilenin sınırlı ölçüde toplu mülkiyetleri var; böylece, egemen olan aslında özel mülkiyet, özel mülkiyet, giysilerin, evlerin yanı sıra, üretim araçlarını, toprakları, alet-edavatı da içine alıyor.</span></span>
  </blockquote>

  <blockquote class="calibre_6">
    <span class="italic"><span class="calibre_1">Ürünlerin dağılımı, günlük pazarlarda oluyor; rekabet yok. Tarımla uğraşanlara ve özgür zanaatçılara köleleri ve serfleri var: Kralın, şeflerin, soylulara ve büyük çiftlik sahiplerinin tarım işletmelerinde köleler özellikle çok; ve Yeni-Dünya’da Avrupalılara tarım işletmelerindeki kölelerin durumundan farklı da değil durumları. Ayrıca, evlerde de köleler görüyoruz.</span></span>
  </blockquote>

  <blockquote class="calibre_6">
    <span class="italic"><span class="calibre_1">Dahomeyliler, çalışmayı ortaklaşa yapıyorlar. Bir köyün, ya da bir korporasyonun bütün üyeleri, bir çalışma birimi (dokpue) oluşturuyorlar. Bu birimler, herkesin toprağında -türkü söyleyerek- nöbetleşe çalışıyor. Ama ürün, adına çalışılmış olanın. Her köyde, bir avcı gurubu et gereksinmesini karşılamakla yükümlü; çünkü, evcil hayvan eksikliği var. Ve bu avcılar, ayrı bir sosyal gurup oluşturuyor.</span></span>
  </blockquote>

  <blockquote class="calibre_6">
    <span class="italic"><span class="calibre_1">Tarım ilerlemiş durumda ve demir çapa ile yapılıyor.</span></span>
  </blockquote>

  <blockquote class="calibre_6">
    <span class="italic"><span class="calibre_1">Kralın yetkisi mutlak; uzak yerlere de birçok yetkilerle donanmış görevliler (cab6c6res) yolluyor. Krallık babadan oğula geçiyor; yerine geçecek olanı da kral seçiyor.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Zenciler, XVI. yüzyılın ilk yıllarından başlayarak, Brezilya’ya getirilmişti. Önceleri ağaç kesiminde, Yerlilere yardımcı olarak kullanılıyorlardı. Ancak, şeker kamışı için büyük tarım işletmeleri, arkasından da ilk şeker kamışı değirmenleri kurulur kurulmaz, çok miktarda kara derili insan taşınmaya başlandı. Şeker, Avrupa ekonomisinde pek çabuk yer tuttu; üretimde baş rolü de Brezilya oynuyordu.</span></p>

  <p class="calibre_4"><span class="calibre_1">Afrika ile Brezilya arasında, zenci ticareti, Portekizlilerin elindeydi. Bu ticareti uğraş edinenler, zencileri, Afrikalı şeflerden sağlıyorlardı: Satın alınanlar, başta savaş esirleriydi. Öyle olunca da, tacirler, Afrika’da savaşları körükleyecek bir diploması uyguluyorlardı. Ancak, Amerika’ya taşman kara derili insanlar, karalar toplumunun aşağı sınıfları değildi yalnız; o toplumun öteki zümreleri de giriyordu işin içine. Böylece, Brezilya’ya, düşünce düzeyi hayli yüksek bir zenci topluluğu getiriliyordu.</span></p>

  <p class="calibre_4"><span class="calibre_1">Afrika’dan Amerika’ya taşınmada insanların çektiği acılardan hiç söz etmeyelim.</span></p>

  <p class="calibre_4"><span class="calibre_1">Zencilerin %70’i, büyük şeker kamışı işletmelerinde ve değirmenlerinde çalıştırılıyordu; geri kalanlar ise başka yerlerde. Değirmenin yönetimi, hekimi ve rahibi de içinde olmak üzere, beyazların elindeydi. Sermaye onlarındı; ama, kara derili insanın teknik mahareti ve kol gücü olmadan hiçbir şey oraya çıkamazdı. Ücretli el emeği işletmeyi yaşatamazdı; öyle olunca da, köle emeği temel alındı. Onların sayesindedir ki,</span> <span class="calibre_1">Brezilya’da</span> <span class="bold"><span class="calibre_1">şekerin ağır bastığı bir sanayi kapitalizmi</span></span> <span class="calibre_1">gelişmeye başladı.</span></p>

  <p class="calibre_4"><span class="calibre_1">Şekerin baş tüketicisi Avrupa’ydı: Şeker, Brezilya’dan, Lizbon aracılığıyla Amsterdam’a gelir ve oradan tüm Avrupa’ya dağıtılırdı. Brezilya’daki sanayiden asıl kazancı sağlayanlar da, Portekizliler ve Hollandalılar oluyordu: Onlar, Avrupa mallarını Afrika’ya satıyor; oradan aldıkları köleleri de götürüp Brezilya’ya satıyorlardı; böylece,</span> <span class="bold"><span class="calibre_1">üç köşeli bir ticaret</span></span><span class="calibre_1">ti ortaya çıkan ve bunun üzerinde gerçek bir tekel kurulmuştu. Ne var ki, sistemin temelinde, Brezilya bulunuyordu.</span></p>

  <p class="calibre_4"><span class="calibre_1">Zenciler, Brezilya’nın tropikal iklimine pek kolayca alıştılar. Amerika’nın o hüzünlü, içine kapanık yerlilerinin tersine, Afrika’dan gelenler şen-şakrak, dışa dönük insanlardı. Hemen her konuda, bütün yeteneklerini ortaya koydular. Afrika’yla ilişkileri de sürdüğünden, günlük yaşamları için eski kıtadan yığınla şeyi getirttiler; bu arada, gelenekler, düşünceler, dinsel uygulamalar da geldi. Gerçi, köleler hıristiyan olma özlemi içindeydiler; çünkü, hıristiyan olmayanlara hayvan gözüyle bakılıyordu. Zenciler, dört başı mamur hıristiyanlar oldular. Bununla beraber, Afrikalı kültler de, Katoliklikle uzlaşarak ya da onun maskesi altında varlıklarını sürdürdüler; efendilerin dinine zıt bir din olarak İslam da vardı bunlar arasında. Bununla da kalmadı: Kara derili insan, Beyazların mutfağına kendisinden çok şey kattı; Portekiz diline de bir yumuşaklık ve tatlılık geldi ve yeni kelimeler ve yeni gramer biçimleri girdi dile; Portekiz düşüncesi, Afrikalı öyküler, efsaneler ve mitoslarla zenginleşti. Kaçak zenciler, Yerlileri de Avrupalılaştırdılar: Orta Brezilya’ya, misyonerlerin ulaşamayacağı bölgelere sığınmış bu insanlara, Portekizceyi, Katolikliği, daha ileri bir tarımı, kumaş üretimini öğrettiler; kimi yerlere demirciliği ve hayvancılığı soktular. Tek kelimeyle, etkin birer</span> <span class="bold"><span class="calibre_1">uygarlık taşıyıcısı</span></span> <span class="calibre_1">oldular. Yalnız, Brezilya’da da değil, Fransızların, İngilizlerin ele geçirdikleri Amerika’nın öteki bölgelerine de sokulan kara derili insanlar, oralarda da birbirine benzer gelişmelere yol açtılar.</span></p>

  <p class="calibre_4"><span class="calibre_1">Özetle, Avrupalılar, Demir Çağı’na varmış Kara derili insanlarla, yeni bir uygarlık yarattılar; onlarla beraber, daha büyük başarılar elde ettiler. Avrupa zekâsının canlandırdığı -deyim yerindeyse- «şeker uygarlığı», yine de Beyazlarla Karaların, Avrupalılarla Afrikalıların ortak eseri oldu; ve Afrikalılar, Amerika kıtasının içlerine doğru, bir uygarlığı, egemen niteliği Avrupalı olan bir Avrupa-Amerika uygarlığının yayıcısı, taşıyıcısı oldular. Böylece, Amerika kıtası, XVI ve XVII. yüzyıllar boyunca, ırkların ve uygarlıkların karşılaştığı ve olağanüstü gelişmelerin ve deneyimlerin ortaya çıktığı bir yer haline geldi. Çok cepheli bir</span> <span class="bold"><span class="calibre_1">Atlantik uygarlığı</span></span><span class="calibre_1">, Okyanusun iki yakasını birleştirdi.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_24"></div>
</body>
</html>
