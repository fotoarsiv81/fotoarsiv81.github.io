<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 3</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BOLÜM IV</span></span></span><br class="calibre2" />
  <span class="italic"><span class="bold"><span class="calibre_1">AVRUPA VE ESKİ DÜNYA: (3)</span></span></span><br class="calibre2" />
  <span class="italic"><span class="bold"><span class="calibre_1">UZAK DOĞU VE AVRUPA</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">XVI ve XVII. yüzyıllarda, Uzak-Doğu’da, Avrupa ile ilişkileri bakımından, iki toplumdaki gelişmeler dikkat çekici: Bunlar da, Çin ve Japon toplumları. Çin, bir içe kapanışı yaşayacaktır bu yüzyıllarda; Japonya ise, yeni sınıfların doğuşu, giderek sınıflar dengesinin değişmesiyle beraber, içinden XIX. yüzyıl Japonya’sının doğacağı tohumların ekilişini.</span></p>

  <p class="calibre_4"><span class="calibre_1">Önce, her iki toplumun temellerine eğilelim.</span></p>

  <p class="calibre_5"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">ÇİN VE JAPONYA</span></span></p>

  <p class="calibre_4"><span class="calibre_1">XVI ve XVII. yüzyıllar, Çin’de,</span> <span class="bold"><span class="calibre_1">Ming Hanedanının saltanatı</span></span><span class="calibre_1">na ve 1644’te de onun yerine</span> <span class="bold"><span class="calibre_1">Mançu Barbarları</span></span><span class="calibre_1">nın, Tsing’lerin geçişine tanık oldu. Çin, bu dönemde, bir köşede, kendi üzerine kapanmış bir halde yaşadı. 1368’de, Moğollardan Yuan hanedanını kovup, onun yerine Ming’leri geçiren başkaldırı, Çin’de, Barbarlara karşı ulusal bir tepkiye yol açmıştı. Millîci hareket, yavaş yavaş yemişlerini vermişti: Çinliler, geçmişlerine, geleneklerine dönmek istiyorlardı; dış dünyaya karşı güvensizlik ve kuşku içindeydiler. Bu eğilim, saray ve harem yaşamının çekiciliğine yakalanmış hükümdarların zayıflığı ile de birleşince, Çin gücünde geri çekiliş başladı. 1431’de, Arabistan kıyılarına ve Hürmüz boğazına son Çin seferi yapıldı; Çinliler, Cava, Sumatra, Seylan, Malabar hükümdarlarından son kez vergi istediler. 1432, 1449, 1452 tarihli fermanlar, Çin sularından çıkmayı yasaklar. 1459’da Çin yelkenlileri son kez görünür Koşin’dei 1453 yılından başlayarak, Çinliler Moğolların işlerine karışmaz olurlar. O tarihten sonra da, bir duvar örerler çevrelerine ve</span> <span class="bold"><span class="calibre_1">kendi kendilerine seyretmeye</span></span> <span class="calibre_1">başlarlar.</span></p>

  <p class="calibre_4"><span class="calibre_1">O yüzyıllarda Çin’de dikkatimizi ilk çeken, aile oluyor.</span></p>

  <p class="calibre_5"><span class="calibre_1">ÇİN AİLESİ VE SOSYAL YAPI</span></p>

  <p class="calibre_4"><span class="calibre_1">Çin’de sosyal yapının temeli,</span> <span class="bold"><span class="calibre_1">baba-merkezli bir aile</span></span><span class="calibre_1">nin oluşudur. Söz konusu olan da, aynı atadan geldiğine inananların ve aynı adı taşıyanların oluşturdukları</span> <span class="bold"><span class="calibre_1">büyük aileler</span></span><span class="calibre_1">dir. Bu aileler, aynı çatı altında yaşayan 30 ilâ 40 kişiyi içeriyordu çoğu kez: Ailenin başı, kardeşleri, yeğenleri, amca, dayı, hala ya da teyze çocukları, eşi, hısımlarının eşleri, onların çocukları, nikâhsız kanları, dinsel ayine katılan ve öyle olduğu için de aileden sayılan hizmetçiler ve köleler. Daha kalabalık aileler de vardı; yüzlerce insandan oluşan, kimi zaman 1500, 1800, hattâ daha fazla insanı içine alan aileler. Bunların hepsi de aynı yerde ya da aynı ilçede otururlardı. Bu aileler, «filân atanın tapınağı» diye genel bir ad taşırlardı. Böylece, bu insanlar, kan ve hısımlık yoluyla belli bir ataya bağlanan ve kendini atalar kültüne adamış kişilerdi. Aile, baba sevgisi üzerine kuruluydu; aynı zamanda toplumun belirgin özelliklerinden biri de bu olmuştu.</span></p>

  <p class="calibre_4"><span class="calibre_1">Çinlilerin -o pek bulanık- inançlarına göre, insanın birçok ruhu vardı. Bunlardan ikisi bizi özellikle ilgilendiriyor. Bir «yüce ruh», Cehennemden geçiyor ve belli bir insanın bedeninde ortaya çıkabiliyordu; ölülerin dirilmesi pek doğaldı. Ancak, bir de «aşağı ruh» vardı ki, cesetle beraber yeryüzünde kalıyordu: Bu ruh, cesetten ayrılabiliyor, görünmez biçimde havaya karışıyor, eve ya da dolaylarına sinebiliyordu; böylece, ne ki olup bitiyor, görebiliyor, evlâtlarının yapıp ettiklerini izleyebiliyordu. Bu ruh, yaşayanların varlığına katılıyordu. Mutlu bir biçimde yaşayabilmesi için de, onların sevgi ve saygısına, onların sungusuna gereksinmesi vardı. Evlâtlarını alabildiğine aydınlatıyor ve yardım ediyordu onlara. Ancak, hastalıklar ve felâketlerle belini de bükebilirdi onların. Gerçekten, bu ruh, yaşayanlardan daha güçlüydü; çünkü, bedensel bağlardan sıyrılmıştı ve adını aileye vermiş olan ataya herkesten daha yakındı. Oysa, yaşam kutsal bir ilkedir; insanlara Gökten verilmiş ve atalar da evlâtlarına geçirmişlerdir onu. Atalar, kökenlerine ne denli yakınsalar, bu ilkeyle de o denli doludurlar; ne denli eskiyseler, o denli de güçlü, bilge ve yetkindirler. Atalara öykünmek, onlara saygı duymak, onlarla uzlaşma içinde olmak, akla uygundur bu bakımdan.</span></p>

  <p class="calibre_4"><span class="calibre_1">Böylece,</span> <span class="bold"><span class="calibre_1">atalar kültü</span></span> <span class="calibre_1">temel külttü. Evin asıl odası, onur ve kabul salonu olan «t’ang»dı; bir tapınaktı bu. «T’ang»ın sonunda bir yerdedir sekinin üzerinde, birkaç Tanrı heykelciği ile beraber, içinde ataların ruhlarının bulunduğu tabletler yardı. Sabah akşam, ailenin başı, buhur sunardı onlara. Evden çıktığında, onlara haber verir ve nedenini açıklardı; döndüğünde de, olan biteni söylerdi. Böylece, ailedeki gelişmeler hakkında onları bilgilendirirdi. Onlara sungular sunar, kokular sürer, çay ve şarap ikram eder, balmumundan, ipek ve gümüşten armağanlar verirdi. Başlıca ayin, belli zamanlarda kutlanan kudas ayini idi. Peykenin üzerinde, solda, kurban edilmiş domuz ya da koyunun karaciğerini kızartmak için fırınlar bulunurdu; sağda da, şarap ve kutsal vazolar. Sekinin altında, bütün ailenin üyeleri, kuşaklara göre ve en eski kuşaktan olanlar da en başta olmak üzere toplanıyorlardı. Ailenin başı, hayvanı kurban ediyor ve kızartılmış karaciğerinden bütün ev halkına dağıtıyordu. Ataların ruhları da, kendilerine sunulan bu yemeğe katılıyorlardı. Canlılar ve ölüler, bu aile yemeğinden bir arada yiyorlar ve beraberlikleri daha da sıkılaşıyordu.</span></p>

  <p class="calibre_4"><span class="calibre_1">Çinlilerin bütün yaşamı bir ayindi: Aile tanrılarına ve yarının tanrısı olacak aile babasına bir saygının ayini.</span></p>

  <p class="calibre_4"><span class="calibre_1">Çeşitli sonuçlar doğuyordu bundan.</span></p>

  <p class="calibre_4"><span class="calibre_1">İlk sonuç,</span> <span class="bold"><span class="calibre_1">babanın mutlak otoritesi</span></span> <span class="calibre_1">idi. Aile babası, en yaşlı büyük oğuldu; öldüğünde de, büyük oğul kuralına göre, evlatları içinde en büyük olanı yerine geçecekti. Ailenin tanrıları olan atalardan doğrudan doğruya gelen, ataların ruhlarıyla ilişkileri sağlamakla yükümlü olarak aileye rahiplik eden, üstelik geleceğin tanrısı olan aile babası, aynı atalar kültüne katılan herkes üzerinde mutlak bir otorite uyguluyordu. Yalnız atalar önünde sorumlu idi; ancak, kendisine bir Yaşlılar Kurulu yardım ediyordu ve kendisi karara varmadan önce onların oyunu alıyordu. Daha yaşlı beş ya da altı kişiden oluşan aile mahkemesine başkanlık ediyordu: Kırbaçlatıyor, sürgüne gönderiyor, aileden çıkarıp atıyor, ölüme mahkûm ediyordu. Yeni doğmuş bir çocuğun yetiştirilmesini reddedip, onu boğdurabilirdi; gereksinme halinde çocuklarını satabilirdi.</span></p>

  <p class="calibre_4"><span class="calibre_1">Tek başına söz sahibiydi özetle.</span></p>

  <p class="calibre_4"><span class="calibre_1">Her şey</span> <span class="bold"><span class="calibre_1">baba sevgisi</span></span> <span class="calibre_1">üzerine kuruluydu. Bu sevginin yirmi dört büyük örneğinden biri, hasta yatan babasının canı balık istediği için, kışın ortasında, delecek yerde, ırmağın buzunu eritsin diye sırtüstü buzun üstüne yatan oğulun hareketiydi; bir bambulukta ağlayıp, babası yesin diye gözyaşlarından bambu filizi yeşerten oğul da örnek davranışta bulunmuş oluyordu; genç oğluyla yaşlı babasının ikisine birden bakamayacağını anlayıp, oğlunu babasına kurban etmek gerektiğine hükmeden ve bu amaçla da oğlunu gömmeye kalkarken kuyunun dibinde saklı bir hazine bulan oğulun hareketi de örnek bir hareketti. Çocuklar, hangi koşullarda olursa olsun, babalarına karşı saygı göstermek ve içlerinden geçeni açığa vurmakla yükümlü idiler. Oğul, babasının önünde, alçak sesle konuşmalıydı. Babası ayaktaysa, oğul, babasının ayaklarına bakmalıydı; oturmuşsa, dizüstü çökmeliydi, babasının önünde, oğul, ne tükürebilir, ne kaşınabilir, ne esneyebilir, ne de hapşırabilirdi. Babasının tasından kalanı içmeli, tabağında kalanı yemeliydi. Babasının bastonuna ve terliklerine bile saygılı davranmak zorundaydı.</span></p>

  <p class="calibre_4"><span class="calibre_1">En yüce erdem,</span> <span class="bold"><span class="calibre_1">sınırsız başeğme</span></span> <span class="calibre_1">idi. Babaya uyma, bunun gibi atalardan gelen kurallara da uyma, Çin yaşamında, ilkeydi. En yüce bilim, işte bu kuralların bilgisiydi. En yüce görev, bu kuralları yerine getirme, yani herkesin yüzyıllardır yaptığını yapma idi. Hoş görülen tek gariplik, bunları başkalarından daha iyi yapmaydı.</span></p>

  <p class="calibre_4"><span class="calibre_1">Yenilik suçtu.</span></p>

  <p class="calibre_4"><span class="calibre_1">Böylece, Çinli aileler, İmparatorun sözde iktidarı altında, baba otoritesine dayanan, hemen hemen bağımsız küçük cumhuriyetler oluşturuyorlardı; ortakçı uygulamalar ve geçmişe saygı içinde donup kalmışlardı. Bunlardan birçoğu, XVI ve XVII. yüzyıllarda, her biri binlerce insanı içine alacak biçimde, başlı başına bir ilçeyi kaplıyordu. Yalnız aile başının satabileceği toprakları, ambarları, okulları, budist kültüne ayrılmış manastırları, kanunları, tarihi ve tapınaklarıyla, her biri gerçek bir devletti bir bakıma; ve kendi kendilerine de yeter durumdaydılar. İmparatorluk yönetiminin bürokratik yapısı, mandarenler, vergi ve asker toplamak için, aile başlarıyla ilişkide bulunmakla yetiniyorlardı; düzeni, adaleti ve asayişi sağlamayı onlara bırakıyorlardı. Başkent Pekin’den uzakta, Çin’in güneyinde, bu küçük aile devletleri, birbirlerine karşı sürekli savaş halindeydiler; ve güçsüz İmparatorlar da, kendi hallerine terketmişlerdi onları.</span></p>

  <p class="calibre_4"><span class="calibre_1">Orta Çağ’da, örneğin Fransızlar için feodal örgütleniş gibi, Çinliler için de böylesi bir aile örgütlenişi,</span> <span class="bold"><span class="calibre_1">düşünsel bir çerçeve</span></span> <span class="calibre_1">yaratıyordu; öyle ki, başka türlü düşünemiyorlardı toplumsal örgütlenişi. Bunun sosyal sonuçları -doğaldır ki- pek ağır oldu. Bütün Çin ahlâkı, babaya sevginin bir defteri olup çıkmıştı; ahlâk, «salt ailevî» idi böylece. Ailenin dışında, Çinlinin, hiç kimse karşısında görevi kalmıyordu ve bunun sonucu olarak da, başkalarının acıları karşısında tam bir kayıtsızlık gösterebilecekti. Tehlike ve özveri duygusunu da alıp götürüyordu bu. Bir Çinli, hiçbir konuda, hattâ boğulmakta olan birini kurtarma söz konusu olsa bile, yaşamını tehlikeye atmayacaktı; çünkü, onun yaşamı, atalar kültü ve ailenin sürekliliği içindi. Yine bundan dolayı, hiçbir yurtseverlik duygusuna, ulus düşüncesine, manevî kişiliğe yer yoktu bu ortamda; çünkü, Çinli yalnız ailesiyle ilgilenecekti. Bunun gibi, yine bu Çin ailesi yüzünden, bireysel özgürlük düşüncesi de ortadan siliniyordu.</span></p>

  <p class="calibre_4"><span class="calibre_1">Ve ilerleme düşüncesine de yer yoktu.</span></p>

  <p class="calibre_5"><span class="calibre_1">ÇİN’DE SOSYAL SINIFLAR</span></p>

  <p class="calibre_4"><span class="calibre_1">XVI ve XVII. yüzyıllarda, Çin toplumu, hatırlatmaya gerek yok, egemen sınıfla onun sömürdüğü halk kitleleri ilişkisine dayanan bir toplumdu. Bu toplumun özelliği şurada: Kendi içinde yarışma halinde olan mertebeli bir</span> <span class="bold"><span class="calibre_1">Okumuşlar</span></span> <span class="calibre_1">(Lettres) gurubunun sosyal üstünlüğü var; siyasal iktidarı elinde tutan yöneticiler bürokrasisi bu gurubun içinden çıkıyor ve sosyal saygınlık, onur, giderek zenginli de onun elinde. Egemen sınıfın içinde, şunları görüyoruz: İmparator ve ailesi; ücretli soylular; yöneticilerle, gözü yöneticilikte üniversite hocalarının oluşturduğu bir seçkinler gurubu. Sömürülen, giderek ezilen sınıf, tarımcılar, zanaatçılar, tacirlerden oluşuyor. Bu sınıfın içinde, pek bayağı uğraşılara koşulmuş «İğrençler» diye de bir gurup var.</span></p>

  <p class="calibre_4"><span class="calibre_1">Bu sosyal bölünüşü, bir felsefe de haklı göstermeye çalışıyordu. Bu felsefe, tarımcı Çin toplumunun dayandığı, ama pek az egemen olabildiği bir doğadan esinlenerek ortaya atılmıştı: Doğanın öğelerini gözlemlemek ve onların belli aralıklarla tekrarlanan hareketlerini izlemek gerekiyordu; doğal sürecin içinde yer alınmalı ve kendimizi onlara terketmeliydik.</span></p>

  <p class="calibre_4"><span class="calibre_1">Bundan bir evrenbilim ortaya çıkacak, o da bir siyaset felsefesine yol açacaktı.</span></p>

  <p class="calibre_4"><span class="calibre_1">Az-buçuk okumuşlar arasında yaygın, hattâ halk kitlelerine değin gidebilmiş resmî evrenbilim</span> <span class="bold"><span class="calibre_1">Çu-tzi’</span></span><span class="calibre_1">ninki idi. İsa’dan sonra 1200 yılına doğru ölen</span> <span class="bold"><span class="calibre_1">Çu-tzi</span></span><span class="calibre_1">, Konfiçyüs ile Mençius’un yazdıkları, metni gibi yorumları da okullarda ezbere öğretilen Kutsal Kitapların bir yorumcusu idi. Ona göre, bütün doğa, Tai-ki adlı bir yüce varlığın eylemi üzerine kuruludur: Bu yüce varlık, ebedî, yarı-maddî, zekâsız ve iradesiz, ama aynı zamanda temel ilke, üstün kanun ve evrensel düzendir. Tai-ki, ebedî doğayı, ezelden beri, belli aralıklarla düzenler durur: Bu düzenleme süreci, bir yayılışı (ya da Yang aşamasını), bir çekilişin (ya da Yin aşamasının) izlemesi biçimindedir. Yin ve Yang, biri olumlu, öteki olumsuz iki cevherdirler ve nöbetleşe hareket ederler. Ortaya koydukları beş öğe, su, ateş, ağaç, maden ve topraktır; nesneleri oluşturan beş tözdür bunlar. Doğaya her biri sırayla egemen olan dört mevsimi yaratanlar da Yin’le Yang’tır. Tai-ki ile Yang ve beş öğenin -aşkın- birliği erkeklik gücünü, Göğü ortaya çıkarır; Yin’le olan birleşme ise, kadınlık gücünü, yeryüzünü yaratır. Onların karşılıklı etkileşmelerindendir ki, bu dünyada gözle görülüp, elle tutulan tüm nesneler meydana gelir; bu doğuş, nöbetleşe bir yayılış ve çekiliş, bir oluş ve dağılış sürecine göre gerçekleşir ve ebedî olarak sürecektir bu.</span></p>

  <p class="calibre_4"><span class="calibre_1">İnsan, işte hareket halindeki bu öğelerin en güzel yanından dünyaya gelir. Bütün varlıkların en zekisidir o. Doğası, baştan aşağıya iyidir, saftır, ve beş erdemle donanmıştır insan: İyi dileklilik, doğruluk, tutarlılık, bilgelik, içtenlik. İnsan, kendi katıksız doğasına uyduğunda, Tai-ki ile uyuşma halinde hareket eder; Evrende ahenk hüküm sürer; insanın eylemleri iyileşir; hasatlar bereket kazanır ve barış sürer. İnsan, maddî dünyanın etkisine kendini terkettiğinde ise, Tai-ki’den farklı hareket etmiş olur; Evrende uyumsuzluk başlar ve insan eylemleri kötüleşir: Kötülük, sefalet, su baskını, çekirge salgını, bereketsiz hasatlar, istilâlar, haydutluk, düşmanlık sürer her yerde.</span></p>

  <p class="calibre_4"><span class="calibre_1">Böylece, temel siyasal sorun çiftedir: İnsanları, Evrenin düzeni ile uyuşma halinde yönetmek; siyasal iktidarı kullanmak üzere de, Tai-ki’nin eylemini farkeden ve kendini ona uyduranları seçmek. Siyaset felsefesinin iki okulu, Kanuncularla Konfuçius’cular birbirlerini desteklediler ve bu amaç adına ahenk içinde yürüdüler.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Kanuncular, tüketim mallarının seyrekliğinden hareketle, şöyle diyorlardı: İnsanlar, bunları elde etmek için, yarışma halindedirler ve onların rekabeti, düzensizlik getirir, o da felâkete yol açar. Eşitlik yoluyla rekabete çare bulma olanağı yoktur: Herkese yetecek kadar mal olmayacak. Ne yapmalı o halde? Eşitsizliği kabul edip yerleştirmeli; sıraları mertebeleştirmeli. İnsan, ne kadar erdem sahibi ise, sırası da o denli yüksek olmalı; sırası yükseldikçe de ücreti artmalı. Sosyal düzen, tek biçimli ve herkes için eşit bir kanunun yanı sıra, bir ödüller ve cefalar sistemiyle kendini dayatmalıdır. Sert ve acımasız cezalandırmak gerek: çünkü, insanları inandırmak pek zaman alır.</span></span>
  </blockquote>

  <blockquote class="calibre_6">
    <span class="italic"><span class="calibre_1">Konfuçius’çular da, eşitsizlikte ısrar ediyorlardı çünkü nesnelerin doğasında vardı o. Eşitleştirmek akıl dışıdır; sosyal işbölümünü yıkmaktır bu. En zeki ve en erdemli insanlar, zihnî çalışmada kullanılmalıdır; okumuş kişi ve yönetici olmalıdır; ötekiler ise, zekâsıyla çalışanlara hizmet etmek ve onlara bakmak için, beden çalışmasına ayrılmalıdır. Zekâsıyla çalışanlar, yani bir toplum için en gerekli olanlar, en yüksek ücreti alacak ve</span></span> <span class="italic"><span class="calibre_1">en rahat koşullar içinde yaşayacaklardır. Bedenleriyle çalışanlara, bir kaba giysi, bir çorba, bir kulübecik yeter. Doğanın kanunu budur. Sosyal düzen, kanun, ödüller ve cezalandırmalarla sürdürülecektir gerçi; ancak, bunu sürdürmede, ayin ve törenlerde dile gelen davranış kurallarına da özellikle dikkat etmeli. Uyuşumlara saygı, yürekleri eğitimle düzelterek elde edilecektir. Okumuşları, yöneticileri, imparatoru, tek kelimeyle «Büyükler»i örnek göstererek, halkı inandırmalı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Devletin başı</span> <span class="bold"><span class="calibre_1">İmparator</span></span><span class="calibre_1">du. En yetkin ve en bilge kişinin yönetmesi gerektiği için, İmparator, kendi yerine geçecek oğullarından en yeteneklisini seçecektir; en büyük oğulu seçme diye bir kaygısı olmamalıydı. İmparatorun yetkileri mutlaktı: Gerçekten, halkı ve ailesi için, Gökten bir vekâlet almıştı; kendisi de «Göğün Oğlu» idi, Tai-ki ile Yang’ın birleşmesinden doğmuştu, olumlu tözün seçtiği idi ve temsilcisiydi. Ülkesine barış ve gönenç sağladığı sürece, Göğün vekili idi ve iradesi kanun demekti; yeter ki, yöneticiler bürokrasisinin yorumladığı Kutsal Kitaplara uysundu bu kanun. Böylece, söz konusu olan, bir despotluk değil, bir mutlakiyetti sadece. Ancak, salgınlar, açlıklar, depremler, yöneticilerin bozukluğu, Sarayın aşırı giderleri, pek ağır vergiler, askerî felâketler, haydutluklar ortaya çıkmışsa, o zaman hiç kuşku yoktu: Gök, İmparatordan vekâleti geri almış demekti. Bu halde, ne olacağını Mençius söylüyordu: Halk başkaldırmalı ve hükümdarını değiştirmelidir. Başkaldırı başarıya ulaşmışsa, başkaldıranlar Göğün iradesini yerine getirmişlerdir. Her 250 ile 400 yılda bir, böylesi değişiklikler oluyordu. Çinlilere göre, bir işaretti bu: Yalnız İmparator değil, ailesi de «Göğün vekâleti»ni yitirmişti. O zaman da, İmparatorluğa adaylığını koymuş bir şefin arkasında toplaşıyorlardı, o da yeni hanedanı kuruyordu. Bu hanedan, yeni bir değişikliğe kadar, geleneksel kurallara uyacaktı. «Hanedan dönemi» deniyordu buna. Başkaldırı, yöneticiyi değiştiriyordu; ancak, yönetim biçimi ve onun üzerine kurulu olduğu ilkeleri korumak amacıyla idi bu. Böylece, başkaldırı bir devrim değildi, tersine, yerleşik düzenin bir parçasıydı; çünkü, belli aralıklarla bu düzeni onarıp eski haline getiriyordu.</span></p>

  <p class="calibre_4"><span class="calibre_1">Sınavla alınan, geleneklere bağlı ve dediğim dedik bir bürokrasiye karşı, İmparatorlar, yetenekli ve iradeleri güçlü de olsa, kendilerine ve İmparatorluk ailesine bağlı kişiler arıyorlardı; bunlar, bürokraside olan bitenler hakkında bilgi vermek ve İmparatorun emirlerini onlara dayatmak için görev alacaklardı. Bu iş için</span> <span class="bold"><span class="calibre_1">hadımlar</span></span> <span class="calibre_1">bulundu. Ming’ler devrinde, hadımlar, bürokratlarla rekabet edecek bir güç oluşturuyordu: 1644’te, yalnız Saraydaki sayıları 70 bin kişiydi ve 100 bini de İmparatorluğa dağılmıştı. İmparator, bir alışta 3000’den fazlasını alıyordu. Çoğu, bir meslek edinmek amacıyla, bilerek hadım olmuşlardı. Yoksul köylülerden, serserilerden, görevlerinden kaytarmayı arayan -babadan oğula- asker ailelerden, son olarak da, İğrençler arasından çıkıyorlardı. Hadımların, özel bir kuruluş içinde resmi görevleri vardı. Gerçekte ise, İmparator, danışman ve denetleme işlerinde yararlanıyordu onlardan.</span></p>

  <p class="calibre_4"><span class="calibre_1">Siyasal polisi de denetliyorlardı.</span></p>

  <p class="calibre_4"><span class="calibre_1">Hadımlar, bürokratlarla rekabet halindeydiler.</span> <span class="bold"><span class="calibre_1">Bürokrasi</span></span><span class="calibre_1">yi, Ming’ler, sosyal bakımdan daha da yüceltmişlerdi. Yıllıklara göre, 1496’da İmparator, bürokratlara, daha genel olarak da diplomalılara, ilk kez olarak «Efendilerim» diye hitap eder. Yalnız onlar böyle çağrılıyorlardı. Bir Çinlinin en çok arzuladığı şey, İmparatorluk bürokrasisi içinde bir görev edinmek, uzun yaşamak ve atalar kültünü sürdürmek için erkek evlât sahibi olmaktı. Kamu görevleri, en büyük saygınlığı ve en çok geliri de getiriyordu beraberinde.</span></p>

  <p class="calibre_4"><span class="calibre_1">Sivil ve asker görevliler, üniversitelerden diploması olan</span> <span class="bold"><span class="calibre_1">Okumuşlar</span></span> <span class="calibre_1">arasından seçiliyordu. Rütbeler, sınavla verilirdi. Sınavlar, aslında tüm erkek Çinlilere açıktı. Toplum, yeteneklere kapılarını açık tutuyordu bir bakıma. Sıradan bir köylü bile, bir gün Bakan olmayı aklından geçirebiliyordu ve Çinlilerin ruhuna işlemişti bu anlayış. Öte yandan, eğitim pahalı değildi: Az sayıda temel klasikler, bir ya da birkaç tarih kitabı, birkaç da el kitabı yetiyordu. Köylerde ve ataerkil topluluklarda ilkokullar vardı; her kantonda ve ilde, bedava ve Konfuçius’culuğu öğreten kamu okulları bulunuyordu. Ünlü Okumuşların ve büyük görevlilerin, halka açık dersler vermesi ve parasız akademiler açması âdetti. Küçük köylüler, kömürcüler, tuğlacılar, duvarcılar, tuzla işçileri bu dersleri izler ve klasikleri okurlardı. Devlet, gelecek vaad eden öğrencilere burs veriyordu.</span></p>

  <p class="calibre_4"><span class="calibre_1">Diplomalılar, işe alınmıyorlardı. Görevlerden çok daha fazla diplomalı bulunurdu her zaman. Sıralarını beklemeleri gerekiyordu; bu arada, öğretimle uğraşır, bir yöneticiye kâtiplik ederlerdi. İçlerinde bir bölümü, «Devlet Öğrencisi» olarak, belli ama güdük bir maaş da alırdı. Diplomalılar, halktan ayrı ve onun üstünde kişilerdi. Halka, uygun davranışları ve kanunları açıklamakla yükümlü idiler. Toplum içinde kendilerini belli edecek simgeleri vardı: Şapkalarında bir düğme taşır, sarı renkte elbise giyer, törenlerde öncelikleri olurdu; kanunların özel olarak koruduğu, her türlü kol çalışmasından bağışık kişilerdi. Farklılık ve ayrıcalıklarıyla. Seçkinler arasında bir «katman»dılar.</span></p>

  <p class="calibre_4"><span class="calibre_1">Her yönetici, alabildiğine mertebelendirilmiş ve merkezîleştirilmiş bir bürokraside, belli bir kademede, bütün yetkileri elinde topluyordu.</span></p>

  <blockquote class="calibre_6">
    <span class="italic"><span class="calibre_1">Her birinin 500’le 1000 arasında kâtibi vardı; ve ayrıca, emirlerini yerine getirmek amacıyla, 500’le 1500 arasında odacı, haberci, polis görevlisi, gardiyan, okçu, kapıcı, kent çavuşu bulunuyordu. Yönetici, bu yardımcılarını; sınavlara hazırlanan diplomalı özel kâtipleriyle denetlerdi. Kurullara ve yerel Seçkinlerin yardımına başvururdu. Maaş alırlardı ve özellikle de yönetilenlerin bağışları inerdi ceplerine. Aralarından pek azı büyük toprak sahibiydi. Yukarıdan aşağıya sosyal hareketlilik, sınavlar nedeniyle, büyüktü: 1610’da, sınav sonucu yöneticiliğe alınmış 230 diplomalıdan, %26’sı, üç kuşaktır hiçbir diplomalı çıkarmamış ailelerden geliyordu; %16.5’i bir diplomalı, %57’si alt ya da orta düzeyden yönetici çıkarmış ailelerin çocuklarıydılar; %7.8’i ise, yüksek düzeyde yönetici yetiştirmekle öğünen ailelerde doğmuşlardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Devlet hizmetinden sonra,</span> <span class="bold"><span class="calibre_1">tarım</span></span><span class="calibre_1">, en çok saygınlığı olan uğraştı. Köylü, yönetici ve diplomalıdan sonra geliyordu saygınlıkta. Ne var ki, uygulamada, toplum, diplomalıların hemen altına »engin tacirleri yerleştiriyordu. Tacirler, madenlerden, tuz sanayisinden, çay ticaretinden, yabancı ülkelerle ticaretten, ordu donatımından büyük servetler ediniyorlardı. Ancak, bütün bu etkinlikler, devlet tekelindeydi, ya da denetim altındaydı. Tacirler, bu alanlarda, kamu görevlilerinin yardımcısı durumundaydılar. Devlet ticarete, üretimle ilgili bir sorun olmaktan çok, bir «zabıta» olayı olarak bakıyordu; öyle olduğu için de, tacirlerin her türlü gelişimine el koyuyor ve onları serbestçe rekabet eder durumda bırakmıyordu. Ming’lerin son dönemlerinde, Çin’de ticaret kapitalizmi doğmuş muydu?</span></p>

  <p class="calibre_4"><span class="calibre_1">Tartışmalı bir konudur bu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Kırsal kesimde, toprak mülkiyeti ikiye ayrılıyordu: Yüzeyinden mülkiyet ve toprak-altı mülkiyeti. Her ikisine birden sahip olan tam bir malikti. Yalnız toprak-altının sahibi, görünürde olmayan malikti. Sadece yüzeyinden malik kiracı idi. Görünürde olmayan malikler. Seçkin zümrenin üyeleriyle komün üyeleriydiler; bunlara, tarım işçileri ya da yoksul kiracıları kullanan büyük mülkiyet sahipleri de katılıyordu. Ne var ki, bu büyük mülkiyet sahipleri, Ming'ler zamanında. Seçkin zümreden; çıkarılmışlardı. Yöneticiler ve diplomalılar tepeden bakıyorlardı onlara. Onların altında, toprağı, kendi ailelerinden olanlarla, kendi ailelerine yabancı -değişken sayıda- tarım işçilerinin yardımıyla işleyen tam mülkiyet sahibi köylüler geliyordu. Sonra, sadece kiracı olan köylüler geliyordu; bir bölümü, büyük çiftlik kiracısı olabiliyordu bunların, ancak çoğunluğu ev işletmelerinin yöneticileriydiler. Onları, aslında kiracı olup, ellerindeki topraklar ailelerini beslemeye yetmeyen ve öyle olduğu için de, el emeklerini, çiftlik kiracılarına ya da büyük toprak sahiplerine kiralayanlar izliyordu. Çoğu kez çiftçi ve tacir olan köylerdeki zanaatçıları da, aynı sıraya koymak gerekiyor. En alt basamakta da, topraksız, araçsız, parasız tarım işçileri bulunuyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Son olarak, sosyal mertebeleşmenin en altında yer alan ve «</span><span class="bold"><span class="calibre_1">İğrençler</span></span><span class="calibre_1">» diye adlandırılan katmanı görüyoruz. Bunlar, bayağı olarak görülen uğraşlara kendilerini adamış ve ayrıca uygunsuz insanlar diye de karşılanan kişilerdi. İçine tıkıldıkları zümrenin dışına, ne evlilik, ne de sınav yoluyla çıkamazlardı. Esirler, fahişeler, şarkıcılar, müzikçiler, yönetimde ayak işlerini görenler, hizmetçiler, aşçılar, hamallar, kayıkçılar, balıkçılar, istiridye toplayıcıları, inci avcıları, hırsızlar, katiller, dilencilerdi bunlar.</span></p>

  <p class="calibre_4"><span class="bold"><span class="calibre_1">Harem</span></span> <span class="calibre_1">de bilinen eserini koydu ortaya. XVI. yüzyılda, Ming hanedanı, tam bir çöküş içindeydi. Bilgisiz, yeteneksiz, gevşeyip kağşamış hükümdarlar, kadınların arasında bir köşeye çekilmişlerdi. Kadınları birbirine düşüren çetin mücadeleler oluyordu: Çünkü, her biri kendi oğlunu İmparatora mirasçı olarak seçtirmek istiyordu; hadımlarla bürokratlar da kendi adaylarını ileriye sürüyorlardı. Sarayda, hadımlarla bürokratları karşı karşıya getiren çetin kavgalar görüyoruz. Bütün bunların sonucu da, İmparatorlukta karışıklıklar, haydutluk ve korsanlıktı.</span></p>

  <p class="calibre_4"><span class="calibre_1">Wang-Yang-Ming’in öğretisinin yayılışı, Budizmle Taoizmin yeniden başarı kazanması, bu koşulların sonucu belki de.</span></p>

  <p class="calibre_5"><span class="calibre_1">WANG-YANG-MİNGİN FELSEFESİ. BUDİZM İLE TAOİZMİN GELİŞMESİ</span></p>

  <p class="calibre_4"><span class="bold"><span class="calibre_1">Wang-Yang-Ming</span></span><span class="calibre_1">, 31 Ekim 1472’de, Çe-Kiang’da, Ning-Po yakınlarında doğdu. İçişleri Bakanı olan bir Okumuşun oğluydu. Kendisi de, bütün sınavları geçip, görevli oldu. Ne var ki, daha gençken, bir ahlâkî yetkinlik arkasındaydı. Budizm ve Taoizme girdi, dünyadan el etek çekip, bir mağaraya sığındı. Sonra. Taocu ve Budist keşişlerin herkesten uzak yaşamını, insana yakışmayan ve sosyal görevlerle bağdaşmayan bir davranış olarak gördü. 1502-1504’e doğru Konfuçius’çuluğa döndü ve Pekin’de Savaş Mahkemesi dairesine müdür oldu.</span></p>

  <p class="calibre_4"><span class="calibre_1">Ancak Konfuçius’culuk, soğuk, donmuş ve bayağı göründü ona. Ming İmparatorluğunun -sınavlarla da dayatılan- bu resmî öğretisi, Song’lar döneminde,</span> <span class="bold"><span class="calibre_1">Çu-Hi</span></span> <span class="calibre_1">(1130-1200)’nin yaptığı bir yoruma dayanıyordu; Ming’ler ona dönmüşlerdi, çünkü Yu-anlardan öncesine ait bir yorumdu bu. Çu-Hi’ye göre, güçlü varlık Wu-Ki’den, Tai-Ki doğuyordu; arı, sonsuz, mutlak, her yerde var olan, alabildiğine erdemli, alabildiğine bilge bir varlıktı bu. Bilgelerin bilgeliği, ermişlerin erdemi, onun yüce bilgelik ve erdemine bir katılıştı. Ancak Tai-Ki, ayrı kişiliği olan bir Tanrı değildir. Maddeyle varlık kazanan bir ilkedir o. Tai-Ki, maddeyi, doğanın kanunu olan Li aracılığıyla yönetir. Li, madde K’yı uyandırır; hava halinde bir tür gaz, yoğunluğu, alabildiğine azalmış bir soluktur o. Bu uyandırma ile beraber, etkilerini nöbetleşe duyuran Yin, yani çekilme ve Yang, yani yayılma ile, tüm nesneler yaratılmıştır. K’nın elle tutulmaz öğeleri boşlukta, Kaost birikir; Kaos, Kosmos halinde örgütlenir: Merkezde hareketsiz duran Dünya vardır, sonra gökler, yıldızlar, insanlar. Kozmos yetkinliğine ulaşır, sonra geriler Kaosa döner; o da K halinde çözülür. K ile Li, birbirinden ayrılmaz biçimde Tai-Ki’ye dönerler; o da, Wu-Ki’ye döner ve her şey, sonu gelmemecesine yeniden başlar.</span></p>

  <p class="calibre_4"><span class="calibre_1">Ebedî dönüş kanununa bağlı evrimci bir kozmoloji bu.</span></p>

  <p class="calibre_4"><span class="calibre_1">İnsanın iki ruhu vardır: Biri duyusal ve kabadır, ölümle de toprağa düşer; öteki, zeki ve manevîdir, ve Göğün incelmiş maddesi içinde erir. Kişisel ölümsüzlük diye bir şey yoktur. Bilge, tümüyle ölür. O, bu dünyada mutluluğu, ahlâkın kanunlarına uyarak bulur. Bunun için de, varlıklara erişmesi, «bilgilerini geliştirmesi, düşüncelerine içtenlik kazandırması», «yüreğini arıtması», «bedenini düzene koyması» gerekir. İnsan gibi, toplum ve dünya da ahenk halindedir; küçük evren, büyük evrenin bir suretidir; kendi kendini yetkinliğe ulaştırma, ailede, devlette, tüm</span> <span class="calibre_1">Evrende iyi yönetime götürecektir, mevsimlerin düzenini, bol hasadı, ırmakların bilgeliğini, yetkin düzeni sağlayacaktır. Ancak, «varlıklara erişmek» derken, Çu-Hi, bundan, «Evrenin varlıklarını inceden inceye araştırma»yı anlamak gerektiğini söylüyordu. Böylece, «düşüncelerine içtenlik kazandırmaktan, her türlü ahlâkî çabadan önce eksiksiz bir bilgiye varmak; çünkü, bizim kendi davranışlarımızın kuralı olan ahlâkî gerçek, bizim dışımızdadır. Ahlâkî gerçekleri önce soyutta tanımalı ve sonra davranışlarımıza uygulamalıyız onları. Bu eksiksiz bilgiyi edinmenin tek yolu vardır: Yetkinlerin kitaplarını tanımak, onlar üzerine yapılan yorumları, yazılan denemeleri okumak.</span></p>

  <p class="calibre_4"><span class="calibre_1">Çu-Hi’nin sistemi, görüldüğü gibi, aristokratik bir nitelik taşıyordu. Okumuşlara hitap ediyordu ve, yetkinlik diye de, kamu işleriyle yükümlü insanlara gerekli olanı anlıyordu. Her şeyi felce de uğratıyordu; çünkü, eskilerin kitaplarına eğilmek gerekiyordu. Cesaret kırıcıydı da: Ahlâkî yetkinliğe erişmek için eksiksiz bir bilgi istemek, olanaksız kılmaktı onu. Nitekim, Okumuşlar ilgilenmiyordu onunla; böylesi bir amaç arkasından koşanlarla da alay ediyorlardı ve insan doğasının en zararlı eğilimlerine terkediyorlardı kendilerini. Wang-Yang-Ming öyle anlatır onları: «... kitabî anıların yığınıyla gururları kabarmış; bilgilerinin genişliği dillerini açmış ve biçemlerindeki zenginlik, yalanlarını süslemekte yalnız...».</span></p>

  <p class="calibre_4"><span class="calibre_1">Ne var ki, 1506’da, Wang-Yang-Ming, İmparator U-Song’a bir uyanda bulunduğunda, gözde hadım Lieu-K’in, kırk sopa attırdı ona ve bir yıl hapse mahkûm ettirdi. Sonra da, bir posta menzil şefliğiyle, Long-Ç’ang’a, yarı-uygar Mios’ların yanına gönderdi; Wang, tuğladan evini kendisi yapmak zorunda kaldı orada; birkaç tarlasını da kendisi ekip biçti. Bir gece, aydınlandı ve öğretisinin ilkesini buldu. Lieu-K’in ölüme mahkûm edilince, onu da çağırdılar ve görevine kaldığı yerden başladı. 1519’da, Kiang-Si’de, bir prensin ayaklanmasını bastırdı; ancak, öylesine entrika, komplo, horlama, hakaret ve iftiralara uğradı ki, yaşamı, Long-Ç’ang’da olduğundan daha çileli hale geldi. Öğretisinin asıl özünü, 1521’de işte o zaman buldu: Bir</span> <span class="bold"><span class="calibre_1">ahlâkî sezgi</span></span> <span class="calibre_1">(Liang-çe) idi bu. 9 Ocak 1529’de öldü. Hiçbir kitap yazmamıştı; sadece mektuplaşmalar ve konuşmalar yoluyla manevi bir doğrultuda yürümüştü. Bunların ilki 1518’de yayınlandı, bütün eserleri de 1572’de.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Wang-Yang-Ming, bir metafızikçi değil, bir eylem adamı. Öğretisi, doğrudan doğruya kişisel deneyiminden ve eyleminden doğdu. Ahlâka yaklaşımı, Çu-Hi’nin zıddı; her şey, kişisel sezgiden çıkarıyor. Ona göre, kural, yüreğimizde kendiliğinden mevcut, «yürek, kural bu, kendisinde hiçbir şeyin eksik olmadığı görsel kural» Onun için de, tıpkı Pascal gibi, yürek, düşünen varlık olarak benim, başka hiç kimse. Kural, böylece dış varlıktan bağımsız bulunuyor; düşünce eyleminde bile o var. «Varlıklara erişmek», Evrendeki varlıkları dikkatle incelemek değildir; benim kişisel eylemimi, öz duygumu düzeltip eskilerin kitaplarını incelemekle olmaz; bir ahlâkî hükümle manevi bilgiyi gerçekleştirmekle olur. Eylemimizin, asıl duygumuzun manevî değerinin yargıcı yürektir: bize bugünkü görevimizi de o tanıtır.</span></span>
  </blockquote>

  <blockquote class="calibre_6">
    <span class="italic"><span class="calibre_1">İnsan, ahlâkî gerçeğe akıl yoluyla varmaz: ahlâkî bir sezgi götürür ona. Bu sezgi, tanıtlanamaz, duyulur sadece. Herkeste bu sezgi vardır: Doğruyla yanlışın, iyiyle kötünün duygusu, doğuştan herkeste vardır bu. Bu duygu, üzerinde düşünmeden tanır ve öğrenmeye gereksinmeden hareket eder. Bu ahlâkî sezgi doğamızdan gelir bizim; böylece doğrudan doğruyadır ve yanılmazdır. Herkeste vardır o; bulanık biçimde de olsa, bir hırsızda, bir katilde de vardır. Ve dışarıdan gelmiş hiçbir bilgi onun yerini tutamaz. Ahlâkî sezgimizle onur duymalıyız: ve onun hükmünü her şeye, herkese karşı zenginleştirmeliyiz.</span></span>
  </blockquote>

  <blockquote class="calibre_6">
    <span class="italic"><span class="calibre_1">Tanımak için de eylemde bulunmalıyız.</span></span>
  </blockquote>

  <blockquote class="calibre_6">
    <span class="italic"><span class="calibre_1">Ahlâkî sezgiyi gerçekleştirmek için, bencil duyguları ve gururu kaldırıp atmalıyız; alçakgönüllü olmalıyız. İçimize eğilmek gerek; kendimize dönmek, boş düşünceleri bir yana bırakmak, imgeleri dizginlemek, başıboşluktan kaçınmak gerek. İyiliği uygulamak için güçlü bir niyet sahibi olmalı: Eskilerin kitaplarındaki gerçekleri kendinde bulmak için, kişisel bir çabaya girişmeli. Vicdan muhakemesi ve manevî mücadele, sürekli olmalı. Durmadan, bencilliği, açgözlülüğü, tutkuyu kendinde arayıp bulmalı ve bulunca da hemen kökünden söküp atmalı onları. Günlük uğraşlarımızın içinde de yapılabilir bu: çünkü, her uğraş, ahlâkî sezgiyi gerçekleştirmede bir malzemedir. Tek zorunlu olan budur. Böylece, ne bir köşeye çekilmeli, ne kitabî bilgileri yığmaya bakmalı, ne başkaları ne der kaygısına düşmeli!</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Wang-Yang-Ming, bir kurtuluşa götürüyordu: Eskilerin kitapları, Eskilerin gelenekleri karşısında bir kurtuluştu bu; resmî öğretilerle otorite ve sosyal mertebe karşısında bir kurtuluştu bu. Serveti ne olursa olsun, herkes yetkinliğe erişebilecekti; çünkü, yetkinlik bilgiye bağlı değildi, herkesin sahip olduğu o doğru ve yanlış duygusunu izlemede dikkatti önemli olan. Wang-Yang-Ming’in felsefesi, Eskilere kölece öykünmekten uyuşup donmuş olan Çin’de, herkes için, sınırsız bir ilerlemenin kaynağı olabilecekti. Bireysel yargılamayı azat ederken, insan kişiliğini de kurtarıyordu.</span></p>

  <p class="calibre_4"><span class="calibre_1">Wang-Yang-Ming’in yığınla seçkin çömezi oldu; hepsi de ünlü ustalar olarak bir okul kurdular. Öğreti, Çin’de, 1630’a doğru pek yaygınlaştı. Ne var ki, bu çömezler, İmparatorluğun hadımlarının ördüğü duvara çarptı. Çu-Hi’nin sistemi, yine sınavlarda başvurulan öğreti olarak kaldı ve Wang-Yang-Ming’in felsefesi onu altedemedi.</span></p>

  <p class="calibre_4"><span class="calibre_1">Budizm ve Taoizm, halk kitleleri arasında alabildiğine yayıldı: O denli ki, hadımlar, budist tapınakları yapmak ve hac yerlerinde sunaklar kurmak için, büyük paralar harcamak zorunda kaldılar. Şurası bir gerçek ki, kalabalık, budizmde bir avuntu arıyordu; çünkü, budizm, özellikle</span> <span class="bold"><span class="calibre_1">amidizm</span></span> <span class="calibre_1">biçiminde yayılıyordu. İlkel budizm, bir ölümlünün, Budha Çakyamuni’nin bulduğu bir teknikti: Amacı da, yaşamın acılarından ve ölümden sonra bedenden bedene geçişlerden kurtulmaktı. Acılardan kurtulmak için, arzuyu, yaşama isteğini ortadan kaldırmalı ve kişiliği «Nirvana»da tüketip yok etmeliydik. Elle dokunulur bir avuntu arayan insanların çoğu için biraz sert bir öğretiydi bu. Öyle olduğu için de, Bengal’den çıkıp Tibet’e, Çin’e ve Japonya’ya kadar yayılan</span> <span class="bold"><span class="calibre_1">Mahayana</span></span><span class="calibre_1">, Budha’ya, bir Tanrı olarak bakıyordu. Her yerde var olan, gücü her şeye yeten ebedi bir bilgelikti o; geleceğin Budhaları suretinde zamanda ve mekânda sonsuz olarak çoğalıyordu. Mümin, mistik bir seyre dalışla bir Budhayı görebilmişse, bu hayal, bir Dhyani-Budha ya, yeni bir kişiliğe dönüşüyordu. Amida bunun örneğiydi: Budha biçiminde ortaya çıkmış kelâmdı o; bir acıma, bir aşk Tanrısıydı; insanları bedenden bedene geçişlerden kurtarıyor ve yanı sıra, göksel bir mutluluk veriyordu onlara. Amida, Çin’de, XVI ve XVII. yüzyıllarda büyük başarı kazandı: Bir kadın kişiliğinde, pek acıyıcı Koan’in olarak çıkıyordu ortaya; bir erkek çocuk arzulayan annelere bir çocuk uzatan ana olarak temsil ediliyordu.</span></p>

  <p class="calibre_4"><span class="calibre_1">Taocular da, bütün yazdıklarını yayınladılar ve, 1522 ile 1566 yılları arasında, İmparator Şe-Tsung bile korudu onları.</span></p>

  <p class="calibre_5"><span class="calibre_1">İMPARATORLUĞUN XVII. YÜZYILDAKİ DAĞILIŞI VE MANÇULAR</span></p>

  <p class="calibre_4"><span class="calibre_1">Ming’ler devrinin ikinci aşaması, git gide artan karışıklıklar, iktisadî, sosyal, siyasal, düşünsel karışıklıklar dönemi oldu.</span></p>

  <p class="calibre_4"><span class="calibre_1">Göçebe Tatar sürüleri, Şah-Si ile Şen-Si’yi yakıp yıktılar ve 1550’de tâ Pekin kapılarına değin dayandılar; öte yandan, Japon korsanlar, kıyıları vuruyor ve 1555’te, Nankin’e kadar geliyor ve, 1551 ile 1570 yılları arasında, Yang-Tse’nin denize döküldüğü yerde birçok kez karaya baskın yapıyorlardı.</span></p>

  <p class="calibre_4"><span class="calibre_1">XVII. yüzyılın başlarında, İmparatorluğun çözülüşü, git gide belirgin hale geldi. Hadımlarla Okumuşların çekişmeleri, kanlı çarpışmalara dönüştü. Hadım Wei-Thong-Kien’in zalimliği sonucu, Okumuşlar, Akademiyi kendilerine paravana yapıp, bir savunma örgütünde birleştiler: Tong-Lin partisi böyle doğdu. Parti, hadımlara, yani hükümete karşı korkunç bir mücadeleyi sürütüyordu. 1619 ile 1640 yılları arasında, her yanda ayaklanma vardı. Bürokratlar, hadımların üstünlüklerine karşı mücadele etmek amacıyla, gizli dernekler kuruyorlardı. Köylüler de aynı biçimde hareket ediyor ve vergi ödemeyi reddediyorlardı; devlet görevlilerinin haraçlarına başkaldırıyor ve kendilerini borçlandırıp topraklarını ele geçirmek isteyen burjuva spekülatörlere karşı ayaklanıyorlardı. Köylü yığınları, ülkenin altını üstüne getiriyorlardı. Kumandanlar, birliklerinin paralarını yiyor ve, onları yatıştırmak için de, soyguna sürüklüyorlardı; bu soygunculara karşı da hükümete sadık birlikler göndermek gerekiyordu. Bir içsavaş, bir anarşi idi bu; ve üstelik, Çin sınırlarının yeni barbarlarca tehdit edildiği bir anda oluyordu bütün bunlar.</span></p>

  <p class="calibre_4"><span class="calibre_1">Nereden geliyordu asıl tehlike?</span></p>

  <p class="calibre_4"><span class="calibre_1">Kuzey Çin kapılarında, Tunguz kabileleri olan</span> <span class="bold"><span class="calibre_1">Mançular</span></span> <span class="calibre_1">dolaşıp duruyorlardı. XVII. yüzyılın ilk yarısında, bu kabileler uygarlaşmaya, yani Çinlileri kopya etmeye başladılar. Geniş müstahkem alanlar ve köyleriyle, yerleşik tarıma geçiyorlardı yavaş yavaş. Onların şeflerinden biri,</span> <span class="bold"><span class="calibre_1">Nurhaşu</span></span> <span class="calibre_1">(1559-1626), kabilelerini bir federasyon halinde bir araya getirip, bir devlet çıkardı ortaya. Ming’lerin sınır örgütlenişini kopya ediyordu. Mançu’lar, 8 idare birimi halinde örgütlendiler; bu sancaklarda, Mançu’ların yanı sıra, Moğollar, Koreliler ve Mançurya Çinlileri de gelip birbirlerine karışmışlardı. Nurhaşu’nun oğlu,</span> <span class="bold"><span class="calibre_1">Tai-Tsong</span></span><span class="calibre_1">, 1631’de, Çin örneğine dayanan sivil ve askerî bir hükümet ve idare örgütledi ve</span> <span class="calibre_1">sınavlar sistemi ile Konfuçius’cu siyasal ideolojiyi kabul etti. Daha şimdiden, Göğün Oğlu olarak, tarım onuruna, büyük İmparatorluk törenlerini uyguluyordu. Birçok kez, Çe-Li’yi istilâ etti ve, Çinli soyguncu birliklerle, 1629’da ve 1634’te gelip Pekin’i tehdit etti. 1643’te oğul bırakmadan öldü. Mançu’lar, onun yeğenini,</span> <span class="bold"><span class="calibre_1">Şuen-Çe</span></span><span class="calibre_1">’yi seçtiler.</span></p>

  <p class="calibre_4"><span class="calibre_1">1651’e değin soylulardan oluşan bir naiplik yürüttü işleri.</span></p>

  <p class="calibre_4"><span class="calibre_1">Bununla beraber, halktan bir şef,</span> <span class="bold"><span class="calibre_1">Li-Tsen</span></span><span class="calibre_1">, Sseu-Çuan’da başkaldırmıştı (1637). Köylülerin desteklemesiyle, tâ Pekin’e değin geldi. İmparator Çuang-Li-Ti tahtından ayrıldı ve arkasından da</span> <span class="calibre_1">canını kıydı (1644). Sınırı savunmakla yükümlü, general Wu-Seu-Kuei, bunun üzerine, Mançu’ları yardıma çağırdı, kendisi de Mançuryalı bir Çinli aileden gelen general, en kötü olasılıkla, bir Mançu egemenliğinde aynı durumun Olacağını biliyordu. 7.000 kişilik bir Mançu birliği ile desteklendi. Öte yandan, Li-Tsen, Okumuşları kendisine katamamıştı; çünkü, Okumuşlar, köylülere hasımdılar ve -Li’den daha Ortodoks Konfuçius’cular olan- Mançu’lara kötü gözle bakmıyorlardı. İki kez yenilgiye uğrayan Li-Tsen, Pekin’i terketmek zorunda kaldı ve öldürüldü. O zaman da, Wu-Seu-Kuei Mançu’ları geri çekilmeye inandırmayı denedi. Ne var ki, zorla ilerlediler onlar. Şuen-Çe, İmparator ilân edildi (1644). Mançu’lar, bütün Çin’i fethettiler. Ming’lerden geriye kalanlar, bir imparator, HungKuang’ı seçmişler, Nankin’de bir hükümet oluşturmuşlardı. Böylece, direniş güneyde sürdü. Direnişi, Kansu’da başkaldırmış müslümanlar, Hıristiyanlığı kabul etmiş İmparator Ming-Kuei-Wang, bir Çinli baba ile bir Japon anadan doğan ve Formoza ile Yang-Tse’nin ağzını elinde tutan korsan Koringa yönetiyordu. Mançu’lar, yabancı durumuna düşmüş milliyetçi Çin direnişine karşı Konfuçius’cu Ortodoksluğu üstlendiler. Üstün süvarileri ve Pekin Cizvitlerinin topçularıyla iyice donanmış olarak Nankin’i (1645), Kanton’u (1650) aldılar ve gerçekte Çin’in sahibi olup çıktılar. Koxinga’nın torunu 1683’te boyun eğdi. Şuen-Çe de 1661’de öldü: Ölürken, kendisine mirasçı olarak üçüncü oğlunu,</span> <span class="bold"><span class="calibre_1">Kang-Hi</span></span><span class="calibre_1">’yi seçmişti. İktidar, 1667’ye değin soyluların oluşturduğu bir naiplikçe kullanıldı.</span></p>

  <p class="calibre_4"><span class="calibre_1">Nasıl bir egemenlikti Mançu’ların kurduğu?</span></p>

  <p class="calibre_4"><span class="calibre_1">Mançu’lar, Çin’i,</span> <span class="bold"><span class="calibre_1">ırkçı bir temel</span></span> <span class="calibre_1">üzerinde yeniden örgütlediler; bununla, yenilmiş Çinliler üzerinde egemenliklerini sürdürürken, onlarla her türlü kaynaşmayı da (inleyebiliyorlardı. Mançu sancakları, Çin’e getirildi ve stratejik noktalara yerleştirildi. Mançu’lar, askerî niteliklerini sürdürmekle yükümlü tutuldular. Çiftçi-asker mesleğinden başkası yasaklanmıştı kendilerine; subayları da, asker ve idareciden başka bir şeydi. Açıkça Çinlilerin üstünde bir durumdaydılar. Mançu’lar, vergi ve angaryadan bağışıktılar. Çinliler, o çetin sınav sistemine tâbi tutulurken, onlar resmî görevlere kolayca girebiliyorlardı. Okuma ve yazmayı horluyorlardı. Her Çin görevlisinin yanı başında, bir Mançu subayı, yenenin çıkarlarına göz kulak oluyordu. Resmî belgeler, hem Mançu dilinde, hem de Çince kaleme alınıyordu. Böylece, fethedilmiş bir ülkeyi sömüren zafer kazanmış ordu niteliği sürdürüldü. Ancak, bu ordu, aynı zamanda üstün bir ırktı; ve bu ırkın saflığı da özenle korunuyordu. Mançu’lara. Çinli kadınlarla evlenmek yasaklandı. 1645 tarihli bir kanun, yenilenlere saç örgüsü dayattı. «Biri barbar öteki Çinli, iki toplum, birbirinden bağımsız kalıyor ve asla karışmıyorlardı birbirlerine. Fatihler kitlesi, kendilerini ilgilendirmeyen bir uygarlığın bilgisizliği içinde kaldılar». Yaşam biçimlerindeki farklılık, bedensel tiplerle davranışları arasındaki farklılıkları da belirginleştirdi. Fetihten çok sonra bile, Pekin’de, sakallı bıyıklı, «geniş omuzlu, boğa enseli, çıkık çeneli, dişleri et yiyen hayvanlarınkine benzeyen», tüysüz ve kadınsı Çinlileri -horlayarak- itip kakan Mançu’lar, yabancıların dikkatini çekiyordu.</span></p>

  <p class="calibre_4"><span class="calibre_1">Ne oldu sonraki gelişmeler?</span></p>

  <p class="calibre_4"><span class="calibre_1">Aslında,</span> <span class="bold"><span class="calibre_1">Çin için pek sert oldu sarsıntı</span></span><span class="calibre_1">. Mançu’lar, Nankin’e girdikten sonra, binlerce Okumuş, görevli ve feodal, canlarına kıydılar. Sonra, zamanla, Çinliler boyun eğip yazgılarına razı oldular ve Okumuşlar da toplaşıp bir araya geldiler. Önce, bir Çinli için İmparator, bilge olmalıydı; bilgelikten ayrılmışsa, İmparatorluğun üzerine felâketleri ve İmparatorun üzerine de halkın nefretini çekip, kınandığını gösterirdi. O zaman, İmparatoru tahtından kovan kişi, Göğün seçtiği kişiydi ve ona boyun eğmek de akla uygundu. Bu gerekçe, son Ming İmparatoru ile onun yerine geçene de uygulanıyordu. Öte yandan, ne demişti Konfuçius? «Hükümette resmen yer almayanın, bu hükümetin plânlarını görmek ve üzerinde hüküm vermek hakkı asla yoktur». Çinli, eğer bir mandaren değilse, ailesiyle ve mesleğiyle uğraşmalıdır; geri kalan ilgilendirmez onu. Böylece, milliyetçilik ve yabancı düşmanlığı kitlelerde güçlü de olsa, yurtseverlik ve devlet duygusu zayıftı.</span></p>

  <p class="calibre_4"><span class="calibre_1">Mançu’lar, düzeni ve barışı sağlayarak, giderleri kısıp defleri de yıkarak</span> <span class="bold"><span class="calibre_1">köylü kitleleri</span></span><span class="calibre_1">ni hoşnut ettiler. Bu politikanın karşılığı, nüfusun artışı oldu: artış ise, besin maddelerinin miktarından çok daha hızlıydı. Aradaki farkı kapatmak amacıyla, Çin tarımı, modern nitelikler kazanmaya başladı, yoğun bahçecilik gelişti ve Çin mutfağı -örümcek reçeline varıncaya değin- yenilebilecek her şeyi içine aldı.</span></p>

  <p class="calibre_4"><span class="bold"><span class="calibre_1">Ticaret ve maliye burjuvazisi</span></span><span class="calibre_1">, kendi gelişmesini de sürdürmüşe benzer: Kang-Hi zamanında, Ning-Po lu Fang, Pckin’de dört büyük banka kurdu: bu bankalar, XX. yüzyıl başlarında parlaklıklarını hâlâ koruyorlardı. Öte yandan, zanaatçı korporasyonları, tüzüklerini işte bu sıralarda kaleme aldılar. İpek dokuyucuları, bütün zengin dokumaların üretilmesini kendilerine ayırdılar. Ancak, sıradan ipek dokumacılığı, tekel altına alınmış değildi: aile içinde çalışan binlerce köylü ve kentliye bir ek kazanç sağlıyordu. Bu sanayinin ticarî yönden merkezîleştirilmesi, ağır ağır biçimlenmiş göründüğü kadarıyla. Önemli imalâtçılar, küçük atölye şeflerine ve kendi evlerinde çalışan emekçilere siparişlerde bulunmuşa benzerler.</span></p>

  <p class="calibre_4"><span class="calibre_1">Bunlara bakarak ne diyeceğiz?</span></p>

  <p class="calibre_4"><span class="calibre_1">Mançu fethi, bir iktisadî ve sosyal devrime mi yol açmıştı? Siyasal sistemdeki değişiklik, para ekonomisinin ve belli bir ticaret kapitalizminin malikâne ekonomisi üzerinde kesin zaferiyle mi sonuçlanmıştı? Ve aynı değişiklik, Mançu’ların budayıp alçalttıkları aristokrasi üzerinde Çin burjuvazisinin zaferine mi yol açmıştı?</span></p>

  <p class="calibre_4"><span class="calibre_1">Düşünülmeye değer.</span></p>

  <p class="calibre_4"><span class="bold"><span class="calibre_1">Okumuşlara</span></span> <span class="calibre_1">gelince... Kang-Hi, Konfuçius’culuk karşısında saygısını ortaya koymakta özen gösterdi. İktidara pek uygun gelen Çu-Hi’nin yorumuna hükümet sahip çıktı ve sınavların konusu oldu. Wang-Yang-Ming’in öğretisi ise, unutulmaya terkedildi. Mançu’lar, sınavlar sistemini ve Okumuşlara kazançlı bir meslek yolunu açan kamu görevlerindeki her türlü mertebelenmeyi sürdürdüler. Sadece, idare sistemi, yenenlerin hesabına işledi. 1665’te, Okumuşların hadımlar üzerindeki üstünlükleri açıklık kazandı: Hadımların kamu işlerine karışmaları, ölüm cezası tehdidiyle, yasaklandı; yığınla hadımın işine son verildi; gerçi, bunlar, sonra yeniden işlerine döndüler, ancak hiçbir üstünlükleri kalmamıştı artık.</span></p>

  <p class="calibre_4"><span class="calibre_1">Bununla beraber, Okumuşlar, Çu-Hi’nin -o felce uğratan- öğretisine bağlı kaldılar. Her türlü yaratıcı yetenek kayboldu. Konfuçius’culuğa Çu-Hi’nin getirdiği yorum, budist ve taocu idealizmin Çin imgelemine ektiği tohumları kuruttu. Çu-Hizm, yenenin emrinde bir araç olarak, her türlü etkinliğin ve düşüncenin, iktidarın dayattığı -önceden saptanmış- formüllerle belirlenmesine yol açtı. Kin, her türlü bireysel özgürlük gösterisinin arkasına düştü; düşünce hantallaştı ve sanat geriledi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Mançu’lar, «edebiyat adamlarının resmi»ni öneren</span></span> <span class="italic"><span class="bold"><span class="calibre_1">Bunjiga</span></span></span> <span class="italic"><span class="bold"><span class="calibre_1">okulu</span></span></span><span class="italic"><span class="calibre_1">nu desteklediler. Bu</span></span> <span class="italic"><span class="calibre_1">kuramcılar, resimle yazı arasında her türlü ayrımı ortadan kaldırmak istediler. Artık doğaya bakmıyorlar, eski ustaların kopyalarını kopya ediyorlardı. Tang ve Song dönemindeki ustaların yöntemleri, bir resim ansiklopedisinde usuller ve öğütler halinde saptandı;</span></span> <span class="calibre_1">Bir Hardal Tanesi Kadar Büyük Bahçe Resmi Öğretimi</span> <span class="italic"><span class="calibre_1">adını taşıyan bu ansiklopedi, 1701’de yayınlandı. Resimlenmiş eser, bir el yazmasında mürekkep çizgilerinin tekrarladığı değişikliklere benzediği ölçüde hayranlık topladı. Çin sanatının uçsuz bucaksız, alanı terkedildi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Tek bir sanat, barbar fatihlere uygun gelen Seramik, yetkin bir teknikle, belli bir değer taşıdı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Edebiyat propaganda oldu. Roman ve tiyatro eserleri, yenenlerin hizmetine yaradığı ölçüde, erdemi yüceltti. Bunun gibi, ana-babaya boyun eğme göklere çıkarıldı; İmparatorlukları üzerinde bir baba otoritesine sahip olduğu için, hükümdara bağlılık öğütlendi. Kang-Hi, bütün bir pratik edebiyatı bir araya topladı: 44 cilt halinde ansiklopedi, 36 cilt halinde klasik edebiyat ve Çin sözlüğü ortaya çıktı. Kendisi de, yığınla mısra ve resmin yanı sıra,</span></span> <span class="calibre_1">Kutsal Fermanı,</span> <span class="italic"><span class="calibre_1">16 manevî özdeyiş yazarak (1670) okumuş kişi saygınlığı, edindi. Bununla beraber, asıl değerli eserler, bağımsızların yazdıkları oldu;</span></span> <span class="calibre_1">P’an-Sung-Lang,</span> <span class="italic"><span class="calibre_1">resmî mesleği ve yürünmüş yollarda yürümeyi reddetti. 1679 yılına doğru</span></span> <span class="calibre_1">Garip Öyküler’i</span> <span class="italic"><span class="calibre_1">yazdı: Eser, söyleyişinde en son çizgisine vardırılmış bir gerginliği, kelimelere o zamana değin işitilmemiş bir güç veren yeni biçimleri, eğretileme ve figür bolluğu ile çok büyük bir başarı kazandı. Babasını Mançu’ların öldürdüğü Şu-Yung (1617-1689) da, kamu mesleğine girmeyi reddetmişti; küçük bir cilt halinde yayınladığı</span></span> <span class="calibre_1">Özdeyişler</span> <span class="italic"><span class="calibre_1">çabucak ün kazandı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Ne var ki, resmî baskıdan yakasını kurtaramayan her eser soysuzlaştı. Çin’de XVII. yüzyılın sonlarında kendini gösteren esrar çekme alışkanlığını, yenilen ve aşağı ırktan sayılan insanın durumundan doğan -o yaygın- iç sıkıntısına mı vermeli?</span></p>

  <p class="calibre_4"><span class="calibre_1">Bununla beraber, Kang-Hi, Çinlinin gururunu okşayarak, halkın rağbetini kazandı. Her yıl, birkaç ayını, bozkıra gidip, at</span> <span class="calibre_1">sırtında ve çadır altında geçiren bu göçebe, kendisini başka göçebelere tanıtarak, İmparator olduğuna inanabilirdi. Orta Asya’nın vassalleştirilmesinin yanı sıra, son Ming’lerle beraber, Çin’e o denli acılar çektirmiş olan Barbarlar üzerinde egemenlik kurma politikası güttü.</span></p>

  <p class="calibre_4"><span class="calibre_1">Özetle, Barbar Mançu’lar zamanında, Çın, devlet olarak pek güçlendi; ama Çin uygarlığı geriledi.</span></p>

  <p class="calibre_5"><span class="calibre_1">JAPONYA</span></p>

  <p class="calibre_4"><span class="calibre_1">Avrupa’dan, o koca Asya kitlesiyle ayrılan Japonya, yine de -kendine özgü- bir feodal rejimi yaşadı. İlke olarak, bir merkezî yönetim vardı: «Güneşin Oğlu» diye bilinen ve Kioto’da oturan İmparator, ya da</span> <span class="bold"><span class="calibre_1">Mikado</span></span><span class="calibre_1">, iktidarın kullanılmasını, bir saray nazırına,</span> <span class="bold"><span class="calibre_1">Shoguna</span></span> <span class="calibre_1">bırakmak zorunda kalmıştı. Bu makamı, -babadan oğula- Ashikaga ailesi elinde tutuyordu. Shogun, devleti,</span> <span class="bold"><span class="calibre_1">tam bir hiyerarşi</span></span><span class="calibre_1">ye dayanarak yönetiyordu: Başta bir Devlet Konseyi, 8 Bakan görüyoruz; sonra, her birini Shogunun atadığı bir yöneticinin yönetimindeki 66 eyalet geliyordu; onun altında, yöneticinin önerisi üzerine atanmış başkanlarca yönetilen 572 ilçe, en altta da köyler.</span></p>

  <p class="calibre_4"><span class="calibre_1">Aslında, ne İmparator, ne Shogun, hattâ ne de büyük senyörler, kamu görevleriyle donatılmış da olsalar, kendilerine boyun eğilmiş kişiler değillerdi. Çevrelerini «beslemelerinin ya da</span> <span class="bold"><span class="calibre_1">samuray</span></span><span class="calibre_1">ların aldığı bir sürü senyör, ya da</span> <span class="bold"><span class="calibre_1">daimiyo</span></span><span class="calibre_1">lar, kendi malikânelerinde tüm otoriteyi ellerinde tutuyor ve, görünüşe bakılırsa, Büyüklere, pek gevşek vassallik bağlarıyla bağlı bulunuyorlardı. O devirden kalmış, portrelere bakıldığında, bu daimiyolarla samuraylar, Avrupa’daki savaşların kurtlarına benzerler: Hoyrat yüzler, kaba ve sert çizgiler, derin ve acılı kırışıklar, tutkulardaki şiddeti ve açlığı ortaya koyarlar.</span></p>

  <p class="calibre_4"><span class="calibre_1">Budist manastırlarının da büyük malikâneleri vardır ve başlarındaki papazlar, senyörlerin yetkileriyle donanmışlardı.</span></p>

  <p class="calibre_4"><span class="calibre_1">Neydi iktisadî görünüşü bu toplumun?</span></p>

  <p class="calibre_4"><span class="calibre_1">Askerî ve dinsel sınıf ve zümreleri</span> <span class="bold"><span class="calibre_1">köylüler</span></span> <span class="calibre_1">besleyip duruyorlardı. Japon ekonomisi, tam anlamıyla bir tarım ekonomisiydi ve kapalı ekonomiye doğru eğilimliydi.</span></p>

  <p class="calibre_4"><span class="bold"><span class="calibre_1">Pirinç tarımı</span></span><span class="calibre_1">na dayanıyordu bu ekonomi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Ekilecek toprağın pek az oluşu, suyun bolluğu, 2 ya da 3 hektarlı, küçük parçalı bir işletmeye yol açıyordu; çapa ve belle, yoğunluğuna bir çalışmaydı toprakta. Hayvan azdı: Öküz ve at, otlaklar az olduğu için ahırda besleniyordu; koşum takımı yoktu. Para azdı; çoğu köylüler onu hiç görmemişlerdi bile. Değer birimi ve başlıca alış-veriş aracı, pirinçti. Samuraylara ve hizmetçilere pirinçle yapılırdı ödeme. Vergiler de pirinç olarak ödenirdi. Köylüler, tarlalarını gübrelemek için balığı da pirinçle alırlardı balıkçıdan. Aslında, satın aldığı pek az şey vardı fukaranın. Kullandığı araçların çoğu, ağaçtandı. Kadınlar örüyor, dokuyor ve boyuyorlardı. Aile, bir iktisadî birimdi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Köylüler, dağınık evlerden oluşan küçük köylerde oturuyorlardı. Köy, bir kişilikti: Sözleşme yapabiliyor, mülkiyeti, ormanları ya da odakları oluyordu. Bir vergilendirme birimiydi de; kişiler, zincirleme sorumluydular vergiden. Köyü bir</span></span> <span class="italic"><span class="bold"><span class="calibre_1">nanuşi</span></span></span> <span class="italic"><span class="calibre_1">yönetiyordu: Kimi zaman seçiliyor, kimi zaman babadan oğula geçiyor, kimi zaman da senyörce atanıyordu. Nanuşi, senyörün emirlerini köylülere, köylülerin dileklerini de senyöre iletirdi. Nanuşi, toprağın, her köylünün üretiminin, doğum ve ölümlerin sicilini tutuyordu. Çalışmalara göz kulak oluyor ve ufak çapta davaları hükme bağlıyordu. Her köy, başlarında bir başkan, beşer kişilik gruplara bölünmüştü. Vergiden karşılıklı olarak sorumlu olan bu gruplar, tarlaların miras yoluyla bölünmesini önlüyor, büyük çalışmalarda birbirlerini denetliyor, biri hasta olduğunda ötekiler tarlasını ekip biçiyorlardı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Senyörün görevlisi, zaman zaman tarlaların yüzeyini ölçüyordu: Onları, toprağın niteliğine, sulanmasına, güneşe karşı durumuna, evden uzaklığına göre sınıflandırıyordu. Her yıl, toprağa, yüzölçümüne göre üretimi hesaplıyordu. Senyör; en az 2/5’ini alıyordu üretilenin; ayrıca, görelisi için bir yüzdelik ve armağanlar alırdı; bu görevlinin bakımı ve aldığı kanun dışı vergileri saymıyoruz, Köylüler, pirinci bir torbaya koyuyor ve senyörün ambarına götürüyorlardı; tohumluk ayrıldıktan sonra, açlıktan ölmeyecekleri bir miktarı da kendileri için alıkoyuyorlardı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Tahıl, ot ve kök karışımı bir şeydi yedikleri de.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">XV. yüzyılın sonlarından XVI. yüzyılın sonlarına değin süren dönem, Sengoku, yani «savaş halindeki ülke çağı» diye adlandırılır. Gerçekten, daimiyolar, iktidarlarını vassaller üzerinde sağlamlaştırmışlar ve egemenliklerini, öteki senyörlere de yaymışlardı. 1467’den 1600’e kadar, 260 feodal aileden 248’i, ortadan silinir ya da her türlü iktidarı yitirirler. 1560’a doğru, ötekilere hükmünü geçirmiş altı aile vardır ve aralarında iktidar kavgası yapmaktadırlar. 1600’e doğru da içlerinden biri egemenliğini tanıtır. Japonya’ya boyun eğdiren, arka arkaya Oda Nobunaga, Hideyoshi ve Tokugana İeyasu oldu. Owari eyaletinden bir feodal şefin oğlu olan</span> <span class="bold"><span class="calibre_1">Nobunaga</span></span> <span class="calibre_1">(1534-1582), komşuları aleyhine bir malikâne edindi; öteki baronları yendi ve Shogun olmayı istedi. Ashikaga’lara karşı hüküm süren İmparator, kendisini çağırdı; o da gelip 1568’de yendi onları. Ashika’nın saygınlığını yeniden sağladı ve 1597 yılına değin de onu korudu; ne var ki, 1568’den beri, Ashikaga’ların artık gerçek bir iktidarı kalmamıştı. Nobunaga, zaferlerini sürdürdü. 1582’de öldürüldüğünde, Kioto dolayındaki Japon eyaletlerinin yarısına egemen durumdaydı. Yerine generali</span> <span class="bold"><span class="calibre_1">Hideyoshi</span></span> <span class="calibre_1">geçti (1582-1598). Başlanmış esere o devam etti: Kiu-Siu’yu fethetti ve bir bakıma bütün Japonya’nın sahibi oldu. Hideyoshi, daimiyoları hoşnut etmek için de, alıp Çin’in fethine götürdü onları: ancak, Kore’den öteye geçemedi. Ondan sonra da, Nobunaga ile Hideyoshi’nin bir yoldaşı,</span> <span class="bold"><span class="calibre_1">Tokugana İeyasu</span></span> <span class="calibre_1">(1542-1616), başkaldırmış baronları ezdi, rejime kararlılık getirdi ve Japonya’ya, yine Shogun yönetiminde, tam 250 yıl sürecek bir örgütleniş sağladı. Öldükten sonra, yerine oğlu</span> <span class="bold"><span class="calibre_1">Hideta</span></span><span class="calibre_1">, sonra da</span> <span class="bold"><span class="calibre_1">İemitsu</span></span> <span class="calibre_1">ve onun mirasçıları geçti.</span></p>

  <p class="calibre_4"><span class="calibre_1">Shogunluk, bu kez Y</span><span class="bold"><span class="calibre_1">okugana’lar</span></span><span class="calibre_1">ın elindeydi.</span></p>

  <p class="calibre_4"><span class="calibre_1">Böylece, Japonya, tâ 1854 yılına değin, çevreden soyutlandı. Tokugana’lar, bu kapalı dünyaya kararlılık getirmeye giriştiler; arkasından gittikleri görüş, kazanılmış durumları, yani kendi durumlarını destekleyen Konfuçius’culuğun Çu-hist yorumu idi. Toplum,</span> <span class="bold"><span class="calibre_1">shogunun askerî diktatörlüğü</span></span> <span class="calibre_1">altında,</span> <span class="bold"><span class="calibre_1">sert bir mertebelenmeye</span></span> <span class="calibre_1">tâbi tutuldu. Tokugana’lar, Japonya’yı, barış zamanında, kendilerine güç veren savaş zamanı senyörlük kurumları içinde uyuşturup dondurdular. Tokugana’lar, daimiyoları iki guruba ayırdılar: Kendilerine bağlı olan</span> <span class="bold"><span class="calibre_1">Fudai</span></span><span class="calibre_1">ler ile, kendilerine karşı direnenler olarak</span> <span class="bold"><span class="calibre_1">Tozama</span></span><span class="calibre_1">lar. Devlet görevlerini Fudailere ayırdılar. Onların yardımıyla, merkeziyetçilik yeniden gerçekleşti. Daimiyolar, Devlet Konseyinin ve -büyük malikânelerde, büyük kentlerde ve stratejik noktalarda yerleştirilmiş olan- komiserlerin otoritesine tâbiydiler; bilgi vermekle görevlendirilmiş kişiler de göz kulak oluyorlardı kendilerine. İlke olarak, Shogun, daimiyo, tozamaların topraklarına, düzen hüküm sürdüğü sürece karışmıyorlardı. Ancak, birkaç büyük daimiyo, Maedalar, Şimadzular, Datlar, gerçekten özerktiler. Shogun, onları, Shogunluğun bulunduğu merkezde, Yedo’da, iki yılda bir oturmakla yükümlü tutuyordu; aileleri ise sürekli orada oturuyordu. Bu tutsaklığın dışında, yol ve oturma giderleri, sürdürdükleri görkemli yaşam, onların iktisadî gücünü düşürüyor ve başkaldırmaları tehlikesini azaltıyordu. Tokugana’ların kendileri ise, topraklarını git gide arttırıyorlardı. Mirasçı bırakmadan ölen, ya da bir hışmı kusur işlemiş olan daimiyoların fieflerini ellerinden alıyorlardı.</span></p>

  <p class="calibre_4"><span class="calibre_1">1601’den 1651’e değin 61 aile fieflerini kaybettiler.</span></p>

  <p class="calibre_4"><span class="calibre_1">Her biri, sınıfının içine hapsolmuştu. Her daimiyonun bakıp beslediği yığınla samuray, silahlı meslekten başkasına giremez, edebiyat ve sanattan başka şeyle de uğraşamazdı. Tacirlere, samuraylar gibi giyinmek ve saç yaptırmak yasaklanmıştı; yolda bir daimioya rastladığında yerlere kadar eğilmek zorundaydılar. Köylüler, yük hayvanı derecesine düşürüldüler. Yönetim, okuma ve yazmayı öğrenmelerinin karşısındaydı. Aşağı insanlar olduğu düşüncesi yerleştiriliyordu kafalarına. Shogunların yayınladıkları fermanların başlarında şöyle deyimler geçer: «Köylüler ahmak oldukları için...», «köylüler sağduyu ve uzgörüşlülükten yoksun kişiler olduklarından...». Onları sürekli çalışmaya zorlama ve kafalarından her türlü ayaklanma düşüncesini çekip almak için, vergiler altında ezdiler.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Vergi miktarı, ürünün kabası üzerinden 2/3’üne ulaşıyordu. XVII. yüzyılın başlarında, tüm ülkede 28 milyon koku (<sup class="calibre7"><small class="calibre6"><sup class="calibre8"><small class="calibre6" id="filepos1418508"><a href="../Text/index_split_033.html#filepos1556025"><span class="italic"><span class="calibre_1">4</span></span></a></small></sup></small></sup>) pirinç üretiliyordu: Bunun 8 milyonunu Shogun Tokugana alıyordu; Maeda, Şimadzu, Date, her biri birer milyonuna el koyuyordu; en küçük daimiyo -en az- 10.000 koku alıyordu 150 daimiyo fudayiden her biri 100000 koku alıyordu. Daimiyolar samurayların ücretini pirinç olarak ödüyorlardı. Bunlardan kimisi, 10.000 koku alıyordu; çoğunun 100 koku geçiyordu eline, ötekiler 40’la 50 koku alıyorlardı. Önde gelen köylüler bir otuz kadar koku alıyorlardı. Ancak, Tokugana’lar senyörlere, onbeş yıldan ya da yirmi yıldan beri toprağı ekip biçer, köylünün elinden bunun alınmamasını dayatmışlardı. Kanunla, bir tür köylü mülkiyeti tanındı. Bununla beraber, toprağın satılması köylüye yasaklanmış olarak kaldı</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Bütün sosyal ve siyasal ilişkiler, vassallik bağlılığı üzerine kuruldu; bu bağlılık ise, yalnız senyörle vassal arasında değil, çiftlik kiracısı ile tarım işçisi, tacirle yanında çalıştırılan işçiyle çırak, özetle bütün sınıflar ve zümreler için bir davranış kuralı, bir ortak ülkü haline geldi. 1900 yılından sonra</span> <span class="italic"><span class="calibre_1">Bushido</span></span> <span class="calibre_1">adını alan</span> <span class="bold"><span class="calibre_1">şövalye ülküsü</span></span> <span class="calibre_1">ete kemiğe büründü; ancak, tacirlerin ve sıradan insanların da ülküsü oldu bu. Doğruluk, içtenlik, âdil olanı yapma cesareti, özellikle zayıflar ve yenik düşmüşler için iyilik, olabildiğince incelmiş nezaket, kendini denetleme, ölünceye değin sadık kalma: Savaşçının yükümlülükleri bunlardı. Samuray, onurunu lekeleyen bir kusurundan ötürü, karnını yararak, yani harakiri yaparak, kendi cezasını kendisi vermek zorundaydı. Mutlağı arayış ve dünyanın kanunlarına sessizce boyun eğişiyle Budizm, hükümdar karşısında meşruiyetçiliğin kaynağı olan Şintoizm, Eskilere ve yukardakilere saygısıyla Konfuçius’çuluk, son olarak da -eyleme verdiği yerle- Wang-Yang-Ming felsefesi, hepsi birden, şövalye ülküsünü güçlendirdiler; Çu-hizm ise, devlet hizmetine doğru yönlendirdi bu ülküyü.</span></p>

  <p class="calibre_4"><span class="calibre_1">Ne oldu sonraki gelişmeler?</span></p>

  <p class="calibre_4"><span class="calibre_1">Tokugana’lar, toplumun değişmesini önleyemediler. Kendi kurdukları sistem de, bir para ekonomisinin -hem de tam sosyal sonuçlarıyla- gelişmesine katkıda bulundu. Yedo’daki görkemli saray, daimiyoların Yedo’dan</span> <span class="italic"><span class="calibre_1">fief</span></span><span class="calibre_1">lerine olan yolculukları, tacirleri ve zanaatçıları destekledi; bunlar, Shogunun oturduğu merkezde ve daimiyoların yolları üzerindeki kentlerde dükkânlar açtılar. Alış-verişleri için daimiyolar, değerli madde madenlerinin işletilmesine önem verdiler. Shogun İeyasu, paranın birliğini sağladı ve altından ve gümüşten para bastırdı. Tacirler ve zanaatçılar desteklendi. Daimiyolar, ürünler üzerindeki vergileri parayla ödemeyi dayatarak, değerli maden dolaşımını canlandırdılar: XVII. yüzyılın başlarında giren çay, laka, pamuk, tütün üzerindeki vergiler böyleydi; sadece pirinç vergisi, mal olarak ödeniyordu. Daimiyolar, son olarak, ellerine geçen kendi pirinçlerini satmayı aradılar, onların samurayları da öyle yaptı. Gelecek hasat üzerinden borç almaya başladılar. Verdikleri senetler ticaret konusu olup dolaşmaya çıktı.</span></p>

  <p class="calibre_4"><span class="calibre_1">Bir</span> <span class="bold"><span class="calibre_1">tacirler zümresi</span></span> <span class="calibre_1">palazlandı ve zenginleşti; yalnız toprak ürünleri bir zenginlik olarak görüldüğünden, tacirler başlarda vergilendirilmiş değildi, bu da zenginleşmelerini hızlandırdı. Ye-do, Osaka, Kyoto, Nara, Fushimi, vb. kentleri vergiden bağışık kaldılar. Tacirler ve zanaat ustaları birlikler kurdular; Shogundan ve onun yüksek görevlilerinden, ayrıcalıklar satın aldılar; üretimi, çırak ve işçi sayısını sınırladılar; fiyatları -olabildiğince- yüksek tuttular. Tekeller kurdular. Osaka borsasında, bütün Japonya pirincinin fiyatını aynı tutup satın almak için anlaşıyorlardı. Armağanları ve ödentileri işin içine girince, hükümet gözlerini kapıyordu. Halk, felâket bir duruma düşünce, hükümet de celallenip ilânını şart koşarak fiyatları vergilendiriyor, istiflere el koyuyor, tekelleri yasaklıyordu.</span></p>

  <p class="calibre_4"><span class="calibre_1">Ama sonra her şey kaldığı yerden başlıyordu.</span></p>

  <p class="calibre_4"><span class="calibre_1">Vaktiyle kale olan kentler, ticaret merkezi haline gelip büyüdüler; hiç yoktan başlayan Yedo’nun nüfusu, 525.317 kişiye çıktı (1723). Kentler tacirlerle, zanaatçılarla, barış içinde işsiz güçsüz kalmış samuraylarla, serserilerle, oyuncular ve maceracılarla dolup taştı. En ünlü merkezi Yedo’da Yoshiwara olan, fahişeler mahallesi gelişti.</span></p>

  <p class="calibre_4"><span class="calibre_1">Şehvet düşkünü yeni bir sanat boy attı.</span></p>

  <p class="calibre_4"><span class="calibre_1">Köylü ailesi, ayrı bir birim halinde yaşamaktan vazgeçti. Vergi altında ezilen köylü, çocuklarını kente, çırak ya da hizmetçi olarak gönderdi. Onların çoğu kentte kaldı. Köylü, üretimini yoğunlaştırmak zorundaydı: Nadastan yararlanamadı; daha çok miktarda gübreye gereksinme duydu. Kendi aralarında uzmanlaşan tacirlere başvurmak zorunda kaldı. Yoğun biçimde çalıştığından, giysilerini, torbalarını, kendisi yapacak yerde, zanaatçılardan satın almaya başladı. Tacirlerin sömürdüğü, devletin ve senyörün ezdiği, borca batmış köylü, toprağını, kanuna hile yapıp ipotek etmek ve satmak zorunda kaldı. Bunun sonucu olarak, toprağı başkalarına kiralayan bir büyük</span> <span class="bold"><span class="calibre_1">toprak sahipleri</span></span> <span class="calibre_1">sınıfı oluştu.</span></p>

  <p class="calibre_4"><span class="calibre_1">Tacirler, hukuksal yasaklamalara karşın, kılıç taşımaya, samurayların adlarını almaya, soylular ve savaşçılar sınıfına girmeye başladılar.</span></p>

  <p class="calibre_4"><span class="calibre_1">Ticaret etkinliği öylesi boyutlara erişti ki, nakit yetmez oldu. Bunun sonucu olarak, 1688’de, değerli maden çıkışını engellemek amacıyla, Japonya’ya kabul edilen Hollanda ve Çin gemilerinin sayısı azaltıldı. Sonra Shogun, 1695 te paranın değerini düşürdü; arkasından, birkaç kez tekrarladı bunu. 1695’le 1712 yılları arasında fiyatlar bir misli arttı. Samuraylarla daimiyolar bunalımın kurbanı oldular.</span></p>

  <p class="calibre_4"><span class="calibre_1">Böylece, yeni sınıflar çıkmıştı ortaya. Sınıflar dengesi de değişmişti. Para ekonomisinin gelişmesine, ticaret kapitalizmi ile bir burjuva sınıfının ortaya çıkışına, nüfusun artışına yol açarak, Omei felsefesini hoşgörüyle karşılayarak, Tokugana rejimi, bir şeyin de tohumlarını ekiyordu; XIX. yüzyılın Japonya’sı bu tohumlardan çıkacaktır.</span></p>

  <p class="calibre_4"><span class="calibre_1">Ve Avrupa uygarlığıyla ilişkinin sonucu değişmiş olarak.</span></p>

  <p class="calibre_5"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">AVRUPALILARIN ÇİN VE JAPONYA İLE TİCARET İLİŞKİLERİ</span></span></p>

  <p class="calibre_4"><span class="calibre_1">Son Ming’lerle Mançu’lar zamanında, Çin, resmî olarak yabancılara kapalı kaldı. Çinliler, yalnız sınırlarda, Kanton’la Su-Çeu’da, birkaç açık pencere tutmaya razı olmuşlardı; elçiler, oralardan gelip saygılarını sunarken vergilerini de veriyorlardı. Bir varsayımdı bu. Aslında olan şuydu: Yabancılar, sözde bir elçinin çevresinde, o zamanlar diplomatik ayrıcalıklardan yararlanan tacirleri topluyor ve, onların sözde armağanları, daha değerli mallarla değiş tokuş ediliyordu. Yüksek görevliler bunun farkındaydılar; ancak, önemli olan, «Çin İmparatorluğunun evrensel egemenliğinin görünüşünü sürdürmekti. Çin’i, yabancılara daha fazla açmaya gelince, düşünmüyorlardı böyle bir şeyi. Onlara göre, yabancılar, uygarlığı edinebilecek yetenekte değillerdi genellikle ve, Çin’in de, dünyanın uygar merkezi olarak, Barbarlardan öğrenebileceği hiçbir şey yoktu.</span></p>

  <p class="calibre_5"><span class="calibre_1">PORTEKİZLİLERİN UZAK-DOĞU’YA GELİŞİ</span></p>

  <p class="calibre_4"><span class="calibre_1">Portekizliler geldiğinde, Çin’le Japonya, Malezya ve Hindi-çini arasındaki ticarette tutulacak bir yer vardı. İmparator</span> <span class="bold"><span class="calibre_1">Ming Yung Lo</span></span> <span class="calibre_1">(1403-1429) zamanında, Çin donanmaları İran Körfezine ve Somali kıyılarına kadar gitmişlerdi. Ancak, ondan sonra, Ming imparatorları, uyruklarına, açık-denizle ticaret yapmayı, ya da dışarıya göçü, ölüm cezası tehdidiyle yasaklamışlardı. İmparatorlar, Uo Ko korsanlarının adam toplamalarının kökünü kurutmak istiyorlardı. Kiu-Siu bölgesindeki Japon samurayları idi bunlar; kendine özgü kayıklarıyla Çin kıyılarındaki haliçlere sokuluyorlardı. Tayfa diye de, gereksinmelerini, Malezyalı, Filipinli ve özellikle Çinlilerle tamamlıyorlardı; adamlarının 2/3’ü işte bu Çinlilerdi. Koruma örgütleri güçsüz kalıyordu. Çin yönetimi, Japon yönetiminin gölgesinden hiçbir şey elde edememişti. Bu Ou-Ko’lar, 1559’da, Nankin önlerine kadar ilerlediler.</span></p>

  <p class="calibre_4"><span class="calibre_1">Ticaret güçleşti, ama sürdü yine de. Daimiyolar, Çin ipeği ile, bir gümüş ülkesi olan Japonya’da pek tutulan Çin altını istiyorlardı. Çinliler içinse, açık-deniz ticareti, onların toplam ticaretinin küçük bir parçasıydı sadece ve donanmaları, kıyılarda ve ırmaklarda dolaşanlara oranla pek küçüktü. Ancak, Saray ve yüksek görevliler, Malezya baharatı ile öteki lüks maddelere pek düşkündüler; ve, bütün Çin, bir altın ülkesi olarak, ekonomisi için Japon gümüşüne gereksinme duyuyordu.</span></p>

  <p class="calibre_4"><span class="calibre_1">Böylece, ticaret, üç yoldan sürdü:</span> <span class="bold"><span class="calibre_1">Elçiler, izinler</span></span> <span class="calibre_1">ve</span> <span class="bold"><span class="calibre_1">kaçakçılık</span></span><span class="calibre_1">.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Çin vassalleri, her yıl, Pekin’e, bağlılıklarını belirtmek ve vergi vermek amacıyla bir elçi heyeti göndermeye resmî olarak izinliydiler. Elçi, bunların karşılığında, ticaret pasaportları elde ediyor ve bağlı olduğu yönetim de kendi tacirlerine dağıtıyordu bu belgeleri. Bu tacirler de, onlarla Çin’e girebiliyorlardı. Bu belgeler, çeşitli yönlerden gelişlerine göre, üç büyük «Deniz Yelkenlileri Daireleri»nce denetleniyorlardı. Tacirlerin gemileri, ırmak ağızlarında ya da komşu adalarda demir atıyorlardı ve mallarını depolara yığıyorlardı. Ayrıca, limanın dış mahallelerine değin uzanabiliyorlardı; ancak, kente giremezlerdi. Kendi ülkelerinin örf ve kanunlarına göre kendi kendilerini yönetiyorlardı; sadece, fiyatları saptayan Çin tacir birliklerinin aracılığıyla ticaret yapabilirlerdi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Yerel yüksek görevliler, kral naipleri ve yöneticiler, kimi çin tacirlerine, gidip yabancı ülkelerde ticaret yapmaları için izin belgeleri veriyorlardı; ne var ki, pek pahalıya mal olan şeylerdi bunlar.</span></span>
  </blockquote>

  <blockquote class="calibre_6">
    <span class="italic"><span class="calibre_1">Son olarak, kaçakçılık, bu ablukayı kırıyordu. Bunu uygulayanlar da, Çin yelkenlileri patronları, Uo-Ko korsanları, ya da Riu-Kiu denizcileri ile Portekizlilerin Gor’larıydı. Gor’lar, XV. yüzyılda, Çin, Japonya ve «Güney Deniz Ülkeleri» arasındaki ticarette başlıca aracılardı. Ancak, XVI. yüzyıl boyunca, onların bu rolü gitgide azalacaktır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Albukerk, 1511 yılında, Malakka’yı fethettiğinde, orada bulduğu Çinli tacirlere, Malakka Sultanının ellerinden aldığı iki yelkenliyi geri verdi ve yüklerini taşımalarına da yardımcı oldu. Çinliler, «Folangi» diye adlandırdıkları Portekizlileri göklere çıkararak döndüler. Portekizliler, Çinlilerin Kanton’a getirdikleri karabiberde, 1</span> <span class="calibre_1">üzerinden 4 kazandıklarını öğrendiler ve, öteki baharat çeşitlerinde, 1</span> <span class="calibre_1">üzerinden 20 ilâ 30 arasında kazançtan söz edildi kendilerine. Malakka yöneticisinin emrine uyarak, Georges Alvarez, 1514’te, Kanton’da, Si-Kiang ırmağının ağzına geldi ve mallarını rahatlıkla sattı. Bunun üzerine, Portekiz Kralı Manuel, Çin İmparatoruna bir mektup yazıp, bir parça toprağın kendilerine verilmesini istedi. Elçi</span> <span class="bold"><span class="calibre_1">Tome Pires</span></span><span class="calibre_1">, 1517’de Kanton’a gidip, Pekin’e geçme iznini bekledi. Portekizliler pek pahalıya satmadıkları karabiber de getirmişlerdi beraberlerinde. Yüksek görevliler, genellikle Malakka tacirlerinin gelip durakladıkları Tuen-Men adasında bir ev yapmaları iznini verdiler Portekizlilere.</span></p>

  <p class="calibre_4"><span class="calibre_1">Ne var ki, «hoyrat ve kavrayışsız bir asker» olan Simon de Andrade, Portekiz topraklarındaymış gibi hareket ediyordu: Toplarla donanmış bir tabya yaptırdı, bir darağacı kurup bir mahkûmu ipe çekti, kendisinden yabancıların ödemekle yükümlü oldukları vergileri isteyen bir yüksek görevliyi vurdu. Çinliler, Pires 1520’de Pekin’e vardığında, mektuplarının, saygıdan ve vergi vermekten sözedecek yerde, eşit ticaret andlaşmaları ile toprak devredilmesinden bahsettiğini -dehşetle- gördüler. Çinlilere göre, böyle yol yöntem bilmeyen insanlar, casus, korsan ve istilâcı olabilirlerdi ancak. Saray, Portekizlilerin Çin toprağına ayak basmalarını yasakladı. Diego Calvo’nun donanması saldırıya uğrayıp, çekilmek zorunda kaldı. Tome Pires ve arkadaşları, Kanton’a gönderilip, 1524 yılına kadar hapiste tutuldular; çoğu da orada öldü.</span></p>

  <p class="calibre_4"><span class="calibre_1">Onu izleyen yıllarda, Portekizliler, kaçakçılık ve geçici ilişkiler içinde göründüler.</span></p>

  <p class="calibre_4"><span class="calibre_1">1542 yılından başlayarak, Portekizliler, Japonya’ya ayak basıyorlardı. Portekizliler, birkaç yıl içinde, Malakka, Çin ve Japonya arasında büyük bir ticaret başlattılar. Onları Çinliler izledi. Ancak, bir üs yoktu ellerinde, 1577’de, Çinlilerden onu elde ettiler; Çin İmparatorunun vassalleri olarak görülüp bir koya yerleştiler:</span> <span class="bold"><span class="calibre_1">Makao</span></span><span class="calibre_1">’yu kurdular. Bir kale yapmamak ve gümrük ödemek koşuluyla, hoşgörüyle karşılandılar orada. Başka yabancılara oranla ayrıcalıkları da vardı. Makao’da, kendiliğinden ufak çapta bir yönetim oluştu. Makao’lular, daha sonra Kanton’la -aracısız- ticaret yapma olanağını elde ettiler; ayrıcalıkları da genişledi. Böylece, 1584-1602 yılları, Makao için, Uzak-Doğu Okyanus ticaretinin bir merkezi olarak, doruk yılları oldu.</span></p>

  <p class="calibre_4"><span class="calibre_1">Portekizliler, uzun aranışlardan sonra, Japonya’da da pek güzel bir liman,</span> <span class="bold"><span class="calibre_1">Nagasaki</span></span><span class="calibre_1">’yi buldular. Bir daimiyonun Cizvitlere devrettiği Nagasaki, 1571’den başlayarak, Portekiz ticaretinin merkezi oldu. Her yıl, Goa’dan bir büyük gemi,</span> <span class="italic"><span class="calibre_1">nao,</span></span> <span class="calibre_1">Lizbon’dan gelmiş ve Japonların pek tuttukları Avrupa mallarını yükleyip yola çıkıyordu; yol üstünde, Koşin’den karabiber ve değerli taşlar, malakka’dan öteki nesneler ve Makao’dan da Çin ipeklisi ve başka mallarla Çin altınını alıyordu. Japonya’dan dönüşte de, Japon gümüşü ve lâk cilâsı yüklüyor; sonra Çin’den Hind’e de, demir, misk, porselen, ipekli ve kumaş taşıyordu. Bunların büyük bölümü Hindu prenslerinde kalıyordu. Bir bölüm lâk cilâsı, porselen ve ipekli de Avrupa’ya doğru yola çıkıyordu.</span></p>

  <p class="calibre_4"><span class="calibre_1">Bu ticarette önemli olan, Japon gümüşüydü.</span></p>

  <p class="calibre_4"><span class="calibre_1">Uzak-Doğu’daki bu Portekiz ticareti,</span> <span class="bold"><span class="calibre_1">Avrupa ile ilişkilerden</span></span> <span class="calibre_1">hemen hemen</span> <span class="bold"><span class="calibre_1">bağımsızdı.</span></span> <span class="calibre_1">Avrupa’dan pek az şey geliyor ve pek az şey gönderiliyordu oraya. Bir küçük Avrupa kolonisi, Uzak-Doğu’ya, girişim ruhu ile deniz ve ticaret teknikleri getirdi ve orada hemen hemen bağımsız yaşadı. Ancak Portekizliler, öyle görünüyordu ki,</span> <span class="bold"><span class="calibre_1">bütün Uzak-Doğu Asya ticaretini uyarıp etkilediler:</span></span> <span class="calibre_1">Japon gümüş ve bakır madenlerinin gelişmesine ve Çin’de büyük tacir kuruluşlarının açılıp serpilmesine bakarak, rahatça söyleyebiliriz bunu.</span></p>

  <p class="calibre_5"><span class="calibre_1">İSPANYOLLAR FİLİPİNLER’DE</span></p>

  <p class="calibre_4"><span class="calibre_1">İspanyol,</span> <span class="bold"><span class="calibre_1">Legazpi</span></span><span class="calibre_1">’nin sefer heyeti, Filipinler’de, 1565 Nisanında Cebu’ya vardı. Her yıl, Fu-Kien’den kalkan on iki ya da on beş Çin yelkenlisi, Luçon adasında</span> <span class="bold"><span class="calibre_1">Manilla</span></span><span class="calibre_1">’ya geliyorlardı. Kimi Japonlarla beraberlerinde, ipekliler, pamuklular, porselenler, kalay getiriyor ve dönüşlerinde altın ve balmumu alıp götürüyorlardı. İslâma donmuş olan Filipinler’den Moro’lar, bu Çin ve Japon ürünlerini de adalarda dağıtıyorlardı. Legazpi. 1571 Mayısında, Manilla’da bu Moroların başlıca yerleşme merkezini ele geçirdi ve Filipin şeflerini kendine bağımlı hale getirdi. Legazpi, bu yeri, Japonya. Çin, Cava, Borneo, Moluk adaları. Yeni-Gine ile ticaret için pek uygun gördü. Çinlilerle ilişkiler gelişti. Çin yelkenlilerinin sayısı arttı ve hattâ kral naibi, Fu-Kien’den, 1574’te bir İmparatorluk yelkenlisi gönderdi oraya; yelkenli, dönüşünde birkaç İspanyol getiriyordu ve dilekleri de bir liman ve İncil’i vaazetme izniydi. İspanyol heyetinin başı bir fransisken olan</span> <span class="bold"><span class="calibre_1">Martin de Rada</span></span> <span class="calibre_1">idi; Çin dini hakkında ilk bilgileri o gelirdi. Ne var ki, sonraları uyuşmazlıklar çıktı ortaya. Yeni İspanyol yöneticisi burnu havada ve hoyrat bir kişiydi. Resmî ilişkiler 1576’da koptu.</span></p>

  <p class="calibre_4"><span class="calibre_1">Ancak, ticaret eskisi gibi sürdü.</span></p>

  <p class="calibre_4"><span class="calibre_1">XVI. yüzyılın son çeyreğinde, «</span><span class="bold"><span class="calibre_1">Manilla Kalyonu</span></span><span class="calibre_1">», Acapulco’dan hareket ediyor ve düzenli olarak Meksika gümüşü getiriyordu. Çin yelkenlileri de her yıl Manilla’ya gelip ipek, ipekli, porselen, buğday, Çin madenleri getiriyor ve bunun karşılığında bu gümüşten alıp götürüyorlardı. 10.000 ilâ 20.000 Çinli, Manilla’nın yanında, Parian mahallesini oluşturdular. Gelen ipeği, «Manilla Kalyonu», Meksika’ya götürüyor, oradan da Avrupa’ya yollanıyordu. Bu ticaret, tâ 1630 yılına değin git gide arttı. İspanyol gümüş paraları, Çin’de pek revaç kazandı. İspanyollar, %200 ilâ 300’lük bir kazanç sağlıyorlardı.</span></p>

  <p class="calibre_4"><span class="calibre_1">Çin yelkenlileri de, sayıları her yıl çoğalarak, Manilla’ya akıyorlardı.</span></p>

  <p class="calibre_5"><span class="calibre_1">HOLLANDALIIARIN ARAYA GİRİŞİ VE SONUÇIARI</span></p>

  <p class="calibre_4"><span class="bold"><span class="calibre_1">Hollandalılar</span></span><span class="calibre_1">ın 1601’de Makao’yu farketmeleriyle, altüst oldu her şey. 1602 yılından başlayarak, Malakka boğazını abluka altına aldılar ve Makao ile Gao’nın ilişkisini kestiler. Çeşitli yollardan da, Portekizlilerin Uzak-Doğu ticaretinin mekanizmasını öğrendiler. 1622’de, Makao’ya saldırdıysalar da, kanlı bir yenilgiye uğradılar. Arkasından, Makao’yu Japonya’dan koparmak ve Manilla ile de Çin’in ilişkisini kesmenin çarelerini aradılar. Formoza’da Tayvan’a yerleştiler; İspanyollar da Tan-Şuei’ye. 1641’de, Hollandalılar Malakka’yı, 1642’de de Tan-Şuei’yi ele geçirdiler.</span></p>

  <p class="calibre_4"><span class="calibre_1">Çin ve Japonya ilişkilerinin sahibi oluyorlardı böylece.</span></p>

  <p class="calibre_4"><span class="calibre_1">Bu olaylar, Portekizlilerin Japonya ile ilişkilerinde değişikliklere yol açtı. 1618’den başlayarak, büyük yara almış olan</span> <span class="italic"><span class="calibre_1">nao’nun</span></span> <span class="calibre_1">yerini, daha hafif gemiler aldı. Portekizlilerin, topları ve adalarla olan ticaretinde kullandığı paralar için bakıra gereksinmesi vardı; çünkü gümüş, Hindu ve Çin girdabında kaybolup gidiyordu ve Yeni-Dünya’dan gelen gümüş miktarı azalıyordu git gide. Bakır, Japonya’dan Manilla yoluyla gelebilirdi. Makao’dakilerin de Avrupa mallarına gereksinmesi vardı; bu mallarsa, doğrudan doğruya Goa’dan gelemediği için, Manilla yoluyla getirtilmeleri zorunlu olmuştu. Böylece, onlar da bu İspanyol kenti ile ilişkilerini geliştirdiler. Daha önce, yasaklamalara karşın, İspanyollar, içme suyu ya da yiyecek satın alma bahanesiyle limana yaklaşıyor ve, gece olunca da, Makao kayıkçıları, onlara Çin ipeği ile ipeklilerini taşıyorlardı. 1602 ilâ 1620 yılları arasında, Manilla ticareti doruğuna çıktı: Manilla, Çin ipeği ile ipeklilerinin Acapulco’da, Mexico’ya Vera-Cruz’a, Sevilla’ya doğru yola çıkması için zorunlu bir geçiş noktası oldu ve 1640 yılına değin öyle kaldı.</span></p>

  <p class="calibre_4"><span class="calibre_1">Makao’lular, Avrupa ticaretinin etkisiyle, İspanya’da para ekonomisindeki gelişmelerden yararlandılar: İlk Japon kapitalistleri, ellerindeki sermayeden doğrudan doğruya kendileri yararlanamıyorlardı; çünkü, bunun için, Shogunluğun -elde edilmesi hayli de güç olan- izni gerekiyordu; ve, 1636’dan başlayarak da, Japonların Japonya’dan çıkmaları ve bizzat ticaret yapmaları kesinlikle yasaklandı. Öyle olunca da, Kiu-Siu ile Japonya’da kimi güney bölgelerinin daimiyolar, ellerindeki sermayeleri, %25 ile 50 arasında bir faizle, Makao’lulara verdiler. Makao’lular, XVI. yüzyılda yaptıkları gibi, ortaya kendi gümüşlerini sürecek yerde, git gide Japon gümüşünü sürdüler.</span></p>

  <p class="calibre_4"><span class="calibre_1">Oysa, 1636’dan başlayarak, Japon hükümeti, ilk kez olarak, Portekizlileri Deshima adası ile sınırladı. Dahası,</span> <span class="bold"><span class="calibre_1">hollanda rekabeti</span></span> <span class="calibre_1">artıyordu: 1636’da Hollandalıların Japonya’ya getirdikleri ipek miktarı 1.421 ölçü iken, Portekizlilerinin 250 ölçüydü sadece. Bununla beraber, Avrupalıların ticarete getirdikleri atılım, özellikle Asyalılara yarıyordu: 1636’da, Japonya’ya, 4 Portekiz ve 12 Hollanda gemisine karşılık, her yıl 50 ile 60 arasında Çin yelkenlisi geliyordu. Sonunda, misyonerler ve onların siyasal etkileri korkusuyla, 1639’da Shogun, Portekiz gemilerini, yüklerini boşaltmalarına izin vermeden gerisin geriye yolladı. Bütün Portekizlileri, çocukları ve Japon karıları da içinde olmak üzere, Japonya’dan kovdu. 1642 yılından başlayarak, yalnız Hollandalılar Deshima’da hoşgörü ile karşılanıyorlardı. Çin denizlerindeki tüm ticaretin anahtarı olan Japonya ile ticaret, yavaş yavaş Avrupalılara yasaklandı.</span></p>

  <p class="calibre_4"><span class="calibre_1">1640’ta Portekiz, İspanya’ya başkaldırın Makao’lular, yeniden Portekiz kralı ile ilişki kurarlar. Makao ile Manilla arasındaki ilişkiler resmî olarak yeniden kesilmiştir. Ancak, uygulamada da hayli azalmıştır. Manilla, Fu-Kien kıyısıyla ilişkilerini sürdürmektedir gerçi; ancak, Meksika gümüş üretiminin azalışına ve Hollanda rekabetine bağlı olan bu siyasal olay, Çin’le Avrupa arasındaki büyük aracı rolünü artık yasaklamaktadır ona.</span></p>

  <p class="calibre_4"><span class="calibre_1">XVII. yüzyılın ikinci yarısında, Çin</span> <span class="bold"><span class="calibre_1">denizlerindeki Avrupa</span></span> <span class="bold"><span class="calibre_1">ticareti,</span></span> <span class="calibre_1">git gide bölüşülmüş ve, görünüşe bakılırsa, git gide azalmıştır da. Japonya’nın kapılarının kapatılması, ticaret çevriminin önemini iyiden iyiye düşürdü: Hollandalıların, yılda 12 yeri</span><span class="calibre_1">ne, 2 ilâ 4 gemisinin limanlara girmesine izin veriliyordu; korsan Koxinga da, 1662’de Formoza’dan kovmuştu onları ve ayrıca, Kantonla Nagasaki, Ning-Po ile Manilla arasındaki ticaret yolları üzerindeki egemenliklerini de yitirmişlerdi. İspanyollar, onlar da, 1669’da, Manilla’nın Kanton ve Ning-Po ile ticaretini düzenlemek için, Mançu’larla bir tür ticaret andlaşması yapmayı başarmışlardı. Çin yelkenlileri düzenli olarak Manilla’ya geliyordu. Ne var ki, İspanyol gümüş paralarındaki azalış ticareti hayli azaltıyordu.</span></p>

  <p class="calibre_4"><span class="calibre_1">Bu olayları izleyen yıllarda,</span> <span class="bold"><span class="calibre_1">İngilizlerin ve Fransızların</span></span> <span class="calibre_1">Çin’le ilişki kurmak amacıyla yollara döküldüklerini görüyoruz.</span></p>

  <p class="calibre_4"><span class="calibre_1">1700’den başlayarak, Çin ticaret tarihinde</span> <span class="bold"><span class="calibre_1">yeni bir dönem</span></span> <span class="calibre_1">açılır. Bir Çinli tacir gurubunun aracılığıyla olmak koşuluyla, bütün yabancılar Kanton’a kabul edilirler. Ne var ki, Avrupa, XVII. yüzyılın büyük iktisadî durgunluğu içindedir hep. Hükümetler, XIV. Louis zamanının büyük savaşları içinde boğulmuşlardır. Avrupa ticareti, dağılma ve gerileme izlenimi vermektedir.</span></p>

  <p class="calibre_4"><span class="calibre_1">Kara yönünden ise,</span> <span class="bold"><span class="calibre_1">Ruslar</span></span> <span class="calibre_1">ilerlemelerini sürdürüyorlardı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Ruslar, Orta Asya’da, hemen her noktada, Çin'den, bir göçebeler perdesiyle ayrılıyorlardı. Ne var ki, Moğolistan’ın kuzey-doğusunda, Çinlilerle karşılaştılar. Amur ırmağının Poyarkov’ca keşfinden (1643-1646) sonra, Ruslar, ırmak üzerinde Albasin kalesini (1651), sonra da Nerçinsk kentini kurdular (1658). Çinliler, Çin’e giriş kapılarına egemen olmak istiyorlardı. 1685’te, Çinliler, Rusların 3 topuna karşılık, Cizvitlerin döktükleri 200 topla, Nerçinsk’i kuşatıp yaktıktan sonra çekildiler. Ruslar, 1686’da yeniden ele geçirdiler kenti. Çinliler tekrar kuşattılar. Ancak, her iki taraf da bir anlaşma istiyordu: Kuzey Çinlilerinin kürke gereksinmesi vardı ve Mançurya ile Moğolistan'dakilerden çok daha güzellerini de Sibirya sağlıyordu onlara; Ruslar ise, kürk ticaretine dayanıp, Hâzineyi değerli madenlerle beslemenin arkasındaydılar. Ruslar, ne Mançu, ne Çin dilini biliyorlardı; Çinliler de Rusça tek kelime anlamıyorlardı. Pekin’li bir Cizvit, P. Gerbillon aracı oldu. 1689’da,</span></span> <span class="italic"><span class="bold"><span class="calibre_1">Nerçinsk Andlaşması</span></span></span> <span class="italic"><span class="calibre_1">yapıldı: Ruslar, Amur ırmağı havzasını terkediyor, ama karşılığında, Çin’de ticaret hakkını elde ediyorlardı. Bunun sonucu olarak, Pekin’e her yıl bir kervan yola çıktı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Çinlilerin, bir Avrupalı ulusla yaptıkları ilk andlaşmaydı bu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Özetle, bütün bu ticaret, XX. yüzyıldakine oranla, pek küçük miktarları harekete geçirmişti. Kimi Avrupalılar, Uzak-Doğu’da bununla geçimlerini sağladılar; kimi Avrupalılar da, Avrupa’da, sağladıkları kazançlarla daha büyük rol oynayabildiler. Avrupa bakımından, bu ticaretin sonuçları özellikle şu oldu: Bu ticaret, Çin ve Sonda adalarından gümüş para ve maden olarak</span> <span class="bold"><span class="calibre_1">gümüş çağrısı</span></span><span class="calibre_1">nda bulundu; bu çağrı ise, Avrupa’da dolaşan değerli maden miktarının çoğalmasını ağırlaştırıp, XVII. yüzyılın büyük iktisadî durgunluğunu daha da arttırdı. Asya bakımındansa, kuşkusuz daha da önemli oldu bu ticaret: Avrupalılar, özellikle Çinlilerin, Japonların, Filipinlerin, Malezyalıların yararlandıkları bir ticaretin açılıp serpilmesinde uyarıcı bir rol oynadılar. Japonya’ya, özellikle 1569’dan sonra, para ekonomisinin girişi, büyük sosyal etkileriyle, bunun sonucu olmuştur. Çin’de, para akışının ekonomi üzerindeki etkisini ölçmek güç. Ancak, deniz ticaretinin genişlemesi, bir tacir burjuvazisinin gelişmesi, böyle bir etkinin büyük olduğunun işaretleri. Ne Uzak-Doğu uygarlıkları, ne de -kuşkusuz- Avrupa uygarlığı, bundan doğrudan doğruya etkilenip derin değişiklikler içine girmediler. Ancak, Yeni-Dünya’daki değişiklik ve iktisadî bunalımlar üzerinde etkili oldular hiç kuşkusuz; ve yine hiç kuşkusuz, Uzak-Doğu’daki değişiklik ve iktisadî bunalımlar da Avrupa’dakileri etkiledi.</span></p>

  <p class="calibre_4"><span class="calibre_1">Bütün dünyaya yayılan bir ticaret ekonomisinden şimdiden bahsedebiliriz.</span></p>

  <p class="calibre_5"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">JAPONYA İLE ÇİN’İN HIRİSTİYANLAŞTIRILMASI</span></span></p>

  <p class="calibre_4"><span class="calibre_1">1547 Aralığında. Malakka’da, Japonya’dan gelen Portekizli gemiciler, François-Xavier’ye,</span> <span class="bold"><span class="calibre_1">Yajirö</span></span> <span class="calibre_1">adında bir samurayı getirip tanıştırırlar. Adam korsandır ve yaptıklarından pişmanlık duymaktadır; ülkesindeki budist rahipler de iç dünyasını huzura kavuşturamamışlardır. François-Xavier, adamı hıristiyan yapar ve 1548 yılında da Paul de Sante-Fe adıyla Goa’da vaftiz eder. Hıristiyan olmuş ilk Japondur bu. François-Xavier, ilk kez, tartışan ve düşünen bir insanla karşılaşmıştı üstelik. Hind’in Paraverlerinin kayıtsız uysallıkları, Magriplilerin kin ve düşmanlığı ya da Brahmanların horlayışı ile öylesine de bir zıtlık vardı ki ortada, François-Xavier, bir Japon Hıristiyanlığı olasılığı üzerinde durdu; bu Hıristiyanlık, oradan bütün Uzak-Doğu’ya misyonerler gönderecekti. Öte yandan, Yajirö, bütün iyiniyetiyle, birtakım yüzeysel benzerliklerden de söz edince, François-Xavier şuna inanır oldu: Japon dini Hıristiyanlığa yakındı ve Hıristiyanlığa döndürmek de kolay olacaktı.</span></p>

  <p class="calibre_5"><span class="calibre_1">JAPONYA’NIN HIRİSTİYANLAŞTIRILMASI VE AYDINLIKLAR FELSEFESİ</span></p>

  <p class="calibre_4"><span class="calibre_1">Aslında Hıristiyanlıkla, Japon dinleri, yani Şintoizmle Budizm arasında bir</span> <span class="bold"><span class="calibre_1">uçurum</span></span> <span class="calibre_1">vardı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Şintoizme inananlar, Evrenin onbinlerce</span></span> <span class="italic"><span class="bold"><span class="calibre_1">kami</span></span></span><span class="italic"><span class="calibre_1">den oluştuğuna inanıyorlardı; Güneşte, Ayda, rüzgârda, fırtınada, kaynaklarda, akarsularda, kayalarda, ağaçlarda, vb. bulunan ruhlardı bunlar.</span></span> <span class="italic"><span class="bold"><span class="calibre_1">Kami</span></span></span><span class="italic"><span class="calibre_1">ler arasında, daimiyoların ataları olan kahramanların da ruhları bulunuyordu.</span></span> <span class="italic"><span class="bold"><span class="calibre_1">Kami</span></span></span><span class="italic"><span class="calibre_1">ler mertebelenmişti. Hükümdarları, Güneş Tanrıçası Amaterasu idi. Bu tanrıça, bir görevle, insanlar arasına Ninici-Nomikoto'yu yollamıştı; ilk Japon imparatoru Jimu-Tenno'nun atası idi bu. İnsanlar</span></span> <span class="italic"><span class="bold"><span class="calibre_1">Kami</span></span></span><span class="italic"><span class="calibre_1">ler üzerinde otorite kurabiliyorlardı; dua ile, arınma ile, abdestle ve beş buyruğa uyarak oluyordu bu; zina etmemek, dermansız hastalıktan telâşa kapılmamak, sövgüleri bağışlamak.</span></span>
  </blockquote>

  <blockquote class="calibre_6">
    <span class="italic"><span class="calibre_1">Budizm, Mahayanist yorumu ile yürürlükteydi; X. yüzyılda gelmişti bu. Şintoizmi tamamlıyordu.</span></span> <span class="italic"><span class="bold"><span class="calibre_1">Kami</span></span></span><span class="italic"><span class="calibre_1">ler, Budha’nın geçici görünüşleriydi. Yığınla mezhebe yol açmıştı. Sosyal ve siyasal açıdan incelediğimiz dönem bakımından önemli olanlar -kuşkusuz-</span></span> <span class="italic"><span class="bold"><span class="calibre_1">İkko, Hokke</span></span></span> <span class="italic"><span class="calibre_1">ve</span></span> <span class="italic"><span class="bold"><span class="calibre_1">Zen</span></span></span> <span class="italic"><span class="calibre_1">mezhepleriydi. İkko ile Hokke'ye inananlara göre, Budha’nın değerlerini kazanarak kurtuluşa ulaşılabilirdi. İkko mezhebinde, mümin için Budha Amida’yı, acımasına içtenlikle sığınarak bir kez yardıma çağırmak yetiyordu; onun bağışlaması ile, ölümden sonra, aydınlanma gerçekleşecek, «Arınmış Dünya» elde edilebilecekti böylece. Kurtuluş, sıradan insanlar için de mümkündü; çünkü yürekten davranış yetiyordu. Böylece İkko toplulukları, alabildiğine eşitçi, ayinsiz, ruhbansızdı; yandaşları da, aşağı-halk tabakalarından, başta da köylülerden oluşuyordu. Hokke mezhebinde, kurtuluşa, şu formülü sürekli ama içten inanarak okumakla varılıyordu: «Yetkin Gerçeğın Lotüsüne hamd olsun!»; bununla, Shaka’nın kitabında vahyedilmiş gerçekler belli oluyor ve mümin, ebedî Budha’nın kozmik ruhuyla özdeşleşiyordu. Pek yalın olan bu tapma, Japonların birliğini, giderek devletin iktidarını sağlayabilirdi. İçinde halktan yığınla öğeyi toplayan Hokke mezhebi de, Japon yurtseverlerinin mezhebiydi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Zen mezhebinde, mümin, düşüncesini,</span></span> <span class="italic"><span class="bold"><span class="calibre_1">Zendo</span></span></span> <span class="italic"><span class="calibre_1">adı verilen ve «Düşünce Evi» anlamına gelen, bir manastırda, Budha’nın öğretisi üzerinde yoğunlaştırma çabasındaydı. Bu manastırda, mümin, çile ve itaat yoluyla açlıklarından ve arzularından sıyrılmayı arıyordu. «Boşluk»la, yani tüm nesnelerde bulunan mutlakla özdeşleşmek için dua ediyor ve düşünüyordu. Ne var ki, kelimeler ve mantığın biçimleri, gerçekliğinden bir bölümünü koparıyor, hareketsizleştiriyor ve öldürüyordu onu. Gerekli olan, yaşayan gerçekliği, her nesnede bulunan mutlağı, bir sezgi yoluyla doğrudan doğruya yakalamaktı. Birden aydınlanış işte o zaman oluyordu: Mümin, Budha Çakya Muni’nin gördüğü gibi, dünyayı görüyor ve kurtuluyordu. Ne var ki, mümin, kişisel çabası ile aydınlanmaya ulaşabilirdi ancak. Üstad Zen’in yeteneği, müminin düşüncenin bütün biçimlerini aşabilmesi için,</span></span> <span class="italic"><span class="bold"><span class="calibre_1">koan</span></span></span><span class="italic"><span class="calibre_1">larda derece derece yükselmesini sağlamakta önemliydi.</span></span> <span class="italic"><span class="bold"><span class="calibre_1">Koan</span></span></span><span class="italic"><span class="calibre_1">, mantık ve akıl yoluyla anlaşılmaz bir formüldü. «Budha kimdir?» sorusuna, Üstad Zen şöyle yanıt veriyordu: «Bambu tepenin yanında çıkar». Üstadın amacı, mümini</span></span> <span class="italic"><span class="bold"><span class="calibre_1">koan</span></span></span><span class="italic"><span class="calibre_1">ların çetinliğine çarptırıp, kelimelerin, gramer kurallarının, biçimsel mantığın, bütün düşünce biçimlerinin boşluğunu birden farketmesi ve gözlerinin kamaşıp gerçeği görebilmesi idi. Bu aydınlanmadan sonra, mümin, dünyaya geri dönüyor, sosyal yaşama katılıyor, karşılık beklemeksizin iyilikte bulunarak ve her an, günlük yaşama Budha’nın baktığı gibi bakarak, olgunlaşıyordu. Böylece, Zen mezhebinden olan, Hindu Yogiden farklıydı: Çünkü, Yogi, kendinden geçerek mutlakta eriyip yok olmak için herkesten uzak bir yere çekiliyordu. Gerçi, Zen’e inanan da, mutlakla kaynaşmayı arıyordu; ancak, dünyada yaşayarak, kişisel eylemle, gönül gözü ile görerek oluyordu bu.</span></span>
  </blockquote>

  <blockquote class="calibre_6">
    <span class="italic"><span class="calibre_1">Böylece, Zen mezhebi, bir bireycilik okulu idi; öyle olunca da özellikle Daimiyolarla Samuraylar arasında yandaş buldu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">François-Xavier, işin güçlüklerinden kuşku duymadan, 15 Ağustos 1549’da, beraberinde Yajirö ve İspanyol rahipleri Cosme de Torres ile Juan Ferandez, Kiu-Siu’nun güneyinde, Kagoşima’da karaya çıktı. Daimiyo Şimazu Takahisa’ya, Yajirö, Portekizliler arasında François-Xavier’nin ne denli saygın bir kişi olduğundan sözetti. Daimiyo, havarinin, limanına Portekiz tacirleri getireceği umuduna kapıldı. Bir ferman çıkarıp, vassallerine, hıristiyan dinini kabul edebilecekleri konusunda izin verdi. François-Xavier hıristiyanlaştırma işine girişti; ancak, yanlış bir yolda yürüdüğünü anlamakta gecikmedi: Budha papazları, başlangıcı ve sonu olmayan bir dünyaya inanıyor, bir insanın ruhunun ölmezliğini kabul etmiyorlardı; Japonlar, çocuk düşürmeye, çocuk öldürmeye, oğlancılığa ve putataparlığa alışıktılar. Ne dünyanın yaradılışı düşüncesi vardı kafalarında, ne de günah kavramı. Bir yılın sonunda, François-Xavier, sadece bir yüz kadar Japonu hıristiyan yapabilmişti. Sonra, 1550’de, Kiu-Siu’nun kuzeybatısında Hirado’ya bir Portekiz gemisi geldi. Şimazu Takahisa yakındı bundan; havari, Portekiz tacirleri üzerinde hiçbir yetkisi olmadığını söyledi. Bunun üzerine, daimiyo, ölüm cezası tehdidiyle, uyruklarına vaftizi ve misyonerlere de Satsuma eyaletini ziyaret etmeyi yasakladı.</span></p>

  <p class="calibre_4"><span class="calibre_1">1550 Ekiminde, François-Xavier’yi, daimiyo Matsura Takanobu, Hirado’da iyi karşıladı; böylece Portekiz tacirleriyle ilişkileri desteklediği umudundaydı. Hıristiyanlaştırmaya izin verdi. François-Xavier, bütün Japonya için geçerli bir hıristiyanlaştırma izni elde etmek için, 1551 Ocağında İmparator Mikako’yu ziyarete gitti. İmparatorun, ünvan satmaya kadar düşmüş zavallının biri olduğunu gördü. Gidip Shogunu görmeyi denedi o zaman. Nöbetçiler, bu lime lime giysiler içindeki adamı içeriye bırakmadılar.</span></p>

  <p class="calibre_4"><span class="calibre_1">François-Xavier de, buna bakıp yöntem değiştirdi o zaman, Yoksulluğu, sövgülere direnişi yüzünden, lâf atılmıştı kendisine, taşlanmıştı ve öğretisi de horlanmıştı. Artık ipekli güzel bir giysisi vardı ve alaylara meydan okuyabilirdi En güçlü Japon senyörünün. Suwo daimiyosu Ushi Yoshitaka olduğunu saptayıp, İç deniz üzerinde Yamagushi’de onu görmeye gitti: Daimiyo, Portekizlilerden altın ve ateşli silahlar elde edebileceği umudundaydı; misyonerlere, vaazda bulunmak ve vaftiz etmek iznini verdi. François-Xavier, Yagamushi’de, pek incelmiş, pek kültürlü, tartışma tutkunu bir saray buldu. Batı astronomisi hakkındaki bilgisi saygı topladı ve, Aristo mantığı ile tasımlara dayanan tartışma sayesinde, karşısındakileri kurtulamayacakları bir çelişmeler yumağı içine hapsetti. François-Xavier, Japon ve hıristiyan dinleri arasındaki farklılığın bilincine vardı git gide. Tanrı’yı, Dayi-Niş’i, yani «nesnelerin ilkesi» diye çevirmişti. Ama gördü ki, «nesnelerin ilkesi», Yaratıcı Tanrı anlamına gelmiyordu; görünebilir her şeyde var olan</span> <span class="italic"><span class="calibre_1">materia prima</span></span> <span class="calibre_1">idi bu. O zaman da, tamamiyle doğal bir felsefeden hareket etti. Yalnız akla dayanıp, kişi olarak Tanrı’nın varlığını, dünyanın yaradılışını, ruhun ölmezliğini tanıtlamaya kalktı. Japonlar karşı çıkıyorlardı: Tarın iyi idiyse, yeryüzündeki kötülükler nereden geliyordu o halde? Şöyle yanıtlıyordu: Tanrı yetkinliktir, böylece Tanrı olmayan bir şey yetkin olamaz; Tanrı’nın yarattığı dünya, Tanrı’dan ayrıdır, böylece yetkin olamaz, yoksa Tanrı’yla karıştırılmış olur; dünyada fenalık, tersine, kişi olarak ve yaratıcı bir Tanrı’nın varlığının kanıtıdır. François-Xavier, bir ikiciliği vaazediyordu böylece, ancak Ermiş Jean’a inandığından, onun gibi düşünüyordu: Hıristiyanlık, bütün bunların arkasından kendiliğinden gelecekti. İsa’dan hiç sözetmediği Japonları vaftiz ediyordu. Ancak vaftizden sonra, Hıristiyanlığın temelinden, İsa’nın görevinden, Tanrı’nın onun suretinde ortaya çıkmasından, İsa’nın bütün insanlık adına acı çekerek insanlığı kurtarmasından, çarmıha gerilmeden sözediyordu. Daha sonra Cizvitlerin, Avrupa’da olduğu gibi, tüm Uzak-Doğu’da ele alacakları bu yöntem, Aydınlıklar Felsefesinin bütünüyle doğal din anlayışının, yani deizmin kökenini oluşturmayacak mıydı?</span></p>

  <p class="calibre_4"><span class="calibre_1">Her şeye karşın, François-Xavier’nin, 1551 Temmuzundan başlayarak soylular, saray kadınları, Okumuşlar arasından Hıristiyanlığa çevirdikleri olur. Yine de bulanıklıklar vardır. Yeni dini kabul eden çoğu kişi için, Hıristiyanlık Budizmin yeni bir biçimiydi.</span></p>

  <p class="calibre_4"><span class="calibre_1">Budist papazların son kanıtları şuydu: Hıristiyanlık gerçek din olamazdı; çünkü, Çinliler onu öğretmiyorlardı. Böylece, François-Xavier, 1551 Ekiminde Çin’e hareket etti. Japonya’da otuz ay kadar kalmıştı; ama kişiliğiyle Japon hıristiyanlarını öylesine büyülemişti ki, XVII. yüzyılda, Japon din şehitleri, acılar içinde ve ölüm karşısında onu yardıma çağıracaklardır.</span></p>

  <p class="calibre_4"><span class="calibre_1">1551-1570 yılları arasında,</span> <span class="bold"><span class="calibre_1">Cosme de Torres</span></span> <span class="calibre_1">geçti onun yerine. Hıristiyanlaştırma, Portekiz gemilerinin izledikleri yollar boyunca sürdü gitti. Japonya’ya yıllık geziyi, Portekiz makamları aracılığıyla düzenleyenler Cizvitler oluyordu; ve gemilerin, sadece hıristiyanlaştırmaya izin veren daimiyoların limanlarını ziyaret etmelerinde ısrar edenler de onlardı. Bunun sonucu, bir ticarî rekabeti kırma amacıyla, kimi daimiyolar hıristiyan oldular. Cizvitler, bunun gibi, Go-Kinai’de, Osaka bölgesinde, Sakai ve Kioto’da ve Hondo adasında da yığınla Japonu hıristiyan yaptılar. Ne var ki, elde edilen sonuçlar hep geçici idi. Japon dünyasındaki anarşi yüzünden, bir daimiyonun yenilgisi, bir bölgenin elden gitmesine yetiyordu. Cizvitlerin elinde yeter derecede para da yoktu. Ticarete kalktılar ve Papalık da, kazanç amacıyla değil, Hıristiyanlığın amaçlarına hizmet ettiği gerekçesiyle, bu ticareti onayladı.</span></p>

  <p class="calibre_4"><span class="calibre_1">Japonya’da bir misyon heyetinin başına getirilmiş olan</span> <span class="bold"><span class="calibre_1">Balthasard Gago</span></span><span class="calibre_1">, Zen keşişleriyle uzun tartışmalara girmişti. Bunların sonunda, tuttu,</span> <span class="italic"><span class="calibre_1">Japon İmansızlarının Yanlışları Üstüne Özetleme</span></span> <span class="calibre_1">adıyla bir kitap yazdı. Bu eserle, ilk kez Şintoizmle Budizm birbirinden ayırdediliyor ve Budizmin kavramlarının içine giriliyordu. Gago’ya göre Budizmle Hıristiyanlık birbirlerine bütünüyle zıt eğilimlerdeydi. Buradan kalkarak, Gago, yeni bir ilmihal kaleme aldı. Bunda, François-Xavier’den farklı olarak, Hıristiyanlığın kimi temel kavramları üzerinde ısrar ediyordu.</span></p>

  <p class="calibre_4"><span class="calibre_1">1570 yılından başlayarak, Cizvitler, arkalarından bütün bir eyaleti sürükleyecek daimiyoları hıristiyanlaştırdılar. Japonlar’da devletin yeniden yapılanması ile Hıristiyanlığın ilerleyişi de beraber gidiyordu; çünkü, bu yapılanma, senyör güçleri arasında olan büyük budist manastırların karşısındaydı. Bu arada, Japon Hıristiyanlığının ruhban sınıfı da oluşturuldu. XVI. yüzyılın sonlarından başlayarak, Japonya’da, 150.000 hıristiyan 200 kilise halinde örgütlenmiş bulunuyordu.</span></p>

  <p class="calibre_4"><span class="bold"><span class="calibre_1">Japonya’da devletin yeniden kuruluşu</span></span><span class="calibre_1">, hıristiyanlaştırmayı destekledikten sonra,</span> <span class="bold"><span class="calibre_1">engellemeye</span></span> <span class="calibre_1">başladı. Hideyoshi, Cizvitlerin, hıristiyan daimiyolar üzerindeki etkisinden korkmuştu. Bunun gibi, Cizvitlerin, senyörlerin muhalefetini desteklemelerinden de korkuyordu. Rahiplerin, bir Portekiz saldırısını kolaylaştırmaları olasılığı da korkuları arasındaydı. Son olarak, budist papazları öldüren ve tapınakları kökünden yıkan hıristiyan daimiyoların aşırılıkları da onu korkutmuştu. Hideyoshi, Şintoizmle ve onun büyük atalar kültü ile bütünleşmiş olan Budizmin ortadan silinmesini istemiyordu; bu büyük atalar kültü, devlet şefleri karşısında bağlılığın, meşruiyetin bir okuluydu ve şimdi, devletin başında kendisi bulunduğuna göre, kendi yararına kullanacaktı bunu. Devletin yeni yapılanışı, Japon yurtseverliğinin uyanışını da destekliyordu ve yabancılara düşman olan Hokke mezhebi yeniden canlılık kazanıyordu. Hideyoshi, Filipinler’deki İspanyollarla ticaret yapmayı ve kendi gücünün merkezi olan Hondo’nun Kiu-Siu aleyhine gelişmesini istiyordu. Son olarak, Portekiz tacirleri, binlerce Japon satın alıyor, bunları Makao’ya, Filipinler’e, Çin’e götürüp köle olarak satıyorlardı. 1587 tarihli bir ferman, Cizvitler! Japonya’dan kovdu; ancak, ticarete zarar verir düşüncesiyle, uygulatmadı bunu. Hattâ, Manilla ile ticaret umuduyla, İspanyol fransiskenlerini bile kabul etti. Bununla beraber, bir ürküntünün arkasından Nagasaki’de, 1597’de, 6 fransiskenle 20 Japon hıristiyanı çarmıha gerildi.</span></p>

  <p class="calibre_4"><span class="calibre_1">Hıristiyanlığın ilk Japon şehitleriydi bunlar.</span></p>

  <p class="calibre_4"><span class="calibre_1">İeyashu, Hideyoshi’nin politikasını sürdürdü.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">1602’de yabancılara ticaret özgürlüğü tanıdı, Hıristiyanlığı vaazetmeyi yasakladı; ancak, misyonerlerin etkinliğine de göz yumdu. Japon denizciliğini geliştirmek istedi; Japonlar, Avrupa gemileri edindiler; bu gemiler. Japon mürettebatıyla Hind’e ve Amerika’ya kadar gittiler. Japonlar, büyük okyanus ticaretine yönelmişe benzerlerdi. Ancak, Manilla yöneticisi, İeyashu’ya, gemi yapımcısı vermeyi reddettiği gibi, gemilerin Filipinler’e girmelerini de istemedi. Öte yandan, Hollandalılar ve İngilizler, Japonya ile andlaşmalar yaparak, çeşitli ticaret şubeleri açtılar. İeyasu’nun Portekizlilere ve İspanyollara gereksinmesi kalmamıştı pek.</span></span>
  </blockquote>

  <blockquote class="calibre_6">
    <span class="italic"><span class="calibre_1">İkinci olarak, İeyashu, Konfuçius’culuğun Çu-hist yorumunu desteklemeye koyuldu. Meşruiyet ve hükümdara bağlılık konusunda, konfuçius’culuk da, Şintoizmin ilkelerine benziyordu. Böylece, İeyashu’nun Hıristiyanlığa gereksinmesi kalmamıştı; çünkü, budist manastırlara karşı çıkmada, bir Asyalı ve Japon öğretiye dayanıyordu. Bunun sonucu olarak, Çu-hizm, devletin resmî öğretisi olarak ilân edildi: Bütün ötekiler yasaklandı ve her türlü tartışmaya son verildi; buna uymayanlar, hapis, sürgün ve ölüm cezasıyla cezalandırıldı. Çu-hizmin başarısı şu bakımdan da kolaylaştı: Japonlar, Batılı bilim görüşünü hiç anlamamışlardı. Akıllarını uygulamaya takıp, metafiziği, biçimsel mantığı ve matematiği horluyorlardı; oysa, Batının teknik üstünlüğünün kaynağında bunlar vardı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Son olarak, İeyashu, Japonya’yı, zaferi için yararlandığı feodal kurumlar içinde uyuşturuyordu. Tacir ve burjuva sınıfının ticaret yoluyla gelişmesine gitgide daha az önem veriyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">1614 yılında bir ferman yayınlandı: Halka,</span> <span class="bold"><span class="calibre_1">Hıristiyanlığı terketme</span></span> <span class="calibre_1">emri verilmişti; direnenler sürgüne yollanacaktı. Ferman, hıristiyanların bir başkaldırısına yol açtı. Bastırıldı. 1616 yılında, bu yasak yeniden hatırlatıldı. Japon hükümeti, yavaş yavaş tüm ticareti feda ediyordu. 1633’ten 1640’a değin, her yıl birbirini izleyen fermanlar, Japonya’nın kapılarını kapadılar. Japonlara, yabancı ülkelere gitmek ve oralara herhangi bir Japon gemisi göndermek de yasaklandığı gibi, Japonya misyonerlere de yasaklanmıştı. Hıristiyan dini yasaklanmakla da kalmadı: Dışardan gizli olarak girebilecek hıristiyanlar, haber verecek olanlara ödüller kondu. Portekizliler ve İspanyollardan gelen kuşaklar sınırdışı edildi. Yabancı ülkelerden kitap getirtmek yasaklandı.</span></p>

  <p class="calibre_4"><span class="calibre_1">Bu fermanlar, Hıristiyanların yeni başkaldırılarına yol açtı. Başlıcası, 1637’de patlak veren Amakusa ayaklanmasıdır. Hıristiyanlar, Hollanda topları ve topçuları sayesinde yenildiler. Bu hizmetlerin bir ödülü olarak, 1639 tarihli bir ferman, Portekizlileri ve Kastilyalıları, İmparatorluğun düşmanları ilân ediyordu. Onların tacirleri kovuldu. 1623’te İngilizleri ezmiş olan Hollandalılar, yalnız onlar kaldılar; ancak Nagasaki koyunda, Doshima adacığıyla sınırlanmış durumdaydılar. Shogun, Hollandalıların getirdikleri ipeğin fiyatını artık saptadı; öteki malların fiyatlarını serbest bıraktı. Hollanda ticareti sürdü, ama alabildiğine de azaldı.</span></p>

  <p class="calibre_4"><span class="calibre_1">Japon Hıristiyanlığı, gizli olarak teşbih sayesinde sürdü. Birkaç okumuş ve meraklı Japon, Nagasaki yoluyla, Avrupa bilim kitaplarıyla bilimsel araçları kaçak olarak getirttiler. 1650’de</span> <span class="italic"><span class="calibre_1">Güney Barbarlarının Astronomi Kitabı</span></span> <span class="calibre_1">yayınlandı, ve 1677’de de yeniden basıldı; kitap, Kopernik’in güneş-merkezli kuramını avamileştiriyordu. Böylece, Avrupa bilimi, Japonya’da bitkisel bir yaşam içine girdi; 1720 yılına değin sürdü bu: O yıl, Shogun Yoshimune, yabancı kitapları getirtme yasağını kaldırıyor ve Batı bilimine dayanan yeni bir takvim hazırlattırıyordu.</span></p>

  <p class="calibre_5"><span class="calibre_1">ÇİN’İN HIRİSTİYANLAŞTIRILMASI</span></p>

  <p class="calibre_4"><span class="calibre_1">XVI. yüzyılda, misyonerler, Çin gerçekliğinin bilincine pek ağır vardılar ve o dünyaya girmek için bir yöntem hazırladılar.</span></p>

  <p class="calibre_4"><span class="calibre_1">Çin, kapalı bir dünyadır. Çinliler, dünyada tek uygar halk olarak kendilerini görürler; ve onlara göre, bütün yabancılar Barbardır. Çin haritaları, dünyanın merkezinde Çin’i gösterir; bu dünyanın onda dokuzu Çin’dir ve çevresinde de Barbarların yaşadığı takımadaları serpilidir. Çin’e, sadece saygısını ve vergisini sunan elçiler kabul edilir; bu arada kimi tacirler de görülür; son olarak da, Çin’in güzel şöhretinin çektiği, Çinlilerin yanında insanlığın erdemlerini kazanmak arzusuyla tutuşan ve, imparatorun uyruklarından biri olarak, Çinliler gibi yaşamak üzere gelenler vardır.</span></p>

  <p class="calibre_4"><span class="calibre_1">Misyonerler, girişimlerine 1552 yılında başladılar. Rahipler ve dindar kişiler, Çinlileri, bu açgözlü, küstah, hoyrat ve kendilerinden o denli farklı bu yabancılara karşı, pek önyargılı buldular: Bir Avrupalının, en sakin olanı bile, canlı, ateşli, taşkınken, Çinli ağır, yumuşak ve sabırlıydı; bir Avrupalının burnu iri, gözleri garip renkli ve yuvalarına iyice gömülmüş, sakalları da gürken, Çinli yassı burunlu, kara gözleri başının hizasında, yüzü tüysüz ya da seyrek sakallıydı.</span></p>

  <p class="calibre_4"><span class="calibre_1">Ermiş François-Xavier, Çin’in Hıristiyanlığa kazanılmasının, arkasından Japonya’yı da sürükleyeceği inanandaydı; çünkü, Japon uygarlığının, bir bölümüyle Çin kökenli olduğunu görmüştü. 1552 Ağustosunda, Japonya’dan dönüp, Macao yakınlarında, Çin’e girmek için bekleyip durdu; 1552 Aralığında bir gece bitkin öldü. 1554 yılından başlayarak, rahipler ve din adamları Macao’ya yerleştiler. Sayıları hiçbir zaman fazla olmadı; çünkü Macao, Japonya yolu üzerinde bir menzildi özellikle. Önce Gregorio Gonzales, 1554-1568 yılları arasında 5.000 Macao’lu Çinliyi hıristiyanlaştırdı; kullandığı yöntemler gelenekseldi: Özet bir bilgi ve kitle halinde vaftiz. 1560’tan başlayarak, Cizvitler ellerini uzattılar. Kanton’a girmek için her türlü çaba havaya gitti. İspanyollar, Filipinler’denyola çıkıp birtakım girişimlerde bulundular. Bir Fransisken olan Rada, 1547’de Fu-Kien’e girdi. İlk kez olarak Çinceyi inceleyip, bir yüz kadar Çince eser topladı: Çin İmparatorluğunu betimleyen kitaplar, eski yazarlar, Çin tarihi, Çin yönetimi, maliyesi, yasaması, tıp ve astronomi üstüne eserlerdi bunlar. Meslektaşı Gonzales de Mendoza, 1585’te Avrupa’da, avamîleştirilmiş bir derleme yaptı onlardan.</span></p>

  <p class="calibre_4"><span class="calibre_1">Ne var ki, İspanyollarla Portekizliler, birbirlerine yardım etmiyorlardı. Her biri, bir ulusal ayrıcalık olarak bakıyorlardı hıristiyanlaştırmaya; ve kendileri için bir etkinlik alanı çiziyor, başkalarını bırakmıyorlardı. Dahası var: Rada’nın çabalarına karşın, misyonerler, devirlerindeki Çin dininden hiçbir şey anlamıyorlardı: İlkel tarım kültünün, taoizmin, budizmin, Konfuçius’cu okumuşların çalışmalarının gelip birbirinin içinde eridiği bir bağdaştırmacılıktı bu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">XVII. yüzyılda katıksız taoist, katıksız budist vardı; ancak, Çin’de halk kitlesi, eski kişisel tanrılara, Budha’nın unvanlarını, ya da «Ulu Gök», «Ölümsüz» gibi taocu unvanlar vererek tapıyorlardı. Bütün bu tanrılara, birçok yaşamlardan geçerek, Tanrı saygınlığına erişmiş insanlar olarak bakıyorlardı. Gerçekten herkes, saf mantıkla bakıldığında, atalar kültü ile uzlaşmaz da olsa, ruh göçüne inanıyordu. Bu tanrılar, geniş bir mandarenler sınıfı olarak görülüyorlardı. Yükselişi kabul ediyorlardı. Görevlerini, heykellerinde, kendi yerlerine geçen ve ilişkilerini sağlayan adil ruhlara bırakmışlardı. Tanrıların başında, Gök (Şan-ti) vardı: Öte dünyanın efendisi, iyileri koruyup, kötüleri cezalandıran, dünyanın düzenine göz kulak olan, her şeyi işiten ve her şeye karar veren oydu. Sonra, onun emrinde, doğal olayların tanrıları geliyordu: «Rüzgâr Kontu», «Yağmurun Efendisi», Göğün Celladı olan «Yıldırım Bey», «Doğu Tepesinin Büyük imparatoru»; bu sonuncusu, ölülerin ruhlarının her insanın eylemini kaydettikleri sayısız dairelerin aracılığıyla, her insanın yazgısını çiziyordu.</span></span>
  </blockquote>

  <blockquote class="calibre_6">
    <span class="italic"><span class="calibre_1">Sonra, toprağın tanrıları geliyordu. Her ilin, ilin içinde de daha küçük birimlerin «Duvar Tanrıları ile Hendek Tanrıları» vardı. Bunlar, toprağı ve üzerinde yaşayanları koruyor ve yönetiyor; onlara barış, mutluluk, iyi hasat sağlıyor; ölülerin ruhlarını kabul ediyor ve haklarında ilk hükmü veriyor; sayısız küçük bölge tanrılarına, her birinin kendine özgü tapınakları olan yol, köprü, tarla tanrılarına emrediyorlardı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Evde, Ocak tanrısı ile eşi, «Kapı Tanrıları», Kuyuların Tanrısı, ayakyolu çukuru Tanrısı, Süpürgeler Tanrısı, vb, Sonra, evin başlıca odasında, bir sekinin üstünde, tabletlerin içinde barınan ataların ruhları. Hepsine bir kült adanıyordu ve evde yaşayan herkes, ataların ruhlarıyla kutsal bir yemekte buluşup kaynaşıyorlardı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Son olarak, yığınla dinsel bayram vardı.</span></span>
  </blockquote>

  <div class="mbp_pagebreak" id="calibre_pb_27"></div>
</body>
</html>
