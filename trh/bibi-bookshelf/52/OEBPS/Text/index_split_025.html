<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 3</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM II</span></span></span><br class="calibre2" />
  <span class="italic"><span class="bold"><span class="calibre_1">AVRUPA VE ESKİ DÜNYA: (</span></span></span><span class="italic"><span class="calibre_1">1)</span></span><br class="calibre2" />
  <span class="italic"><span class="bold"><span class="calibre_1">İSLÂM VE AVRUPA</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">XVI ve XVII. yüzyılda, Avrupa’nın, Eski Dünyayla ilişkilerine İslâmla başlamak gerekir. Çünkü, Avrupalının Afrika ve Asya’ya ayak basarken ilk karşılaştığı İslâm ve onun devletleridir.</span></p>

  <p class="calibre_4"><span class="calibre_1">İslâm, hemen her yerde hazır ve nazırdır.</span></p>

  <p class="calibre_5"><span class="calibre_1">I</span><br class="calibre2" />
  <span class="calibre_1">İSLÂM</span></p>

  <p class="calibre_4"><span class="calibre_1">Gerçekten, Portekizlilerle İspanyollar, bir bakıma</span> <span class="bold"><span class="calibre_1">İslâmı kuşatmak</span></span> <span class="calibre_1">amacıyla denizlere açılmışlardı. Bunu başardılar; ve, Afrika’yı dönüp ulaştıkları her noktada İslâmı arkadan çevirdiler. Başardılar; çünkü, nereye çıksalar Müslüman vardı; müslümanlar hemen her yerdeydi. Şunu farketti Avrupalılar: İslâm, düşündüklerinden de büyük bir güçtü ve bu güç, yayılışını sürdürüyordu. Atlantik’ten Pasifik’e, Fast’tan Baharat adalarına ve Pekin’e değin, Eski Kıtanın uçsuz bucaksız çöllerinde, Sahara’da, Magrip’te, Arabistan’da, Küçük Asya’da, İran, Afganistan ve Türkistan’da, kuzey-batısından başlayarak Çin’de, Musonlar Asya’sında ve Hint Okyanusu’nda, Hindistan’da ve Sonda adalarında, Achin, Malaka, Bantam sultanlıklarında, güney Çin’de, -hem de ayrıcalıklı saygın kuruluşlar halinde olmak üzere- Çin limanlarıyla belli başlı Çin ticaret kentlerinde müslüman vardı; ne yana bakılsa müslüman devletler, müslüman misyonerler, müslüman tacirler. Çin sarayına, imparatoru hıristiyan yapmak Umuduyla gelmiş Cizvitler, kimi bulsalar beğenirsiniz orada? Müslüman astronomları! Bu bilginler, Avrupa biliminin karşısına Arap bilimini çıkarırken, Hıristiyanlığın karşısına da İslâmı çıkarıyorlardı.</span></p>

  <p class="calibre_4"><span class="calibre_1">Özetle, İslâm her yerde hazır ve nazırdı.</span></p>

  <p class="calibre_4"><span class="calibre_1">XIV. Louis’nin günah çıkartan papazı P. La Chaise, buna bakıp, tüm Asya’nın müslüman olduğunu söyleyecektir. Aceleyle verilmiş bir hüküm de olsa, gerçek payı vardır içinde.</span></p>

  <p class="calibre_4"><span class="calibre_1">Nereden ileri geliyordu bu?</span></p>

  <p class="calibre_5"><span class="calibre_1">İSLÂMIN YENİ COĞRAFYASI</span></p>

  <p class="calibre_4"><span class="calibre_1">İslâmın Asya ve Afrika’daki büyük yayılışı, aslında XVI ve XVII. yüzyıllardan çok önce gerçekleşmişti. Ne var ki, bitmemişti bu yayılış; ve İslâm dinindeki o fethedici nitelik tükenmemişti. Afrika’da, XVI ve XVII. yüzyıllar boyunca, İslâm, Sudan’ın kara derili insanları arasında güneye doğru yürüyüşünü sürdürdü. İslâma dönüş, çoğu kez bir başka müslüman halkın yaptığı fethin sonucuydu; ancak, kendisi müslümanlığı kabul edip, halkını da müslüman yapan hükümdarlar da görüyoruz. Nijerya’dan Senegal’e değin, İslâmın yayılışı bu iki yoldan biriyle. Böylece, kara Afrika’da, İslâm, büyük ilerlemeler içinde oldu. Yeni dine dönüş, Okyanus’a bakan tâ Gine ormanlarına kadar yayıldı. Ne var ki, yanlarına varılamayan pagan kitleler, animist direnişin birer dalgakıranı gibi varlıklarını yine de sürdürüyorlardı; sonra, İslâmı kabul edenler çoğu kez pek yüzeysel kalıyorlardı.</span></p>

  <p class="calibre_4"><span class="calibre_1">Asya’da, İslâmın fethi, Sonda adalarıyla Baharat adalarına ulaşmıştı; yayılışın bir ucu Molük adalarına, bir ucu Filipinler’e varmıştı. Hindiçini’de, Siyam’da, Kamboçya’da, Malezya’da vergi mültezimi müslümanlar, Portekizliler. İspanyollar ve Fransızlarla yer kavgası yapıyor; Kamboçya kralı Rhama Depatı (1642) ile, Şampa kralı Rama Thupdey Şam’a Müslümanlığı kabul ettiriyorlardı.</span></p>

  <p class="calibre_4"><span class="calibre_1">Çin’de, müslümanlar propaganda yapmıyorlardı. Ancak, yığınla çocukları vardı ve sayıları da XVI ve XVII. yüzyıl boyunca git gide arttı. XV. yüzyıl sonlarında, Derviş Ali Ekber, onların sayısına, içinde bulundukları gönence, özgürlüğe ve toplumdaki saygınlığa bakıp hayran kalır; ve öyle yazar. «İmparatorun kimi hareketleri, onun gizlice İslâmlığı kabul ettiğine götürüyor insanı; ancak, herkesin önünde açıklamaya cesaret edemiyor bunu». Ve Osmanlı sultanına, Çin’i fethedip İslâma döndürmeyi öneriyordu.</span></p>

  <p class="calibre_4"><span class="calibre_1">Avrupa’da, İslâm fethi, Viyana kapılarına değin dayanmakla kalmıyor, yeniden yığınla insan İslâma dönüyordu; sayılamayacak kadar çok Avrupalı da gelip, Osmanlı İmparatorluğunda, Berberîler arasında yerleşiyorlardı. Balkanlarda, kimi bölgeler, 1566 ile 1648 yılları arasında baştan aşağıya İslâmlaştırıldı; Rodop ve Arnavutluk’taki yayılış, Yunanistan’da Eğriboz’a ve Girit’e (İda Dağı) kadar uzandı. İslâma dönenlerin sayısı Makedonya’da, Tesalya’da, Moldavya’da, Valakya’da da önemliydi. Öte yandan, binlerce, -o sıralarda yaşamış birinin sözüne inanmak gerekirse- yüzbinlerce asker kaçağı, göçmen, savaş esiri İslâmı kabul ediyor ve müslüman ülkelerde görev sahibi oluyorlardı. Afrika’daki İspanyol birlikleri, baştan aşağıya yeni dine dönenlerden kurulmuştu. Korsika’dan, Sardunya’dan, Sicilya’dan, Kalabriya’dan, Cenova’dan, Venedik’ten, İspanya’dan, ardı arkası kesilmeden «dönme adaylarımla yüklü kayıklar yola çıkıyordu. Bir tarihçi öyle der: «Dönmelerin dosyaları ciltler doldurur». Osmanlı İmparatorluğunda, aşağı yukarı her yerde; sosyal ve siyasal hemen her derecede dönmeler vardı. II. Selim zamanında (1566-1574), oh büyük vezirden sekizi dönmeydi. Cezayir kral naibi Uluç Ali bir dönmeydi.</span></p>

  <p class="calibre_4"><span class="calibre_1">İslâmın çekiciliği, Doğu’da yerleşmiş Avrupalılar üzerinde de daha az değildi. Büyük-Moğol Ekber, müslüman Ahmetnagar krallığını fethedip de Asirgar kalesini parayla teslim aldığında (1601), orada müslüman olmuş yedi Portekiz görevlisiyle, kadın-erkek yığınla Portekizli sivil buldu.</span></p>

  <p class="calibre_4"><span class="calibre_1">Neydi nedenleri bunun?</span></p>

  <p class="calibre_5"><span class="calibre_1">İSLÂMIN YAYILIŞINDAKİ NEDENLER</span></p>

  <p class="calibre_4"><span class="calibre_1">Aslında, ilk bakışta, her şey Avrupalıyı itip kaçırtacak durumdaydı. Müslüman deyince, Batılıyı dehşetten dehşete düşürecek Türk geliyordu akla önce. Neydi Türk? «Her yanıyla köpeklerden daha iğrenç» değil miydi? «Tanrı, bugün Türklerin kişiliğinde hıristiyanları cezalandırıyorsa şaşırtmasın bu bizi; vaktiyle, inançlarını terkeden Yahudileri de öyle cezalandırmıştı... Çünkü Türkler, bugün hıristiyanların önüne çıkmış Asurlu ve Babillilerdir ve Tanrı’nın kırbacıyla afeti ve öfkesidir»: XVI. yüzyıldaki İsviçreli bir reformcunun söyledikleridir bunlar. Ayrıca müslüman, Avrupalının her yaptığının tersini yapan insandı: Sünnet oluyor, domuz etinden tiksiniyor, dinin emrettiği gibi bıçakla kesilmiş hayvan etinden başkasını yemiyor, sağdan sola yazıyor, Avrupalının sonuç ve içindekiler tablosu koyduğu yere o başlık ve ilk bölümü koyuyor, kadınlar gibi çömelip işiyor, bacaklarına sancı girmeden bağdaş kurup oturuyor, köleler gibi secdeye varıyor, etekleri dalgalanan bir giysiyle dolaşıyor, Seyyit ve Şerifliği babadan oğula geçiyor ve öyle olduğunda da her şeyi yapmayı kendine mubah sayıyordu. Böylece müslüman, Avrupalının zıddıydı. Son olarak, müslüman, hak dinden olmayan bir imansız, Şeytanın suç ortağı, ebedî ölüm taşıyıcısıydı.</span></p>

  <p class="calibre_4"><span class="calibre_1">Ne var ki, başka bir yönü de vardı işin: İslâmı, bir Avrupalı beyaz, bir kara derili, bir sarı derili için</span> <span class="bold"><span class="calibre_1">çekici kılan öğeler</span></span> <span class="calibre_1">de görüyoruz. Neydi İslâm aslında? Hıristiyanlığın tamamlanması. Başlıcaları Âdem, Nuh, İbrahim, İsa olmak üzere birçok peygamberden sonra, son ve peygamberlerin en büyüğü olarak Muhammet gelmişti. Vc hıristiyan, tanıyıp bağlandığı yığınla şeyi onda yeniden buluyordu: Tanrı’dan esinlenmiş bir insanın aracılık ettiği bir vahiy vardı; Kutsal bir kitap olarak Kur’an, Muhammed’e göre, Tevrat’la İncil’in bir tekrarı ve bütünleyicisiydi; sonra, yaradılışı ve yeryüzüne düşüşü içine alan bir oluş (genese), şefaatçi melekler, şeytanlar, bir ebedî ruh, bir son hüküm, bir Cennet ve Cehennem. Hıristiyan, âşinâsı olduğu bir hava buluyordu bütün bunlarda. Yurdunu yitirmiş değildi; uğradığı sarsıntı sınırlıydı. Bu sarsıntı, canlıcılığa (animizm) inanan bir zenci için daha şiddetli olmak gerekirdi; ne var ki, hiç olmazsa dünyanın ve insan yazgısının açıklanışı, ona alıştığı biçimde, bir tarih, bir mitos biçiminle sunulmuştu.</span></p>

  <p class="calibre_4"><span class="calibre_1">Ancak, bir zenci, bir Asyalı için olduğu kadar bir hıristiyan için de, İslâmın sonsuz üstünlüğü Tanrı anlayışından geliyordu. Zenci, Yüce Varlık hakkında pek bulanık bir görüşe varabilmişti. Asyalı insan, gerçi bir tek Tanrı sezgisine ulaşmıştı; ancak, temel felsefeleri, bu inancı bozmuştu ve kişi, kamutanrıcı, çoktanrıcı ya da tanrıtanımaz bir lâf kalabalığının dile getirdiği simgeler ormanının içinde kaybolup gitmişti. Hıristiyanın Üçübirliği (Trinite) vardı: Tek Tanrı’nın varlığını kabul ediyordu; ancak aynı tanrısal nitelik, gerçekte birbirinden farklı üç kişi, Baba, Oğul ve Kutsal Ruh arasında bölüşülmüştü; aslında, aklın almayacağı bir şeydi bu ve Hıristiyanlığı kabul ya da onda direnmenin önüne kaba bir engel olarak çıkıyordu. Bunların tersine, yukarıya süzülen bir beyaz minare gibi, yerden göğe -tek bir atılımda- çıkan İslâmın temel dogması,</span> <span class="bold"><span class="calibre_1">Tanrı’nın</span></span> <span class="bold"><span class="calibre_1">tekliği</span></span> <span class="calibre_1">idi: «Allah’tan başka Allah yoktur»; tek gerçekliktir Allah, ebedî, sonsuz, kadir-i mutlak, her yerde hazır ve nâzır, her şeyi içeren, ama her şeyin dışında, kendi kendine yeten bir varlık. En büyük günah «Tanrı’ya ortak koşmak»tır ve, müslüman için, hıristiyanlar işte böylesi bir günah işlemektedirler. Tanrı’nın birliği duygusu, tüm İslâma, yaşama, davranışlara ve mantığa varıncaya dek girip sinmişti; camide O vardır ve yalnız Tanrı’ya dua edilir orada. Cami, Justinianus’un bazilikasına öykünmedir ancak... «İslâmlık, her şeye kendine özgü rengini ve ışığını yaydı: öyle ki, bilinen bütün bu biçimler, bir arada yeni bir yapı görünümünü ortaya koydular». Işık, her şeye egemen ve kadir-i mutlak tek Tanrı inancının görkemli çıplaklığı: İşte, tek Yetkinlik karşısında yapayalnız, başı dönmüş ve gözleri kamaşmış insana İslâmın getirdiği!</span></p>

  <p class="calibre_4"><span class="calibre_1">İslâm dini, bu Yetkinliğe insanın hitap etmesinin, hattâ onunla ilişkiye geçmesinin de araçlarını vermekledir. Bu araçlar, herkes için, bütün öteki dinlerde olduğundan -belki- çok daha kolaylık taşımaktadır: Her müslüman kendinin rahibi; inancını günde beş vakit namazla doğrular; dua, topluluk halinde yapılsa bile bireyseldir ve nerede olursa olsun yapılabilir. Dua ve</span> <span class="calibre_1">inancı belirtiş, alabildiğine yalındır. Dua, Tanrı’nın egemenliğini bir tanıyış, O’na hamd, O’nu ululamadır. İnancı dile getiriş, hıristiyan amentüsünden çok daha yalın, çok daha açıktır: «Allah’tan başka Tanrı yoktur ve Muhammet, O’nun gönderdiğidir!». Arkasından da mümin, Kur’an’ın -o yalın- ilk suresini okur:</span></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Bağışlayıcı ve acıyıcı Allah adına!</span></p>

  <p class="calibre_4"><span class="calibre_1">Tüm dünyaların egemeni Tanrıya övgü!</span></p>

  <p class="calibre_4"><span class="calibre_1">Acıma ondan gelir.</span></p>

  <p class="calibre_4"><span class="calibre_1">Hüküm gününün hükümdarı odur.</span></p>

  <p class="calibre_4"><span class="calibre_1">Sana tapıyoruz Efendimiz ve senin yardımını istiyoruz.</span></p>

  <p class="calibre_4"><span class="calibre_1">Selâmet yoluna yönelt bizi:</span></p>

  <p class="calibre_4"><span class="calibre_1">İyiliklerine boğduklarının yoluna;</span></p>

  <p class="calibre_4"><span class="calibre_1">Öfkene uğramamışlara ve yanılgıdan korunmuş olanlara yoluna</span></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Aynı zamanda büyük bir yücelik taşıyan bu duaya, Ramazan ayında bir aylık bir oruç eklenir; onun yanı sıra, bu dünya mallarından arındıran zekât, olanakları varsa Mekke’ye hac vardır; ve bir de, her gün Tanrı’dan adalet, sabır, doğruluk ve şefkat dilemek.</span></p>

  <p class="calibre_4"><span class="calibre_1">Bütün yaşam, bu</span> <span class="bold"><span class="calibre_1">tanrımerkezcilik</span></span><span class="calibre_1">le astarlanmış, süslendirilmiş ve kokulandırılmıştır. Kadir-i mutlak, kutsal, her yerde hazır ve nâzır Tanrı’ya inanç, bu yoğun duygu, beraberinde, önceden takdiri, Tanrı’nın iradesine -yazgıcılığa kadar varan- bir kendini terkedişi de getirmekte: «Yazılmıştı»; «Allah’ın dediği olsun!». Tanrı, kendi bilgeliğiyle, zamanın dışına çıkıp, ebedî olarak her şeyi görmüştür; her şeyi vermiştir ve dürüst bahtsızı da ödüllendirecektir. Yaşam yalınlaştırılmıştır. Kaygılar, canı acıtan sivriliklerini yitirirler ya da olduğu gibi kaybolup giderler. Böylece, niçin sıkılıp üzülmeli? Kur’an’ı okuyalım, Tanrı’nın söylediklerini derinleştirelim ve Allah’ın dediği olsun!</span></p>

  <p class="calibre_4"><span class="calibre_1">İşte müslümanın dünyası!</span></p>

  <p class="calibre_4"><span class="calibre_1">İslâm dini, temel noktalarda, bu dünyadaki yaşamı, ya da daha iyi bir dünya umudunu kolaylaştırıyordu. Çokkarılılık kabul edilmişti; Muhammed, yasal 4 eşe izin vermişti. Koca, yalnızca karakter kötülüğünden dolayı karısını boşayabiliyordu. Liyâkete göre 8 kata bölünmüş Allah’ın Cenneti, müminin önüne pek çekici bir tablo koymaktadır: İçkiler, süt, şarap, bal ırmakları; nadir giyecekler ve takılar, nefis yiyecekler ve yemişler; son olarak da huriler, seçilmişlere sunulmuş kara gözlü ve hep bakire kalacak kızoğlan kızlar! Bu Cennet, Hıristiyanlıkta, Kilisenin kişileri kutsal ilân etmesinden çok daha çekiciydi müminin gözünde. Bu İslâm inancıyla, Avrupalı Beyazlar, Zenciler, Asyalılar, ölümün dehşetinden, bir bedenden bir bedene geçmenin acılarından kurtuluyor, somut ve elle dokunulur bir mutluluğa kavuşuyorlardı. Bu Cennet, en yüce biçimiyle, Cihat yolunda Allah için ölmekle elde edilemiyordu.</span></p>

  <p class="calibre_4"><span class="calibre_1">Ve sonsuz mutluluğu arayıştan da özveri isteği doğuyordu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Ancak, kumaşı daha ince ruhlar için, İslâm dini, mistisizmin en yüce olanaklarını da veriyordu. Allah, kişisel bir tanrıda ve aşk ister. Aşk sarhoşu müminler de, daha bu dünyadayken Tanrıyla temasa geçmeyi arıyorlardı. Ne var ki, o ebedî güçlükle karşılaşıyorlardı hepsi de: Tanrı, duygularla algılanabilecek bir şey değildi, öyle olunca da, Tanrıda erimek için, tüm görünüşlerden ve kendi benliklerinden vazgeçmenin aranışı içine giriyorlardı: Kimi, tekçi bir sapkınlığa düşüyordu; kimisi, Allah’tan manevî bir güç, bir</span></span> <span class="italic"><span class="bold"><span class="calibre_1">baraka</span></span></span> <span class="italic"><span class="calibre_1">elde eden ermişler olup çıkıyorlardı. Tarikatlar doğup gelişiyordu; bunların üyeleri, beyaz yünden bir aba,</span></span> <span class="italic"><span class="bold"><span class="calibre_1">sûf</span></span></span> <span class="italic"><span class="calibre_1">giyiyorlardı,</span></span> <span class="italic"><span class="bold"><span class="calibre_1">sûfi</span></span></span> <span class="italic"><span class="calibre_1">adı da buradan geliyor onlara. Her tarikatın başında bir şeyh bulunuyordu; büyük bir otoritesi vardı onun, çünkü tarikatı kuran ermişten gelen baraka vardı onda ve bir şeyhten ötekine geçiyordu bu manevî güç. Bu mistiklerden kimisi, öylesi deneyimler içine girmişlerdi ki, ermiş Terese d’Avila ile ermiş Jean de la Croix’nın yaptıklarını -hem de çok yakından- hatırlatır bize; öyle olduğu için de, XVI. yüzyıl İspanyol mistisizminin müslüman kökenli olup olmadığı sorulmuştur. Ne var ki, olumsuz yanıt verilmiştir buna. Sadece, kişisel bir Tanrıya olan inanç, farklı yerlerde birbirine benzer tutumlara yol açmıştır. Ancak, sorunun kendisi de pek iyi gösteriyor ki, XVI ve XVII. yüzyıllardaki bir hıristiyan, İslâmlıkta, hem de daha saf ve daha kolay erişilir biçimiyle! Hıristiyanlığın özünü bulabileceğini düşünebilirdi; ve bir insan, İslâmda; dinsel yaşamın doruklarına yaklaşmanın araçlarını elde edebilirdi.</span></span>
  </blockquote>

  <p class="calibre_5"><span class="calibre_1">TACİRLERİN VE MİSYONERLERİN ROLÜ</span></p>

  <p class="calibre_4"><span class="calibre_1">İslâm, tüm Doğu’da,</span> <span class="bold"><span class="calibre_1">tacirlerin aracılığıyla yayılmıştı</span></span><span class="calibre_1">. Örneğin Portekizliler, Hint Okyanusuna vardıklarında, Arap ve İranlı müslüman tacirlerle karşılaştılar; bu tacirler, Mozambik kanalından Malakka boğazına değin ticareti ellerinde tutuyorlardı. Limanlarda koloniler kurmuşlardı: Bu koloniler, yerli otoritelerden, kendi kendilerini yönetme ayrıcalığını elde etmişlerdi; başlarında da, onları -şeriata göre- yönelen seçilmiş bir yöneticileri bulunuyordu. Ne var ki, yalnız kıyılarda kalmıyorlar, içerilere dalıyor ve işletmeler kuruyorlardı oralarda. Hindistan’da, Vijnagar kentinde bir müslüman mahallesi vardı. Müslüman ticaret evlerinin sürekli görevlileri, çevreden kadınları müslüman yapıp, onlarla evleniyorlardı. Hindistan’a, beş ya da altı yüzyıldan beri, müslümanlar Kuzey-batı yoluyla geliyorlardı. Çoğu ülkede kalıyorlardı; bu hareket, XVI ve XVII. yüzyıl boyunca da sürdü. Portekizliler, müslüman ticaretini kendilerine bağımlı ha</span><span class="calibre_1">le getirip</span> <span class="calibre_1">ondan yararlandılar; yıkmadılar bu ticareti ve müslü</span><span class="calibre_1">man tacirleri kovmadılar; bu tacirler de, bütün Hint Okyanusunda, Portekizlilerin izniyle ticaretlerini sürdürdüler, kuruluşları ayakta kaldı, hattâ Portekizlilere ait olan bölgede bile ortadan silinmedi bunlar. Pek hünerli tacirler olan Malezyalı müslümanlar, bütün Hindiçini’de büyük rol oynadılar. Hemen her yerde, özellikle de Siam sarayında, bütün resmî girişimleri, tüm devlet kiralama ve tekellerini onlar ellerinde tutuyorlardı; yabancı elçileri kabul işini örgütlemek bile onlardaydı, vb. Her zaman yasal olmasa bile, büyük gelirler sağlıyorlardı bunlardan ve etkileri de büyük oluyordu. Çin’de, Ensülend’de, «Magripliler», Avrupalıların gelişinden sonra da ticaretlerini sürdürdüler.</span></p>

  <p class="calibre_4"><span class="calibre_1">Tacirleriyle beraber, müslüman misyonerler de geliyorlardı; bunları gönderen de, tarikatlar ya da Osmanlı imparatorluğunda^ büyük camilerdi ve bir yerde Osmanlı sultanının izni ve hattâ desteklemesiyle oluyordu bunlar. Gelenler başarıya ulaştıklarında, bir cami kuruyorlardı. Hemen arkasından da, önce ufak çapta, sonra da git gide artan ölçüde, cami, tam bir müslüman ülkede olduğu gibi, çevreyi etkileyebilecek hemen her şeyi içeren yapılarıyla, mescidi, hastanesi ve okuluyla bir küçük birikimin merkezi oluyordu. Dinsel kuruluşlar, gramer, mantık, metafizik, dilbilimi, retorik, geometri, astronomi ve astroloji öğrenmek isteyen öğrencilere yardım etmeye başlıyorlar; bu öğrenciler de, daha küçük okullarda hoca, yani</span> <span class="italic"><span class="calibre_1">imam</span></span> <span class="calibre_1">oluyorlar, sonra da daha yüksek mevkilere çıkıyor,</span> <span class="italic"><span class="calibre_1">ulema</span></span> <span class="calibre_1">oluyorlardı. Bu misyonerlerin, çoğu kez, pek yüksek düzeyde kişiler olduğunu da belirtelim. Portekiz ve İspanyollarınkinden farklı olarak, İslâmlığı zorla değil,</span> <span class="bold"><span class="calibre_1">barışçı yollarla</span></span> <span class="calibre_1">yayıyorlardı.</span></p>

  <p class="calibre_5"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">OSMANLI İMPARATORLUĞU</span></span></p>

  <p class="calibre_4"><span class="calibre_1">İslâmın görevlileri arasında müslüman İmparatorluklar da vardı. Onların gücü, saygınlığı, uzmanlık ve teknisyen gereksinmeleri, yükselme için yarattıkları olanaklar, müslüman etkisi fetihlerle yeni bölgelere yayıldıkça, birer çekim merkezi haline getiriyordu onları. İçlerinde en ünlüsü ve Avrupalıların da en çok korktuğu,</span> <span class="bold"><span class="calibre_1">Osmanlı İmparatorluğu</span></span><span class="calibre_1">ydu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Osmanlı İmparatorluğu, kökeninden gelen bir niteliği koruyordu: Fethedilmiş ülkelerde konaklamış bir ordu görünümündeydi; Hint’teki Moğol İmparatorluğu, Çin’deki Mançu İmparatorluğu</span></span> <span class="italic"><span class="calibre_1">gibi, onun da ayırıcı işareti buydu. Gerçekten, Osmanlı Türkleri, Asya’nın çehresine belli aralıklarla gelip çullanan göçebelerden geliyorlardı. Kabataslak da olsa, birbirinden farklı iki Asya’dan söz edilmiştir: «Bereketli Asya», Çin’in, Hind’in, Mezopotamya’nın, Mısır’ın vadileri, deltaları, kıyı ovalarının Asya’sıdır. Oralarda, halklar, nemli sıcaklığın gevşetip yumuşattığı, ateşli hastalıkların kansızlaştırdığı, öğle uykusunun ve yağmurlar mevsiminin -bir bakıma- uyuşturduğu insanlardır; zenginlerin ise lüks, yemek, yatak, harem ya da zenana sinirlerini germiştir. Bunun karşısında «Yırtıcı Asya», çöllerin ve dağların, Moğolistan’ın, Türkistan’ın, Arabistan’ın, Afganistan’ın, Kürdistan’ın, Kafkasya’nın Asya’sıdır. Bu Asya cılız otaklarla doludur; aç ve susuz göçebeler bir yayladan ötekine göçer dururlar. Ovalardaki zenginliktedir gözleri: Bir başkanın çevresinde toplaşırlar: bu şef onlar, örgütler ve sonra hep birlikte yerli halkların üstüne çöker, yerleşir ve sömürürler. Bu başkanlar, birkaç kuşak boyunca, etkinlilerini ve diriliklerini korurlar. Fethettikleri insanların örf ve âdetlerini kabul eder ve onları öteki göçebelere karşı savunup, başka yerleşik halkların zararına da yayarlar. Sonra, onlar da bir köşeye çekilip yaşamın büyüsüne kaptırırlar kendilerini; içki ve yemek, kadınlar ve gözdeler arasında gevşeyip çözülürler. İmparatorlukları çökmeye başlar, geriler ve bir gün gelir, bir ulusal tepki, ya da başka göçebelerin saldırısı sonucu yıkılır gider.</span></span>
  </blockquote>

  <p class="calibre_5"><span class="calibre_1">OSMANLI DEVLETİN TEMELLERİ</span></p>

  <p class="calibre_4"><span class="calibre_1">Yenmiş göçebelerin torunları, yendikleri daha yüksek uygarlıktan çok şey alırlar; işte bu anlamdadır ki, onların da fethedildiği söylenir. Ne var ki, yendikleri halkların içinde kaybolup gitmezler; yenilenlere egemen ve onları sömüren bir askerî sınıf olarak kalırlar.</span></p>

  <p class="calibre_4"><span class="calibre_1">Osmanlılar da bunun bir istisnası olmadılar.</span></p>

  <p class="calibre_4"><span class="calibre_1">Osmanlılar, önce bir ordudur; devlet olan gerçekte ordudur.</span> <span class="bold"><span class="calibre_1">Sultan</span></span><span class="calibre_1">, ordunun seçtiği bir savaş şefidir; hanedanın kurucusu Osman’ın kanına olan büyük saygıdan ötürü aynı aileden gelmektedir bu. Sultanın iktidarı mutlak ve keyfidir. Bu iktidar, Eski Dünyada olduğundan da büyüktür. Önce sultan, ordu müslüman olalı beri, unvanına, müminlerin başı anlamına</span> <span class="italic"><span class="calibre_1">emir</span></span> <span class="calibre_1">unvanını eklemiştir; Mısır’ı fethedişinin (1517) arkasından I.</span> <span class="calibre_1">Selim Kahire’de geçim sıkıntısı çeken Abbasî Halifesinden halifeliğin haklarını satın alınca, sultan</span> <span class="italic"><span class="calibre_1">halife</span></span> <span class="calibre_1">olmuştur; böylece, Muhammed’in görevinin mirasçısı; «Kutsal Kentlerin Hizmetkârı»dır. Başkumandan olarak sahip olduğu yetkilere, dinsel baş olmanın yetkilerini de ekler.</span> <span class="italic"><span class="calibre_1">İmperiumu,</span></span> <span class="calibre_1">aynı zamanda dinerkil (theocratique)dir. Ancak, bunlara ek olarak, zafere ulaşmış bir baş sıfatıyla, yenilmiş hükümdarın bütün unvan ve yetkilerini de edinir: İstanbul’un fethedilişinin arkasından,</span> <span class="italic"><span class="calibre_1">padişah ya</span></span> <span class="calibre_1">da imparator, «iki kıtanın ve iki denizin sahibedir; Augustus’un ve Konstantin’in mirasçısı, Roma İmparatoru olarak</span> <span class="italic"><span class="calibre_1">Kayser-i Rumdur,</span></span> <span class="calibre_1">Grek uyrukların gözünde Bizans İmparatoruna mirasçı olmuştur,</span> <span class="italic"><span class="calibre_1">basileus</span></span><span class="calibre_1">tur</span> <span class="calibre_1">ve sarayı ile hükümeti de, bir yerde Bizans örneğine göre örgütlenmiştir. Kanunların dışında ve üstündedir; İmparatorluğun geleceğini tehlikeye atmamak için, kardeşlerini ve yeğenlerini öldürmek hakkı tanınmıştır kendisine. Ne var ki, bütün bu unvanlarıyla, orduyu zafere ve yağmaya götürebildiği, sesini çıkaranın bir kılıç darbesiyle kafasını uçurabildiği, zaferler kazanmış olmanın saygınlığını taşıdığı, direnilmez ve acımasız diye çevresine korku salabildiği ölçüde, uyulur kendisine ve sultanlığını sürdürür.</span></p>

  <p class="calibre_4"><span class="calibre_1">Sultan,</span> <span class="bold"><span class="calibre_1">feodal haklarla ücretli askerliği birleştiren bir orduya</span></span> <span class="calibre_1">kumanda etmektedir. Bir yandan, fief sahipleri kendisine süvari ve piyade sağlamaktadır: Süvarileri sağlayanlar, tımarlardan ve onlardan daha geniş olan zeametlerden yararlananlardır; tımar sahibi -iki ya da üç yardımcısıyla- bir süvari, zeamet sahibi de, bir yirmi kadar süvari çıkarmaktadır.</span></p>

  <p class="calibre_4"><span class="calibre_1">Öte yandan, ücretli askerler arasında, bir seçkinler gurubu ortaya çıkıyordu: Bu, Kanunî Sultan Süleyman döneminde, 12.000 dolayındaki yeniçeri piyadesi ile, bir sürekli süvari topluluğu idi.</span></p>

  <p class="calibre_4"><span class="calibre_1">Ülke, ordununkini andıran bir</span> <span class="bold"><span class="calibre_1">mertebe</span></span><span class="calibre_1">ye tâbiydi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Sultanın yardımcıları, -İmparator naibi türünden- bir büyük vezir, dört bakan, yani vezirler ve Dış İşleri Bakanı durumundaki Reis Efendi idi Yine sultanın çevresinde, dış ağalar, ya da birliklere kumanda edenler vardı: Yeniçeri Ağası, düzensiz birlikler olan Azaplar Ağası vb. Ayrıca, donanmaya kumanda eden, adaları yöneten, hıristiyanlarla ilişkilerde görevli bir Kaptan Paşa görüyoruz. Bütün bir idare de hizmetindeydi sultanın: Devlet kâtibi durumundaki nişancı, vergi defterlerini tutan defterdarlar, askeri yargıçlar olarak da kadı askerleri, Şeyhül İslâm, Kur’an bilgisiyle donanmış Şeriat adamları olan ulemanın başıydı; kadıaskerler, kanun ve hukuk bilginleri de bunlar arasından çıkıyordu.</span></span>
  </blockquote>

  <blockquote class="calibre_6">
    <span class="italic"><span class="calibre_1">Eyaletler ya da sancaklarla ilişkiler, Anadolu ve Rumeli Beylerbeyleri ve birçok sancakların üzerinde yetkileri olan paşalarca düzenleniyordu. Sancakları, tımar ve zeamet sahiplerine de emir verebilen Beyler yönetiyordu. Beyler, eyaletlerini götürü olarak alıyorlardı; yükümlülükleri sadece adalet ve düzeni sürdürmek, toplanan vergileri yollamak ve askerî birlikleri sağlamaktı. Tımar ve zeamet olarak fiefler, yaşınla bağlıydı; ancak, oğullara geçebiliyordu ve bu konuda mirasçılık da git gide yerleşme eğilimindeydi. Tımar sahipliğinden zeamete, oradan da Sancak Beyliğine yükselmek olasıydı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Bu askerî hiyerarşinin -ve onların çevresindekilerin- altında</span> <span class="bold"><span class="calibre_1">reaya</span></span> <span class="calibre_1">vardı; müslüman ya da hıristiyan köylülerdi bunlar ve üstlerindeki bu hiyerarşinin sahiplerince sömürülüyorlardı.</span></p>

  <p class="calibre_4"><span class="calibre_1">Böylece, Osmanlı toplumu da sınıflı bir toplumdu.</span></p>

  <p class="calibre_4"><span class="calibre_1">Sultan, Avrupa’nın en zengin insanıydı: Müslümanlar, gelirlerinin onda birini ödüyorlardı ona; müslüman olmayanlar da baş vergisi ile yükümlüydüler. Müminlere ait olsun olmasın, bütün topraklar, arazi vergisine tabiydi. Sultan ayrıca, gümrük gelirlerini, para cezalarını, yenilenlere yükletilen vergileri, ganimetleri alıyor, gerektiğinde mallara el koyuyordu, vb. Bir örnek vermek gerekirse, sultan, o dönemde Şarlken’den iki kat daha zengindi.</span></p>

  <p class="calibre_5"><span class="calibre_1">OSMANLILAR VE AVRUPA TEKNİĞİ</span></p>

  <p class="calibre_4"><span class="calibre_1">Türkler, çok fazla sayıda değildiler ve, uygarlıkları da, öyle pek ahım şahım değildi. İmparatorluklarını, hıristiyanlardan en yetkin insanları ve teknisyenleri alarak geliştirdiler. Askerlerin, şeflerin ve zanaatçıların büyük bir bölümü yenilenler arasından alındı; bunlar, çoğu kez savaşlarda ve akınlarda esir düşen, ya da satın alınan hıristiyanlardı. İmparatorluğu,</span> <span class="bold"><span class="calibre_1">kullar ve dönmeler</span></span> <span class="calibre_1">yönetti, savundu, yaydı.</span></p>

  <p class="calibre_4"><span class="calibre_1">Ordunun temel gücü olan Yeniçeriler, hıristiyanlar arasından toplanıyordu. Osmanlılar, her beş yılda bir kan vergisi alıyorlardı. Fethettikleri ülkelerdeki hıristiyanların erkek çocuklarından %20’sini, en güzel ve güçlülerini topluyorlardı. Onları İslâm dininde yetiştiriyorlardı; dayandıkları Kur’an âyeti de şuydu: «Her çocuk, İslâm yeteneği ile doğar». Yetiştirdikleri bu gençleri meslekten asker olarak kullanıyorlardı; evlenmek, herhangi bir meslek ya da ticarete başvurmak yasaktı onlara. Pek yüksek değeri olan birliklerdi bunlar. Gerçekten, bunlardan çoğu bağnaz birer müslüman oluyorlardı; bir bölümü de ailelerinden gelen inançlarını koruyorlar, ya da belli bir kuşkuculuğa sapıyorlardı; ancak dayanışma ruhu, silah zevki, hükümdarları tahta geçiren ya da oradan indiren ayrıcalıklı bir zümreden olma gururu, manevî bir dayanaktı onlar için.</span></p>

  <p class="calibre_4"><span class="calibre_1">Büyük vezirler, vezirler, kumandanlar, çoğu kez müslümanlığı kabul etmiş kullardı. 48 büyük-vezirden yalnız 12’si müslüman çocuğuydu. Divanı Hümayun, bir «esirler pazarıydı. Öte yandan, sultanın kendisi neydi? İstanbul halkı, «köle oğlu» diye adlandırırdı onu. Valide sultan, yani sultanın annesi, ya bir Rus, ya bir Çerkeş, ya Grek, ya da İtalyan esiri idi. II. Selim (1566-1574), bir yarı-Rustu; III. Mehmet (1595-1603), bir yarı-Venedikli; II. Osman (1613-1621), IV. Murat (1623-1640), I. İbrahim (1640-1648), II. Mustafa (1695-1703) yarı-Grektiler.</span></p>

  <p class="calibre_4"><span class="calibre_1">Osmanlılar,</span> <span class="bold"><span class="calibre_1">Avrupa buluşların, kabul etmekte</span></span> <span class="calibre_1">büyük hüner gösterdiler; onların askerî üstünlüklerini sağlamada da büyük katkısı oldu bunların. Ateşli silahları ve topçuluğu ilk kez Osmanlılar kullandılar; Avrupalı ya da Doğulu süvariler üzerindeki zaferlerini bir yerde bunlara borçludurlar. Savaş düzenleri hemen hemen değişmezdi: Sağ kanatta, Anadolu Süvari ve Azapları bulunurdu; sol kanatta da Avrupa yakası Azapları; merkezde, alaybozan denilen fitilli tüfekle donanmış, arabalar ve develerden oluşan bir şeddin koruduğu Yeniçeriler yer alırdı. Topçular, her iki kanatta da bulunurdu. Şiddetli bir topçu ve tüfek atışı, düşmanı bölüyor, uygun bir anda bir yükleniş bozgunu sağlıyordu. Kanunî Sultan Süleyman, 1523’te Rodos’u fethettiğinde, Osmanlılar yağma savaşlarını denizlere de taşıdılar. Akdeniz’in en iyi, hafif ve hızlı kadırgalarından oluşan donanmalar kurdular, İnebahtı deniz savaşında yenildiklerinde (1571), silah bakımından aşıldıklarını farkettiler; Napolili bir dönme olan Uluç Ali’yi dinleyip, kadırgalarını arkebüz ve toplarla güçlendirdiler.</span></p>

  <p class="calibre_4"><span class="calibre_1">Ne var ki, bütün bunlar için, Osmanlıların</span> <span class="bold"><span class="calibre_1">hıristiyanlara gereksinmesi</span></span> <span class="calibre_1">vardı. Sultan, teknik üstünlüğe sahip Avrupa’dan, maden ve barut getirtmeliydi. Gereksinmesini duyduğu uzmanlar, Osmanlı İmparatorluğu dışındaydı: Dokumacılar, gemi yapımcıları, denizciler, top dökümcüleri, maden işçileri, silahçılar, haritacılar, bombacılar, vb. Yavuz Selim, 1514’te, İran’ın o zamanki merkezi Tebriz’i aldığında, 1517’de de Kahire’yi ele geçirdiğinde, en iyi zanaatçıları toplayıp İstanbul’a gönderdi. Ancak, en hünerli ve çok zanaatçıyı Avrupa sağlayabilirdi ona. Bunun için Osmanlılar, büyük ücretler öneriyor ve bu da, yığınla dönme adayını İmparatorluğa çekiyordu; ayrıca, Akdeniz’in kuzey ve güney kıyıları arasında yoğun bir kaçakçılık yürürlükleydi; bunun gibi, binlerce kaçak Hıristiyanlığı terkediyor, müslüman oluyorlardı. Ne var ki, gönüllü gelişler yetersizdi Osmanlı ülkesi için. Öyle olduğu için de, her zaferden sonra, fethedilen yerlerdeki toplar İstanbul’a gönderiliyor; savaşta esir düşenler arasında bir ayıklama yapılıyor ve yararlanılıyordu onlardan. Berberi korsanların seferleri de gerekli tutsakları sağlıyordu. Savaş olmayınca, donanma için kürekçi, savaşçılar için de yeni silahlar elde etmek olanaksızdı. Öyle olunca da, Osmanlı ordusu için zaferle biten bir savaş her zaman zorunluluktu.</span></p>

  <p class="calibre_5"><span class="calibre_1">OSMANLI TEHLİKESİ VE İLERLEYİŞİ</span></p>

  <p class="calibre_4"><span class="calibre_1">Osmanlı İmparatorluğu, Avrupa için sürekli bir tehlike oldu. İmparatorluğun doruğuna çıktığı Kanunî Sultan Süleyman döneminde (1520-1566), bu tehlike de en yüksek boyutlarına ulaştı.</span></p>

  <p class="calibre_4"><span class="calibre_1">Kanunî, 1523’te Rodos’u fethetti. Rodos, o yıla değin, Haçlıların, bunun yanı sıra da Ege denizinde hıristiyan korsanlığının bir merkeziydi; öyle olduğu için de, İstanbul, Mısır arasındaki deniz yolunda bir engel ve Suriye bakımından da bir tehdit öğesi haline gelmişti. Bu fetihle, Osmanlı donanmaları, bütün Akdeniz’i temizlediler ve, İspanya’ya değin, tüm kıyıları yağmalayabildiler. Her yıl, İstanbul’dan bir donanma yola çıkıyor, rastladığı gemilere saldırıyor, halktan insanları kaçırıyor ve eldeki buğdayı kaldırıyordu. Tehlike, İspanya için büyük oldu; çünkü İspanya’nın, Sicilya, Ponilles ve Napoli ile ilişkileri kesilecekti; bu ülkeler ise, İspanya’ya buğday sağlıyor ve hızla artan İspanyol halkına yiyecek yolluyordu. Öte yandan, Amerika ürünlerini İtalya’ya değin getirip dağıtan İspanyol ticaretinin yanı sıra, Şarlken’le II. Philippe’in malî kaynaklarının önemli bir bölümünü oluşturan Almar ve Cenovalı malî çevrelere güvence diye sunulmuş İtalya toprakları da tehlike altına girmiş oluyordu. Son olarak da, İspanya, kendi topraklarında bir başkaldırıdan ve bir Osmanlı çıkarmasından korkuyordu.</span></p>

  <p class="calibre_4"><span class="calibre_1">Kimler başkaldırabilirdi orada?</span></p>

  <p class="calibre_4"><span class="calibre_1">İspanya’da, çok sayıda</span> <span class="bold"><span class="calibre_1">Magripli</span></span> <span class="calibre_1">(morisque) vardı; hıristiyan fethinden sonra da İspanya’da kalmış müslümanların torunlarıydılar bunlar. Çoğu Kastilya’da idi. Valensia krallığında hıristiyan senyörlerin boyunduruğunda bir emekçi yığını yaşıyordu. Aragon’da, zanaatçı olarak örgütlenmiş ya da kırsal topluluklar halinde yaşayan Magriplilerin sayısı hayli fazlaydı. Asturiya’da, Biskay’da, Navarre’da, gezgin zanaatçılık ya da tacirlikle geçinenler de görülüyordu. Gırnata krallığında, bu Magripliler, zengin burjuvalar ya da küçük bahçıvanlar olarak, kendini korumasını bilmiş bir topluluktu. Dinlerinin gereğini özgürce yerine getirmesini sürdürüyorlardı. Ancak, 1499’da, hıristiyan halkın isteğine uyan katolik krallar, köklü bir özümseme politikasına giriştiler. Gırnatalı Magriplilere, Hıristiyanlığı kabul, olmadı sürgüne gönderilecekleri emri verildi. Oysa, kendilerine din özgürlüğü tanıyan 1493 tarihli teslim andlaşmasına aykırı idi bu. Kastilya’da uygulamaya geçildi. Aragon Tacının uyrukları (Aragon, Katalonya, Valensia) da, ünlü 1520-21 «Comuneros» başkaldırısında, Magriplilere zorla Hıristiyanlığı kabul ettirmişlerdi. Ne var ki, Magripliler, kilitli kapıların ardında gizlice dinlerinin gereğini uygulamayı sürdürdüler ve, Doğulu giysi, hamama gitmek ve Arapça konuşmak gibi kendilerini belli eden özellikleri korudular. Karşılaştıkları kin, Osmanlı tehlikesiyle daha da yoğunlaştı. İspanyolların yaşam koşullarında git gide artan güçlükleri de, bu yetingen ve yalın, hünerli ve zengin insanlara karşı kıskançlıklarını bileyliyordu onların. İspanyollar, halk olarak, görevli ve din adamı olarak, küstahlıkları, saldırıları, kadın kaçırmaları ile mutsuzluğa itiyorlardı Magriplileri. Magripliler ise, müslüman ülkelerle ilişkilerini sürdürüyorlardı. Daha da yoğunlaştı bu</span> <span class="calibre_1">ilişkiler: İspanya kıyıları ile Kuzey</span> <span class="calibre_1">Afrika arasında kayıklar mekik dokuyorlardı. Magripliler, başkaldırı için silah yığmakla suçlandılar; arkasından. İspanyol yönetimi, onların bireyselliklerini yok etmeye girişti: 1566’da, Doğulu biçimde giyinmek, evleri kapatmak, hamama gitmek, Arapça konuşmak yasaklandı. Gırnata, dayanamadı ayaklandı (1565). Başkaldırıyı bastıran İspanyol yönetimi, son direnişlerin de hakkından gelmiş olmak için, dağa çıkmış çetelere yardım eden Gırnata ovalarındaki Magriplileri yerlerinden etti. Ne var ki, Kastilya’da ve Endülüs’te, Sevilla ve Toledo dolaylarında, Magripliler hızla çoğalmayı, zenginleşmeyi, hıristiyanları umursamamayı sürdürdüler. Özümsenemez insanlar oldukları açıkça ortaya çıkmıştı.</span></p>

  <p class="calibre_4"><span class="calibre_1">1609’da, İspanyollar, onları topyekûn ülkeden çıkarmaya karar verdi.</span></p>

  <p class="calibre_4"><span class="calibre_1">Osmanlılar,</span> <span class="bold"><span class="calibre_1">kıta Avrupa’sında da ilerleyişlerini</span></span> <span class="calibre_1">sürdürüyorlardı. Kanunî Sultan Süleyman, 1521’de Belgrad’ı alıyor, sınırları Tuna ötesine götürüyordu. Çok geçmedi, Macarlara saldırdı. Mohaç’ta, Macar süvarisi, Türk birliklerini birçok noktada yarmış olsa da, topçu ateşi karşısında dehşete düştü. Savaş alanında yaşamını yitirenler arasında Kral II. Lajos da vardı (1526). Kanunî, Macaristan’ın merkezi Budapeşte’yi alıyordu. Avusturya ve Almanya’nın kapıları Türk istilâsına açılmıştı: 1529’da Viyana kuşatılıyor, Osmanı süvarileri Ratisbonne’a değin ilerliyordu. Kanunî, kuşatmayı kaldırmak zorunda kaldı gerçi; ancak, son kez kuşatıldığı 1683 yılına değin, Viyana ve Hıristiyanlık, belli aralıklarla tehdit edilip durdu. Önemli olduğu için ekleyelim: Balkan fethi ve Viyana’ya doğru ilerleyişi,</span> <span class="bold"><span class="calibre_1">hıristiyanlar arasındaki sınıf mücadeleleri</span></span> <span class="calibre_1">de kolaylaştırmıştır. Balkanlarda feodalite, giderek senyörlük rejimi pek sertti ve köylüler, senyörlerine karşı başkaldırıyorlardı. Hıristiyan senyörlerin yerine geçen tımar sahipleri ise, köylülerden para olarak ödenti istiyor, ama angaryaya başvurmuyorlardı. Yenilenler, kişisel sertliklere başvursa da, senyörler arasındaki boğuşmanın yerine barış getiren, düzeni sağlayıp yol kesmelere asla göz yummayan, din alanında pek hoşgörülü olup fethedilen ülkelerin kurumlarını sürdürmelerine -olabildiğince- izin veren bir rejimi tuttular. Öte yandan, baş eğmiş kimi devletler, prenslerini saklı tutup, sadece vassal olarak vergi veriyorlardı; Naxos adası, Moldavya, Valakya, Transilvanya böyleydi. Dağlık bölge halkı, uygulamada bağımsız kaldılar. Osmanlılar, ovaları ve geçitleri sıkı sıkıya ellerinde tutuyorlardı; ne var ki, yenilenler, onların yönetimini, Rodos şövalyelerine, Girit ve Mora’daki Venediklilere, Sırbistan, Romanya ve Macaristan’daki hükümdar ve senyörlerin yönetimine yeğliyorlardı. Kanunî Sultan Süleyman, I. François ile İmparator arasında denge kurarak, Avrupa’da hakemlik yapan bir kişi olarak görüldü. XVI ve XVII. yüzyıllarda, Osmanlılar olmasaydı, Habsburglar, Avrupa’da hegemonya düşlerini gerçekleştirirlerdi belki de.</span></p>

  <p class="calibre_5"><span class="calibre_1">OSMANLI FETHİNİN SINIRLARI</span></p>

  <p class="calibre_4"><span class="calibre_1">Bununla beraber, Osmanlılar, Hıristiyanlığın üstesinden gelemediler.</span></p>

  <p class="calibre_4"><span class="calibre_1">Nereden kaynaklanıyordu bu başarısızlık?</span></p>

  <p class="calibre_4"><span class="calibre_1">Başta,</span> <span class="bold"><span class="calibre_1">mesafe</span></span> <span class="calibre_1">çıkmıştı karşılarına. 1566’da, Kanunî Sultan Süleyman, Tuna’ya seksen günde ulaşabildi; arkasında, 20 ilâ 40.000 develik birlikleri vardı. Üssünden çok uzaklara gitmiş, yakılıp yıkılmış bir ülkenin bağrında, orduları bakıp beslemek, git gide olanaksız hale geliyordu. İmparatorluk, yayılışının sınırlarına varmıştı. Öte yandan, Türkler, Akdeniz’de, ne Fransızları, ne de Magriplileri -tam anlamıyla- hiçbir zaman desteklemediler. Yağma ve talanla yetindiler; böylece, bir yerde âdetlerinin kurbanı olurken, Fransız kralının duraksamalarının da kurbanı oldular. Türkler, eğer 1543’te, Fransa’da Nice’i alıp da Toulon limanında üslendikten sonra, Messina ile Napoli’ye köklü bir saldırıda bulunup bu önemli merkezleri ele geçirselerdi, Habsburg İmparatorluğunun bütün yollarını keserlerdi; yani buğday yolu, İspanyol birliklerini taşıyan kadırgaların yolu, gümüş yolunun başları tutulmuş olur ve Şarlken’in İmparatorluğu çökerdi belki de.</span></p>

  <p class="calibre_4"><span class="calibre_1">Başka savaşlar, birçok kez Osmanlıları yollarından çevirdi. Avrupa için sevinilecek olan şuydu ki,</span> <span class="bold"><span class="calibre_1">müslümanlar aralarında bölünmüşlerdi</span></span><span class="calibre_1">. 1516-18 yılları, Yavuz Selim’in Mısır Memlûklerine karşı giriştiği seferlerle geçti; süvarilere karşı güçlü bir topçuluğun sağladığı zaferler sonunda, Suriye, Filistin, Mısır fethedildi ve 1517’de Yavuz, Kahire’ye girdi, arkasından da Yemen’e el koydu. Belli aralıklarla İranlılara karşı yapılan savaşlar, İmparatorluğun doğu eyaletlerini, Ermenistan’ı, Mezopotamya’yı hedef aldı; bu arada, Osmanlıların bir gözü, İran eyaletlerinde, Azerbaycan’da, Kürdistan da, Van Gölü bölgesinde, Tebriz’de oldu. İran’la olan bu savaşlar, birer din savaşıydı aynı zamanda: Çünkü, İranlılar Şiî idiler, yani «sapkındılar; oysa Osmanlılar, ortodoks müslüman, yani Sünnî idiler, İranlılar, pek etkin bir din yayıcılığının içindeydiler. XVI. yüzyılın başlarında, Şah İsmail, Osmanlı İmparatorluğunun doğu eyaletlerinde Şiîliği yaymaya çalışıyordu.</span></p>

  <p class="calibre_4"><span class="calibre_1">Şiîlerle Sünnîler arasındaki kin dinmez durumdaydı. Her an İstanbul’daki sultan, gözünü Batı’dan doğuya çevirip, İran’a karşı savaşmak zorundaydı. Yavuz Selim, Şah İsmail’in propagandasına, Osmanlı İmparatorluğundaki 40.000 Şiînin öldürülmesi ile yanıt verdi (1513); arkadan da, 140.000 kişilik bir orduyla İran’ın üstüne yürüdü. Ateşli bir Sünnî olan Kanunî Sultan Süleyman, Şiilere, karşı 1535, 1548, 1554 yıllarında seferlere girişti. Kendisinden sonra gelenler de sürdürdüler bunu; III. Murat, Tebriz’i, Şirvan’ı ve onun Hazar denizine açılan kapılarını, Gürcistan’ı ve Luristan’ı aldığında, 1590 yılında geçici bir barış dönemi başladı. Ne var ki, 1602-1627 yılları arasında, Osmanlı Sultanları, Büyük Şah Abbas’a sefer açacaklardır; 1630-1638 yıllarında ise, IV. Murat’ı, Şah Safi’ye karşı açtığı seferlerde görüyoruz.</span></p>

  <p class="calibre_4"><span class="calibre_1">Bu savaşların sonu gelmemiştir ve Batı’nın kurtulmasına da hizmetleri dokunmuştur. Osmanlıları, çoğu kez İranlılara karşı zafere götüren topçuları olmuştur; İranlılarda ise piyade zavallı durumdaydı ve başlıca dayanakları da ok ve yay kullanan süvari idi. Ne var ki, Türkler, hiçbir zaman kesin sonuçlar elde edemediler. Burada da, yine mesafeler girmişti işin içine. Tartışması yapılan güç aşılır dağlarla dolu bölgelerde, pek dizginlenememiş yığınla küçük senyör, bağlılıklarını bir imparatordan ötekine değiştirip duruyorlardı. Osmanlılara ise, İran’la Avrupa arasında koşup durmak düşmüştür. Büyük Şah Abbas’tan başlayarak. İranlılar da topçu birliklerine kavuştular ve Şah Abbas zaferler kazandı.</span></p>

  <p class="calibre_4"><span class="calibre_1">Son olarak, Osmanlıları yollarından alıkoyan, İmparatorluktaki</span> <span class="bold"><span class="calibre_1">iktisadi bunalım</span></span><span class="calibre_1">la,</span> <span class="bold"><span class="calibre_1">Portekizlilere karşı savaş</span></span> <span class="calibre_1">oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Dönem dönem ortaya çıkan kuraklıklar, imparatorlukta, kıtlığa, açlığa, fiyat yükselişlerine, iktisadi ve sosyal bunalımlara yol açıyordu. Daha önce Avrupa için söylediklerimize benzer bir süreci burada da görüyoruz. Bu bunalımlar, Kuzey Afrika için olduğu gibi, Osmanlı İmparatorluğu bakımından da, Portekizlilerin Afrika dolaylarına yerleşmelerinin sonucu olarak şiddetlenmişe benzerler. Öyle görünüyor ki, Portekizliler,</span></span> <span class="italic"><span class="calibre_1">Afrika altını</span></span> <span class="italic"><span class="calibre_1">ile öteki Afrika ürünlerini topladılar ve</span></span> <span class="italic"><span class="calibre_1">bundan çıkan sonuç da, Magrip’e,</span></span> <span class="italic"><span class="calibre_1">Tripolitaine’e</span></span> <span class="italic"><span class="calibre_1">ve Mısır’a</span></span> <span class="italic"><span class="calibre_1">gidecek kervan ticaretiyle, Doğu Afrika kıyısıyla Arabistan arasındaki deniz ticaretinin azalışı, Müslüman Akdeniz dünyasında altının seyrekleşmesi oldu. Türklerin Portekizlilerle savaşa kalkma zorunluluğu da burdan geliyor belki.</span></span>
  </blockquote>

  <blockquote class="calibre_6">
    <span class="italic"><span class="calibre_1">Öte yandan, Kızıl Deniz ve Mezopotamya’daki fetihlerle, Süveyş ve Bassorah’a yerleşmiş olmalarının da bir sonucu olarak, Hint Okyanusunda bir güç haline gelmiş olan Osmanlı Sultanları, Portekizlilerin kurbanı Hint ve Sonda adalarındaki müslüman dünyaca işe müdahale etmeye itelendiler. Portekizlilerin bir kentini elinden aldıkları Gucerat prensi Bahadır’ın elçisi 1538’de İstanbul’a gelip destek rica eder; 1563’te Assi kralının elçisi, Portekizlilere karşı kullanılmak üzere, topçu birlikleri ister; Hindistan’dan, Sonda adalarından elçiler, hediye behiyelerle arka arkaya gelirler. Müslüman dayanışması, dinsel ilgi, kendini saydırma; Hind’den Mekke’ye gelen müslüman hacılarla dolu gemilerin yanı sıra. Hind Okyanusundan Cidde’ye baharat, Çin porselenleri, vb. getiren gemileri Portekizlilerin isteklerinden kurtarma kaygısı; Doğu Afrika kıyılarının altının, Portekizlilerin elinden çekip alma gereksinmesi; son olarak da, Türk donanması Hint Okyanusu’na açılır açılmaz, Kızıl Deniz ve İran Körfezi limanlarında ancak Afrika’nın sağlayabileceği keresteyi elde etme zorunluluğu, işte bütün bunlar Osmanlı Sultanını müdahaleye itiyordu. 1538’de Aden ele geçirildi ve Kızıl Deniz kesin olarak bir Türk gölü haline geldi. Kuzey-Batı, Hint’de bir Portekiz kilidi olan Diu’ya karşı saldırıya geçildi ve Portekizlilerce, 1538 ve 1546 yıllarında -mucize kabilinden- püskürtüldüler. 1542’de, Portekizliler, hıristiyan Habeşiştan’ı güçlükle ellerinde tutabildiler. 1551 ile 1553’te, Türkler, İran Körfezinde Portekiz kilidi olan Hürmüz’ü ele geçirmeyi deniyorlardı; Osmanlı donanması iki kez yenilgiye uğratıldı.</span></span>
  </blockquote>

  <blockquote class="calibre_6">
    <span class="italic"><span class="calibre_1">1575’ten başlayarak, para bunalımı, arkasından da II. Philippe’in Portekiz’i kendi İmparatorluğuna katması, Türklerin yüzünü Akdeniz’den başka yöne çevirmeye götürdü Akdeniz’deki donanmaları, hıristiyanları oldukları yerde tutmakla yetinip, Hint Okyanusundaki Portekizlilere karşı savaşları yoğunlaştırdılar. Altına sahip olmak amacıyla, 1585-86 yıllarında, bir Türk donanması, kıyıyı, hemen hemen bütün noktalarda, bu arada Monomotapa’nın altın madenlerinin bir limanı olan Sofala’yı ele geçirdiler. Monbasa prensi, kendisini, Osmanlı Sultanının vassali ilân etti. Öte yandan, bir başarısızlık oldu bu. 1589’da, Thome de Suza’nın donanması, Monbasa ırmağında Türk filosunu bozguna uğrattı. Mücadele Okyanuslara doğru yön değiştiriyordu; büyük politika, Okyanus boyutlarına erişiyordu. Ne var ki, tehdit, böylece biçim değiştirerek Avrupa’dan da uzaklaşıyordu.</span></span>
  </blockquote>

  <p class="calibre_5"><span class="calibre_1">OSMANLILARIN DURAKLAMA VE GERİLEME YILLARI</span></p>

  <p class="calibre_4"><span class="calibre_1">Kanunî Sultan Süleyman’dan sonra, XVI. yüzyılın sonlarıyla XVII. yüzyılda daha da belirginleşen bir duraklamanın ilk işaretleri ortaya çıkar; onu, karşı konulmaz bir gerileme izleyecektir.</span></p>

  <p class="calibre_4"><span class="calibre_1">Nedir nedenleri bunun?</span></p>

  <p class="calibre_4"><span class="calibre_1">İlk göze çarpanlardan biri,</span> <span class="bold"><span class="calibre_1">müslüman ailesinin yapısı, çok-karılılığın</span></span> <span class="calibre_1">ve</span> <span class="bold"><span class="calibre_1">haremin varlığı.</span></span> <span class="calibre_1">Aynı babadan ve farklı analardan olan oğullar arasında tahta mirasçılık hakkı belirgin değildi. Kendi oğullarını mirasçı kılabilmek amacıyla, tahttaki sultanın fikrini çelebilmek uğrunda yapılan entrikaların kaynağı bu; ve yine bu nedenledir ki, oğul haremde yetiştirilirken, tembelliği ve zaafları gıdıklanırken etki altına da alınmış oluyordu. Üstünde bu denli durulan oğul, bir kez tahta geçip de sultan olunca, artık kadınların, harem ağalarının, vezirlerin oyuncağı oluyordu. Tahtta onun kadar hakkı olan kardeşleri, bu kararı her zaman kabul etmiyorlardı; başkaldırıyor ve bu da iç savaşlara yol açıyordu. Böylesi çekişmeler, örneğin II. Selim tahta çıkmadan, daha babası Kanunî Sultan Süleyman yaşarken patlak vermişti. Kardeşlerin mutlaka ortadan kaldırılması ise kuraldı: III. Murat, beş kardeşini boğdurdu; III. Mehmet, on dokuz kardeşinin kanına girdi.</span></p>

  <p class="calibre_4"><span class="bold"><span class="calibre_1">Sultanların yeteneksizliği</span></span> <span class="calibre_1">de gerileme nedenlerinden biri idi.</span></p>

  <p class="calibre_4"><span class="calibre_1">Gerçekten, aslında bir Rus olan annesi Hürrem Sultanın entrikalarıyla, kendisinden daha yetenekli kardeşlerini saf dışı ederek tahta çıkan -«sarhoş» diye adlandırılan- II. Selim (1566-1574), günlerini, sarayın derinliklerinde kafayı çekmekle geçiriyordu. Bereket versin, çevresinde babasının seçtiği yardımcıları vardı; onlardan yararlandı. Ondan sonra, birçok sultan, çocuk olarak tahta geldiler. I. Ahmet (1604-1617)’le II. Osman (1618-1621), iktidara geldiklerinde, 14 yaşında idiler; IV. Murat (1623-1640) 12, IV. Mehmet (1648-1687) 7 yaşındaydılar. Öyle olunca, naiplik işin içine giriyor ve kadınların büyük rol oynadığı bu durumlar karışıklığa yol açıyordu. Ayrıca, bütün bu sultanlar, kadın delisi idiler; genç yaşta içkiye düşüyorlardı, giderek dikkat, karar ve eylemlerinde yeteneksiz hale geliyorlardı. III. Murat, tam 102 kez baba oldu, sonra da sar’aya tutuldu; I. İbrahim, cinsel saplantılar içindeydi ve düpedüz deliydi, sonunda da boğularak öldürüldü. Son olarak, bu sultanlar, çoğu kez yeteneksizdiler: Sarayın bir köşesine çekilip, uyruklarından uzakta yaşıyorlardı; hiçbir işe el sürmüyorlar, vezirlerin toplantısına başkanlık etmiyor, yakınmacıların yanlarına yaklaşmalarına izin vermiyor, bizzat adalet dağıtmıyor, ne vezirleri ne de öteki yöneticileri denetlemiyorlardı. Özellikle hiç savaş yapmaz olmuşlardı. Kanunî Sultan Süleyman’dan sonra, orduların başına geçen üç sultan görüyoruz: III. Mehmet, Karasztes seferine çıktı, II Osman da Hotin seferine; sadece IV. Murat gerçekten bir savaş adamı oldu. Ancak zaferler kazanmış sultanın saygınlığı vardı; ortada zaferler de olmayınca, yeniçeriler, sultanları umursamaz oldular. 1621’de yeniçeriler, pintiliğinden yakındıkları, ama asıl önemlisi, orduda kimi değişikliklere gitmesi olasılığından ürktükleri II. Osman’ı tahtından indirip öldürerek, yerine bir zavallıyı, Mustafa’yı geçirdiler. Sultanın uyrukları, ilk kez bir sultanı öldürmüş oluyorlardı. O tarihe değin, yeniçeriler, hanedandan birinin işareti üzerine ve onun adına ayaklanırlardı. Şimdi ise, anlaşılıyordu ki, askerler ve ulema, hanedanı kuran Osman’ın kanına olan saygıyı yitirmişlerdi.</span></p>

  <p class="calibre_4"><span class="calibre_1">Sultanların zayıflığı, Osmanlı İmparatorluğu için, bir Avrupa monarşisinin başına kötü bir kralın geçmesinden çok daha tehlikeli idi. Niçin? Gerçeği söylemek gerekirse, devlet bir aileydi, ya da daha çok Osman’ın ailesinden biri idi ve ordunun temsilcisi idi. Doğuda aile, Avrupa’daki aile gibi, kişisel ve sürekli bir varlığı olan bir gerçeklik değildir. Ailenin adı bile yoktur; kişiler, sadece ön adlarıyla bilinirler ve filânın oğludurlar. Aile geçicidir; baba için ortaya çıkmıştır ve, onun ölümüyle de dağılır. Sultan ortadan kalkınca, her şey de yok olur; sultan güçsüzse, her şey dağılmaya başlar. Böylece, Osmanlı İmparatorluğu da ağır ağır çözüldü.</span></p>

  <p class="calibre_4"><span class="bold"><span class="calibre_1">Büyük vezirlerin de değeri düşmüştü</span></span><span class="calibre_1">. Bunlar, harem ağalarının ve kadınların etkisiyle atanıyor, her türlü entrikayla karşı karşıya bulunuyor; ve İmparatorluğun yönetimi, uygulamada harem ağaları, köleler ve zencilerce yerine getiriliyordu böylece.</span> <span class="bold"><span class="calibre_1">Maliye de yağmalanmaya başlandı</span></span><span class="calibre_1">; öyle olunca da, halkı vergilerle ezmek gerekti: Her ev başına 40 ya da 50 akçe almak yerine, şimdi nüfus başına 250 akçe alınıyor; dolaylı vergi olarak 40 akçe yerine, 300; koyun başına yarım akçe yerine, 7 ya da 8 akçe... (1632). Vergiler yetersiz hale geldiler; öyle olunca da, paranın değeri düşürüldü, İmparatorluk mülkleri devredilmeye, kamuya ait ne varsa onlar satılmaya başlandı.</span> <span class="bold"><span class="calibre_1">Görevlerin parayla satılması</span></span> <span class="calibre_1">usulü girdi İmparatorluğa: Yeniçerilerle ilgili görevler satılır oldu ve IV. Murat döneminde, Yeniçerilerin hıristiyanlar arasından toplanması usulü terkedildi. Osmanlılar, hiç kan vergisi almadılar. Zanaatçı ve dükkâncılardan, sağladığı ayrıcalıklara bakıp yeniçerilerle ilgili görevleri satın alanlar görüldü. Yeniçerilerin sayısı 12.000 iken, 46.000’c çıktı. Ancak, asker giysisindeki bu sivillerden çoğu için, savaş bir felâketti; savaştan önce orduyu terkediyor ya da düşmandan kaçıyorlardı. Yeniçeriler, disiplinsiz ve kafa tutan bir yığıntı idi artık.</span></p>

  <p class="calibre_4"><span class="calibre_1">Medreselerdeki, yani üniversitelerdeki rütbeler satılmaya başlandı ve, satış fırsatlarını arttırmak için de, imamlar, kadılar, öğreticiler, yaşamboyu atanacak yerde, gerekçe gösterilmeden azledilir oldular. İnceleme çabası ve meslekî bilinç azaldı.</span></p>

  <p class="calibre_4"><span class="calibre_1">1582 yılından başlayarak, tımarlar satılığa çıkarıldı, ya da para karşılığında, haremağalarına, siyahilere, cücelere, delilere, kadınlara dağıtıldı. Yöneticiler, vezirler de satın aldılar bunlardan: kendilerine tımar verilmesi için baskı yaptılar ya da zorbalıkla el koydular. «Çiftlik» adı verilen böylesi senyörlük mülkleri büyük bir yekûna ulaştı ve, sultanın onları geri almaması için, vakıf haline getirildiler; ne var ki, gelirlerinden yararlanma sürüyordu. Böylece, disiplini olmayan bir feodalite boy atıp büyüdü ve ordu mevcudu düştü. Önceleri. Rumeli 70-80.000, Arnavutluk 30.000, Diyarbakır ve Kurdistan 20.000, Erzurum 20.000 süvari çıkarıyordu; şimdiyse (1632), her birinden olsa olsa 7-8.000 süvari geliyordu ve, çoğu da bunların, köle, ücretli asker ve düzmece askerdi.</span></p>

  <p class="calibre_4"><span class="calibre_1">İmparatorluğa</span> <span class="bold"><span class="calibre_1">anarşi</span></span> <span class="calibre_1">girdi: İstanbul’da, Yeniçeriler, Sipahiler, esnaf kuruluşları, ulema, sultanların küçük yaşta olmalarından yararlanıp iktidar kavgasına giriştiler. Askerler yağmalıyor, adam öldürüyor ve yangın çıkarıyorlardı. Sultanın, haremağalarının ve kölelerin yandaşlarıyla, öteki taraflar arasında anlaşmalar yapılıyordu.</span></p>

  <p class="calibre_4"><span class="calibre_1">Bir entrika ve çürüme ortamıydı bu.</span></p>

  <p class="calibre_4"><span class="calibre_1">Yöneticiler de başkaldırmaya başladılar, ya da sadece emirleri ciddiye almıyorlardı. Büyük mülklerin sahibi, eyaletleri ellerinde tutan kimseler olarak kanunsuz vergi salıyorlardı. Osmanlıların, yeniçeri yapmak amacıyla, en dinç ve en atılgan çocukları almayı artık bırakmasından sonra, ya da terkettikleri ölçüde haydutluk yayıldı. Türkler, dağ köylerine, başında bir hıristiyanın olduğu bir milis ayırmak zorunda kaldılar; ve Mora’da, Yunan adalarında, belediyelerin ve bir tür eyalet kurullarının oluşmasına razı oldular ister istemez. Bir Yunan, bir hıristiyan rönesansı gibiydi bütün bunlar.</span></p>

  <p class="calibre_4"><span class="calibre_1">Gerçi, zaman zaman, 1632-1640 yılları arasında IV. Murat gibi sert ve gözüpek bir sultan; Arnavut kökenli Köprülüler’de olduğu gibi yetenekli ve derleyip toparlayıcı bir büyük vezir, iş başına gelip, vezirlerin, defterdarların, yöneticilerin, kadıların, yeniçerilerin kellesini uçurdu, başkaldıran eyaletleri yola getirdi, hakkı olmadan adını yazdırmış yeniçeri ve sipahileri görevden attı, fief listelerini gözden geçirip yargıçların ve sorumluların rüşvetçiliğine karşı savaş açtı, İmparatorluk gelirleriyle ordu mevcudunu arttırdı, zaferler kazandı ya da başarısızlıkları sınırladı.</span></p>

  <p class="calibre_4"><span class="calibre_1">Sonra? Sonra, her şey kaldığı yerden başladı.</span></p>

  <p class="calibre_4"><span class="calibre_1">Böylece, Osmanlıların ilerleyişi yavaşladı, giderek durdu. Kandiye’yi ele geçirmek için yirmi yıl uğraştılar (1669). Avrupa’nın başında terör estirmişlerdi; ne var ki, sonuçta XVII. yüzyılda, Hıristiyanlıkla aralarında -güçlükle de olsa- bir</span> <span class="bold"><span class="calibre_1">denge</span></span> <span class="calibre_1">kurulup yerleşti. Bu duraklama, Türklerin teknik gerilemesine de yol açtı. Artık, kendilerine zafer sağlayacak zanaatçılar, toplar, savaş esirleri ve ganimet yoktu ellerine. Avrupa teknisyenlerini İmparatorluğa getirip sokuyorlardı. Müslüman uygarlıkla hıristiyan uygarlık, aralarında birleşip, birbirlerinin içinde erimeden, yüzyüze bakar hale gelmişlerdi. Son olarak, gün geldi Türklerin gerileyişi, apaçık ortaya çıktı. 1683’te, Viyana önündeki başarısızlıklarından sonra, ciddî yenilgiler sökün etti ve, 1699’da,</span> <span class="bold"><span class="calibre_1">Karlofça Andlaşması</span></span><span class="calibre_1">yla, Osmanlılar, Macaristan’ı, Slavonya’yı ve Transilvanya’yı terketmek zorunda kaldılar.</span></p>

  <p class="calibre_4"><span class="calibre_1">Magriplilerin İspanya’dan sürülüp çıkarılmalarının sonucu olarak, İslâmın batıdaki geri çekilişinden sonra, doğudaki çekilişi de başlamıştı.</span></p>

  <p class="calibre_5"><span class="calibre_1">KLÂSİK OSMANLI KÜLTÜRÜ</span></p>

  <p class="calibre_4"><span class="calibre_1">«Osmanlı İmparatorluğunun altın çağı», ya da «</span><span class="bold"><span class="calibre_1">Kanunî devri</span></span><span class="calibre_1">» denilen şey, yalnız siyasal ve askerî başarılar dönemi değil, edebiyat ve özellikle de sanatta olağanüstü bir</span> <span class="calibre_1">yaratıcılık dönemi. Bu parlaklık, büyük ölçüde Kanuninin kişiliğine bağlı: Kendisi de şair olan bu büyük sultan, edebiyatçı ve sanatçıları yüreklendirmesiyle de ünlü; ne var ki, üç kıtaya yayılan fetihlerin zenginleştirdiği mali kaynaklar da böyle bir eylemi kolaylaştırdı. Sultan ve çevresinin «bilim ve sanat koruyuculuğu», Osmanlı edebiyat ve sanatının devlerini yetiştirdi. Hemen hatırlatalım: Sinan, dehâsını bu dönemde ortaya koydu. Bu olağanüstü atılım, Kanuniden sonra yavaşladı ve mimarlıkta. XVII. yüzyıl boyunca atılım sürerse de, daha önceki yüzyılın yoğunluğunu taşımaz. Şundan ileri gelse gerek bu: XVII. yüzyıl sultanları, I. Ahmet bir yana, düşünsel konulara pek meraklı değillerdi ve kendilerini, her şeyden önce maddî zevklere adamışlardı. Ancak, hemen eklemeliyiz: Osmanlı İmparatorluğunun o yüzyılda artık parlak askerî başarıları da yoktur; fetihler dönemi sona ermiş, iktisadî ve malî güçlükler başlamıştır; olağanüstü giderlere ayrılacak para yoktur; nadir istisnaların dışında, «bilim ve sanat koruyuculuğu»nun kaynağı da kurumuştur ve onunla beraber, hemen her alanda büyük eserlerin ortaya çıkışı seyrekleşmiştir.</span></p>

  <p class="calibre_4"><span class="calibre_1">Şunu da söylemeli: XVII. yüzyılda olduğu gibi, XVI. yüzyılda da, dikkati çeken, kimi parlak adlar bir yana,</span> <span class="bold"><span class="calibre_1">düşünsel yeniliğin</span></span> <span class="calibre_1">olmayışıdır. Nedeni ne acaba? Bu eksikliği, düzenin kendisinden gelen nedenler bir yana, Araplardan ve İranlılardan alınan öğretim sistemi ile, edebî geleneklerin gücünde aramalı. Müderrislerin biçimci öğretimi, konu olarak ilahiyatta gelip karar kılmıştı ve bu alanda yeni bir tavır almaya gerek duymuyordu; felsefe ise, bu gereği hiç duymuyordu. Bunun sonucu olarak da yapılan genellikle şu oldu: Eski eserleri alıp, onlara hemen hiçbir yenilik katmadan yorumlamak. Edebiyat da, geçmiş yüzyılların büyük ustalarını izledi; Arap ve İran sözlüğünün etkisine girerek, gelenekselleşmiş bir yığın deyim ve imgeyle doldu ve giderek arabizm ve persanizmle yüklü, içinde türkçenin pek az yer tuttuğu ve ancak çok okumuşların anlayabileceği bir şiir dili çıktı ortaya. Bununla beraber, XVI ve XVII. yüzyılların Osmanlı edebiyatçıları, bu dille, biçimde ve içerikte, yetkin ürünler ortaya koymasını bildiler.</span></p>

  <p class="calibre_4"><span class="calibre_1">XVI ve XVII. yüzyıllar, Osmanlı edebiyatında «klasisizm» yüzyıllarıdır.</span></p>

  <p class="calibre_4"><span class="calibre_1">Bu saptamalara şunları da eklemeli:</span> <span class="bold"><span class="calibre_1">Edebî eserlerin yayımı pek sınırlı</span></span> <span class="bold"><span class="calibre_1">kalıyordu</span></span><span class="calibre_1">, çünkü sadece el yazmalarıydı kullanılan; İmparatorlukta basılan ilk Türk eseri 1729 tarihlidir. Öyle olunca, edebî ve bilimsel kültürün yayılması zorlaşıyor, giderek dar bir çevrenin dışına çıkamıyordu. Bereket belleklere; kitabın erişemediği yerlere o götürüyordu götüreceğini. Öte yandan, bu dönem boyunca, İstanbul, İmparatorluğun düşün ve sanat merkeziydi: Şairler, yazarlar ve sanatçılar, Osmanlı dünyasının her yanından oraya akıyorlardı ve, özellikle Kanunî Sultan Süleyman döneminde, kendilerini koruyacak olanları buluyor, konaklarda, tekkelerde yaşamlarını sürdürüyorlardı; kahvenin İmparatorluğa girmesiyle</span> <span class="bold"><span class="calibre_1">kahvehaneler</span></span> <span class="calibre_1">İstanbul’un başlıca edebî çevreleri olup çıktılar; pek sık uğranılan yerler olarak, Galata meyhanelerini de unutmayalım!</span></p>

  <p class="calibre_4"><span class="calibre_1">Osmanlılarda, iki edebî tür özellikle gözde oldu:</span> <span class="bold"><span class="calibre_1">Şiir ve tarih</span></span><span class="calibre_1">. Her ikisi de, yazara, yapma ve karmaşık bir dilde de olsa, büyük hünerlerin kapısını açıyordu. Şiirde gözde biçimler ise gazelle kasideydi; seyrek olarak da, mersiye ile mesnevi Kanunî döneminin şiirde en büyük adları Fuzulî ile Baki oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Ne var ki, Bağdat’ta doğup ölen (?-1556), özellikle</span></span> <span class="calibre_1">Leylâ ile</span> <span class="calibre_1">Mecnun</span><span class="italic"><span class="calibre_1">un</span></span> <span class="italic"><span class="calibre_1">dev şairi</span></span> <span class="italic"><span class="bold"><span class="calibre_1">Fuzulî</span></span></span><span class="italic"><span class="calibre_1">, sultandan yardım görse de İstanbul’a hiç gelmedi; bununla beraber, ünü, pek haklı olarak, yalnız Osmanlı dünyasının da değil, bütün Türk dünyasının, o yüzyılda ve ondan sonraki yüzyıllarda her köşesine ulaştı. Buna karşılık</span></span> <span class="italic"><span class="bold"><span class="calibre_1">Baki</span></span></span> <span class="italic"><span class="calibre_1">(1526-1600), tam bir İstanbulludur. Bir müezzinin oğlu olarak alçakgönüllü bir aileden de gelse, öğrenimini sürdürüp, önce şair Zatî’nin, arkasından da zaferle biten bir İran seferini vesile yapıp Kanunî’ye sunduğu bir kaside ile sultanın dikkatini çekti. Pek kültürlü, edebî dili de olanca inceliğiyle kullanmasını bilen Bakî, döneminin yıldızı, «sultanüş şuara» oldu.</span></span> <span class="italic"><span class="calibre_1">Şiirinde, kimi mistik duygulara yer vermiş de olsa, aslında maddî dünyanın zevkleriyle doludur söyledikleri. Kanunî’nin ölümünde yazdığı mersiye ise, Türk edebiyatında başlı başına bir anıttır.</span></span>
  </blockquote>

  <blockquote class="calibre_6">
    <span class="italic"><span class="calibre_1">XVI. yüzyılın öteki şairlerinin edebî değerleri biraz gölgede kalır: Bunlar arasında, yaşam zevklerinin yüceltildiği</span></span> <span class="calibre_1">İşretname’</span><span class="italic"><span class="calibre_1">nin</span></span> <span class="italic"><span class="calibre_1">yazarı Revanî (ölümü 1523’te); Zatî (ölümü 1546 da) ile -Bakî’nin rakibi- Hayalî (ölümü 1556’da), yine de anılmaya değer.</span></span>
  </blockquote>

  <blockquote class="calibre_6">
    <span class="italic"><span class="calibre_1">XVII. yüzyılda, şairler, aynı edebî geleneği, kişiliklerini -belki- daha da ortaya koyarak sürdürdüler. En önde gelenler de şunlar oldu: Cinsel zevkle mistik eğilimlerin içiçe bulunduğu gazelleriyle ünlü ve Bakî’yi sürdüren bir kişi olarak tanınan</span></span> <span class="italic"><span class="bold"><span class="calibre_1">Şeyhül islâm Yahya</span></span></span> <span class="italic"><span class="calibre_1">(ölümü 1643’te); keskin zekâsı, kimseyi umursamayan acı diliyle ünlü Nefi (ölümü 1635’te). Yönetimin önde gelen kişilerine yergisinin oklarını birçok kez fırlatıp saplayan, söylediklerini de geri almayan</span></span> <span class="italic"><span class="bold"><span class="calibre_1">Nefî</span></span></span><span class="italic"><span class="calibre_1">, bu onurlu şair, IV. Murad’ın emriyle ölüme mahkûm edildi. Eleştirilerini rahatça dile getirdiği kasidenin, zamanındaki en büyük yazarı odur. XVII. yüzyılın son büyük şairi</span></span> <span class="italic"><span class="bold"><span class="calibre_1">Nabi</span></span></span> <span class="italic"><span class="calibre_1">(ölümü 1712’de)dir. Sadrazam Kara Mustafa Paşa’nın dostu olan Nabi, İran geleneğine en çok bağlı şair oldu.</span></span>
  </blockquote>

  <blockquote class="calibre_6">
    <span class="italic"><span class="calibre_1">Şiirde tutuculuk, giderek öğütçülük de onunla başlar.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Nesir de gözdeydi, özellikle de tarihçilik. Yazarlar, genellikle önemli olaylara ve Osmanlı hükümdarlarının büyüklüğüne yer verdiler; böylece, asıl anlamıyla tarihçilikten çok, bir tür resmî tarihçilikti söz konusu olan. Bu türün XVI. yüzyılda başlıca temsilcileri şunlar oldu: Bir asker ailesinden gelen</span> <span class="bold"><span class="calibre_1">Kemal Paşazade</span></span> <span class="calibre_1">(ölümü 1535), kişilerin ve olayların edebiyata bahane olduğu, abartma ve Doğulu söz sanatıyla dolu</span> <span class="italic"><span class="calibre_1">Tevarih-i Al-i Osman</span></span> <span class="calibre_1">(Osmanlı Hanedanı Tarihi)’ı yazdı; bir dönmenin oğlu olan Sa’di, I. Selim onuruna</span> <span class="italic"><span class="calibre_1">Selimname’yi</span></span> <span class="calibre_1">kaleme aldı; şeyhülislâm ve müderris</span> <span class="bold"><span class="calibre_1">Cemali</span></span> <span class="calibre_1">(ölümü 1550), eski kronikçilere lâyık bir ad oldu;</span> <span class="bold"><span class="calibre_1">Lütfi</span></span> <span class="calibre_1">(ölümü 1569),</span> <span class="italic"><span class="calibre_1">Asafname’sinde,</span></span> <span class="calibre_1">yavan bir dille büyük vezirin görevlerine eğildi; İran kökenli, ama İstanbul’da III. Murat’ın eğiticisi olan</span> <span class="bold"><span class="calibre_1">Sadeddin</span></span><span class="calibre_1">’in (ölümü 1599) kaleme aldığı</span> <span class="italic"><span class="calibre_1">Tac üt Tevarih</span></span> <span class="calibre_1">(Tarihlerin Tacı), içinde Arapça ve Farsçanın harmanlandığı pek süslü bir dille de yazılmış olsa, dönemin belli başlı edebî anıtlarından biridir. XVII. yüzyılda ise, tarihçilikte akla ilk gelenlerden biri, IV. Murat’ın danışmanı ve ünlü</span> <span class="italic"><span class="calibre_1">Risale’nin</span></span> <span class="calibre_1">yazarı -1650’ye doğru ölen-</span> <span class="bold"><span class="calibre_1">Koçi Bey</span></span><span class="calibre_1">; (1600’de ölen) İstanbul’da ve eyaletlerde çeşitli görevlerde de bulunmuş olan</span> <span class="bold"><span class="calibre_1">Âlî</span></span><span class="calibre_1">,</span> <span class="italic"><span class="calibre_1">Künh ül-ahbar</span></span> <span class="calibre_1">(Olayların Özü) adlı eseriyle ünlü: Bir tür genel tarih olan bu eser, özellikle XVI. yüzyılı tanımada yararlı; çünkü yazar, hem belgelere dayanıyor, hem gerçeklere -olabildiğince- bağlı kalıyor, hattâ belli bir eleştiri anlayışıyla hareket ediyor. Ali’nin girişimini, kendisinden sonra iki büyük tarihçi sürdürdü: (1691’de ölen)</span> <span class="bold"><span class="calibre_1">Hazerfen</span></span><span class="calibre_1">, derin bilgili bir kişiydi ve özellikle</span> <span class="italic"><span class="calibre_1">Binbir Gece’yi</span></span> <span class="calibre_1">çeviren ünlü Fransız doğubilimcisi Antoine Galland’la ilişkisi vardı; yazdığı evrensel tarihte, Osmanlı tarihçiliğinde ilk kez olmak üzere, Eski Yunan, Roma ve Bizans tarihine yer verdi. 1716’da ölen</span> <span class="bold"><span class="calibre_1">Naima</span></span> <span class="calibre_1">ise, kuşkusuz en büyük Osmanlı tarihçisidir. XVII. yüzyılın ikinci yarısında yaratılan vakanüvislik makamına ilk gelen o oldu. Yazdığı tarih, olayların ve insanların tartışıldığı ilk örnektir ve, sonunda da, Osmanlı İmparatorluğunda reform gereği üzerinde durur. Öteki tarihçiler, İbrahim Peçevî, Selâniki, Fındıklılı Mehmet Ağa, Solakzade, ikinci sırada yer alırlar, ama yine de ilginçtirler.</span></p>

  <p class="calibre_4"><span class="calibre_1">Şiirle tarihin dışında, öteki türlerde de önemli eserler yazıldı. XVI. yüzyılda, Osmanlıların Avrupa’da, Kuzey Afrika’da ve Doğu’da ilerleyişleri,</span> <span class="bold"><span class="calibre_1">coğrafya</span></span> <span class="calibre_1">konusundaki eserlere özel bir ilgi uyandırdı: Kazwinî’nin, İbn al-Vardî ile Ebu’l-Feda’nın arapça eserleriyle, Ali Ekber Hitayî’nin Çin’e yaptığı yolculuğu anlatan farsça eseri türkçeye çevrildi. Ne var ki, asıl Türkler, coğrafya üstüne kitaplar yazdılar ve, İtalyan ya da Portekiz deniz haritalarından yararlanarak, haritalar yaptılar. Böylece</span> <span class="bold"><span class="calibre_1">Piri Reis</span></span> <span class="calibre_1">(ölümü 1554), Akdeniz üstüne dikkat çekici bir çalışma olan</span> <span class="italic"><span class="calibre_1">Kitab al-Bahriye’yi</span></span> <span class="calibre_1">(Deniz Üstüne Kitap) ve</span> <span class="bold"><span class="calibre_1">Seydî Ali</span></span> <span class="calibre_1">(ölümü 1562), deniz astronomisi ve Portekizlilerle savaşmak için yakından tanıdığı Hint denizleriyle ilgili olarak</span> <span class="italic"><span class="calibre_1">Muhit’i</span></span> <span class="calibre_1">(Okyanus) yazar; onun, bunun dışında, Hindistan’dan İstanbul’a dönüşünün öyküsü olan bir başka önemli eseri daha vardır:</span> <span class="italic"><span class="calibre_1">Mifat ül-Memalik</span></span> <span class="calibre_1">(Ülkelerin Aynası). Bir başka coğrafyacı,</span> <span class="bold"><span class="calibre_1">Macar Ali Reis</span></span><span class="calibre_1">, Akdeniz dünyasının atlasını yapar. Avrupalı bir eserden alınan ve</span> <span class="italic"><span class="calibre_1">Tarih-i Hind-i Garbi</span></span> <span class="calibre_1">(Batı Hint Tarihi) adıyla yayınlanan bir çeviri, 1582’de yayınlanır. Bu eserde, yeni bir bilime ve yeni ülkelere doğru belli bir düşünsel açılış çabasını görürüz.</span></p>

  <p class="calibre_4"><span class="calibre_1">XVII. yüzyılda, geleneksel edebiyatın dışına çıkan iki önemli yazar ortaya çıkar: Kâtip Çelebi ile Evliya Çelebi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Hacı Kalfa diye de</span></span> <span class="italic"><span class="calibre_1">anılan</span></span> <span class="italic"><span class="bold"><span class="calibre_1">Kâtip Çelebi</span></span></span> <span class="italic"><span class="calibre_1">(1609-1656),</span></span> <span class="italic"><span class="calibre_1">çeşitli konularda yazdı. Maliyede basit bir görevli olan bu</span></span> <span class="italic"><span class="calibre_1">büyük zekâ, hemen bütün düşünsel konularda -derinliğine- bir bilgi edindi: bilime olan merakı bakımından ise, yüzyılında tektir. Yığınla eserinin içinde özellikle şunlar dikkatimizi çekiyor:</span></span> <span class="calibre_1">Keşf ül Zünün</span> <span class="italic"><span class="calibre_1">(Düşüncelerin Keşfi), adlı kitabı, arapçadai, farsçada ve türkçede yazılmış 1500’den fazla eseri içeren bir tür bibliyografya sözlüğü ve başında da arapça bir giriş var.</span></span> <span class="calibre_1">Cihan-nüması</span> <span class="italic"><span class="calibre_1">(Dünyanın Yüzü), Asya’yı çizer;</span></span> <span class="calibre_1">Tuhfet ül Kiban</span> <span class="italic"><span class="calibre_1">(Büyüklerin Armağanı). Kanuni Sultan Süleyman dönemindeki deniz savaşlarının bir tarihidir; bir dönmenin de yardımıyla, Mercator’la Hondius’un</span></span> <span class="calibre_1">Atlas Minor</span><span class="italic"><span class="calibre_1">unu çevirdi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Kâtip Çelebi, her şeyden önce bir ansiklopedicidir.</span></span>
  </blockquote>

  <blockquote class="calibre_6">
    <span class="italic"><span class="bold"><span class="calibre_1">Evliya Çelebi</span></span></span> <span class="italic"><span class="calibre_1">(1611-ölümü 1684’e doğru), sarayda görevli birinin oğluydu; pek ciddî bir eğitim gördü ise de, ilk otuz yılını dikkat çekici herhangi bir şey yapmadan geçirdi; sonra, ileride büyük vezir olacak Melek Ahmet Paşa’ya bağlandı ve durup dinlenmeden yolculuk yaptı; Osmanlı İmparatorluğunda ve kimi yabancı ülkelerde yaptığı bu yolculuklardan</span></span> <span class="calibre_1">Seyahatname</span> <span class="italic"><span class="calibre_1">adıyla bilinen 10 ciltlik bir eser kaldı arkaya. Bu kitaba, zamanında, hele hele haremdeki kadınlarca, oyalanma için okunan bir eser gözüyle bakılmıştır. Bu görüş, sonraki yıllarda da sürdü, ve bugün de, Evliya Çelebi'yi hoş vakit geçirmek için okuyan yığınla insan vardır. Gerçekten Çelebi, sık sık imgelemi sokar araya ve kimi zaman, daha ileri gidip, görmediği ülkeleri de görmüşçesine anlatır. Ne var ki, eserinde, gerçeği gerçek olmayandan ayırmak mümkündür; gerçek olarak arkaya kalanın ise baha biçilmez bir belgesel değeri vardır. Örneğin, Seyahatnamenin ilk cildinin konusu olan İstanbul için anlattıkları, XVII. yüzyılda Osmanlı devlet merkezi için ilk elden bir kaynaktır. Şunu da ekleyelim: Evliya Çelebi, devrindeki öteki büyük yazarların tersine, alabildiğine yalın dille yazdı; kimi zaman, renkli yerel deyimler bile kullandı anlatırken.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Her şeye karşın belli bir değer taşıyan yüksek düzeyde edebiyatın yanı sıra, geçmişteki Türk geleneğini sürdüren bir başka edebiyat vardı ki, iki görünüm altında ortaya çıkıyordu:</span> <span class="bold"><span class="calibre_1">Dinsel nitelikte edebiyat</span></span> <span class="calibre_1">ve</span> <span class="bold"><span class="calibre_1">halk edebiyatı.</span></span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Halkın okuma yazması az katlarında yayılmış dinsel esinli edebiyat, yüksek zümre edebiyatından, önce kullandığı dil bakımından ayrılıyor: Bu dilde, arapça ve farsçadan alınmış çok az kalıp ve deyim vardır; kodları her şeyden önce mistiktir ve XIII ve XIV. yüzyıllarda Yunus Emre’nin işlediği türü alıp kullanır; hece veznine ve halk edebiyatının kendine özgü biçimlerin dayanan bu tür, özellikle tarikat ve derviş çevrelerince kabul edildi; bu türde, eski Türk Şamanizminin kalmalarına Ortodoks olmayan bir islâm anlayışı gelip karışır. Bu dinsel edebiyat, «ermişlerin yaşamları»nda, olağanüstü konuları işleyen öykülerde de belirtir kendini; Anadolu’nun eski canlıcı (animist) âdetleri, doğumdan ölüme, insan eylemlerine katılır, eşlik eder.</span></span>
  </blockquote>

  <blockquote class="calibre_6">
    <span class="italic"><span class="calibre_1">Gerçek anlamıyla halk edebiyatının ise, açıkça ulusal bir niteliği vardı; çünkü, türkçeyi asıl kullanan oydu ve daha önce kaç kuşağın kullanmış olduğu Türklere özgü şiir biçimlerine o başvuruyordu; yeğlediği de yedi ya da onbir heceli mısralardı. En yaygın tür de mani ile türkü idi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Halk edebiyatı destana da yer ayırdı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Bu halk şiiri, pek seyrek olarak dinsel esine yer verdi. Avama hitap eden bir tür olarak görüldüğü için, okumuş-yazmış kişilerce ve yüksek zümre edebiyatınca horlandı, giderek bu iki çevrenin şairi arasında bir kopuş ortaya çıktı. Ancak,</span></span> <span class="italic"><span class="calibre_1">XIX. yüzyılın sonlarında, Türk milliyetçiliğinin doğmasıyladır ki, Osmanlı edebiyatçıları, halk edebiyatının konu ve biçimlerine yaklaşacak ve Arap ve Iran kültüründen bağımsız gelişmiş bir ulusal edebiyatı arayıp bulmak isteyeceklerdir onda.</span></span>
  </blockquote>

  <blockquote class="calibre_6">
    <span class="italic"><span class="calibre_1">Son olarak, halkın dehası, bir başka türde, tiyatroda kendini ortaya koydu. Çoğu kez gülünç olana yer veren bir tülûat tiyatrosunda, oyuncular, günlük yaşam ve olaylardan, çeşitli sosyal sınıflar arasındaki ilişkilerden çıkarıyorlardı konularını. Türklerde, tiyatronun iki türü gözde oldu: Orta oyunu ve özellikle de Karagöz. Karagöz, yalnız İstanbul’da ve Anadolu’da değil. Akdeniz havzasındaki bütün Osmanlı ülkelerinde büyük başarı kazandı; özellikle Ramazan gecelerinde, halkın başlıca eğince araçlarından biri oydu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Bilim alanında, sözünü ettiğimiz coğrafya hakkındaki eserlerin dışında, ilgi, XVI ve XVII. yüzyıllarda, astronomiyede gösteriliyor. Ne var ki, bu konuda yapılan, daha çok arapçadan çevirilerdir; bununla beraber, İstanbul’da, 1576’da, 111. Murat’ın emri üzerine, bir gözlemevi yapımına başlandı ve bir Türk bilgini,</span> <span class="bold"><span class="calibre_1">Takiyüddin</span></span> <span class="calibre_1">(Kahire 1526-İstanbul,?), kendi astronomi gözlemlerine dayanarak, değerli çalışmalar yapıp yayınladı. Önemli olduğu için eklemiş olalım: Bu gözlemevi, kısa bir süre çalıştı. Sonra, bir kuyrukluyıldızın görünmesi (1577), arkasından büyük bir veba salgınının ortaya çıkması (1578) gibi olayları, gözlemevinin getirdiği bir uğursuzluk olarak yorumlayan devrin uleması yüzünden, şeyhülislâmın verdiği bir fetva ile, gözlemevi yıktırıldı (1579). Bilim alanında çeviriler de yapılıyordu, ya da Aristotelesçi kuramlar hakkında, arapça felsefi eserlerden uyarlamalara gidiliyordu daha çok; kimya üstüne kimi eserlerin de bulunduğunu söyleyelim.</span></p>

  <p class="calibre_4"><span class="calibre_1">Ancak, bir ölçüde başarı kazanan özellikle</span> <span class="bold"><span class="calibre_1">tıb</span></span> <span class="calibre_1">oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Sultanların, başta da Fatih’le Kanunînin kurdurdukları medreselerde, tıp öğretimine özel bir yer ayrılmıştı; bu medreselere yakın hastanelerde de uygulama dersleri veriliyordu Fatih medreselerinden söz ederken, Evliya Çelebi, bunların yanı başında, içinde «yetkin üstadların, kan almada hünerli bilginlerin, hepsi de büyük hekimlerin etkinlikte bulunduğu» bir hastaneyi anlatır; ve, yine onun belirttiğine göre, Süleymaniye Camisi yöresinde kurulmuş yedi medreseden biri, «soylu tıp bilimi»ne ayrılmıştı ve yanında da bir hastane bulunuyordu. Aslında, II. Selim’e kadar, tıp öğretimi pek sınırlı ve düşük düzeydeydi. 1573’te II. Selim, tıp öğreticileri arasında bir ayıklama amacıyla, bir sınav konulmasını, öğrencilerin de, dersler sonunda sınava tâbi tutulmasını emretti. Bununla beraber, tıp alanında yayınlar, arapça eserlerin ya da, pek nadir olarak, Avrupa eserlerinin çevirileriyle sınırlı kaldı; Osmanlı tıbbının pek geleneksel, hattâ her türlü yeniliğe kapalı kaldığı bir gerçek. 1704 tarihli bir belgede. III. Ahmed’in bir fermanından söz edilir: Sultan, bu fermanıyla, Frenk hekimlerinin kullandığı yeni ilâçları yasaklıyor; İstanbul ve çevresinde bu Frenk hekimlerinin işlettikleri eczanelerin kapatılmasını emrediyordu. Şunu da söyleyelim: Osmanlı hekimlerinin çoğu, azınlıktan olan kişilerdi: başlıcaları Yahudiydi ve içlerinden kimisi Sarayda resmî hekim (hekimbaşı) olarak görevlendiriliyorlardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Hukuk ya da hukuk-din bilimlerinde, bu dönemde dikkat çekici hiçbir çalışma görülmese de, XVI. yüzyılda, kendini bilime vermiş üç kişinin, ulemadan</span> <span class="bold"><span class="calibre_1">Kabız-ı Acemî, Hamza</span></span> <span class="calibre_1">ve</span> <span class="bold"><span class="calibre_1">Nadajlı Sarı Abdurrahman</span></span><span class="calibre_1">’ın mahkemeye verilip ölüme mahkûm edildiklerini de söyleyelim: Her üçünün de suçu, dine ve şeriata aykırı-kuramlar ileri sürmeleriydi! Örneğin Nadajlı, «âlemlerin sonsuz olduğunu, ve, evrende, doğa kanunlarından başkasının etkili olamayacağını» ileri sürmüştü. Bu üç kişiye, Osmanlı tarihinde özgür düşüncenin öncüleri olarak bakmalıyız. Ne var ki, onların verdikleri örnek, birer istisna olarak kaldı yine de; müminler ve onların manevî başları, yüzyıllardan beri sürüp gelen öğretim ve geleneklerden sıyrılıp çıkmak için, hiçbir aranış içine girmediler ve alışılmışı sürdürme mutlak kural olup çıktı.</span></p>

  <p class="calibre_4"><span class="calibre_1">Osmanlı kültüründe, esinde ve teknikte, gerçekten bir yeniliğin’ olduğu belki tek alan,</span> <span class="bold"><span class="calibre_1">mimarlık</span></span><span class="calibre_1">. İmparatorluğun fetihlerden doğan zenginliği, XVI. yüzyıl sultanlarının adlarını elle dokunulur eserlere verme arzuları, İslâmın vaktiyle hıristiyan olan topraklarda zaferini dile getirme ve yığınla mümine şanlı sultanlara lâyık görkemli yapılarda dua etme fırsatını verme isteği, bütün bunlar, bir yapı yapma coşkusuna yol açtı, ve XVI. yüzyıl başlarından XVII. yüzyılın ilk yıllarına değin sürdü bu. İstanbul’un fethinden hemen sonra, Kutsal Havariler Kilisesinin yerine yükseltilen</span> <span class="italic"><span class="calibre_1">Fatih Camisi</span></span> <span class="calibre_1">bir yana bırakılırsa, bütün büyük Sultanî camiler ve en güzelleri, XVI. yüzyılda yapıldılar:</span> <span class="italic"><span class="calibre_1">II. Bayezid Camisi</span></span> <span class="calibre_1">(1505),</span> <span class="italic"><span class="calibre_1">I. Selim Camisi</span></span> <span class="calibre_1">(1522),</span> <span class="italic"><span class="calibre_1">Şehzade Camisi</span></span> <span class="calibre_1">(1544-1548), Kanunî adına yapılan</span> <span class="italic"><span class="calibre_1">Süleymaniye Camisi (1550-1557),</span></span> <span class="calibre_1">II. Selim adına Edirne’de yükseltilen</span> <span class="italic"><span class="calibre_1">Selimiye Camisi</span></span> <span class="calibre_1">(1569-1574) ilk akla gelenler; XVI. yüzyıl bitmeden yapımına girişilen, ama ancak 1665’te bitirilen</span> <span class="italic"><span class="calibre_1">Yeni Valide Camisi</span></span> <span class="calibre_1">ile, XVII. yüzyılın başlarında kurulan</span> <span class="italic"><span class="calibre_1">Sultan Ahmet Camisi,</span></span> <span class="calibre_1">XVI. yüzyılın sanatsal geleneğini sürdürürler.</span></p>

  <p class="calibre_4"><span class="calibre_1">Yüzeysel olarak bakanlar, bu camileri, Aya Sofya’nın basit birer öykünmesi olarak görmüş ve böylece, Osmanlı mimarlarının ortaya koyduğu her türlü özgünlüğü yadsımışlardır. İslâm dinindeki temel öğeleri hemen bütünüyle göz ardı eden, Anadolu’daki Türk mimarlığının geleneklerini görmezlikten gelen yanlış ve kaba bir tutumdur bu. Gerçi, Osmanlı mimarlarının Aya Sofya’dan ne denli esinlendikleri yadsınamaz; ancak, onların basit bir kopyacı oldukları da söylenemez; öyle ki, nesnel bir gözlemle konuya eğildiğimizde şunu görürüz: Yapıların hem kuruluşunda, hem de ayrıntılarında, pek açık farklılıklar kendisini gösterir. Bununla beraber, şunu da belirtmeli: Başlangıçta, Türk mimarlar, merkezî bir kubbenin egemen olduğu geniş bir salona dayanan Bizans anlayışını benimsediler. Buradan kalkarak, pek özgün girişimlerde bulundular, ve bu yolda ilk büyük deneyim de, mimarı -belki- Yakub Şah olan, II.</span> <span class="calibre_1">Beyazid adına yapılmış</span> <span class="italic"><span class="calibre_1">Bayezid</span></span> <span class="italic"><span class="calibre_1">Camisi</span></span> <span class="calibre_1">oldu; atılımı o başlattı ve onu başkaları izleyip, geliştirerek, o dev klâsik Osmanlı mimarlığını yarattılar.</span></p>

  <p class="calibre_4"><span class="calibre_1">Bunlar arasında,</span> <span class="bold"><span class="calibre_1">Sinan</span></span> <span class="calibre_1">(1489-1588), en büyüğü ve en üretkenidir kuşkusuz.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Bazıları</span></span> <span class="italic"><span class="bold"><span class="calibre_1">Sinan</span></span></span><span class="italic"><span class="calibre_1">’ın, Grek kökenli olduğunu ileri sürmüşlerdir; genç yaşta Türkleştirilmiş ve eğitiminin sağladığı olumlu koşullardan yararlanmıştır derler. Aslında Sinan, Kayseri dolaylarında yaşayan bir Türk ailenin çocuğuydu. Genç yaşta İstanbul’a geldi; işçi olarak yapılarda çalıştı; orduya girip yararlı çalışmalara katıldı; sonra, yavaş yavaş bilgi ve yeteneği ortaya koydu ve kendisine önemli işler verildi.</span></span>
  </blockquote>

  <blockquote class="calibre_6">
    <span class="italic"><span class="calibre_1">Neler görüyoruz eserleri arasında?</span></span>
  </blockquote>

  <blockquote class="calibre_6">
    <span class="italic"><span class="calibre_1">Sinan, Rumeli'nde köprüler, çeşitli yapılar (cami, medrese, vb.) yaptı. Sonra, Kanunî Sultan Süleyman’ın çağrısıyla, İstanbul’a geldi ve XVI. yüzyılın büyük camilerinin yapımına koyuldu. Adını ebedileştiren eserleri, İstanbul’da Şehzade ve Süleymaniye camileriyle, Edirne’deki Selimiye Camisi ilk akla gelenler; kendisi de öyle der bunlar hakkında: «Şehzade Camisi çıraklık, Süleymaniye Camisi kalfalık, Selimiye ise ustalık zamanının eseridir.» O, bu camilere, ağırlıklarını hiçbir zaman hissettirmeyen kubbelerin egemen olduğu kitlelerdeki oranlarıyla, büyük bir mimarlık güzelliğini vermesini bildi; ayrıca, kubbelerin ve destek yarı-kubbelerin yayıp dağıtılması, ince minarelerin göğe doğru yükselişi, bu camilere öylesine bir zarafet verir ki. İslam dünyasındaki öteki camilerde nadir olarak görürüz bunu. «Camiyi cami, minareyi minare yapan Türklerdir» denir; bu sözü doğrulayan başta Sinan olsa gerek!</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Sinan’ın eserlerinin yarattığı coşku öyle oldu ki, Osmanlı İmparatorluğunun hemen her köşesinde, onun yaptıklarına benzeyen ya da ondan alabildiğine esinlenen camiler boy attı. Bu coşku, onun talihsizliğidir de bir bakıma: Çünkü, Sinan’dan sonra gelenler, bir yenilemeyi, yeni bir biçem yaratmayı aramadan, onu tekrarlamakla yetindiler. Gerçi, XVII. yüzyıl başlarında yapılan</span> <span class="italic"><span class="calibre_1">Sultan Ahmet Camisi,</span></span> <span class="calibre_1">klasik Osmanlı mimarlığının görkemli ve büyüleyici bir branşıdır; ama itiraf etmeli, kuğu kuşunun da son şarkısıdır. Nitekim, o tarihlerden başlayarak, başta iktisadî güçlüklerin ortaya çıkmasıyla, yapı coşkusu, XVII. yüzyılda hemen hemen bütünüyle sona erer; XVI. yüzyıl bitmeden yapılmasına başlanan</span> <span class="italic"><span class="calibre_1">yeni Valide Camisi,</span></span> <span class="calibre_1">tam 70 yılda ve güçlükle bitirildi. O sıralıda yapılan kimi yapılarda hemen hiçbir özgünlük, hemen hiçbir özel aranış yoktur; büyük modeller tekrarlanmakla yetinilir. Eskiyip köhneleşme, yönetici çevreleri sardıktan sonra, sanat çevrelerini de gelip sarmıştır belli ki!</span></p>

  <p class="calibre_4"><span class="calibre_1">Aynı saptama, sanatın öteki dalları, özellikle süsleme için de geçerlidir. Oturdukları yerleri bezeme amacıyla, I. Selim ve Kanunî Sultan Süleyman, XIII. yüzyılda Konya’da, XIV ve XV. yüzyıllarda da Bursa’da gözalıcı bir gelişme ortaya koymuş olan o eski seramik sanatına büyük kapıları açtılar. I. Selim, Tebriz’den seramik ustaları getirtip, İznik’te ve İstanbul’da işyerleri kurdurdu ve bu işyerlerinde, çiçek ya da arabeske dayanan enfes durulukta, zengin ve ince süslemeli çiniler yapıldı; egemen renkler mavi, lâcivert, sarı, yeşil, özellikle de «domates kırmızısı» idi. Bu çiniler, sarayda odaları, kimi camileri süslemekte kullanıldı;</span> <span class="italic"><span class="calibre_1">Rüstem Paşa Camisi, Sokullu Mehmet Paşa Camisi</span></span> <span class="calibre_1">ile</span> <span class="italic"><span class="calibre_1">Sultan Ahmet Camisi’nin</span></span> <span class="calibre_1">çinileri özellikle ünlüdür. Ne var ki, mimarlıkta olduğu gibi, seramik sanatçıları da, sadece modelleri «başarıyla» tekrarlar oldular sonunda; öte yandan, malî kaynakların eksilişi, yeni sanatçıları çağırmayı önledi, öyle ki, yavaş yavaş, yalnız teknikteki hüner değil, incelik de bozulup yozlaştı ve, XVII. yüzyılda, bu işyerlerindeki üretim düzeyi ortanın aşağısına düştü.</span></p>

  <p class="calibre_4"><span class="calibre_1">Öteki sanatlar arasında -«hat» denilen-</span> <span class="bold"><span class="calibre_1">yazı sanatı</span></span><span class="calibre_1">nın da üstünde durmalı. Müslümanların bu geleneksel sanatında, Türkler olağanüstü bir başarı gösterdiler; Avrupa’daki ressamlar gibi, Osmanlılarda da yazı ustalarına büyük sanatçı gözüyle bakılırdı. Bu sanatın en güzel ürünleri, Kur’an yazmalarında ve cami duvarlarında görülür. Öyle derler: «Kur’an, Mekke ve Medine’de indi, Kahire’de okundu, İstanbul’da yazıldı»; bu söz, Osmanlı hattatlarının ulaştıkları düzeyi belirtmek için ortaya çıkmıştır ve doğrusu bir gerçeği de dile getirmektedir.</span> <span class="bold"><span class="calibre_1">Şeyh Hamdullah, Ahmet Karahisarî, Hafız Osman</span></span><span class="calibre_1">, klasik yazı sanatının unutulmaz ustalarıdır. Minyatür de parlak bir dönem yaşadı. Ancak, yaratıcılık, bu alanda -bir ölçüde- sınırlı kaldı; çünkü, minyatür ustaları, çoğu kez İran minyatürlerinden esinlendiler; öyle de olsa, XVI ve XVII. yüzyılların,</span> <span class="bold"><span class="calibre_1">Baba Nakkaş, Nigarî, Hüseyin Bali</span></span> <span class="calibre_1">gibi ustalarının eserleri birer şaheserdirler.</span></p>

  <p class="calibre_4"><span class="calibre_1">Özetle, XVI ve XVII. yüzyıllarda,</span> edebiyatta<span class="calibre_1">, ondan da çok sanat alanında göz alıcı bir gelişmeyi temsil eden Kanuni Sultan Süleyman dönemidir. Bu gelişme, XVII. yüzyılın ilk yıllarına değin sürdü; ne var ki, sonra, içinde Kâtip Çelebi ile Evliya Çelebi gibi devler yer almış da olsa,</span> <span class="bold"><span class="calibre_1">düşünsel ve sanatsal bir durgunluk</span></span> <span class="calibre_1">başladı. Bu durgunluk ile, imparatorluğun siyasal ve iktisadi bakımdan zayıflayışı arasında çarpıcı bir çakışma görüyoruz. Kültürün gelişmesi bakımından, «bilim ve sanat koruyuculuğumun pek gerekli olduğu bir zamanda, siyasal karışıklıklar, servetlere el koymalar, zenginliklerin azalışı, ve özellikle «kültürlü» denilen insanların kültüre git gide kayıtsız hale gelişi, bütün bunlar, yeteneklerin ortaya çıkıp parlamasını, derinliğine araştırmaların yapılmasını engelledi, giderek başarının yolları tıkanmış oldu. XVII. yüzyılın son yirmi yılında, düşün ve sanat alanında dikkat çekici bir eser boşuna aranacaktır; esinlerin kaynağı kurumuştur ve klasik dönem, yeniye doğru gidişin hemen hiçbir tohumunu ekmeden, acı biçimde kapanmıştır. Ne var ki, bu yenilik, Batı’dan gelecek düşüncelerin etkisiyle, kendini daha sonra gösterecektir: Özellikle XIX. yüzyılda kıvılcımlarını saçmaya başlayarak bir edebî harekete yol açacak: içinde barokla rokokonun revaçta olduğu sanatsal gelişmeler ortaya çıkacaktır. Ancak unutulmasın, bunlar, Türklerin düşünsel ve sanatsal mirasından çekip alınmış şeyler değildir artık.</span></p>

  <p class="calibre_4"><span class="calibre_1">Nedir?</span></p>

  <p class="calibre_4"><span class="calibre_1">XIX. yüzyılı anlatırken söyleyeceğiz onu.</span></p>

  <p class="calibre_5"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">MAGRİP</span></span></p>

  <p class="calibre_4"><span class="calibre_1">Öyle görünüyor ki, XVI ve XVII. yüzyıllarda, Gabes körfezinden Atlantik’e değin, tüm Magrip’in üzerine, İslâmlığı kabul etmiş göçebeler yayılıp durdu. Bu İslâm tepkisine yol açan, hıristiyanların ilerleyişiydi kuşkusuz. Sahradaki kervan ticaretinin gerileyişi göçebeleri etkilemiş olmalı; çünkü Portekizliler, sonra da onların izleyicileri, yani Hollandalılar, İngilizler, Fransızlar, altın ve köle sağlayan yolların yönünü, Kara Afrika kıyılarına doğru çevirmişlerdi. Göçebeler, kıyılara yuvalanmış Avrupalı askerî birliklerin akın ve yağmalarının yanı sıra, belki hıristiyanlarla ticaret amacıyla tahıl tarımının genişlemesinden de etkilendiler. Bütün kötülük, tiksinti duyulan</span> <span class="italic"><span class="calibre_1">rumi</span></span><span class="calibre_1">lerden geliyordu. Dinsel kin, kıyı kentlerindeki bozuluştan uzakta kalmış güney vahalarındaki din merkezlerinde keskinleşti; körükleyen de, Afrika’ya sığınmış İspanyol Magriplilerin destekledikleri derviş takımı (murabut) idi. Ve dinsel kin, öfkesini, kentlilerden, sultanlardan ve korsanlardan çıkarmaya başladı önce, onların gönenci ile göçebelerin yoksulluğu göze pek batıyordu: ayrıca, bu çevreler, kurtuluş akçesi karşılığında tutsakları geri verdiği, hıristiyanlarla ticaret yaptığı ve onlardan yararlandığı için, kâfirlerle uzlaşmış olmakla suçlanıyorlardı. Cezayir’de ve Tunus’ta, göçebeler, Türk topları karşısında döküldüler. Fas’ta ise, sırayla, güneydeki bir hanedan iktidarı ele geçirip, yerleşip, hıristiyanlarla uzlaşmak zorunda kaldı: sonra, o çöküp gitti, yerini bir başkası aldı ve böylece yürüyüp gitti işler.</span></p>

  <p class="calibre_5"><span class="calibre_1">CEZAYİR VE TUNUS’TAKİ TÜRK EGEMENLİĞİ</span></p>

  <p class="calibre_4"><span class="calibre_1">XV. yüzyılın sonlarında, daha sonra Osmanlı İmparatorluğunun çöküşünü hazırlayacak nedenlere benzer nedenlerle, Magrip’teki müslüman hükümdarlık, tam bir dağılış içindeydi. Hafsi hanedanı Tunus’a, Abdûl Vadî hanedanı Tlemsen’e sıkışmıştı. Cezayir ve Tunus, yığınla beylik, kabile federasyonu ve serbest limanlar arasında parçalanıp bölünmüştü. Bu limanlar, Tunis, Bizerte, Becaye, Cezayir, Oran, Hueyu, korsanlık amacıyla «cumhuriyet» olarak örgütlenmişlerdi ayrıca. Hıristiyanlara karşı cihada soyunmuş kolanlar kıyıları yağmalıyor, gemilere saldırıyor, İspanya’daki Magriplilere el uzatmak amacıyla, Sudan’la Magrip hükümdarları arasında bir birlik kurulmasından korkuyorlardı. Gırnata’daki müslümanlar ise, zaten daha 1501’de başkaldırmalardı.</span></p>

  <p class="calibre_4"><span class="calibre_1">Akdeniz’in batı havzasındaki ilişkileri üzerinde yoğunlaşmış bu tehdidin yanı sıra, İspanya’ya</span> <span class="calibre_1">bir çıkartma olasılığını ortadan kaldırmak, kadırgaları için gerekli üsleri sağlamak amacıyla, İspanyollar, bir Haçlı seferine giriştiler: Arka arkaya Mers-el-Kebir’i (1505), Oran’ı (1509), Becaye ile Trablus’u (1510), Penon (Ager)’u ele geçirdiler ve kimi kabile şeflerini vergiye bağladılar. Ne var ki, İspanya’daki işler, onları sınırlı bir işgalle yetinmek zorunda bıraktı. Bu işgal yüzünden yerlilerle çatıma içine girdiler; çünkü, konakladıkları noktaları denizden donatmak düzensiz olduğundan, askerî birlikler çevreyi yağmalamak zorunda kalıyorlardı.</span></p>

  <p class="calibre_4"><span class="calibre_1">Müslümanlar, Cicelli’de yerleşmiş korsanların,</span> <span class="bold"><span class="calibre_1">Barbaros kardeşler</span></span><span class="calibre_1">in yardımını istediler. 1516’da, Barbaros Oruç, Cezayir kentine sahip oldu ve içeriye boyun eğdirmeye başladı. 1518’de ölümünden sonra, kardeşi Barbaros Hayreddin, eserini sürdürdü ve Cezayir Naipliğini kurdu. İspanyolların hakkından gelmek amacıyla, Sultan Selim’e sundu onu, ve ondan,</span> <span class="italic"><span class="calibre_1">paşa</span></span> <span class="calibre_1">ve</span> <span class="italic"><span class="calibre_1">beylerbeyi</span></span> <span class="calibre_1">unvanlarıyla, toplu tüfekli 2.000 kişilik bir birlik, arkasından da 4.000 yeniçeri aldı. Bunların da yardımıyla, Cezayirlilerin ve kabilelerin bir komplosunu ezdi, kimi kentleri aldı ve Cezayir’de bir liman yaptı; bu liman, Cebelitarık’tan doğu Akdeniz’e, güney İspanya’dan güney İtalya’ya ve Sicilya’ya giden yolları gözetleyip kesmekte pek uygun olduğu için, Türklerin başlıca üssü oldu. İspanyollar Oran’la Becaye’yi işgal ettiler; ve Cezayir, korsanlıkta bir tür tekel kurdu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Cezayir devletini, Osmanlı Sultanının atadığı bir beylerbeyi yönetiyordu. 1587 yılından başlayarak, beylerbeyinin yerine bir paşa geçti ve Cezayir, Tunus, Trablus naiplik oldu. Beylerbeyi, sonra da paşalar, kendi kurullarının kararlarıyla pek bağlı olmasalar da. Yeniçeri Birliği ile Korsanlar Topluluğu’nun görüşünü gözününde tutmak zorundaydılar. 1587’den sonra, uygulamada, Yeniçeri ve Korsanların temsilcileri yönettiler. Osmanlı imparatorluğu, duraklama, giderek gerileme dönemine girince, Yeniçerilerle korsanlar arasında iktidar kavgası başladı. 1659’da Yeniçeriler iktidarı ele geçirdiler. 167Tde, ikinci Dayı Ali Çavuş, paşayı kabul etmeyi reddetti ve İstanbul’daki Sultanı, bu unvanı kendisine bırakmaya kandırdı. Böylece Cezayir, Osmanlı İmparatorluğu’nun sözde bir vassali haline geldi. Tunus’ta da, askerler, 1590’da, bir Dayı seçtiler; o da paşa yerine yönetimin başı oldu. Dayılarla Beyler arasında uzun mücadelelerden sonra. Sipahilerin Ağası Hüseyin Bin Ali, Bey ilân edildi ve. Dayılık unvanını kaldırarak, XX. yüzyıla değin sürecek -babadan oğula- bir hanedan kurdu.</span></span>
  </blockquote>

  <blockquote class="calibre_6">
    <span class="italic"><span class="calibre_1">Yeniçeriler, korsanlar, sipahiler, çoklukla Akdeniz’in yoksul eyaletlerinden gelen dönmeler ya da eskiden esir düşmüş kimselerdi. Osmanlı İmparatorluğu’nda olduğu gibi, Magrib’in bu uzak eyaletleri de, yenilmiş yerlileri sömüren, köle ve dönmelerden oluşan bir askerî kastça yönetildi. Gerçekten «Türkler», Cezayir’i fethettiler, stratejik noktalara askerî birlikler yerleştirdiler ve, 1563 yılında,</span></span> <span class="italic"><span class="bold"><span class="calibre_1">mahzen</span></span></span> <span class="italic"><span class="calibre_1">kabilelerini yarattılar. Bu kabileler ve sefere çıkan sömürgeliler, vergiyi zorla topluyorlardı. Kentlerdeki Magripliler, görevlerin ve askerî hizmetlerin dışında tutuluyorlardı; Türklere ayrılmıştı bunlar. Bu Magripliler de, yenilmiş kabileler, murabutlar ve bağnaz müslümanlarla bağışıklık kuruyorlardı</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="bold"><span class="calibre_1">Cezayir kenti</span></span> <span class="calibre_1">gelişti. XVI. yüzyılın ortalarına değin, kentin nüfusu 60.000 kişiydi; çoğu dönmeydi bunların, 25.000’den fazlası da hıristiyan tutsak. 1650’de, nüfusu, 25 ilâ 35.000’i hıristiyan tutsak olarak, 100.000’i aşıyordu. XVII. yüzyıl, korsanlığın altın çağı oldu; Cezayirliler, o yüzyılda, kadırgalarına, yüksek bordalı gemiler eklemek gibi bir akıllılık da ettiler. 1615-1616’da, ele geçirdikleri ganimetlerin değeri 2-3 milyon lirayı geçiyordu: En çok kazanç sağlayan da, esir ticaretiydi; en çok aranan da, «yazgıları pek acı» genç kızlarla genç oğlanlar ve gemi yapımında, liman ve topçuluk işlerinde uzmanlaşmış işçilerdi. Tarikatların etkinliğine karşın, hıristiyanlıktan dönenlerin sayısı fazlaydı. Ticaret yaşamı yoğundu. Avrupai, tacirler, Naiplikten izin alıp kente yerleşmişlerdi ve çıkış için de bir para ödüyorlardı. Yahudiler ve Marsilyalılar çoğunluktaydılar. 1685’ten sonra, sığınmış Languedoc’lu Protestanların rekabeti ile karşılaştılar. Avrupalılar deri, balmumu, yün, hurma, deve kuşu tüyü, mercan, tahıl, ve Tunus’tan da sünger alıp götürüyorlardı; dışarıdan da, silah, şarap ve kumaş getiriyorlardı. Ganimetler azaldığında, vergi yoluna başvuruluyor, bu da karışıklıklara yol açıyordu. Böylece Cezayirliler, güçlerini koruyarak ilişkilerini sürdürüyorlardı; kimi uluslara karşı ise, git gide artan bir savaş içindeydiler. 1663’te Hollandalılarla barışı, Fransa’ya karşı yapınca da, İngiliz ve Hollandalılarla kopuş oldu aralarında. Böylece, sırayla şu ya da bu güç, gemilerini yollayıp Cezayir kentini bombalıyor, arkasından Cezayir’le anlaşma yapıyorlardı. Ancak, genel olarak, Fransızlar, ayrıcalıklı bir durum elde ettiler; Cezayir kentinde en önemli ticaret tezgâhları onlarındı, Tunus’ta da kalelerini kurmuşlardı.</span></p>

  <p class="calibre_5"><span class="calibre_1">BAĞIMSIZ FAS</span></p>

  <p class="calibre_4"><span class="calibre_1">İslâm dünyasının bir ucunda, Atlas dağlarının az-buçuk çevreden soyutladığı Fas, bir başına yaşıyordu; her şeye karşın, Akdeniz’deki İslâmın çalkantılarından etkilenerek. Fas, özellikle hıristiyan dünyadaki ilerlemelerin acısını çekiyordu.</span></p>

  <p class="calibre_4"><span class="calibre_1">Nasıl? Konuya başlardan girelim.</span></p>

  <p class="calibre_4"><span class="calibre_1">Berberîler, III ile VIII. yüzyıl aramda, deveyi Kuzey Afrika iklimine alıştırdıkları ve Sudan’la Magrip arasında bir kervan ilişkisi kurdukları tarihlerden başlayarak, Afrika altını Magrip’e geliyor ve orada Avrupa gümüşü ile değiştiriliyordu; Magrip’te altın ucuz, gümüş pahalıydı; Avrupa’da ise</span> <span class="calibre_1">tersineydi. Altın, Gine dağlarından geliyordu. XI ile XIII. yüzyıllar arasında, altın ticaretinin merkezi, başkenti müslüman Gaoa olan Sahil ve Senegal İmparatorluğuydu. Gana İmparatorluğa XIII. yüzyıl başlarında yıkılmış ve yerine başkenti Mali olan bir başkası kurulmuştu; siyahilerin kurduğu bu yeni İmparatorluk, XV. yüzyılda büyük gelişme içindeydi. Mali kralı müslümandı. Mali’de kervanlar altın yüklüyor ve Kuzey Afrika’ya doğru yola çıkıyordu; Fas ise, Sahra yollarının başlıca mahreciydi. XIII. yüzyıldan başlayarak, Cenovalılar ile Venedikliler, Sudan altını almaya geliyorlardı. Portekizlilerin işin içine girip, Fas’ın Atlantiğe bakan yüzünü ele geçirmeye çalışmalarının birçok nedenleri varsa da, bunlardan biri, Sahra yollarının mahrecini sağlamak ve rakipleri saf dışı bırakmaktı; bir ötekisi de, Afrika altınının ticaretini ele geçirmekti. Nitekim, öyle de oldu: 1450 dolaylarından XVI. yüzyıl sonlarına değin, Protekiz karavelleri, Gine’deki ırmaklara yaklaşıp, tuz, bakır kaplar, ince kumaş ve ipekli verip altın tozu aldılar. Mina altınına, Portekiz kralı tekel koydu. Artık bir iktisadî bunalımın pençesinde kıvranan Fas’ı altından yoksun kıldı.</span></p>

  <p class="calibre_4"><span class="calibre_1">Karavel, devenin elinden altını çekip almıştı.</span></p>

  <p class="calibre_4"><span class="calibre_1">1545-1552 büyük bunalımından beri, Portekiz altın ticareti düştü. Nedenlerinden biri bunun, Batı Afrika, özellikle Gine körfezine, İspanyolu, İngilizi, Fransızı, Hollandalısı ile öteki Avrupalıların doluşmasıydı. Ama asıl neden, İslâmdan gelen tepkiydi. Altın ticaretinin merkezi, kuzeye, Sahil’e doğru yer değiştirdi; Atlantik’ten Akdeniz’e kaydı.</span></p>

  <p class="calibre_4"><span class="calibre_1">Bu kez de, deve karavelden hıncını almıştı.</span></p>

  <p class="calibre_4"><span class="calibre_1">lslâmdaki çekiliş, dinsel yaşamın pek yoğun olduğu Fas’ta etkisini özellikle göstermişi Aynı zamanda manastır, okul, otel hizmetini gören yığınla zaviyenin başında mistik sufiler ve ermişler (murabut) vardı. Bu ermişlerden çoğu</span> <span class="italic"><span class="calibre_1">şerif</span></span><span class="calibre_1">tiler, yani Peygamber Muhammet’ten geliyorlardı. Bu çevre, özellikle tedirgindi ve müminler üzerinde büyük etkileri vardı; öte yandan, zaviyelerin başları, ya da</span> <span class="italic"><span class="calibre_1">şeyhler</span></span> <span class="calibre_1">de bu müminleri yönlendiriyorlardı. Sufılerin hıristiyanlara karşı olan kinleri,</span> <span class="bold"><span class="calibre_1">Vattasî hanedanı</span></span><span class="calibre_1">na karşı çevriliyordu; bu hanedan ise, hıristiyanların ilerlemelerini engelleyemediği gibi, Faslıları resmî ulema aracılığıyla yatıştırmada da güçsüzdü. Şeyhler, Vattasilere karşı tahta adaylığını koyan tüm başkaldırıları desteklediler; öte yandan, baş eğmemiş dağlı Berberilerin de desteği sağlandı.</span></p>

  <p class="calibre_4"><span class="calibre_1">Temel rolü Güney oynadı: Beni Sa’id’lerin başını çektiği kabileler, Portekizlilere karşı cihadı sürdürmek üzere Fas’a girdiler. Portekiz’in Atlantik’e bakan yüzündeki Portekiz kaleleri birer birer düştü. Sudan altını, doğrudan doğruya Fas’tan İngiltere’ye ve Fransa’ca gitmeye başladı. 1553’te Vattasî hanedanının yerine</span> <span class="bold"><span class="calibre_1">Sa’id hanedanı</span></span> <span class="calibre_1">geçmişti.</span> <span class="bold"><span class="calibre_1">Ahmet el-Mansur</span></span><span class="calibre_1">, El-Ksal el-Kebir’de, Portekizlileri ağır bir yenilgiye uğrattığında (1578), hanedan da doruğuna ulaşmıştı. El-Mansur, Fas’a, XX. yüzyıla değin sürecek bir örgütleniş de sağladı. Ayrıca, Avrupalılarla ilişki kurdu, saygınlığını kabul ettirdi onlara. Başkent olarak Merakeş’i seçmişti; çölün kapısıydı bu ve göçebelerin de pek iyi gözetleyip denetlenebilecekleri bir noktadaydı. Altın ülkesi Sudan’ı zaptetmeyi ve Sahra’da geniş bir İmparatorluk kurmayı kafasına koydu. El-Mansur, bütün yaşamı boyunca, kendisini Avrupalılarla ilişki içinde bulunmakla suçlayan -o yola gelmez-</span> <span class="italic"><span class="calibre_1">zaviyelerle</span></span> <span class="calibre_1">mücadele etti. Ölümünden (1603) sonra, hanedan taht kavgalarıyla sarsıldı. Zaviyeler ve Berber kabileleri bundan yararlandılar; 1627’den sonra, şeyhler ve murabutlar Fas’a egemen oldular. Magripli ve İngiliz korsanlar, Sale’de, 1610’da bir «cumhuriyet» kurmuşlardı; bu cumhuriyet, 1627’de Sultandan bağımsız olduğunu ilân etti; tam bir yüzyıl boyunca da Fas’ın en önemli ticaret bölgesi oldu. Sa’id hanedanı 1654’te ortadan kalktı. Bir süre çekişmelerden sonra, bir başka hanedan kuruldu; 1672’de de</span> <span class="bold"><span class="calibre_1">Mulay İsmail</span></span> <span class="calibre_1">Fas Sultanı oldu. Onun zamanında, Fas, iktisadî bakımdan güçlenirken, Portekiz ve İspanyolların elinden birçok yerler de alındı. Bununla beraber, Sultan, Avrupalılarla iyi ilişkilerin zorunlu olduğunun da farkına vardı; bu ilişkilerde, önce Fransızlar tuttu baş köşeyi, sonra da İngilizler.</span></p>

  <p class="calibre_4"><span class="calibre_1">Böylece, Fas, Afrika’nın kuzey-batısında, hıristiyan uygarlığın karşısında İslâm dünyasına bir kararlılık getirmeyi başardı. Pek uzakta oluşu ve kendine özgü dinsel bir özellik taşıması yüzünden, Osmanlı İmparatorluğunun dışında, Cezayir ve Tunus’tan çok daha fazla yaşadı. Osmanlıların, Hıristiyanlığa karşı İslâmı birleştirmedeki güçsüzlükleri, Hıristiyanlığın da kurtuluşu oldu kuşkusuz.</span></p>

  <p class="calibre_5"><span class="bold"><span class="calibre_1">IV</span></span><br class="calibre2" />
  <span class="bold"><span class="calibre_1">İRAN</span></span></p>

  <p class="calibre_4"><span class="calibre_1">İran’ın, bütün müslüman Doğu’da saygınlığı büyük de olsa, kendine özgü nitelikleri, İslâmı alabildiğine zayıflatıyordu. Dağların çevrelediği, bozkırlar ve çöllerle kaplı bu büyük yayla, müslüman dünyayı ikiye bölüyor ve, Hazar Denizi ile İran Körfezi arasında sıkışmış haliyle, Uzak-Doğu ve Hint dünyasından Avrupa’ya değin belli başlı yolları denetliyordu. Merv’den Herat’a uzanan geçit, Çanakkale’ninkine benzer tarihsel bir önem taşımıştır. Meşhed’den kalkıp, dağların kıyısından bucağından, Tahran, Kazvin, sonra Tebriz, Diyarbakır, Halep ya da Erzurum ve Trabzon’a uzanan çizgi, uygarlıkların belli başlı yollarından biri olmuştur.</span></p>

  <p class="calibre_4"><span class="calibre_1">İran körfezini bir yana bırakıyoruz.</span></p>

  <p class="calibre_5"><span class="calibre_1">İRAN’IN KENDİNE ÖZGÜLÜĞÜ. ŞİİLİK VE İRAN MİLLÎCİLİĞİ</span></p>

  <p class="calibre_4"><span class="calibre_1">Oysa İranlılar,</span> <span class="bold"><span class="calibre_1">İslâm dünyasında düşman</span></span> <span class="calibre_1">bir</span> <span class="bold"><span class="calibre_1">kitle</span></span> <span class="calibre_1">oluşturmuşlardır. Sünnîlerin ortasında Şiî «sapkınlardır bunlar. Şiîler, Peygamberin damadı Ali’nin yandaşı olarak kalmışlardı. Onlara göre, Peygamber, kendi yerine geçecek kimse olarak, Ali’yi açıkça belirtmişti. Ali ve kendisinden doğrudan doğruya gelen 12 evlâdı, Peygamberin görevlerinin mirasçıları olan gerçek halifelerdi; tâ Âdem’den başlayan, bir peygamberden ötekine geçen, Hz.</span> <span class="calibre_1">Muhammed’in aracılığıyla belirginleşen, tanrısal bir atama idi bu. Ali’nin soyu, 12’nci halifede ya da imamda durmuştu. Ne var ki, bu imam ölmemişti: «Saklı İmam»dı o, kimsenin bilmediği bir yere çekilmiş, yeniden ortaya çıkıp, yandaşlarının başına geçeceği saati bekliyordu. Yandaşları ise, ona bağlılık andı içmişlerdi ve dönüşünü bekliyorlardı.</span></p>

  <p class="calibre_4"><span class="calibre_1">Bu görüşten, Şiîleri Sünnîlerden ayıran</span> <span class="bold"><span class="calibre_1">temel farklılıklar</span></span> <span class="calibre_1">çıkıyordu: Şiîler, her şeyi Peygamberin ailesi üzerine kuruyorlardı; sıradan yoldaşların Muhammed’e mirasçı olabileceklerini ve bunların VII. yüzyılda Emevî hanedanını kurduklarını kabul etmiyorlardı. Bunun gibi, insanların seçimine dayanan bir halifenin de olabileceğini kabul etmiyorlardı. Onlara göre, imamı atayan, miras yoluyla geçen tanrısal belirleyişti. Böylece, onlara göre, sünnet, sadece Peygamberin ailesi üyelerinin otoritesine dayanıyordu. Sunnîlerin tanıdığı, Peygamberin arkadaşlarının tanıklığını reddediyorlardı. Dahası, Şiî imamlar, bu tanrısal belirleyişten yararlandıkları için, yetkin ve yanılmazdılar. Böylece, Şiî topluluğu, onaşmaya dayanan Sünnî topluluktan farklı olarak, otoriteye dayanıyordu. Şiilere göre, akıl, dogma konusunda güçsüzdü; geçerli olan, imam yoluyla gelen vahiydi. «Saklı İmam», Şiî yüce bilginlerin ağzından konuşurdu ve herkes de bu esinlenmiş söze uymakla yükümlüydü. Şiîler, gerçekten çetindiler; içlerinde öyleleri vardı ki, karşı görüşte olanlarla her türlü ilişkiyi kesiyor ve onların dokundukları vazoları bile gidip kırıyorlardı.</span></p>

  <p class="calibre_4"><span class="calibre_1">Dahası var: İranlılar, pek ateşli birer</span> <span class="bold"><span class="calibre_1">millîci</span></span> <span class="calibre_1">idiler ve şahlar şahının bütün halklara egemen olması gerektiğini ileri sürüyorlardı. Bir İranlı, daha çocukluğundan başlayarak, Firdevsî’nin</span> <span class="italic"><span class="calibre_1">Şehname’</span></span><span class="calibre_1">sini okurdu; bilginin özeti idi bu onlarda ve,</span> <span class="italic"><span class="calibre_1">İlyada</span></span> <span class="calibre_1">ile</span> <span class="italic"><span class="calibre_1">Odisea</span></span> <span class="calibre_1">Yunanlılar için ne idiyse, bu eser de o idi onların gözünde. Okuması yazması en kıt olanlar bile, kendilerini, dünyanın en eski ulusu olarak, başka halkların üstünde görüyorlardı. Hepsi de, geleneksel düşünce ve sözlere bağlılıklarını sürdürüyorlardı. XIV. yüzyılda yaşamış Hafız ve Ermiş Louis zamanında yazmış Sadî gibi şairler, XVI ve XVII. yüzyıllarda bile, aydın takımından kervan sürücülerine varıncaya dek, zevk veriyordu; bu sürücüler, yolda giderken, onların gazellerini okur dururlardı. İran, sert bir bireyselliğin yurdu idi. Dili, bütün müslüman dünyada şiirin ve edebiyatın dili idi; türkçenin ordu ve yönetim, arapçanın din ve bilim dili olması gibi. Osmanlı Sultanının, Büyük-Moğol’un, Hint’teki müslüman hükümdarların saraylarında, farsça konuşuluyordu. İranlılar, en önemli görevlerde kullanılıyorlardı. İran şiiri çevriliyor, yorumlanıyor ve öykünülüyordu ona. Ne var ki İran, komşularını, hıristiyanlara karşı mücadeleden alıkoyuyordu. Sünnîlerle Şiîler, bir din savaşı yapıyorlardı birbirlerine karşı. Komşuları, en güzel ticaret yollarına egemen olmayı istiyorlardı; İran’ın ulusal gururu ise, bir fatih olmasını bekliyordu şehinşahtan!</span></p>

  <p class="calibre_5"><span class="calibre_1">SAFEVÎ HANEDANININ DOĞUŞU</span></p>

  <p class="calibre_4"><span class="calibre_1">XVI ve XVII. Yüzyıllar, Safevî hanedanının yükselişini, zaferini ve çöküşünü gördü. İki yüzyıla yakın bir zaman da, bir İran hanedanı için normal bir süre. Hanedanın kurucusu,</span> <span class="bold"><span class="calibre_1">Şah İsmail</span></span> <span class="calibre_1">(1497-1524) oldu. Babası Türk, anası Grek olan Şah İsmail, kutsal ve şehit olarak görülen 7. imamdan gelen bir ailedendi. İran sınırlarında göçebe dolaşan kabilelerden birinin şefiydi başlarda. Bir fırsatını yakalayıp, bir avuç adam topladı çevresine, Baku’yu ve Şirvan’da Şamaha’yı aldı. Arkasından, yığınla insan katıldı kendisine. Timuroğulları hanedanının soysuzlaşmış kalıntılarını tepeledi. Kahraman olunca, kabileleri egemenliği altında bir araya getirdi. Şah olarak ilân edildi ve adamlarını fetih savaşlarına götürdü. Dağları aşıp zengin Mezopotamya’ya indi; ve Bağdat’ı, Musul’u, Diyarbakır’ı aldı.</span></p>

  <p class="calibre_4"><span class="calibre_1">İran’da alışılmış bir şeydi: Bir hanedan haremde tükenir biterdi. Çevrede, dağların karlı yamaçlarındaki otlaklardan alçak vadilere ya da ovalara yaylağa çıkıp inen ve kervan yollarından birinden haracını alan göçebe kabilelerden birinin şefi, o sağlam, ayağına tez, ama yorgunluktan canına tak demiş çobanlardan asker toplardı. Kabilenin ticaret yaptığı yabancılardan da ders alır, malzeme edinirdi. Sonra da, başında bir yaşlının ya da ergin olmayan birinin bulunduğu komşu kabileye, bir su kaynağı, bir hayvan hırsızlığı, ya da ekinlerin çiğnenmesini sorun yapıp, saldırırdı. Bu kabileye baş eğdirince, bağışlara boğup yandaşlar edinirdi içinde; öteki kabileleri de, kendisine katılan gönüllüler bir yana, tepeler, bağımlı hale getirirdi birer birer. Karşısında kimi kabilelerin birleştiğini görürse, sonucu bir savaş belirlerdi; aslında, çok kan akıtmadan yapılan göstermelik bir tutuşma idi bu. Karşılıklı sövüşülür; sonra bir yükleniş, panik ve kaçış. Kimi zaman, dehşete düşen iki hasım ters yönde kaçıp uzaklaşırlardı; adamlarını daha önce çekip toparlayan yenmiş olurdu. Yıkıntı halindeki, askerden boşalmış bir başkentte, içine tıka basa haremağası, kadın ve servet doldurulmuş bir sarayın kuytuluğunda, aptallaşmış bir yaşlı ya da vaktinden önce tükenmiş bir çocuk bulurdu.</span></p>

  <p class="calibre_4"><span class="calibre_1">Tacı başına koyardı.</span></p>

  <p class="calibre_4"><span class="calibre_1">Haremine yendiği kabile şeflerinin kızlarını ve kızkardeşlerini toplar, boyun eğmiş kabilelerin yiğitlerini de muhafız birliğine asker olarak alırdı. Ne var ki, iktidarının başta gelen dayanağı, kendi asıl kabilesi ile hısım kabilelerdi: Yöneticilerini, kâhyalarını, sürekli birliklerini onlardan alırdı; bağışlara boğardı onları; çocukluğunu ve yeni yetmeliğini göçebeler arasında geçiren oğlunun eğitimini de onlara emanet ederdi. Şah İsmail ve kendisinden sonra gelenler için, bunları yerine getiren, yedi Kızılbaş Türk kabilesi oldu; şaha da kutsal bir kişi olarak bakıyorlardı.</span></p>

  <p class="calibre_4"><span class="calibre_1">Hükümdar, göçebe ve yaylak yaşamını sürdürüyordu: Kışın Dicle ovalarındaydı, yazın Hazar ormanlarına çekilirdi; sonbaharla ilkbaharda dağların yemyeşil vadilerinin konuğu olurdu. Bir yerden bir yere, çadırları, mobilyaları, halıları, altından kap kaçağı, yiyecek içeceği, kurşundan boru ve leğenleriyle geçip gidilirdi. Yedi bin deve taşırdı bütün bu eşyayı. Her akşam, çadırlardan oluşan bir kent çıkardı ortaya. Hükümdarın çadırı, 20 metre uzunlukta, 12 metre genişlikte, 10 metre yükseklikteydi. Beş büyük sütun sırtlanırdı bu kitleyi. İçerde, bölme duvarlardan işlemeli kumaşlar sarkar, halılar altın elmalarla tutturulurdu. Çadırın önünden geçmesi için derenin yolu değiştirilirdi; çevreye boydan boya çiçekler dikilirdi. Daha uzakta hareme, hizmete, koruyuculara, dinleyicilere, yıkanmaya ve saray halkına ayrılmış çadırlar kurulurdu. Daha da uzaklarda, şahın bahçeli küçük eğlence evleri bulunurdu. Kabilesinin sömürdüğü kervan yolunun üzerinde, sarayları, kalesi, kervansarayları ve çarşısı ile bir başkent kurardı. Göçebe yaşamının zevklerini orada da tatmak için, büyük bahçeler yapılırdı kentte: Çimenlere serilir gevezelik edilirdi; yenilir, içilir ve gündüz uykusuna dalınırdı. Neydi devlet bu insanların gözünde?</span></p>

  <p class="calibre_4"><span class="calibre_1">Zafer kazanmış bir orduya dayanarak yenilenlerin sömürülmesi!</span></p>

  <p class="calibre_4"><span class="calibre_1">Gerçekten, şah ve kendisine bağlı olanlar için, iktidarın kullanılması, hemen bütün Doğu’da olduğu gibi, topluma yapılması gereken bir hizmet değil, kişisel çıkar sağlamanın bir aracıydı. Şahtan, yakınlarından, yöneticilerinden bir istekte mi bulunulacaktı? Az çok dolu bir ufak torba iliştirilirdi bir yere. Şah, imparatorluğa, sömürülecek bir mülk olarak bakardı; fetih hakkına dayanan bir mülkiyet sahibi olarak görürdü kendisini.</span></p>

  <p class="calibre_4"><span class="calibre_1">Gümrük ve geçit gelirlerini arttırmak, gerektiğinde yüklüce bir parayı bulabilmek için, şah, tacirleri destekliyordu. Yolları güven altına alıyor, su depoları, dinlenme evleri ile donatıyor onları, köprüler kurduruyor, geçitler açıyordu. Mektup için postayı örgütlüyor, atlı menziller kurduruyordu. Göçebelerin yağmacılığını önlüyor, çarşı pazarı, üşüşen yankesicilerden temizliyordu. Dış ülkelerden tacirleri çekiyordu. Böylece, yağlı gümrük haklarını yöneticilere kiralıyordu. Ne var ki, geçiş haklarının çoğu, yolları korumakla yükümlü göçebe kabilelerin şeflerine gidiyordu. Hükümdar, her zaman para sıkıntısı içindeydi. Niçin? Çünkü, tacirlerden çok şey satın alması gerekiyordu; kendisine bağlı olanları ödüllere boğması şarttı. Kur’an, ancak toprak gelirlerinin onda birini meşru tanımıştı. Kentliler, yalnızca kent çevresindeki ürünlerinden ya da hükümdarın para karşılığında kendilerine terkettiği köylerden aldıkları ödentiler üzerinden bir şey ödemek istiyorlardı. Göçebeler ise, otlaklarından herhangi bir şey ödemeyi reddediyorlardı. Öyle olunca da, vergilerin bütün ağırlığı, sarayın, ordunun, kentlerin, tacirlerin bütün bakım yükü, yerlilerin, giderek köylülerin sırtına biniyordu. Burada da, zafer kazanmış bir ordu ve onun çevresindekiler, tarlası başındaki insanın alınterinden asalak olarak yaşıyordu. Ne var ki, hükümdar, köylüleri fazla sıkıştırmıyordu. Eksik olan toprak değil, kol gücüydü; toprak her yanda vardı ve alabildiğine verimliydi. 8 ya da 10 kavak ağacından direğin üstüne tutturulmuş damıyla, bir toprak ev, sekiz günde kuruluyordu. Köylülerin eşya diye, 2 ya da 3 halısı, 4 ya da 5 sandığı, birkaç da küpü vardı. Hükümdar adına toprak vergisini toplayan fief sahibi, bu sıfatla da vergiden yararlanacak kentli, fazla açgözlülük gösterirse, köylünün yaptığı tek şey vardı: Parasını kemerine sıkıştırıyor, karısını ve eşeğini yüklüyor ve kaçıyordu. Köylerin boşalması, vergi baskısını sınırlıyordu; vergi ise, üretken olmayan sınıfın, üreticinin iliğini damarını emmesinin bir aracından başka bir şey değildi.</span></p>

  <p class="calibre_4"><span class="calibre_1">Kendine bağlı olanları besleyip doyurmak, din koruyucusu ve zenginliklerin dağıtıcısı olarak taşıdığı çifte sıfatın gereğini yerine getirmek, hükümdarın savaş yapmasını gerektiriyordu. Şah İsmail ve kendisinden sonra yerine geçen oğlu</span> <span class="bold"><span class="calibre_1">Şah Tahmasp</span></span> <span class="calibre_1">(1524-1576) durmadan savaş açtılar. Ne var ki, üç cephede savaşmak zorunda kaldılar: Batıda Osmanlılara, doğuda Türkistan Özbeklerine, güneyde de Portekizlilere karşı; Osmanlılar ve Portekizliler topçu ve tüfek üstünlüğüne sahiptiler. Gerçi, Şah İsmail, Özbeklerden Horasan’ı aldı (1510), Buhara’ya doğru ilerledi; ancak, Orta Asya’da tutunamadı ve yerine geçen, Özbeklerin Horasan üstüne sürekli akınlarını önleyemedi. Batıda Türk istilâsı dur dinlenmek bilmiyordu. Güneyde Portekizli Albukerk, Hürmüz adasını almış, oraya bir kale yaptırmış (1515), bütün İran körfezinin ticaretini denetliyordu.</span></p>

  <p class="calibre_5"><span class="calibre_1">SAFEVİ HANEDANININ DORUĞU: BÜYÜK ABBAS</span></p>

  <p class="calibre_4"><span class="calibre_1">Kızılbaş kabileleri arasında, her birinin tahta kendi adayını sürdüğü bir iç savaş döneminden sonra, Tahmasp’ın torunu</span> <span class="bold"><span class="calibre_1">I. Şah Abbas</span></span> <span class="calibre_1">iktidarı ele aldı. Safevî hanedanı, «büyük» sıfatıyla anılan bu hükümdar zamanındadır ki, doruğuna vardı (1587-1629). Kızılbaş kabileler arasında yetiştirilen Şah Abbas, göçebeliğin niteliklerini korumuştu: Cesurdu, etkinlik içindeydi, yorgunluğa dayanıklıydı. Boylu boslu, gür bıyıklı, güzel bir adamdı. Canlı gözlerinden zekâsı okunuyordu; üstün bir yargılama ve karar gücü vardı. Herat’ta Özbekleri yendikten sonra (1597), onların Horasan üzerine yıllık yağmalarına son vermiş oldu. Bu sınırı korumak için, Kürdistan’dan, aileleri ve sürüleriyle beraber binlerce Kürdü alıp Horasan’ın kuzeyine yerleştirdi; onlar da orada sınır bekçiliği yaptılar. 1602 ile 1627 yılları arasında, Osmanlılara karşı başarıyla sonuçlanan bir dizi savaş açtı; Tebriz’i, Erivan’ı, Şirvan’ı ve Kars’ı aldı, Azerbaycan’ı, Kürdistan’ı, Bağdat’ı, Musul’la Diyarbakır’ı yeniden fethetti. Osmanlı sultanına ödemek zorunda olduğu vergiyi, 100 ipek yüküne indirtti.</span></p>

  <p class="calibre_4"><span class="calibre_1">Gerçekten, Büyük Şah Abbas, birçok cephede birden savaşmanın olanaksızlığını farketti önce. Özbeklerin üstüne rahatça yürüyebilmek için, 1590’da Osmanlılarla -koşulları ağır- bir barış andlaşması yaptı: onları kesin olarak yendikten sonra da Türklere çevirdi yüzünü.</span></p>

  <p class="calibre_4"><span class="calibre_1">Ayrıca, iktidarını, giderek gelirleriyle ordularının gücünü pekiştirmek amacıyla, İran kurumlarından ustaca yararlanmasını bildi. İran monarşisi</span> <span class="bold"><span class="calibre_1">despotik</span></span><span class="calibre_1">tir: Hükümdar, manevî ve maddî alanda egemendir, uyruklarının canının da malının da sahibidir; ne ki emrediyor, sarhoş da olmuş olsa hemen yerine getirilecektir. Her türlü kanunun üstündedir; emrettiğinde, oğul babasının cellâdı olmalıdır. Hükümdar, dine aykırı hareket etmedikçe ve şarap içmeyi emretmedikçe, kendilerini hükümdara boyun ekmekle yükümlü görürler; sert ve adaletsiz olmayı, hükümdarların doğasından sayarlar. «Birine zulmetmeyi ve adalete aykırı davranmayı» mı anlatmak istiyorlar? «Şah dedirtmek» diye nitelerler onu. Yargıçlar önünde, kendisine yapılan ağır bir sövgüden yakınanın söylediği şudur: «Benimle Şah yaptı».</span></p>

  <p class="calibre_4"><span class="calibre_1">Nereden geliyor bu despotluk?</span></p>

  <p class="calibre_4"><span class="calibre_1">İki kökeni var onun: Bir yandan, İran, fethedilmiş bir ülkedir. Askeri yöneticiler, her yanda keyfî olarak davranırlar ve astığı astık, kestiği kestiktirler. Öte yandan, hükümdar, Muhammed’in naibidir: Doğa-üstü erdemlere sahiptir, hastaları sağaltır ve böylece de dünyanın efendisidir. Şah Abbas, bu koruyuculuğu ile Şiîliğin savunuculuğu niteliklerinden ustaca yararlandı. Horasan’da Meşhed’de, bir cami yaptırdı; içine de, kutsal bir kalıntı. Muhammed’in devesinin ayaklarından birini (!) koydu; sonra, saray halkıyla gidip secdeye kapandı önünde, arkasından mucizeler sökün etti. İranlılar, Mekke yerine Meşhed’e hacca gittiler. Böylece, Şiilerin haccı, Sünnîlerinkinden ayrılıyordu. Şah Abbas, aynı zamanda iktisadî bir amaç da güdüyordu bununla; hacıların dışarıya altın çıkarmasını önlemiş oluyordu. Ayrıca, Necef’i ziyaret etmekten de geri kalmadı; gitti, atası Ali’nin mezarının tozlarını sildirdi orada.</span></p>

  <p class="calibre_4"><span class="bold"><span class="calibre_1">Hanedanı «ulusallaştırma»</span></span> <span class="calibre_1">çabasına girişti. Gerçekten, Şah Abbas. Kızılbaşlara güven duymuyordu; gerçi iktidarının dayanağıydı onlar; ancak, iktidarı tartışmak için azınlıklardan yararlanıyor ve ayrıcalıkları da öteki kabileleri kızdırıp ayaklanmaya götürüyordu. Şah Abbas, «Şahın Dostları» diye yapma bir kabile kurdurdu: Her kabileden binlerce insandan oluşuyordu bu; gönüllü olarak geliyorlardı; bütün İranlı kabilelerle de ilişki içindeydi. Böylece, hanedan daha «ulusal» olmuş oluyordu. Bunu yaparken, Kızılbaşların sağladığı birliklerin sayısını da azalttı; 60 binden 30 bine indirtti verdikleri askeri. Şahın vassalleri olan kendi hanlarınca kumanda edilmelerini isteyen kabile birliklerinin yerine, ücretli askerleri yeğledi: 10 bin süvari, 12 bin piyadeden oluşan bu birliklerin subaylarını kendisi belirliyordu ve gerektiğinde görevden alıyordu. Ordusunun temeli «gulam»lar oldu: Çeşitli halklardan, özellikle de Gürcülerden gelen, esirler ya da esirlerin çocuklarıydı bunlar. Yöneticilerin ve subayların çoğunu onlar arasından seçti. Osmanlı İmparatorluğundaki gibi,</span> <span class="bold"><span class="calibre_1">ordu, devletin temsilcisi oldu.</span></span></p>

  <p class="calibre_4"><span class="calibre_1">Bütün bunlara,</span> <span class="bold"><span class="calibre_1">yönetimi merkezîleştirme</span></span> <span class="calibre_1">eşlik etti.</span></p>

  <p class="calibre_4"><span class="calibre_1">Son olarak, Şah Abbas’ın zaferlerini,</span> <span class="bold"><span class="calibre_1">Avrupalılarla kurduğu ilişkiler</span></span> <span class="calibre_1">destekledi. Güneyde, Hürmüz yolunu zaten Portekizliler tutmuştu; kuzeyden de, Rusya yoluyla, Moskova İngiliz Kumpanyası’nın temsilcileri geldiler. Özellikle iki İngiliz, Antoine ve Robert Sherley, şahın hizmetine girip, topçuluğun gelişmesinde, ordunun eğitim, ve savaş yöntemlerinde yol gösterici oldular. Bu Avrupalılar ve Avrupa malzemesi sayesindedir ki, Şah Abbas, o denli nefret ettiği Sünnîleri yenebildi. Ayrıca, «merkantilist» bir çaba içine de girdi: Şah Abbas, gelirlerini arttırmak kaygısıyla, ipek üzerine tekel koydu; dışarıya satışlarını da arttırmak ve Osmanlılara gümrük ödememek için, bunu, güneyde körfez yoluyla gerçekleştirmek istiyordu. Ancak, güneyde Portekizliler vardı: 1622’de, İran ordusu ile İngiliz donanmasının ortak çabası sonucu, Portekizlilerin elindeki Hürmüz düştü; ve Hürmüz’de, bir İngiliz ve bir Hollanda ticaret şubesi kurulup yerleşti. Şah Abbas, hıristiyan tacirlere ayrıcalıklar tanıyor ve ticaretin gelişmesi için de elden geleni yapıyordu. Bu sayede İran ipeği, tâ Hindistan’a, Cava’ya, Filipinler’e, Tonkin’e ve Batı’da da Avrupa’ya değin yayıldı. Karşılığında da, Hollanda ve İngiliz kumaşları, Venedik cam eşyası, saatler, vb. İran’a akıyordu.</span></p>

  <p class="calibre_4"><span class="calibre_1">Şah Abbas, her İran hükümdarı gibi, İsfahan’da bir başkent kurdu. İsfahan yaylada, İran körfezinden Tahran’a giden kervan yolunun üzerindeydi ve Çin-Avrupa yolu oradan geçiyordu. Kenti, ayrıca görkemli bir sarayla süsledi. Sarayın çevresinde Hint’ten, Çin’den, Avrupa’dan gelen, işçiler ve zanaatçılarla dolu bir çarşı şenlenmeye başladı. Daha ilerde de, binlerce göçebenin kulübesi toplaştı. İsfahan, bir sanat merkezi oldu: Çinlilere öykünen bir porselen fabrikası kuruldu ve ürünlerini, Hollandalılar, Avrupa’da Çin porseleni olarak sattılar. Kimi Şiî, kimi Sünnî anlayışını dile getiren halılar dokundu. İşlemeli şallar, brokarlar, kadifeler üretildi. Duvarlar, Avrupa’dan gelen sanatçıların yaptıkları ya da çeşitli Avrupa saraylarından şaha yollanan tablolara öykünen resimlerle donandı. İranlıların, Gürcülerin, Çinlilerin yanı sıra, kendi giysileri içinde dolaşan kadın-erkek Avrupalılar görüldü. Tüm etkiler kendini belli etti. Ne var ki, İranlılar, onları belli bir</span> <span class="bold"><span class="calibre_1">ulusal sanatın</span></span> <span class="calibre_1">içinde eritmesini bildiler; boyutları bakımından Asyalı, orantıları ve düzenlenişi bakımından Avrupalı olan bu sanat, aslında, her şeyden önce İranlı idi.</span></p>

  <p class="calibre_5"><span class="calibre_1">SAFEVÎLERİN ÇÖKÜŞÜ</span></p>

  <p class="calibre_4"><span class="calibre_1">Büyük Şah Abbas’tan sonra, Safevî hanedanı çabuk çöktü, kendisi, kuşkuya kapılıp dört oğlunu kör ettirmiş ve hükümdar soyundan gelen prenslerin, silahlı talimden uzakta, haremde haremağaları ve kadınlarca eğitilmelerini emretmişti. Böylesi bir eğitim de sonuçlarını çabuk verdi: Gecelerini içerek geçiren prensler, içkiye düştüler; daha yeni yetmelikten kadınlarla kurulan ilişki, sonunda kadından tiksintiye götürüyordu onları ve erkek gözdeleriyle iğrenç ilişkiler kuruyorlardı. Şah Safi (1629-1642), II. Abbas (1642-1667), Süleyman (1667-1694). Şah Sultan Hüseyin, birer gölge hükümdardılar sadece. Kamu hizmetleri de parayla alınır satılır oldu ve miras yoluyla geçmeye başladı. Ordunun subaylarına ödeme düzeni bozuldu. Yöneticiler ve vergi mültezimleri rüşvet yemeğe başladılar. Kamu gelirlerinin üçte ikisi yolda kayboldu. Orduda düzen bozuldu. Osmanlılar, IV. Murat’la Bağdat’ı ve Mezopotamya’yı yeniden ele geçirdiler (1638). Özbekler, Horasan üzerine yağma akınlarını yeniden başlattılar. Bereket versin, Özbekler de gerileme içine girmişlerdi. Umman imamı, Portekizlilerin elinden Maskat’ı aldıktan (1651) sonra, İran limanlarına saldırılarını sıklaştırmıştı.</span></p>

  <p class="calibre_4"><span class="calibre_1">Avrupalılar da, İran’la ticareti aralarında tartışmaya başlamışlardı. İngilizler, iç savaşın sonucu olarak. 1645’ten sonra eski durumlarını yitirince, İran’la ticareti Hollandalılar ele geçirdiler: Her yerden ipek satın almak ve gümrük ödemeden onu dışarıya götürmek hakları vardı. XIV. Louis, kendi ticaret politikasını uygulamaya başlayınca, Fransız rekabeti tehlikeli olmaya başladı. 1664’te Fransız Hint Kumpanyası, İsfahan’a iki adamını gönderdi, sıfatları da «Avrupa’nın büyük kralının generali ve elçisi» idi. Elçi, Kumpanya için, yılda 30.000</span> <span class="calibre_1">lira karşılığında, gümrük bağışıklığı elde etti. XIV. Louis, arkasından, Ermenistan, Kaide ve Suriye hıristiyanlarının koruyucusu olma hakkını tanıttı (1683). Şah, Maskat’a karşı bir Fransız donanmasının gönderilmesini istiyor, Maskat’ta iki kale, Bender-Abbas’a yakın bir liman ve gümrük bağışıklığı öneriyordu (1689). Ne var ki, İspanya «tevarüs» savaşı her şeyi engelledi. 1708’de, Fransa kralı ile İran Şahı bir ticaret anlaşması imzaladılar; onun da uygulanmasını savaş engelledi. 1715’te Versay’a, İran elçisi Muhammed Bey geldi ve, yine aynı yıl, Fransa kralı ile bir ticaret ve dostluk andlaşması imzaladı. Ne var ki, o sıralarda, İran’a karşı Doğu’da bir saldırı hazırlanıyordu. Uysal ve sofu Şah Sultan Hüseyin, kendisine gözüpek askerlerin gerektiği bir anda, haremağalarını, hocaları görevlere yerleştiriyordu. 1708’de ve 1715’te iki Rus elçisi gelmişti ve Ruslar saldırıya hazırlanıyorlardı. Erişilmez dağların ardında -hiç bir zaman tam anlamıyla boyun eğmemiş- o yolundan dönmez Sünnîler olan Afganlılar ayaklanmaya başlıyorlardı.</span></p>

  <p class="calibre_4"><span class="calibre_1">İran, anarşiye doğru gidiyordu.</span></p>

  <p class="calibre2" style="margin:0pt; border:0pt; height:1em"></p>

  <p class="calibre_"><span class="calibre_1">*</span></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">İslâm bahsini bitirirken ne söylemeli son olarak?</span></p>

  <p class="calibre_4"><span class="calibre_1">Başta Osmanlı İmparatorluğu ile İran İmparatorluğu örneklerinden hareket ederek belirtmiş olalım: XVI ve XVII. yüzyılda, İslâm, Avrupa’ya karşı bir reddiyede bulunuyordu; ne var ki, hiçbir zaman vazgeçemeyeceği bir dünyaya karşı bir reddiye idi bu. «Teolojik» çağda donup kalacak bir İslâm uygarlığı, cehenneme lâyık gördüklerinin, «Tanrı’ya ortak koşanların uygarlığını reddederken, o tiksindiği uygarlığa, yine «pozitif» Avrupa zekâsının yarattığı teknik araçlarla karşı çıkıyordu ve gelecekte de öyle olacaktı.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_25"></div>
</body>
</html>
