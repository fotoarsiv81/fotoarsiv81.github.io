<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 3</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM III</span></span></span><br class="calibre2" />
  <span class="italic"><span class="bold"><span class="calibre_1">ÖTEKİ AVRUPA DEVLETLERİ</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Merkantilizmin denizlerde üstünlükleri geliştirdiği ve karadaki yayılışların yüzlerini denizlere çevirdiği Avrupa’da, İngiltere ve Fransa’dan sonra öteki devletlere baktığımızda gördüğümüz şudur: Polonya ve İsveç bir yana, mutlakiyet, daha birleşmiş, daha merkezîleşmiş bir devlet anlayışı ilerleyiş içindedir; ve bu devlet, toplumun hemen bütün sınıflarını hizmetine daha çok koşmak eğilimindedir. Öte yandan, Habsburglar dizginlenmek istenir, ama yok edilemez. En önemli olaylardan biri de, Rusya’nın «yeni bir güç» olarak, Avrupa’da sahneye çıkmasıdır.</span></p>

  <p class="calibre_4"><span class="calibre_1">Gelişmeleri, bir sıraya uyarak anlatalım.</span></p>

  <p class="calibre_5"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">AUGSBURG BARIŞININ ERTESİNDE ALMANYA.</span></span><br class="calibre2" />
  <span class="bold"><span class="calibre_1">OTUZ YIL SAVAŞI</span></span></p>

  <p class="calibre_4"><span class="calibre_1">Köylü Savaşlarının yıkıntıları ve Reformun arkasından prens iktidarlarının güçlenişi, Almanya’nın iktisadî ve siyasal gelişmesinde, gerici güçlerin zaferini hızlandırdı.</span></p>

  <p class="calibre_4"><span class="calibre_1">Ne oldu?</span></p>

  <p class="calibre_5"><span class="calibre_1">ALMANYA’NIN İKTİSADÎ BAKIMDAN GERİLEYİŞİ,</span><br class="calibre2" />
  <span class="calibre_1">SERVAJIN YENİDEN DOĞUŞU</span></p>

  <p class="calibre_4"><span class="calibre_1">Gerçekten, sanayide kapitalist öğeler zayıflayıp eridiler. Siyasal yönden parçalanmışlık, içeride ticaretin gelişmesini tökezletiyordu ve tek bir pazarın oluşumunu önlüyordu. XVI. yüzyılın ikinci yarısından başlayarak, büyük coğrafya buluşlarının arkasından dünya ticaret yolları haritasının kökünden değişikliğe uğraması, etkisini duyurur oldu git gide. Akdeniz ticaretindeki gerileyiş de, Almanya’nın güney-batısındaki kentlere hissedilir bir darbe vurdu ve çökertti onları. Hansa, kuzeyde vaktiyle sahip olduğu önemi yitirmişti. Uluslararası ticarette baş köşeye Hollanda tacirleri geçmişti. Tüm eski Hansa kentlerinden, yalnız Hamburg ve Bremen deniz ticaretini sürdürebiliyordu.</span></p>

  <p class="calibre_4"><span class="calibre_1">Almanya’nın, kapitalist gelişme yoluna girmiş öteki Avrupa ülkelerine oranla</span> <span class="bold"><span class="calibre_1">iktisadî gecikmişliği</span></span><span class="calibre_1">, XVI. yüzyıl ortalarından başlayarak göze çarpar oldu. Almanya, sanayi ürünleri yerine, Doğu’ya, tarım ürünleri, özellikle de buğday satıyordu. Soylular, yeni zenginleşme kaynaklarının açıldığını gördüler: Doğu eyaletlerindeki kırsal kesimin sıradan soyluları, angarya ile işlenen topraklarını genişlettiler; rant-emek başa geçti. Böylece, yüz yıldan az bir zamanda, Elbe bölgesinin özgür köylüleri, önce uygulamada, sonra da hukuksal bakımdan</span> <span class="bold"><span class="calibre_1">serf</span></span> <span class="calibre_1">haline geldiler.</span></p>

  <p class="calibre_4"><span class="calibre_1">Köylülerin durumu her yerde bozuldu. Mücadelenin azgınlaştığı bölgelerde, köylülerin sahip oldukları tüm haklar, hayasızca ayaklar altına alınıp çiğnendi; onların ortak malları senyör mülklerine dönüştürüldü ve köylüler de serf haline getirildiler. İçlerinde en bahtsızlar da, Habsburg’ların -miras yoluyla geçen- malikânelerinde çalışan köylüler oldular.</span></p>

  <p class="calibre_4"><span class="calibre_1">XVI. yüzyılın ortalarından başlayarak,</span> <span class="bold"><span class="calibre_1">başkaldırılar</span></span> <span class="calibre_1">birbirini izledi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Bir köylü savaşı, 1595-1597de Yukarı ve Aşağı-Avusturya’da patladı ve komşu bölgelere yayıldı. Köylüler, 1525 yılında olduğu gibi, Reform adına ayağa kalktılar; çünkü, feodal boyunduruktan toptan kurtulmanın aracı olarak bakıyorlardı ona. Başkaldıranlar, gerçekten devrimci bir ordu kurdular: ateşli, ateşsiz silahlarla donanmıştı ordu ve seçme şeflerce yönetiliyordu. Hükümetin askerî birliklerini, 1596 sonbaharında yenilgiye uğrattılar ve Viyana’yı tehdide başladılar. Ne var ki, önceki hallerde olduğu gibi, köylülerin saflığı ve aralarında birlik olmayışları, feodallerin imdadına yetişti. Hükümet, Georg Tasch’ın yönlendirdiği ılımlı öğelerle görüşmelere başladı ve bir ateşkes sağladı. Soluk alıp güç kazandıktan sonra da, 1597 yazında bütün ayaklanmış olanlar ezilip yok edildiler.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Avusturya ve güney-doğu köylüleri üzerindeki feodal sömürü son haddine vardı. Orta ve Doğu Avrupa’nın başka yerlerinde olduğu gibi, servajın dirildiği görüldü. Habsburg’ların topraklarında ve Bavyera’da, Otuz Yıl Savaşı başlarına değin köylü ayaklanmalarının ateşi yandı durdu.</span></p>

  <p class="calibre_5"><span class="calibre_1">XVI. YÜZYILIN İKİNCİ YARISIYLA XVII. YÜZYIL BAŞLARINDA ALMANYA’DA SİYASAL VE DİNSEL MÜCADELE</span></p>

  <p class="calibre_4"><span class="calibre_1">Din konusunda varılan Augsbourg Barışı, Almanya’da bir süre için, belli bir siyasal denge yarattı. Ancak, öylesine de geçici idi ki bu denge! Prensleri İmparatorluk iktidarına karşı çıkaracak, ayrıca prensleri, katolikleri ve protestanları kendi aralarında birbirine düşürecek yeni uyuşmazlıklar mayalanıyordu. Habsburg monarşisinin geniş bir çok uluslu devlet haline gelmiş olması da, Almanya’da,</span> <span class="bold"><span class="calibre_1">siyasal istikrarsızlığı</span></span><span class="calibre_1">, azaltmak şöyle dursun, daha da arttırdı.</span></p>

  <p class="calibre_4"><span class="calibre_1">XVI. yüzyılın ikinci yarısında,</span> <span class="bold"><span class="calibre_1">prenslerin gücündeki artış</span></span> <span class="calibre_1">sürdü. Mutlakiyete yandaş oldukları için, onun düzen ve âdetlerini tutup kendi ülkelerinde de uygulamaya başladılar; kendi görevlileri vardı ve kendi sürekli orduları. Kentliler de içinde olmak üzere, köylülerden soylulara değin, toplumun bütün tabakaları, prenslerin uyruğu oldular. Temsili meclisler -ya da</span> <span class="italic"><span class="calibre_1">land-tags-</span></span> <span class="calibre_1">hemen tüm anlamlarını yitirip, prens iktidarının birer eklentisi, uzantısı olup çıktılar. Hükümran prensler, küçük soylulara dayanıyorlardı; onlar da, köylülere boyun eğdirmek ve git gide artan sömürüye karşı dirençlerini kırmak için, merkezî bir prenslik örgütünün yardımını arıyorlardı. Prens, tarımdaki ve kentteki halkın sırtına sürekli vergileriyle binmişti; soylular da, prense bağımlı serf ve köylülerden elde ettikleri artık-ürünün bir bölümünü devretmekle yükümlü idiler; bu yükümlülük, karşılıklı destekleşmeye hiç de engel değildi. Soylular, ayrıca prensin çevresine girerek ya da orduda hizmet alarak, ödün elde ediyorlardı. Öyle de olsa, Kilisenin elinden alınmış toprakların bölüşülmesi, köylülerden istenecek edimler ya da kast ayrıcalıklarının korunması söz konusu oldukta, prensin iktidarıyla küçük soylular arasında sürtüşmeler kaçınılmazdı. Soylular, kendi siyasal haklarını savunuyorlardı ve prensin yetkilerini yontma çabasındaydılar. Ne var ki, yerleşik siyasal düzeni sarsmayacak ufak çapta bir mücadeleydi bu. Katolik prensliklerde, soyluların ve kentlerdeki burjuvazinin mutlakiyetine muhalefet, çoğu kez dinsel bir anlam kazanıyordu. Ancak, katolik güçler, -ister Luther’cilik ister Calvin’cilik biçiminde ortaya çıksın- Reformun yayılışına kesinlikle karşı çıktılar.</span></p>

  <p class="calibre_4"><span class="calibre_1">İmparatorluk içindeki büyük prenslikler güçlenirken, Habsburg hanedanının gücü de artıyordu. XVI. yüzyılın ikinci çeyreğinden başlayarak, miras yoluyla ele geçirdikleri toprakların yüzölçümü, İmparatorluğun herhangi bir prensliğininkinden çok daha fazlaydı. Bu topraklar, Avusturya, Styrie, Carinthie, Kraine ve Tyrol’dan başka, -Mohaç Meydan Savaşından sonra- 1526’da katılmış Bohemya ile Batı Macaristan’ı da kapsıyordu. Bu devlette, birbiriyle uyarsız etnik öğelerden oluşmuş olmasının yanı sıra, sayıca fazla Slav ve Macar halkın üzerinde Alman soylularının vesayeti hüküm sürüyordu; ve devletin, hanedan bölüşmeleriyle temeli oyuluyordu.</span> <span class="bold"><span class="calibre_1">I. Ferdinand</span></span> <span class="calibre_1">(1556-1564)’ın ölümünde, Habsburgların toprakları, oğulları arasında paylaşıldı: İmparatorluk tacını</span> <span class="bold"><span class="calibre_1">II. Maximilien</span></span> <span class="calibre_1">giydi ve Avusturya ile Bohemya’yı elde etti; Ferdinand Tyrol’u aldı, Charles da Styrie, Carinthie ile Kraina’yı. Bu arada, Avusturya’ya komşu Bavyera dukalığı da güçleniyordu.</span></p>

  <p class="calibre_4"><span class="calibre_1">Habsburgların elinde artık babadan oğula geçer duruma gelen İmparatorluk iktidarı, çözülüşün bütün izlerini taşımaktadır. İmparator, Seçicilerin sürekli denetimi altındadır; bu Seçicilerin, uyulmasına kıskançlıkla göz kulak oldukları seçim «kapitülasyonlar»ı ise, imparatorun hareket dünyasını içeride ve dışarıda sınırlamaktaydı. Prensler hukuk, adalet, din ve iktisadi politika konularında tam özgürlük içindeydiler.</span></p>

  <p class="calibre_4"><span class="calibre_1">Almanya’da siyasal mücadele, dinsel çelişmelerin yoğunlaşmasının arkasından sertleşti. Katolik prenslerle protestan prensler arasında 1555 yılında sağlanmış olan denge, XVI. yüzyılın sonlarından başlayarak bozuldu. Burjuvazi ile bir bölüm soyluların muhalefetini dile getiren Protestanlık, Katolik prenslerin sert önlemlerine karşın, güney ve güney-batı kentlerinde yaygınlık kazandı. Öte yandan, Kilise mallarının dünyasallaştırılması sayesinde zenginleşme olasılıklarına bakıp, bu katolik prensler arasında da yeni bir eğilim baş gösterdi. Ancak, siyasal güçler dengesinin Protestan parti yararına değişmesi, Katolikler cephesini korkunç bir direnişe götürdü. Avusturya ve Bavyera’da özellikle etkin olan bu Katolikler, Protestanların istilâsını ortadan kaldırmak, giderek yitirdikleri eski durumlarını yeniden ele geçirmek düşüncesiyle, saldırıya geçtiler. Cizvitlerin eski öğrencisi</span> <span class="bold"><span class="calibre_1">II. Rodolphe</span></span> <span class="calibre_1">(1576-1612)’un İmparatorluk tahtına çıkışı, Almanya’daki Katolik tepkiyi destekledi.</span></p>

  <p class="calibre_4"><span class="calibre_1">Katoliklerle Protestanlar arasındaki uyuşmazlık, birbirine rakip iki siyasal ve askerî gurubun kutuplaşmasına yol açtı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Tarih bakımından ilk doğan, 1608 yılında, Donawoerth’teki olayların arkasından</span></span> <span class="italic"><span class="bold"><span class="calibre_1">İncil Birliği</span></span></span> <span class="italic"><span class="calibre_1">oldu. Protestanlık, Bavyera Katolik dükalığının sınırında kurulmuş olan bir İmparatorluk kentinde, XVI. yüzyılın ikinci yarısından başlayarak üstünlüğünü kurmuştu Katolikler, İmparatorun kendilerini destekleyeceğini bildikleri için, Protestanlarla sürekli uyuşmazlık çıkardılar. Bavyera dükü Maximilien, Katolik halkı savunmak bahanesiyle, kenti işgal etti ve dükalığına kattı; bütün bunları, Rodolphe’la anlaşarak yapıyordu kuşkusuz. Protestanlar, Katoliklerin ilerleyişini durdurmak için, birleşmek zorunda kaldılar. Birliğin yönetimine, Calvinci bir kişi olan Palatina Seçicisi V. Friedrich getirildi Hareketin yanıtı gelmekle gecikmedi. 1609 yılında, Katolik prensleri,</span></span> <span class="italic"><span class="bold"><span class="calibre_1">Alman Kutsal Birliğini</span></span></span> <span class="italic"><span class="calibre_1">kurdular ve başına da Bavyera’lı Maximilien’i geçirdiler.</span></span>
  </blockquote>

  <blockquote class="calibre_6">
    <span class="italic"><span class="calibre_1">Her iki taraf da, kesin savaşa girmeye hazırdılar. Ancak. Avrupa devletlerinde olduğu kadar Almanya’da da hüküm süren -alabildiğine- karmaşık durum, bir askeri uyuşmazlığın çıkışını geciktirdi.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Alman prenslerinin dinsel bir temel üzerindeki siyasal ve askerî guruplaşmaları,</span> <span class="bold"><span class="calibre_1">derin iç uyuşmazlıkların kıvranışları</span></span> <span class="calibre_1">içindeydi. Protestan cephesinde, Luther’ci ve Calvin’ci prenslerin çıkarları çatışıp duruyordu; Katoliklerin cephesinde ise, Habsburg’lar, Birliğin askerî güçlerine kumanda eden ve İmparatorluk tacında gözü olan Bavyera’lı Maximilien’le zıtlaşıyorlardı. Öte yandan, Katoliklerle Protestanlar, prenslik ayrıcalıklarını sürdürmede ve İmparatorlukta Habsburg’ların güçlenmesine yol açmamakta -aynı ölçüde- ilgiliydiler. Avrupa’lı güçler de, fetih açıklarını doyurmak amacıyla saldırıya hazır durumda, Almanya’yı bölüp parçalayan bu çekişmelerde ustaca yararlanıyorlardı.</span></p>

  <p class="calibre_5"><span class="calibre_1">XVII. YÜZYIL BAŞLARINDA ULUSLARARASI DURUM. DIŞ POLİTİKA ÇELİŞMELERİNİN AĞIRLAŞMASI</span></p>

  <p class="calibre_4"><span class="bold"><span class="calibre_1">Otuz Yıl Savaşı</span></span> <span class="calibre_1">(1618-1648), bir ülkenin iç uyuşmazlığı çerçevesinin çok dışına taştı. XVII. yüzyılın başlarında, batı ve kuzey Avrupa’da dış politikanın durumunu göz önüne getirirsek, Avrupa çapındaki bu tutuşmanın nedenleriyle niteliğini daha iyi anlarız.</span></p>

  <p class="calibre_4"><span class="calibre_1">Keskin bir rekabet, Fransa’yı Almanya’nın karşısına çıkarıyordu. Fransa, pek güçlü mutlak bir monarşi haline gelmişti ve çevresindeki devletlere hegemonyasını dayatma eğilimindeydi. Habsburg monarşisi ise, Fransa’nın bu tutkularına bir engeldi. Habsburg’lar, hanedanlığa dayanan katmalarla, Avusturya’yı, İspanya’yı ve İmparatorluğu bir araya getirmişler ve şimdi de, Fransa ile sınırdaş olan Alman prenslikleri üzerinde denetimlerini kurmak aranışı içindeydiler; o yüzden de, rakiplerine uygun gelecek herhangi bir sınır değişikliğine asla göz yummuyorlardı. Şarlken zamanında, Fransa, güney-batıdan, kuzeyden ve doğudan bir kıskaç içine girmiş oldu. Avusturya-İspanya Birliği, Şarlken’in tahttan çekilmesinden sonra, bozuldu; ancak, daha sonra, bu birliği yeniden kurmak için girişimler tekrarlandı. Otuz Yıl Savaşının eşiğinde olduğu gibi, çarpışmalar sürerken de, özellikle İtalya üzerindeki vesayet konusunda kimi çelişmelere karşın, İspanya Avusturya ile bağlaşıklık içinde oldu.</span></p>

  <p class="calibre_4"><span class="calibre_1">Fransa, Augsburg Barışının arkasından Almanya’da Protestanlığın yandaşlarıyla Katolikler arasında kurulmuş olan dengeyi sürdürmeye çalışıyordu; ve Habsburg’ların güçlenişine karşı bir güvence olarak görüyordu bunu. Fransız monarşisi, Protestan prensleri koruyor ve Katolik güçlerin birliğini bozmaya, en etkili Katolik prenslerden biri olan Bavyera Dükünü kendi yanına çekmeye çabalıyordu. Öte yandan, Fransa, Alsace ile Lorraine’i ülkesine katmak, İmparatorluk aleyhine toprak kazanmayı aklından geçiriyordu.</span></p>

  <p class="calibre_4"><span class="calibre_1">Almanya’daki Katolik tepki, Protestanların kazananlarını tehlikeye soktu ve, Fransa kralı IV. Henri’ye, Protestan Alman prenslerinin oluşturacakları Habsburg’lar karşıtı bir birliği kurma fırsatı sağladı. Ancak, IV. Henri’nin öldürülmesi, çarpışmaların başlamasını geciktirdi.</span></p>

  <p class="calibre_4"><span class="calibre_1">İsveç ve Danimarka Krallıkları da, Almanya’da mayalanan uyuşmazlıktan yararlanmaya hazırlanıyorlardı.</span></p>

  <p class="calibre_4"><span class="calibre_1">Birer Alman ülkesi olan Schleswig Holstein, Danimarka’nın elindeydi ve Danimarka kralı da, Holstein dükü sıfatıyla, Kutsal Roma-Germen İmparatorluğunun prensi durumundaydı. Danimarka, Baltık ve Kuzey Denizindeki ticaret için Hansa’nın devamı olarak görüyordu kendini ve, öyle olduğu için de, Habsburg’ların, Kuzey Almanya’da durumlarını güçlendirme yolundaki her türlü girişimlerine engel olma çabasındaydı.</span></p>

  <p class="calibre_4"><span class="calibre_1">Kuzey Avrupa’da korkunç bir askerî-güç haline gelmiş olan İsveç, Baltık denizini bir «İsveç gölü» yapmak istiyordu. Finlandiya’ya boyun eğdirmiş, Polonya’dan Livonya’yı almış ve XVII. yüzyılın başlarında Rusya’nın zayıflamasından yararlanıp, Stolbovo Andlaşmasıyla (1617), Neva ile Narvan’ın denize döküldükleri yerlerle beraber İngrie’yi koparmıştı onun elinden. İsveç, Almanya’daki niyetlerinin gerçekleşmesinde Polonya ile tutuştuğu savaştan rahatsızdı ve bir türlü bitmiyordu bu savaş. Polonya» ise, Habsburg ve Avrupa’daki öteki aşırı Katolik güçlerle bağlaşıktı. Habsburg’lar da, İsveç’le Polonya arasındaki bir barış andlaşmasından rahatsız olacaktı; çünkü, Polonya ilk fırsatı bulduğunda elinden kayabilir ve Almanya’ya karşı savaşa girebilirdi.</span></p>

  <p class="calibre_4"><span class="calibre_1">Habsburg’lara karşı olan cephe, Hollanda ile İngiltere’yi de alıyordu içine: Hollanda, İspanya Habsburg’larının vesayetinden yakasını sıyırmıştı; Protestan prenslerin ve -Otuz Yıl Savaşına ilk girecek ülke olan- Danimarka’nın ateşli bir bağlaşığı idi. Hollanda’nın amacı, İspanya ile Avusturya’yı zayıflatmak ve ticaret donanmasının eski Hansa ticaret yolları üzerinde üstünlüğünü sağlamaktı.</span></p>

  <p class="calibre_4"><span class="calibre_1">İngiltere de, Habsburg’ların, Almanya’nın Kuzey Denizine yakın topraklarında durumlarını güçlendirme girişimlerine karşı çıkıyordu. İngiltere’nin Protestan prenslere destek olmasında, hanedan yakınlıkları da rol oynuyordu: İncil Birliği’nin başı olan Palatina Seçicisi Friedrich, kral I. Jacques Stuart’ın damadı idi. Oysa, İngiltere’nin durumu tutarlılıktan uzaktı; şu nedenle ki: Çıkarları, hem Avrupa’da, hem Orta Doğu’da, özellikle Osmanlı İmparatorluğu ile siyasal ve ticarî ilişkiler bakımından Fransa’nın çıkarları ile çalışıyordu. Öyle olduğu için de, Habsburg’lara karşı birliğin üyesi olan devletlerin güçlenmesini istemiyordu. İngiltere kralı, İspanya’ya yaklaşma amacıyla birtakım çıkışlarda bulunmuştu.</span></p>

  <p class="calibre_4"><span class="calibre_1">Osmanlı İmparatorluğu ise, doğrudan doğruya ya da dolayısıyla, Avrupa devletleri arasındaki uyuşmazlıkta yan tutuyordu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Osmanlılar, bu devletlerden çoğuna, özellikle de Avusturya’ya ve onun başkenti Viyana’ya ağırlığını hissettiriyordu. Öyle olunca da, Habsburg’ların düşmanları, pek doğal olarak Osmanlı İmparatorluğu ile bağlaşıklığı arıyorlardı. Fransa, daha XVI. yüzyılın ilk yarısından başlayarak, Osmanlı ülkesinde birtakım ticaret ayrıcalıkları elde etmişti ve Otuz Yıl Savaşı boyunca bu durumunu korudu. İngiltere, arkada kalmak istemedi: o da, Bab-ı Âli’den, önemli ticaret ayrıcalıkları elde etmeyi başardı.</span></span>
  </blockquote>

  <blockquote class="calibre_6">
    <span class="italic"><span class="calibre_1">Osmanlı İmparatorluğu da, Avrupa’da uyuşmazlıktan, Balkanlardaki durumunu güçlendirmek için yararlanmak umudundaydı. Müslüman Türklere karşı Hıristiyanlığın bir ileri karakolu olan Avusturya’nın yenilgisi, Osmanlıları, Avrupa’daki başlıca düşmanından kurtaracaktı. Öyle olduğu için de. Avrupa’daki uyuşmazlığa bir katkıda bulunmak için her şeyi yapmaya hazırdı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Avrupa’lı güçlerden çoğu, şu ya da bu biçimde, Habsburg monarşisine karşı bir şeyi üstlenmişlerdi. Habsburg’ları tutanlar içinde ise, yalnız İspanya, ona askerî bir yardım sağlayabilecek durumdaydı; Rusya’yla uyuşmazlığından sıyrılma çabasındaki Polonya, olsa olsa manevî bir destek sağlayabilirdi ona.</span></p>

  <p class="calibre_5"><span class="calibre_1">BOHEMYA’NIN AYAKLANIŞI</span><br class="calibre2" />
  <span class="calibre_1">OTUZ YIL SAVAŞLARININ BAŞLARI</span></p>

  <p class="calibre_4"><span class="calibre_1">Bohemya, 1526’da, Habsburg monarşisine katılmıştı. Çek soyluları, kendi kast ayrıcalıklarının süreceği güvencesini almışlardı: Biçimsel olarak, kralı seçme hakkını elinde tutan Ulusal Meclis (Diyet), eyalet temsili meclisleri, Huss’çü inanışa dokunmama, kentlerin özerkliği, vb. Ne var ki I. Ferdinand tahta çıkar çıkmaz, unutuldu bu vaatler. II. Rodolphe döneminde, Katolik gericilik baskın çıktığında, Çek Protestanlarının haklarına saldırı başladı. Kentlilerle bağlaşıklık içindeki Bohemya soyluları, sert eylemlere giriştiler ve İncil Birliği ile birleşmeye hazırlandılar. II. Rodolphe, ödün vermek zorunluluğunu duydu: Bir «İmparator Mektubu»na damgasını bastı; Bohemya’da Katolik olmayan herkese ayin özgürlüğü veriyordu mektup ve imanlarının «savunucular»ını seçmekte serbest bırakıyordu onları (1609).</span></p>

  <p class="calibre_4"><span class="calibre_1">Bununla beraber, Çek soyluları, eli kulağında gördükleri bir mücadeleye hazırlanıyorlardı. Bir ordu kurup, kumandasını da Kont Thurn’a verdiler. II.</span> <span class="calibre_1">Rodolphe ve, arkasından da -1612 yılından başlayarak- kardeşi Mathias, Bohemya’daki muhalefetin İncil Birliği ile bağlaşıklık kurmasından korkup. «İmparator Mektubu»na uydular; ve, ortaya çıkan siyasal değişikliği -üstü kapalı- tanıdılar. 1618de, Styrie’li Ferdinand Mathias’ın yerine geçtiğinde, durum değişti. Cizvitlerin dostu ve Protestanların da korkunç hasmı olan Ferdinand, «İmparatorluk Mektubu»nu tanımadığını söyledi ve Çek hareketinin şeflerini koğuşturmaya kalktı. Prag’da iktidar, «savunucular»a karşı koğuşturmaya girişmiş olan on «vekilden oluşan yeni bir kuruluşa verildi. Karışıklıklar başladı. Silahlı halk, kral sarayının salonuna girdi ve İmparatorluk görevlileriyle Çek halkına ihanet edenlerin cezalandırılmasını istedi; yöneticilerden ikisi, şatonun pencerelerinden aşağıya atıldı. Avusturya ile bağların kopması demekti bu. Prag’da, bu pencereden adam atma olayı, Otuz Yıl Savaşının bir işareti oldu.</span></p>

  <p class="calibre_4"><span class="calibre_1">Çek Diyeti, otuz yöneticiden oluşan bir hükümet kurdu: hükümet, önce Bohemya’da, sonra da Moravya’da iktidarı ele aldı. Ulusal orduyu güçlendirip Cizvitleri kovdu. Ferdinand, Bohemya’daki krallık iktidarından alındı. Çatışmalar başladı. Kont Thurn’un yönettiği Çek ordusu, Habsburg’ların ordusunu birkaç kez bozguna uğratıp, tâ Viyana’nın varoşlarına değin gelip dayandı. Ne var ki, kısa süreli başarılar oldu bunlar. Öte yandan, Habsburg’ların -Katolik prensler gibi- bağlaşıkları vardı, oysa Çekler, bir bakıma tek başlarına idiler. Ayaklanmanın şefleri, Protestan Almanlardan yardım görecekleri hesabıyla, ayrıca Birliğin paralı askerlerine pek güvendikleri için, halkı silahlanmaya çağırmadılar. Diyet, Almanya’daki tüm Protestan güçlerin desteğini sağlamak düşüncesiyle, Palatina seçicisi Friedrich’i Bohemya kralı olarak seçti. Oysa, hiçbir değişiklik olmadı. Friedrich’in ordusu yoktu, güveneceği silahlı bağlaşıkları da; öyle olduğu için de, üç aydan fazla dayanamadı. Habsburg’larla savaşa hazırlanacak yerde, Katolik Birliği ile görüşmelere girişti; hazırlanmakta olan bastırmaya ustu kapalı bir «evet» demeye geliyordu bu.</span></p>

  <p class="calibre_4"><span class="calibre_1">8 Kasım 1620’de, o kesin</span> <span class="bold"><span class="calibre_1">Ak Dağ Savaşı</span></span><span class="calibre_1">, işte bu koşullarda oldu. Çek birlikleri ezildiler. Bohemya, Moravya ve eski Bohemya krallığının öteki eyaletleri,</span> <span class="bold"><span class="calibre_1">II. Ferdinand</span></span> <span class="calibre_1">(1619-1637)’ın askerlerince işgal edildi; Cizvitlerin rezilliklerinin yanı sıra Habsburg idaresine terkedildi. Başkaldırıya katılanların bastırılması pek sert oldu. Öldürülenlerin ya da kaçanların malları -çoğu Alman olan- katoliklere geçti. Protestanlar kovuldu ve Katolik Kilisenin dışında başka herhangi bir Kilisenin ayini yasaklandı.</span></p>

  <p class="calibre_4"><span class="calibre_1">Ulusal kurtuluş girişimi başarısızlıkla sonuçlanmıştı.</span></p>

  <p class="calibre_4"><span class="calibre_1">Bohemya’nın yenilgisinin arkasından, Katolik gericilik tüm Almanya’da kol gezdi. Bohemya’nın bahtsız eski kralı, Palatinat kontu Friedrich, İmparatorlukta kanun dışı ilân edildi. İspanya birlikleri Palatinat’yı işgal ettiler ve Friedrich’ten Seçicilik unvanı alınıp Bavyera’lı Maximilien’e verildi. Almanya’da çatışmalar sürdü. Katolik birlikler, kuzey-batı doğrultusunda ilerliyorlardı. İncil Birliği’nin paralı askerleri de, Mansfled’in kumandasında aynı yöne çevirdiler başlarını. Bunlar olurken, Bohemya’da ve Avusturya’da köylülerin kitle eylemleri de başladı.</span></p>

  <p class="calibre_4"><span class="calibre_1">Savaş, başka ülkelerin de katılımıyla, çeşitli dönemlerden geçecektir.</span></p>

  <p class="calibre_5"><span class="calibre_1">OTUZ YIL SAVAŞININ AŞAMALARI</span></p>

  <p class="calibre_4"><span class="calibre_1">Katolik birliklerin kuzeye doğru saldırısı, Danimarka’yı, Hollanda’yı ve İngiltere’yi kaygılandırdı. Habsburg koalisyonu, Kuzey Denizi ile Baltık kıyılarındaki durumlarını güçlendirirken, bu devletlerin yaşamsal çıkarlarını da tehdit ediyordu. 1625 yılı sonlarında, Habsburg’lara karşı, Fransa’nın da katılmasıyla, bir askerî bağlaşıklık kurdular aralarında. Danimarka kralı</span> <span class="bold"><span class="calibre_1">IV. Christian</span></span><span class="calibre_1">, İngiltere ve Hollanda’dan yardım aldı ve Almanya’da Katolik partiye karşı savaşa girişeceğine söz verdi. Protestanlara askeri yardım kisvesi altındaki Danimarka müdahalesinin amacı pek açıktı: Almanya’nın kuzey eyaletlerini Danimarka’ya katmak.</span></p>

  <p class="calibre_4"><span class="bold"><span class="calibre_1">Wallenstein</span></span><span class="calibre_1">’ın ordusuna birkaç kez yenilen IV. Christian, sonunda barış istemek zorunda kaldı.</span> <span class="bold"><span class="calibre_1">Lübeck Andlaşması</span></span><span class="calibre_1">yla (1629), eski durumuna dönülüyor ve Danimarka, Almanya’nın iç işlerine karışmamayı kabul ediyordu.</span></p>

  <p class="calibre_4"><span class="calibre_1">II. Ferdinand, zaferin arkasından bütün niyetlerini de ortaya döktü: Bir</span> <span class="bold"><span class="calibre_1">Geri Verme Fermanı</span></span> <span class="calibre_1">çıkararak (1629), Protestanları, Kilisenin elinden aldıkları toprakları geri vermeye zorladı. Bunun gibi, Alman Anayasasını da değiştirip, İmparatorun yetkilerini arttırmak, ve öldüğünde, İmparatorluk tacını oğluna, yani Habsburg ailesine bırakmak istiyordu. Son olarak da, Polonya ve İspanya ile anlaşıp, üç Protestan güç, yani Birleşik-Eyaletler, İngiltere ve İsveç aleyhine, Baltıktaki ticareti tekeline almayı düşünüyordu. Ne var ki, bu niyetler, yalnız Alman prenslerini değil, komşu devletleri de korkuttu; en çok kaygılanan da, Ballık kıyılarındaki çıkarları nedeniyle, İsveç kralı Gustav Adolphe’du. Richelieu’nün diplomasisi de işin içine girerek, Ferdinand’a’karşı yeni bir hasım olarak o çıkarıldı.</span></p>

  <p class="calibre_4"><span class="calibre_1">Baltık kıyılarının bir bölümünü Rusya’nın ve Polonya’nın elinden alan</span> <span class="bold"><span class="calibre_1">Gustave Adolphe</span></span> <span class="calibre_1">(1594-1632), Oder’in denize döküldüğü yerin iki yakasını, yani Pomeranya’yı da katmak istiyordu bunlara. Yürekten Luther’ci olduğu için, İmparatorluktaki Katolikliğin ilerleyişine karşı çıkmak da amaçlarından biriydi.</span></p>

  <p class="calibre_4"><span class="calibre_1">İsveç kralının, Wallenstein’ın birliklerinden pek farklı olarak, yetkin bir ordusu vardı. Paralı askerlerin çok az yer tuttuğu ordu, daha çok İsveç köylülerinden oluşuyordu; bir bakıma ulusal bir orduydu bu: Ciddi bir disiplin hüküm sürüyordu orduda, yağma yasaklanmıştı ve sabah - akşam Luther’ci dualar okunuyordu; ayrıca, askerlerin silahları da, hasımlarınınkinden pek üstündü; son olarak, Gustave Adolphe’un da büyük bir kumandan olduğunu söyleyelim.</span></p>

  <p class="calibre_4"><span class="calibre_1">Kralın Almanya’daki seferi iki yıl sürdü (1630-1632). Rastladığı tüm İmparatorluk güçlerini yendi; Pomeranya ile Brandebourg’u işgal etti, tüm Almanya’yı katedip Mayence’a kadar indi, arkasından da Bavyera’yı ele geçirdi; Saksonya’ya dönüp, orada Lutzen’de Wallenstein’le karşılaştı; İmparatorluk güçleri yine yenildilerse de, Gustave Adolphe da öldürüldü (1632). İki yıl sonra. İsveçliler büyük bir yenilgiye uğradılar (1634).</span></p>

  <p class="calibre_4"><span class="calibre_1">II. Ferdinand’ın -görünüşe göre- korkacağı bir hasım kalmamıştı; olsa olsa, İsveç’le Fransa arasında entrika çeviren Wallenstein vardı ki, onu da öldürttü (1634).</span></p>

  <p class="calibre_4"><span class="calibre_1">O zaman da, Richelieu Fransa’yı savaşa soktu (1635).</span></p>

  <p class="calibre_4"><span class="calibre_1">Aslında, Richelieu, «üstü örtülü» bir savaş yürütmüştü o güne değin. Fransa, Habsburgların güçlenişini ve Almanya’daki etkisinin düşüşünü hoş karşılayamazdı. İsveç’le bağlaşıklık tazelendi ve savaş açıldı. Fransız birlikleri. Almanya’da, Pay-Bas’da, İtalya’da ve Pirenelerde olmak üzere, dört cephede birden saldırıya geçmişti. Çok geçmedi Hollanda. Mantou Dükalığı, Savoie ve Venedik de savaşa girdiler. Habsburg’lara karşı bu birleşmede yönetici rol Fransa’ya düşüyordu.</span></p>

  <p class="calibre_4"><span class="calibre_1">Güçlü Protestan prenslerin İmparator safına geçmeleri durumu etkilemedi; üstünlük, Habsburg’ların düşmanlarındaydı. Almanya’da, Fransa’nın denetiminde 180.000 kişilik bir ordu çarpışıyordu; başında da, hizmetini Fransa’nın parayla satın aldığı Bernard de Saxe-Weimar vardı. Ordular, kesin savaşlara girmiyor, düşman saflarının gerilerine akınlar yaparak, karşılıklı birbirlerini hırpalayıp güçten düşürmeye çalışıyorlardı. Savaşın, böylece uzayıp gideceği açıktı; nitekim de öyle oldu.</span></p>

  <p class="calibre_4"><span class="calibre_1">Bu arada, barışçı halkın çektiği acıları anlatmaya gerek yok.</span></p>

  <p class="calibre_4"><span class="calibre_1">Habsburg’ların orduları, yenilgi üstüne yenilgiye uğradılar: 1642 yazında, İsveçliler, İmparatorluk güçlerini -Leipzig yakınında- Breitenfeld’de ezdiler ve Leipzig de işgal edildi. Fransızlar, İspanyolları 1643 ilkbaharında Rocroi’da yendiler. İsveçliler, 1645 ilkbaharında Bohemya’da Jancovice’de pek büyük bir zafer kazandılar: İmparatorluk ordusu savaş alanında 7.000 ölü bırakmıştı. Fransız ve İsveç orduları doğrudan doğruya Viyana’yı tehdit etmeden önce, Habsburg’lar, kendilerini yenik sayıp savaş yapmayı reddettiler.</span></p>

  <p class="calibre_4"><span class="calibre_1">Bu tehdit başlayınca da, III. Ferdinand, barış istedi.</span></p>

  <p class="calibre_5"><span class="calibre_1">WESTFALYA ANDLAŞMAS1 VE OTUZ YIL SAVAŞININ SONUÇLARI</span></p>

  <p class="calibre_4"><span class="calibre_1">1648 yılında Osnabruck ile Munster de imzalanan</span> <span class="bold"><span class="calibre_1">Westfalya Andlaşması</span></span><span class="calibre_1">, Almanya’nın siyasal ve dinsel örgütlenişini düzenliyor ve İsveç’le Fransa’ya. İmparatorluk topraklarından kimi yerleri dağıtıyordu.</span></p>

  <p class="calibre_4"><span class="calibre_1">Başta, Katolik, Luther’ci. Calvin’ci, üç mezhebin üçü de Kutsal İmparatorlukta tanınmış oldu: ancak prensler. Augsburg Barışında olduğu gibi, kendi inandıkları dini uyruklarına da dayamak haklarını ellerinde tuttular.</span></p>

  <p class="calibre_4"><span class="calibre_1">İkinci olarak, Habsburg’ların umud ettiklerinin tersine, İmparatorun seçimle belirlenmesi ilkesi olduğu gibi kaldı. İmparatorun ise, kendi toprakları dışında hiçbir gerçek iktidarı yoktu: sayısı yediden sekize çıkan Seçiciler, bağımsızlıklarını sürdürüyorlardı. İmparatora karşı olmamak koşuluyla, yabancı hükümdarlarla andlaşma yapabileceklerdi. Fransa ile İsveç, «Germen Anayasası ile özgürlüklerini sürdürmenin bekçisi olacaklardı.</span></p>

  <p class="calibre_4"><span class="calibre_1">Böylece, dinsel alanda olduğu gibi, siyasal alanda da, Habsburg’ların birlik umudları kesinlikle yok edilmişti. Almanya, 350 devletten oluşan bir Konfederasyon olarak kalıyordu; böylesi parçalanmış bir Almanya, içerde karışıklıkların, uluslararası plânda da sürtüşmelerin kaynağı olacaktır.</span></p>

  <p class="calibre_4"><span class="calibre_1">Üçüncü olarak, Fransa ile İsveç, yeni topraklar kazanıyorlardı: Fransa 1552’den beri işgal ettiği üç piskoposluğu kesinlikle ele geçirmiş oluyordu; ayrıca, -Strasbourg dışında- Alsace’ı, daha doğrusu Habsburg hanedanının bu bölgedeki hak ve mülklerini de alıyordu. İsveç ise, Almanya’dan Pomeranya’yı, Bremen ve Werden’i elde ediyordu. Bavyera ve Brandebourg Seçicilerinin toprakları da -hissedilir biçimde- genişlemişti.</span></p>

  <p class="calibre_4"><span class="calibre_1">Otuz Yıl Savaşı, Almanya’ya sayılamayacak kadar çok acılara ve felâketlere mal olmuştu. Kuzey-doğu ile güney-batıdaki çoğu bölgelerde, nüfus yarıya inmişti hemen hemen; en korkuncu da, Bohemya’nın başına gelendi: 2,5 milyon insandan kala kala 700.000 insan kalmıştı geriye. Askerî harekâtın yapıldığı bölgelerde, 18.310 köy ve 1.629 kent yıkılmıştı. Almanya’nın üretici güçleri, hemen hemen yok edilmişti. İsveçliler, hemen tüm dökümhaneleri ve madenleri alt üst etmişlerdi. Engels, «barış geldiğinde, Almanya ezilmiş, kolu kanadı kırılmış, kanlar içinde sefalete gömülmüştü; ama, en sefil durumda olan köylüydü bir kez daha» der ki, doğrudur.</span></p>

  <p class="calibre_4"><span class="calibre_1">bütün bunların sonucu olarak</span> <span class="bold"><span class="calibre_1">servaj</span></span> <span class="calibre_1">da geri geldi.</span></p>

  <p class="calibre_5"><span class="calibre_1">II</span><br class="calibre2" />
  <span class="calibre_1">BİR TACİRLER CUMHURİYETİ: XVII. YÜZYILDA BIRLEŞIK-EYALETLER</span></p>

  <p class="calibre_4"><span class="calibre_1">Otuz Yıl Savaşının Kutsal Roma-Germen İmparatorluğunun çoğu bölgesini yakıp yıktığı sıralarda, Kuzey Denizi ile Baltık Denizinin kıyı ülkeleri, Orta Avrupa’nın iktisadî yaşamında ortaya çıkmış değişikliklerden yararlanıyorlardı. Baltık Denizinde o yıllarda iki devlet git gide gelişiyordu: Zengin demir ve bakır madenleriyle</span> <span class="bold"><span class="calibre_1">İsveç</span></span><span class="calibre_1">; hatırı sayılır geçiş paralarının alındığı boğazlara bekçilik eden</span> <span class="bold"><span class="calibre_1">Danimarka</span></span><span class="calibre_1">. Kuzey Denizi kavşağı, önemli donanmaların rastlaşma yeri oluyordu: Bir bölümü İngiliz, bir bölümü Birleşik-Eyaletlerin bayraklarını dalgalandırıyordu bunların; ama, özellikle</span> <span class="bold"><span class="calibre_1">Birleşik - Eyaletler</span></span><span class="calibre_1">inki önemliydi, çünkü, XVII. yüzyılın ortalarında, Hansa’nın kesin çöküşünün parsasını o toplamıştı.</span></p>

  <p class="calibre_5"><span class="calibre_1">BİRLEŞİK-EYALETLERİN ÖRGÜTÜ</span></p>

  <p class="calibre_4"><span class="calibre_1">İspanya kralının, bağımsızlığını 1648 yılında tanıdığı Birleşik-Eyaletler, o yıllar iki milyon nüfusu olan bir ülkeydi. Devlet, yedi eyaletle, Etats Generaux ülkesinden oluşuyordu.</span></p>

  <p class="calibre_4"><span class="calibre_1">Yedi eyaletin nitelikleri pek çeşitli idi. Bir bölümü denizden kazanılmış ve dalgaların istilasına karşı bentlerin korudukları</span> <span class="bold"><span class="calibre_1">Hollanda</span></span> <span class="calibre_1">ile</span> <span class="bold"><span class="calibre_1">Zelanda</span></span><span class="calibre_1">, yoğun bir deniz ticaretinden zenginliyorlardı. Hollanda, fazla olarak, Birleşik-Eyaletlerin en önemli bölgesiydi: Amsterdam, Leyde, Rotterdam, La Haye, Haarlem olmak üzere başlıca kentler oradaydı; donanması da, bütün Cumhuriyet donanmasının yarısıydı. Öyle olduğu için de, yabancılar, tüm Birleşik-Eyaletleri, Hollanda adıyla anıyorlardı. Utrecht, Gueldre ve Over-Yssel, sadece tarımla uğraşan eyaletlerdi. Son olarak, kuzeydeki iki eyalet, Frise’le Groningue tarımla denizciliği birleştirmişlerdi. Etats Generaux ülkesi. Birleşik-Eyaletlerin 1581’den sonra İspanyolların elinden aldıkları topraklardı.</span></p>

  <p class="calibre_4"><span class="calibre_1">Birleşik-Eyaletler, bir</span> <span class="bold"><span class="calibre_1">federal cumhuriyetti.</span></span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="calibre_1">Gerçekten, yedi eyalet, federe devletler halinde, tek bir devlet oluşturmuşlardı. Her biri, kendi yönelimini istediği gibi belirliyordu. Yürütme organı olarak, bir</span></span> <span class="italic"><span class="bold"><span class="calibre_1">Stathouder</span></span></span><span class="italic"><span class="calibre_1">’ın yanında, küçük bir yasama meclisi vardı. Savaş, diplomasi, malî sorunlar, sömürgelerin yönetimi gibi. yedi eyaletin ortak sorunlarına</span></span> <span class="italic"><span class="bold"><span class="calibre_1">federal yönetim</span></span></span> <span class="italic"><span class="calibre_1">bakıyordu. Bu yönetim de, Etats Generaux’nun yanı sıra, Büyük Barınıcı ile Genel Stathouder’den oluşuyordu.</span></span>
  </blockquote>

  <blockquote class="calibre_6">
    <span class="italic"><span class="calibre_1">Etats Generaux, her yıl Hollanda’da la Have’de toplanan otuz kadar üyeli bir meclisti, Meclis, yalnız, halkın seçtiği milletvekillerinden değil, her eyaleti temsil eden temsilcilerden de oluşuyordu Her temsilcinin bir oyu vardı ve önemli kararlar oybirliğiyle alınıyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <blockquote class="calibre_6">
    <span class="italic"><span class="bold"><span class="calibre_1">Büyük Barınıcı</span></span></span><span class="italic"><span class="calibre_1">, Dış İşleri Bakanı rolünü oynuyordu. Bunların içinde en önemlisi de Jean de Witt oldu ki, 1653'ten 1672'ye değin görevinde kaldı. Bu yirmi yıl, Birleşik-Eyaletlerin doruğuna vardığı yıllardır.</span></span>
  </blockquote>

  <blockquote class="calibre_6">
    <span class="italic"><span class="bold"><span class="calibre_1">Genel Stathouder</span></span></span><span class="italic"><span class="calibre_1">, tüm askeri yetkilerle donatılmış bir kumandan ve amiraldi. Suskun Guillaume'dan başlayarak, bu görev,</span></span> <span class="italic"><span class="bold"><span class="calibre_1">Orange ailesi</span></span></span><span class="italic"><span class="calibre_1">nden gelenlere verildi hep; Suskun Guillaume'dan sonra Maurice de Nassau geçti yerine.</span></span>
  </blockquote>

  <blockquote class="calibre_6">
    <span class="italic"><span class="calibre_1">Orange ailesi, saygınlığı, ateşli bir Calvin’ci olarak ün kazanmış olması, toprak soyluları üzerinde olduğu gibi, kentlerin uzlaşmaz Calvin’ci halkının büyük bir bölümü üzerinde de etkisi nedeniyle, bir «parti»ye dayanıyordu böylece: Oranjist parti. Ancak. XVII. yüzyılın ortalarında, iktisadî gönenç, bir başka zıt eğilimi çıkardı bunun karşısına:</span></span> <span class="italic"><span class="bold"><span class="calibre_1">Cumhuriyetçileri</span></span></span><span class="italic"><span class="calibre_1">. Cumhuriyetçileri, Hollanda ve Zelanda eyaletlerindeki kentlerin iş adamları ve ticaret burjuvazisi destekliyordu ve ılımlı bir Calvin’ciliğin yandaşlarıydı bunlar.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_4"><span class="calibre_1">Eyalet kurumlarının sürdürülmesi, yerel çeşitli özerkliklerin direnişini yansıtırken, destekliyordu da onları. Aynı zamanda, büyük bir coğrafi ve sosyal çeşitlilik görüyoruz: Hollanda’da sanayi ve ticaret burjuvazisinin üstünlüğü açıktı: oysa, Gueldre ya da Overysell gibi eyaletlerde tarım soylular, çok daha etkin durumdaydılar. Bağımsızlık sağlandıktan sonra, bu farklılık, çoğu iç mücadelelerin kaynağı olacaktır. Ne var ki, birliği sağlayan güçlü öğeler de vardı: Dil. Calvin’ciliğin üstünlüğü, kıskanç rakipler karşısında Birleşik-Eyaletlerin gönencini savunma zorunluluğu başta geliyordu.</span></p>

  <p class="calibre_5"><span class="calibre_1">BIRLEŞİK-EYALETLERİN İKTİSADÎ GÜCÜ</span></p>

  <p class="calibre_4"><span class="calibre_1">Hollandalıların başlıca kaynakları, uzun zaman, bir yandan tereyağı ve peynir üretimi ile hayvan yetiştiriciliği, öte yandan Kuzey Denizinde ringa balığı avcılığı oldu. Ne var ki. XVII. yüzyılda ulusal zenginlik. Avrupa’da ve Avrupa dışında</span> <span class="bold"><span class="calibre_1">deniz ticareti</span></span><span class="calibre_1">ne dayandı.</span></p>

  <p class="calibre_4"><span class="calibre_1">Birleşik-Eyaletlerin ticaret donanması, pek çabuk gelişmişti: 1614 yılından başlayarak, yalnız Hollanda ve Zelanda eyaletlerinin elindeki donanma. İngiltere, İskoçya, Fransa ve İspanya’nın tümünün deniz gücünden fazlaydı. Tersaneler pek yetkin ve gemi yapımcıları bütün Avrupa’da ünlüydü. Tayfalar öylesine eğitimli, çalışkan ve kanaatkâr idiler ki, bir Hollanda gemisinde, aynı büyüklükteki bir Fransız gemisindeki tayfaların yarısı çalışıyordu ve aldıkları ücret de, Fransa’dakinden üçte bir daha aşağıydı. «Deniz hamalları» diye adlandırılmaları da buradan geliyor. Öyle olduğu için de, mallar, Hollanda gemileriyle pek düşük fiyata taşınabiliyordu. Buna bakarak. XIV. Louis’nin tahta çıktığı sıralarda ve Richelieu’nün çabalarına karşın, Fransız tacirlerinden çoğunun dışarıdan getirdikleri ve dışarıya sattıkları malları niçin Hollanda gemilerine taşıttıklarını pek iyi anlıyoruz.</span></p>

  <p class="calibre_4"><span class="calibre_1">Kuzey Denizi’yle Baltık’ta, Hollandalılar, Hansa’yı kesinlikle yenmişlerdi; Hansa, 1670’e doğru ortadan silindi. Hollanda gemileri, İskandinav ülkelerine, Prusya’ya, Polonya’ya, Rusya, İspanya ve Portekiz’in şarapla zeytinyağını, Fransa ile İtalya’nın lüks maddelerini, dokuma ve tuzunu taşıyor; oralardan tahıl, salamura et, deri, yün, zift ve katran, kereste, demir, bakır ve kurşun getiriyordu. Akdeniz’de, Cenova’da, Livurna’da, Napoli’de, Kıbrıs’ta, Orta Doğu’da, Echelles’de, Hollanda ticarî kolonileri bulunuyordu. 1660 yılına doğru. Hollanda gemileri, Colbert’in söyleyişiyle. Avrupa ticaret donanmasının dörtte üçünü oluşturuyordu.</span></p>

  <p class="calibre_4"><span class="calibre_1">Hollandalılar, Avrupa’da taşımacılıkla yerinmiyorlardı. 1580 yılında, II. Philippe, Portekiz’i kendi ülkesine kattığında. Hollandalılar, artık Lizbon’dan baharat satın alamaz oldular: onu, Asya’ya gidip Sonda ve Molük adalarında aramaları gerekti. 1602 yılında, 6 milyon florin sermayeli,</span> <span class="bold"><span class="calibre_1">Doğu Hint Kumpanyası</span></span> <span class="calibre_1">kuruldu; 3000 florinli 2000 hisse senedi vardı Kumpanyanın. Böylece, hissedar olmak için zengin olmak gerekiyordu; ne var ki, Hollanda’nın önde gelen hemen bütün ailelerinin edinebilecekleri ve Kumpanyanın kazancına ilgi gösterebilecekleri kadar da çoktu hisse senetleri. Hollandalılar, Cava adasını işgal edip, orada 1621’de, Batavia kentinin temellerini attılar; arkasından Molük de, Sumatra’da, Malakka yarımadasında, Çin’de ve</span> <span class="calibre_1">Japonya’da ticaret şubeleri kurdular. Avrupa’yı -Güney Afrika yoluyla- sonda adalarına bağlayan deniz yolunun üzerinde Seylan adasını (1640) ve Cap’ı (1651) işgal ettiler (<sup class="calibre7"><small class="calibre6"><sup class="calibre8"><small class="calibre6" id="filepos714431"><a href="../Text/index_split_031.html#filepos1554934"><span class="calibre_1">2</span></a></small></sup></small></sup>). Asya’dan Avrupa’ya getirdikleri ürünler –baharat, çay, ipekli, Çin porselenleri-. Kumpanyanın ortaklarını korkunç biçimde zenginleştiriyordu: Paylaşımda</span> <span class="italic"><span class="bold"><span class="calibre_1">%</span></span></span> <span class="calibre_1">25’e, kimi zaman</span> <span class="italic"><span class="bold"><span class="calibre_1">%</span></span></span> <span class="calibre_1">75’e yükseliyordu kazanç.</span></p>

  <p class="calibre_4"><span class="calibre_1">1621 yılında. Atlantik Okyanusunda ticaret yapmak için bir başka ortaklık.</span> <span class="bold"><span class="calibre_1">Batı Hint Kumpanyası</span></span> <span class="calibre_1">kuruldu. Kumpanya, önce Gine körfezinde ticaret şubeleri kurdu; orada yerlilerden köle ve altın satın alıyorlardı. Sonra, Kuzey Amerika’nın doğu kıyılarında Yeni Amsterdam kolonisi (bugünkü New-York) kuruldu; ne var ki, ancak kırk yıl kadar bir ömrü oldu koloninin (1626-1667). Öte yandan, o zaman İspanyol olan Brezilya’da, Hollandalılar, bugün Hollanda Guyane’ı dediğimiz bölgeyi ele geçirdiler. Son olarak da, Antiller denizinde işgal ettikleri</span> <span class="bold"><span class="calibre_1">Curaçao</span></span><span class="calibre_1">, İspanyol Amerikası ile yapılan kaçakçılık ticaretinin pek kârlı bir merkezi olup çıktı.</span></p>

  <p class="calibre_4"><span class="calibre_1">Avrupa’dan, Yakın-Doğu’dan; Asya’dan ve Amerika’dan gelen mallar, Amsterdam’a doluşuyordu, sonra da tüm Avrupa’ya satılıyordu. Bu mallar, çoğu kez aylarca büyük depolarda istif ediliyor ve en çok kârın elde edileceği bir anda satışa çıkarılıyordu; pazarlara egemen olan Hollandalılar, fiyatlara da egemendiler böylece.</span></p>

  <p class="calibre_4"><span class="calibre_1">Tacirlerin, o sıralarda, tüm ülkeler için geçerli olabilecek sağlıklı ve kararlı bir paraya gereksinmeleri vardı; bu amaçladır ki, 1609’da</span> <span class="bold"><span class="calibre_1">Amsterdam Bankası</span></span><span class="calibre_1">nı kurdular. Arkasından, bütün zengin kişiler, sermayelerini bu bankanın kasalarına yatırma alışkanlığını edindiler. Bankanın elinde biriken sermaye git gide büyüdü ve Birleşik-Eyaletlerin tüm ticaretini yönlendirir oldu. Amsterdam, 1660 yılında, bir yüzyıl önce Anvers ne idiyse o olmuştu, yani Avrupa’nın en büyük malî merkezi haline gelmişti.</span></p>

  <p class="calibre_4"><span class="calibre_1">Ticaretin Hollanda’ya sağladığı sermayenin göz büyüleyici miktarı,</span> <span class="bold"><span class="calibre_1">sanayi ve tarımdaki o dev atılımı</span></span> <span class="calibre_1">da açıklar. Anvers’ten gelen Protestan işçiler, Utrecht’le kadife sanayisini, Haarlem’de tül, Leyde’de kumaş sanayisini geliştirdiler; daha sonra, Nantes Fermanının geri alınmasının (1685) arkasından göç eden Fransız Protestanları, ipekli ve şapka sanayisini soktular Hollanda’ya. Dışarıdan getirilen Çin çömlekleri ile elmas, Delf’teki çiniciliği ve Amsterdam’daki elmas yontuculuğunu doğurdu. Bunlar olurken, köylüler, denizden ekime toprak kazanıyorlardı; bunları kurutuyor ve insanı şaşırtıcı bir bereketi olan</span> <span class="italic"><span class="calibre_1">pelder</span></span><span class="calibre_1">leri</span> <span class="calibre_1">elde ediyorlardı. Bunun sonucu olarak, buğday üretimi arttı, kentlerin dolayında sebzecilik gelişti; çiçek, özellikle lâle üretimi Birleşik-Eyaletlerin zenginlik kaynaklarından biri oldu.</span></p>

  <p class="calibre_4"><span class="calibre_1">Deniz ticaretinin bu önemine, sermayelerin böylesi akışına, Hollandalıların dünyada oynadıkları rolle nüfusları arasındaki oransızlığa bakıp, Birleşik-Eyaletleri, Orta Çağ’daki İtalyan tacir cumhuriyetlerine benzetebiliriz; bir Cenova’ya, bir Piza’ya, bir Venedike.</span></p>

  <p class="calibre_4"><span class="calibre_1">XVII. yüzyılın sonlarında, Birleşik-Eyaletlerin ekonomisi, giderek gönenci, bir durgunluk geçirir, arkasından da -İngiltere gibi öteki rakip ülkenin etkinliğine oranla- sürekli bir düşüş içine girer.</span></p>

  <p class="calibre_4"><span class="calibre_1">Nedir nedenleri bunun?</span></p>

  <p class="calibre_4"><span class="calibre_1">Başta, savaşların damgasını vurduğu ve İngilizlerin «Denizcilik Kanunu»nu (Act of Navigation) (1651) yayınlamalarıyla keskinleşen</span> <span class="bold"><span class="calibre_1">İngiliz-Hollanda rekabeti</span></span> <span class="calibre_1">geliyor; ikinci olarak, Fransa’ya karşı açılan savaş gelir ki, Cumhuriyet için ezici bir yük olmuş ve yıllarca ticaretini engelleyip durmuştur; üçüncü olarak, Oranjist ve Cumhuriyetçi «partiler» arasındaki mücadeleleri göstermeli; son olarak da, Guillaume d’Orange’ın, 1688’de İngiltere tahtına oturuşu önemlidir: Yeni kral, Birleşik-Eyaletlerin çıkarlarını İngiltere’nin çıkarlarının arkasına takmak gibi bir eğilim içindeydi artık.</span></p>

  <p class="calibre_5"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">GERİLEYENLER VE İLERLEYENLER</span></span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_17"></div>
</body>
</html>
