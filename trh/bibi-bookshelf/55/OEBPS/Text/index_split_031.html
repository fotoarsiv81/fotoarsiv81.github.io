<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 6</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <blockquote class="calibre_9">
    <span class="italic"><span class="bold"><span class="calibre_1">BÖLÜM II</span></span></span><br class="calibre2" />
    <span class="italic"><span class="bold"><span class="calibre_1">ORTA VE DOĞU AVRUPA’DA HALK DEMOKRASİLERİ</span></span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Orta ve Doğu Avrupa, Uzakdoğu ile beraber, İkinci Dünya Savaşı’ndan beri,</span> <span class="bold"><span class="calibre_1">dünyanın en köklü devrimi</span></span><span class="calibre_1">ne uğrayan bölümüdür. 1917 Rusya’sında olduğu gibi, tahtlar devrildi orada, eski aristokrasi dağıldı, feodal mülkiyet yıkıldı, ayrıcalıklar kaldırıldı, eski siyaset kadrosu “yok oldu”, safdışı edildi, sürgüne yollandı ya da öldü; partiler parçalandı ya da değişikliğe uğradı ve sonunda ortadan silindi. Yönetici sınıflar, fikri ya da ekonomik yönünü bulmak için, daha önce Londra’ya, Paris’e, Washington’a çeviriyorlardı yüzlerini; 1945’ten sonra ise, esin kaynağı Moskova’ydı; Binlerce yılın alışkanlıkları ve gelenekleri, bir on yılda kökünden değişikliğe uğradı.</span></p>

  <p class="calibre_5"><span class="calibre_1">Nasıl?</span></p>

  <p class="calibre_"><span class="calibre_1">HALK DEMOKRASİLERİNİN DOĞUŞU VE GELİŞMESİ</span></p>

  <p class="calibre_5"><span class="calibre_1">Halk demokrasileri İkinci Dünya Savaşı sonrasının bir olgusudur.</span></p>

  <p class="calibre_7"><span class="italic"><span class="calibre_1">1945’te durum</span></span></p>

  <p class="calibre_5"><span class="calibre_1">Orta Avrupa’da Sovyet ordusunun eriştiği hattın doğusunda yedi ülke, Sovyetlerin işgal ve nüfuz bölgesinde bulunuyordu: Bu ülkeler de Çekoslovakya, Bulgaristan, Romanya, Polonya, Macaristan, Yugoslavya ile Arnavutluk idi. 900.000 km2 yüzeyinde olup 70 milyon nüfusu içine alan bu ülkelere Almanya’nın doğusunu da katmalı. Sosyal yapıları kadar, halihazır maddi durumları bakımından da, birbirinden pek farklıydı bu ülkeler. İçlerinde Çekoslovakya, savaştan maddi yönden en az etkilendiği gibi, sanayi potansiyeli Alman sanayisinin nakli ile güçlenmişti. Polonya, Doğu Almanya, Romanya, Macaristan ise tersine, çetin savaşlara, yağma ve yıkımlara sahne olmuştu. Slovakya, Yugoslavya, Arnavutluk gerillalarca ve misillemelerle baştan aşağıya yakılıp yıkılmıştı; bir tek, güneydoğuda Bulgaristan görece korunmuştu olan bitenden. Almanlar her yanda şiddete başvurmuş ve korkunç yıkımlara yol açmışlardı: Sadece Polonya’da -yarısı Yahudi olmak üzere- 6 milyon Polonyalı katledilmiş,</span> <span class="italic"><span class="calibre_1">intelligentzia</span></span><span class="calibre_1">sı sistemli ezilmişti; Polonya nüfusunun yüzde 20’sini, Yugoslavya ise yüzde 17’sini yitirmişti. Böylece, yakıp, yıkmalarla beraber, çökmüş bir ekonomi, hemen hemen tam bir kıtlık ve korkunç bir enflasyondu görülen her yanda.</span></p>

  <p class="calibre_5"><span class="calibre_1">Durum, gerçekten umutsuzdu.</span></p>

  <p class="calibre_5"><span class="calibre_1">Bu güçlüklere, sınır değişikliklerinden, halkın oradan oraya taşınmasından doğan güçlükleri de eklemeli.</span></p>

  <p class="calibre_5"><span class="calibre_1">Böylece, söz konusu ülkelerin çoğunda kendisini dayatan şunlardı: İçerdeki ulusal ve sosyal zıtlıkları hafifletmenin yanı sıra, bütün bir üretim mekanizmasını yeniden ayakları üzerinde dikmek; özellikle en çok ezilen köylü sınıfının durumunu düzeltmek ve ulusal bağımsızlığı sağlamaktı.</span></p>

  <p class="calibre_7"><span class="italic"><span class="calibre_1">Koalisyon hükümetleri, komünist rejimin giderek yerleşmesi</span></span></p>

  <p class="calibre_5"><span class="calibre_1">Bu sorunları göğüslemek için, Kurtuluş’tan başlayarak</span> <span class="bold"><span class="calibre_1">koalisyon hükümetleri</span></span> <span class="calibre_1">kuruldu: Halk Cephesi, Demokratik Ulusal Cephe, Antifaşist Ulusal Birlik, Vatan Cephesi gibi adlarla kurulan bu hükümetler, Almanlarla işbirliği yapmış ve siyasal itibarları on paralık olmuş eski yönetici sınıflara karşı, vaktiyle direnmiş bütün halkçı öğeleri bir araya getirir. O hükümetlere giren partiler, sosyal temelleri, ideolojileri, uzun vadeli amaçları birbirinden farklı da olsa, kısa vadeli bir program üstüne anlaşmışlardır ve onun uygulanmasına da hemen girişilir: Faşist ve işbirlikçi öğeler temizlenir ve cezalandırılır; Almanlara, işbirlikçilere, ülkeyi terk etmiş toprak sahiplerine ait topraklar yeniden dağıtılarak sosyal reformlara girişilir; sanayinin millileştirilmesi ile iktisadi iktidar denetim altına alınır.</span></p>

  <p class="calibre_5"><span class="calibre_1">Ne var ki, büyük toprakların halk komiteleri aracılığıyla parçalanması, sanayinin millileştirilmesi,</span> <span class="bold"><span class="calibre_1">iktisadî ve mali güçlükleri</span></span> <span class="calibre_1">hemen ağırlaştırır: Enflasyon felaket olup çıkar ve köklü reformlara hasım sosyalist olmayan partiler kaygılanırlar. Devrimci dönemin şu klasik olayı kendini gösterir: Eski rejimin yandaşı olup da seslerini, soluklarını çıkaramayanlar, koalisyonun en ılımlı partilerine sızar ve etkilerler onu. 1917’nin arkasından, Rusya’da komünistler, Menşevik ve sosyal demokratlarla bunun denendiğini görmüşlerdi; Fransa’da ve İtalya’da da aynı oyuna rastlanıyordu. Ama daha da belirleyici olan</span> <span class="bold"><span class="calibre_1">Soğuk Savaş’ın etkisi</span></span> <span class="calibre_1">oldu: Eski Müttefikler, burjuva partilerinin yerini alabilecek bir muhalefetin doğuşuna gitgide daha dikkat eder olmuşlardı; böylece, ister istemez muhalefet, Sovyet aleyhtarı bir tutuma büründü ve Batı’lı yönetimlerce desteklendi.</span></p>

  <p class="calibre_5"><span class="calibre_1">Öte yandan, komünist partiler büyük bir çekim merkezidirler ve üye sayıları artar: Çekoslovakya’da 1945’te 500.000 iken 1947’de 1.300.000’e; Polonya’da 1945’te 30.000 iken 800.000’e; Romanya’da 1947’de 700.000’e ve Macaristan’da da 750.000’e yükselir.</span></p>

  <p class="calibre_5"><span class="calibre_1">Güçleri ve nüfuzları, artar durur her yanda.</span></p>

  <p class="calibre_5"><span class="calibre_1">Bu ülkelerin iç durumu işte bu atmosfer içinde evrilir: Partiler arasında mücadele derinleşir; reformların karşısında olan eski nüfuzluların iktidara yeniden gelmesi tehdit eder durur; komünist partiler ile Sovyetler Birliği, sınırlarında kendilerine hasım hükümetler görmek istemediklerinden, durumlarını sertleştirirler. 1945’ten 1948’e kadar, her ülkede, muhalefetler gitgide safdışı edilir ve koalisyon hükümeti hemen hemen bütünüyle</span> <span class="bold"><span class="calibre_1">komünistlerin yönettiği</span></span> <span class="calibre_1">bir rejime dönüşür. Köklü sosyal reformlara verilen önem, ona yandaş olanları Komünist Parti’ye doğru yaklaştırırken, reformlardan korkanlar gerici öğelere doğru sürüklenirler. Böylece, bütün köylü ye demokrat partiler çatlarlar. Sağ kanat saf dışı edilir; sosyal demokrat partilerde de bir fraksiyonun dışında çoğunluk, Komünist Parti’yle bir “Demokratik Cephe”de birleşir. Söz konusu cephenin seçimlerde zafer kazanmasıyla, hükümet devrimi tamamlar, millileştirmeleri genişletir, karşıt öğeleri saf dışı eder. 1948’den başlayarak bütün Doğu Avrupa’da muhalefet gitgide güçleşir ve yok olur sonunda; tek başına kalan Komünist Parti ise, programını güçlüğe uğramadan uygular.</span></p>

  <p class="calibre_5"><span class="calibre_1">Altı cumhuriyetle Yugoslavya</span> <span class="bold"><span class="calibre_1">halk cumhuriyetleri</span></span> <span class="calibre_1">olurlar. Çekoslovakya ile Polonya’da -geniş yetkilere sahip- bir Cumhurbaşkanı vardır; başka yerlerde krallar yok olmuş ve yerine bir Meclisin seçtiği Prezidium görev yapar. Her Cumhuriyetin genel oyla seçilmiş bir Yasama Meclisi bulunur; sadece Yugoslavya federal bir yapıda olduğu için, iki meclislidir. Temel ilkeler her yanda aynıdır: Kanun önünde ve kültürel bakımdan eşitlik esastır. Yerel yönetim ve adli sistem Sovyetlerdekine benzer; Komünist Parti de Bolşevik Parti modeline pek yakındır ve “demokratik merkeziyetçilik” ilkesine göre çalışır.</span></p>

  <p class="calibre_5"><span class="calibre_1">Almanya’da Sovyet işgali bölgesinde ise, 1949’da Alman Demokratik Cumhuriyeti kurulacaktır.</span></p>

  <p class="calibre_5"><span class="calibre_1">Farklı bir yapıda farklı bir gelişmesi olacaktır onun.</span></p>

  <p class="calibre_7"><span class="italic"><span class="calibre_1">Halk demokrasilerinde tarım reformu, millileştirmeler, planlamanın başlangıçları</span></span></p>

  <p class="calibre_5"><span class="calibre_1">Ekonomi yoluna konurken, köklü yapısal reformlara da girişilmişti. Hepsinden önce de</span> <span class="bold"><span class="calibre_1">tarım reformu</span></span><span class="calibre_1">na el atıldı; uzun süreden beri onca istenen, yarım yamalak gerçekleşen ya da hep ertelenen bir şey olmuştu bu. Söz konusu reformun yürüyüşü de, Sovyetler Birliği’ndeki gibi oldu: önce, topraklar köylülere dağıtıldı; sonra hükümetler çeşitli yollara başvurup kentlerle köylerin ilişkilerini örgütlediler; son bir aşamada da, 1949’dan başlayarak</span> <span class="italic"><span class="calibre_1">kulak</span></span><span class="calibre_1">’lar tasfiye edilip tarım kollektifleştirildi. Toplam, 20 milyon hektar toprak kamulaştırıldı; bunun 12 milyonu 3 milyondan fazla köylü ailesi arasında dağıtıldı. İki savaş arasında hiçbir gerçek reformun yapılmamış olduğu Macaristan’dadır ki, sorun tüm sivriliğiyle yaşandı. Bütün halk demokrasileri için denecektir ki, tarımda reformlar sonucunda, köylerde yaşayan</span> <span class="bold"><span class="calibre_1">köhnemiş soylular</span></span> <span class="calibre_1">kesinlikle tasfiye edildi ve o tarihe değin oynadığı siyasal rolü artık oynayamaz hale getirildi.</span></p>

  <p class="calibre_5"><span class="calibre_1">Öte yandan, Almanların işgal ettikleri ülkelerde, işgalciler, ya doğrudan ya da dolaylı olarak, belli başlı işletmelere el koymuşlardı. Kurtuluş’un hemen arkasından, bunlar tazminatsız kamulaştırıldılar; arkasından da, devletin ekonominin kilit noktalarını denetimine alması sistemleştirildi. Böylece, 1948’in sonlarında, yalnız sanayi ve bankalar değil, ticaret de</span> <span class="bold"><span class="calibre_1">millileştirilmiştir</span></span><span class="calibre_1">, toptan ticaret devlet mağazalarına ya da kooperatiflerine bağımlı olduklarından devletçe denetlenirler; Polonya’da sadece yüzde 2,5 hâlâ özel girişimlerin elindedir ve perakende ticaret hızla gerilemektedir. Bütün bu girişimler, Sovyetlerin işletmenin özerkliği ilkesine göre yönetilirler.</span></p>

  <p class="calibre_5"><span class="calibre_1">Tarım reformları ve millileştirmeler, ekonominin yapısını altüst ederek p l anlama ya giden yolu açar.</span></p>

  <blockquote class="calibre_8">
    <span class="italic"><span class="calibre_1">Söz konusu planlama da, 1929’dan beri Sovyetlerin verdiği örneğe göre, bütün etkinlikleri yönlendirebilecek bir nitelik taşımalıdır. Ne var ki, ilk planlar Sovyetler’dekinden farklıdır, çünkü para istikrarını kazanmamıştır henüz; söz konusu olan, iktisadî ve sosyal yapıları baştan aşağıya değiştirmek değil, her şeyden önce çabuk üretmek, yeniden kurmak ve savaş öncesinin düzeyine -verimlilik kaygısı taşımadan- bir an önce ulaşmaktır; bu planlar, gerçek ekonomik planlar değil, üretim ve yatırım programlarıdır. Öte yandan, 1948 “dönemeci”nden önce, her ülke birbirinden soyutlanmış halde yaşar, kısa vadeli planlar dönemidir o. Eldeki bütün olanaklar, tarımdan çok sanayi yatırımlarına ve mesken yapımına ayrılır; sanayi yatırımları oranı da, Batı Avrupa’dakinden -hissedilir ölçüde- yüksektir; donanım malları üretimi, tüketim mallarınınkini aşar. Böylece, insanlardan istenen özveri büyüktür.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Bu planların başarıları da birbirinden farklı oldu.. Her şeye karşın sonuçlar gözalıcıdır. Bunu söylerken şunlar da düşünülmeli: Bu ülkeler, umdukları yabancı kredilerden yoksundular, siyasal olaylar bu olanağı engelledi; 1947’nin iklim koşulları da uygun değildi; tarımın kollektifleştirilmesi bir yavaşlamayı da getirdi beraberinde; ayrıca Yugoslavya, 1948’den başlayarak ağır bir iktisadî ablukaya uğradı.</span></p>

  <p class="calibre_7"><span class="italic"><span class="calibre_1">Halk demokrasilerinin bütünleşmesi, uzun vadeli planlar ve komünist sistemin oturması</span></span></p>

  <p class="calibre_5"><span class="calibre_1">Millileştirmeler, 1946-47 yılları boyunca, hükümetlerin değişikliğe uğraması ve ulusal komünist partilerin etkisinin gelişmesine koşut olarak, gitgide alanını genişletti: İçerde sosyal devrimlerin diktatoryaya başvurmadan başarıya ulaşamayacaklarının mantıksal sonucunun yanı sıra, Soğuk Savaş’la, özellikle de Marshall Planı’nın Sovyetler Birliği ve halk demokrasilerince reddedilmesinin ortaya çıkardığı</span> <span class="bold"><span class="calibre_1">uluslararası ilişkilerin ağırlaşması</span></span><span class="calibre_1">nın bir sonucudur da bu.</span></p>

  <p class="calibre_5"><span class="calibre_1">Bol kredi sağlayacak tek güç olan Birleşik Devletler, onları, kendi denetimi altında, Avrupalı devletlere dağıtıyordu. Sovyetler Birliği, bu planı, kendisini çevreden soyutlamak, Orta Avrupa’nın yoksul ve tam bir gelişme içindeki ülkelerini Amerikan kampına çekmek ve onlar üzerinde iktisadî bir denetim koyarak gelişmekte olan devrimin devamını imkânsızlaştırmak biçiminde yorumladı. Yugoslavya ile Bulgaristan, Amerikan önerisini hemen reddettiler; öteki halk demokrasileri, Sovyetler Birliğinin tasarıya karşı olduğu açıkça belli olduğunda, 1947’de yaptılar bunu.</span></p>

  <p class="calibre_5"><span class="calibre_1">Ne var ki, Marshall Planı ortaklarının oluşturduğu bir Batı ekonomik topluluğu, halk demokrasilerini</span> <span class="bold"><span class="calibre_1">çevreden soyutlama</span></span> <span class="calibre_1">tehdidi içindedir: Söz konusu demokrasilerin kalkınma ve sanayileşmeleri büyük dış alımları gerektirmektedir, bunu ise kendi dışsatımları ve yabancı kredilerle gerçekleştirebilirler. Bu tehlikeyi savuşturmak amacıyla, Marshall Planı’nın karşısına bir</span> <span class="bold"><span class="calibre_1">Molotov Planı</span></span> <span class="calibre_1">çıkarılır: Sovyetler Birliği, bu ülkelerle uzun vadeli ticaret antlaşmaları imzalayarak, mal, kredi, teknisyen sağlamayı üstlenir. Halk demokrasileriyle Sovyetler Birliği’nin siyasal ilişkilerini düzenlemek için zaten</span> <span class="italic"><span class="calibre_1">Kominform</span></span> <span class="calibre_1">kurulmuştu; 1949’da, karşılıklı iktisadî yardımlaşma için</span> <span class="italic"><span class="calibre_1">Comecon</span></span> <span class="calibre_1">örgütlenir; Yugoslavya dışında bütün halk demokrasileri buna katılırlar. Böylece, iki Avrupa arasındaki kopukluk daha da derinleşmiş olur; Doğu ülkeleriyle Batı ülkelerinin alışverişini neredeyse bütünüyle durduran bir iktisadî savaş patlak verir. Buna karşılık, halk demokrasileri arasında ticaret ilişkileri yoğunlaşır; bir “geniş ve neredeyse doymak bilmez bir pazar” halindeki Sovyetlerin payı gitgide büyür.</span></p>

  <p class="calibre_5"><span class="calibre_1">O anda başlayarak</span> <span class="bold"><span class="calibre_1">uzun vadeli planları</span></span> <span class="calibre_1">ayakları üstüne dikmek mümkün olur.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Bulgaristan’la Çekoslovakya’da 1949’da; Polonya, Macaristan ve Romanya’da 1950’de; Doğu Almanya’da da 1951’de bu nitelikte planlar yürürlüğe girer. Her yerde beş yıllıktır, sadece Polonya’da altı yıllık. 1949-51 yıllarında, Soğuk Şavaş’ın şiddetlendiği bir dönemde yapılmışlardır hepsi de. Sovyet planlama deneyiminin ışığında hazırlanmışlardır: Tarım için, geçmiştekinden çok daha fazla bir yıllık büyüme hızı kabul edilmiştir; sanayideki hız tarımdakinden de yüksektir: Başı çeken de, maden, demir-çelik ve makine sanayileridir, onları kimya sanayisi izler. Hafif sanayi ile tarım sanayisi ağır sanayiyi uzaktan izler.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Ne var ki, bu ülkelerden hiçbiri -Sovyetler Birliği ve Birleşik Devletler gibi- kendi kendine yeten ülkeler değildir. Öyle olunca da, programların ahenkleştirilmesi, onlarla Sovyetler Birliği arasında alışverişi dev boyutlara çıkaran bir gelişmeyi getirir beraberinde; böylece,</span> <span class="bold"><span class="calibre_1">halk demokrasileri bloku</span></span> <span class="calibre_1">oluşur. Blokun kendi içinde ve Sovyetlerle ticaret ilişkileri ne denli parlak olursa olsun, Batı ülkeleriyle ticareti 1948’den sonra hızla azalır; yeniden yükselmeye ise ancak 1954’te başlayacaktır.</span></p>

  <p class="calibre_5"><span class="calibre_1">Eklemeliyiz de: Birleşik Devletlerin kurduğu stratejik maddeler konusundaki abluka ile mübadele parası eksikliği, bu ülkelerin sanayileşmelerini engellemedi; ancak, donanım malzemesini pek yüksek bir fiyatla üretmeye zorladı onları; öyle olunca da, dışardan getirteceklerdir ve bu da halkların yaşam düzeyini etkileyecektir.</span></p>

  <p class="calibre_"><span class="calibre_1">YENİ TOPLUM</span></p>

  <p class="calibre_5"><span class="calibre_1">Tarım reformları ile millileştirmelerin bir sonucu da şu oldu: Eski yönetici sınıflayın, yani köylerdeki ağalığın, büyük toprak sahiplerinin, sanayicilerle para babalarının ekonomik ve siyasal iktidarı yıkıldı; beş yıllık planlar da, eski toplumun yapısında başka değişikliklere yol açtı.</span></p>

  <p class="calibre_7"><span class="italic"><span class="calibre_1">Köylüler, işçiler, ulusal çeşitlilik</span></span></p>

  <p class="calibre_5"><span class="calibre_1">Bütün bu ülkelerde, tarımdaki nüfusun çalışan erkek nüfusa oranı azaldı. Ama özellikle, büyük toprak mülkiyetinin yok edilişi ve toprakların “toprak işleyenin” ilkesine göre küçük köylüler ile topraksız köylüler arasında bölüşülmesiyledir ki, kırsaldaki yaşam baştan aşağıya altüst oldu.</span></p>

  <p class="calibre_5"><span class="calibre_1">Bu reformlar, pek</span> <span class="bold"><span class="calibre_1">küçük topraklar</span></span> <span class="calibre_1">(5 hektardan az)</span> <span class="bold"><span class="calibre_1">halinde</span></span> <span class="calibre_1">dağılışa yol açtı; iktisadî ve teknik olarak verimli olmayan bu dağılış, tarımın modernleşmesini de imkânsız kılıyordu; öte yandan, çok yoksul köylü, toprağını yararlı biçimde ekip biçemez haldeydi ve zengin köylülerden hayvan ve çalışma araçları alacağı için onlara tabi olma tehlikesiyle yüzyüze idi. 20’li yılların reformlarından sonra olduğu gibi, küçük toprakların hızla kayboluşunu önlemek için, onlara malzeme yardımı yapmak, emeği aklileştirip yeni yöntemleri öğretmek gerekti. Kısa vadeli krediler açıldı, iyi tohumluk için devlet çiftlikleri kuruldu, makine istasyonları yaratıldı, başta sanayi bitkileri olmak üzere yeni tarıma gidildi. Özellikle, değişik tipte kooperatifler kuruldu: Toprağın ortaklaşa ekim ve biçiminin örgütlenişinden, ürünlerin herkesin emeğine göre bölüşüldüğü kolhoza kadar değişiyordu bunlar. Ama ne olursa olsun, toprağın mülkiyeti özel olarak kaldı ve çoğu kez kadastro korundu. Kooperatifler ve devlet çiftlikleri marifetiyle daha ileri yöntemlerin yayılışı sonucu,</span> <span class="bold"><span class="calibre_1">kollektifleştirme</span></span> <span class="calibre_1">de ilerledi ve kollektif işletmelerin çapları arttı. İşlerin en yetkin biçime ulaştığı ülke de, Çekoslovakya oldu.</span></p>

  <p class="calibre_5"><span class="calibre_1">Hatırlatmaya gerek yok: Tarımda kollektifleştirme hareketi, köylülerin bireyci geleneklerine, çoğu kez de bilgisizlik ve deneyimsizliklerine çarptı; öyle olunca da, ilerleme oldukça ağır oldu.</span></p>

  <p class="calibre_5"><span class="calibre_1">Bu değişiklikler, köylüleri atıl kalmaktan da kurtararak, onların yaşamını kökünden değiştirdi. İnsanlar, birden modern malzemeyle yüzyüze geldiler ve bu temas, onlar için yeni bir dünyayı keşfetmek oldu. Ancak, makineler insanların zahmetini en aza indirirken, tarımda aşırı nüfus çoğalışına da yol açtı; onun da tek çaresi</span> <span class="bold"><span class="calibre_1">sanayileşme</span></span> <span class="calibre_1">idi, büyük köylü kitleler sanayiye aktarıldı. Böylece, tarım işçileri kayboldu ve devlet çiftliklerindeki ücretliler de, durumlarından ötürü işçi olarak görüldüler. Köylerde kala kala sadece toprak sahipleri kaldı; onların içinde küçük mülkiyet sahipleri ise, kooperatiflerde toplaştılar.</span></p>

  <p class="calibre_5"><span class="calibre_1">Bu tarım ülkelerinin sanayi ülkelerine dönüşümünün bir sonucu da şu oldu: İşçilerin sayısı büyük boyutlarda arttı. Eski rejimin horlanan ve kuşku duyulan sınıfı, hem dev bir güç olmuş hem de yönetici sınıf olup çıkmıştı.</span></p>

  <p class="calibre_5"><span class="calibre_1">Ancak işçilerin büyük çapta çoğalması,</span> <span class="bold"><span class="calibre_1">kalifiye işçi sorunu</span></span><span class="calibre_1">na yol açtı: Nüfus artışı kamçılanırken, gerekli teknisyenleri sağlayacak eğitim geliştirildi; Sovyetler Birliği’ndekine benzer yöntemlerle üretimin düzeyini yükseltecek önlemler alındı; kadın emeğine de daha çok çağrı çıkarıldı, iş disiplinine önem verildi.</span></p>

  <p class="calibre_5"><span class="calibre_1">Kimi zaman büyük oranlardaki sefil ve okuryazar olmayan bu köylü ve işçi kitleler için, planlar, sağlık donanımı adına büyük çabalar harcarken, her yaştan insan için okul, kütüphane, vb., açmayı iş edindi. Öğrencilerin sayısı, işletme okullarıyla teknik okullar, emek fakülteleri alabildiğine arttı ve bunlar, gençliklerinde gereken eğitimi edinmemiş işçi ve köylülere, yönetici görevlere girebilsinler diye kapılarını açtılar.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Orta ve Doğu Avrupa ülkelerinin 1945’ten önce zayıflıklarından biri, etnik türdeşlikten yoksun oluşlarıydı; bunun sonucu, ulusal azınlıklarla egemen çoğunluk çatışıyor ve her ülkede derin bir huzursuzluğa yol açıyordu. Zaferden sonra, gerek coğrafya yapısı bakımından, gerek yığınla azınlığın yer değiştirmesinden dolayı, etnik bakımdan geçmiştekinden farklı bir tablo vardı. Ancak birbirinden farklı halkların bir arada bulunması yine bir gerçekti. Buna bulunan çare de, ya federatif bir yapı kabul etmek -yeni Yugoslavya’da böyle oldu-, ya da azınlık bölgesine belli bir idari özerklik vermek oldu ki, Çekoslovakya devleti içinde Slovakya’nın durumu budur. En az türdeş ülke olan Romanya’da çözüm şu oldu: Merkezî bir hükümet kuruldu, ancak idarede dillerin eşitliği kabul edildi; azınlıkların yaşadığı bölgelerde ise, ulusal okullar kuruldu ve eşitlikten onlar da yararlandılar,</span></span>
  </blockquote>

  <p class="calibre_7"><span class="italic"><span class="calibre_1">Yeni şehircilik</span></span></p>

  <p class="calibre_5"><span class="calibre_1">Sovyetler Birliği’nde olduğu gibi, yeni iktisadî ve sosyal koşullar, yeni bir şehirciliğe yol açtılar: Sınıfların, giderek sosyal ayrımcılığın söz konusu olmadığı bir toplumda, kent, banliyöyü emip ortadan kaldırır; toprak rantı da olmadığı için, yapılar mekânda serbestçe gelişir ve büyük bütünlüklerle geniş yeşil alanlar mümkün olur. Her adacığın evleri, çimenlik büyük avlulara, çocuk bahçelerine açılır; her adacığın oluşturduğu temel oturma birimi 10 bin ya da 15 bin insana yetecek gerekli her şeyi içine alır: Okullar, mağazalar, dispanserler, sinemalar, kulüpler... Oturma birimlerinin oluşturduğu mahallede, daha üst derecede yapılar yükselir: Teknik ve orta öğretim okulları, hastaneler, idari hizmetler...</span></p>

  <p class="calibre_5"><span class="calibre_1">Krakovi yakınlarında doğan, 1954’te nüfusu 65.000 kişi iken çok geçmeden 150.000 olan Nowa Huta, Macaristan’da Dunajvaros ya da Romanya’da Oneşti gibi yeni kentler, işte bu anlayışla boy attılar; eski kentler yeniden yapıldılar, Varşova ile Budapeşte’de eski mahalleler geleneksel biçimde restore edilirken, geniş avenülü, büyük bahçe ve parklı yeni mahalleler açıldı.</span></p>

  <p class="calibre_7"><span class="italic"><span class="calibre_1">Muhalefete karşı mücadele</span></span></p>

  <p class="calibre_5"><span class="calibre_1">Rejimin komünizme doğru evrilmesine karşı çıkanların gitgide saf dışı edilmeleri 1948’de sona erdi; o tarihten sonra, tarım reformları ve millileştirmeler üstüne yasal bir muhalefet yok gibidir. Varını yoğunu yitirmiş eski yönetici sınıflariçintek umut kalmıştır: Yer altı eylemleriyle yabancı müdahalesi. Eski rejimin yandaşları, geçmişten ayakta kalmış tek kuruma çevirirler gözlerini:</span> <span class="bold"><span class="calibre_1">Katolik Kilisesi’</span></span><span class="calibre_1">dir bu! Geride kalmış bir tarım ekonomisi ile sosyal yapıya sahip bu ülkelerde, Katoliklik toprak aristokrasisi ile iç içedir, çoğu kez. Nitekim, ayrıcalıklı sınıflardan doğan yüksek ruhban, Macaristan’da Amiral Horthy’nin, Polonya’da albaylar yönetiminin, Yugoslavya ile Romanya’da da diktatör kralların en sağlam desteğiydi; uçsuz bucaksız topraklarıyla eğitimdeki tekelini sürdürmenin arkasındaydı. Özellikle 1939’dan beri, Kilise, Slovakya ile Bohemya’nın ayrılığını desteklemişti. Başka örnekler de vardı. 1945’te, Kardinal Mindszenty, “bin yıllık Macar Anayasasına ters” diye, Macar Cumhuriyetinin ilanını protesto etmişti. 1945’ten sonra kabul edilen anayasalar, Batı ülkelerinde uzun süredir uygulanan reformları benimserler: Kilise ve Devlet ayrılığı, medeni durum, medeni evlenmedir bunlar ve Kilise çevrelerinin büyük, protestolarıyla karşılaşır ve toprak reformu Kilise mülklerine de uygulanmaya girişildiğinde daha da sertleşir tepkiler; Vatikan da, ödün vermeyi reddeder. Bu</span> <span class="bold"><span class="calibre_1">antikomünist tavır</span></span> <span class="calibre_1">Kiliseye bir şirinlik kazandırır; Vatikan onu destekler ve daha da sertliğe iteler.</span></p>

  <p class="calibre_5"><span class="calibre_1">Buna karşılık, kimi rahip dernekleri, gerçekleşmiş iktisadî reformlara olumlu bakarlar ve hükümetlerle uzlaşmadan yanadırlar. Fransız Devrimi’nde olan bitene benzer her şey; o zaman da yönetimle Kilise arasında büyük bir uzlaşmazlık patlak vermiş, ama Kilise içinde de bir kopuş olmuştu. 1948’de, Macaristan’da ve Polonya’da, okulların laikleştirilmesi ve ruhbanın mallarının millileştirilmesi, savaşı başlatır: Kardinal Mindszenty tutuklanır ve ömür boyu hapse mahkûm edilir; Çekoslovakya’da, hükümetle işbirliği içindeki rahiplerin derneğini yasaklayan Prag başpiskoposu da aynı akıbete uğrar; 1951’de, Mindszenty’nin halefi de -başka rahiplerle beraber- tutuklanır; Kilise çevreleriyle Polonya, Macaristan ve Çekoslovakya hükümetleri arasındaki görüşmeler -antikomünist tavrı gitgide daha sertleşen Vatikan’ın etkisiyle- kopar. 1950’de, bu görüşmeler Polonya’da bir uzlaşmaya varır yine de; çünkü, Polonya’nın yeni Batı sınırını tanımayı Vatikan’ın sürekli reddetmesi kamuoyunu huzursuz etmiştir.</span></p>

  <p class="calibre_7"><span class="italic"><span class="calibre_1">1953 değişikliği, Polonya ile Macaristan’da 1956 Ekim bunalımı</span></span></p>

  <p class="calibre_5"><span class="calibre_1">Planların ilk uygulanma yılları beklenen sonuçları verdi; ağır sanayi için saptanmış hedefler bol bol aşıldı, ulusal gelirin artma oranı da pek yüksektir: Çekoslovakya’da yüzde 9,5, Demokratik Almanya’da 10,2, Bulgaristan’da 12,2, Polonya’da da 12,6’dır bu oran ve halkın doğal çoğalma oranından da pek yüksektir. Böylece, Doğu ve Orta Avrupa’nın yeni yönetimleri, eski rejimin yapamadığını başarmıştır: Nüfustaki çoğalışla kaynakların artışı arasındaki oransızlığı yenmiştir ve bu sonuncular nüfustan daha hızlı artmaktadır artık.</span></p>

  <p class="calibre_5"><span class="calibre_1">Ne var ki, ağır sanayinin tüketim malları ile tarım üretimine oranla kazandığı öncelik, sanayi üretimiyle tarım üretimi arasında bir dengesizlik yaratmıştır. Kırsaldaki genç nüfusun kentlere doğru göçü de başlayınca, tarımdaki üretim azlığıyla beraber güçlükler de baş gösterir, özellikle işçilerle köylüler arasında ilişkiler gerginleşir. Öte yandan, tüketim mallarındaki üretim yetersizliği, karaborsayı destekler. Son olarak yatırımlar enflasyonu da azdırmış ve özellikle gerçek ücretler -1950’ye oranla- ciddi olarak azalmıştır. Sonuç olarak, fazla</span> <span class="bold"><span class="calibre_1">tutkulu</span></span><span class="calibre_1">, ama</span> <span class="bold"><span class="calibre_1">dengesiz plan hedefleri</span></span><span class="calibre_1">; tarım için öngörülen yatırımlardaki yetersizlik ve tarımı feda eden para politikası; yaşam düzeyinin düşmesi, derin bir hoşnutsuzluğa yol açar.</span></p>

  <p class="calibre_5"><span class="calibre_1">Şu da var: Sanayileşmenin alabildiğine itelendiği tarım ülkelerindedir ki, ekonomide gerilim en tehlikeli bir niteliğe bürünür. Özellikle Polonya ile Macaristan’da durum böyledir. Buna son vermek üzere,</span> <span class="bold"><span class="calibre_1">ekonomi politikasında</span></span> <span class="calibre_1">bir</span> <span class="bold"><span class="calibre_1">değişikliğe</span></span> <span class="calibre_1">gidilir. Sovyetler Birliğinde 1953 ve 1954’teki yön değişikliği ile de ilgili olarak, ağır sanayinin önceliği terk edilmeden, tüketim malları sanayisi ile, bina yapımı ve tarımın payı çoğaltılacak, reel ücretler artırılacak, tarım desteklenecektir; kooperatiflerle bireysel işletmeler arasında izlenen ayrımcılık hafifletilecek, daha yüksek üretime prim verilecek, vergiler azaltılacaktır.</span></p>

  <p class="calibre_5"><span class="calibre_1">Söz konusu kararlara, kimi siyasal önlemler, adliyede ve poliste reform, idari kurallarda yumuşama, Stalin yönetimi kurbanlarının itibarlarını iade, bürokraside reform, fikri konularda dogmatizmin yumuşatılması da eşlik eder ve çeşitli komünist ülkeler, iktisadi durumlarını gözden geçirirken bir</span> <span class="bold"><span class="calibre_1">genel liberalleşme</span></span><span class="calibre_1">nin de kapısı açılır olur. Çekoslovakya ve Demokratik Almanya gibi en ilerlemiş, Romanya ve Bulgaristan gibi en az ilerlemiş ülkelerde uyum sorunu oldukça kolay çözülür; Polonya ile Macaristan ise, tersine dramatik olaylara sahne olur.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Önlemler, oralarda bütün iktisadi dengesizlikleri ortadan kaldırmamıştı; planların gözden geçirilmeleri ve değişiklikleri çoğu kez vahimleştirdi işleri. Halktaki hoşnutsuzluk ise hiç dinmemişti.</span></span>
  </blockquote>

  <blockquote class="calibre_8">
    <span class="italic"><span class="calibre_1">Çeşitli nedenleri vardı bu sonuncunun: Yaşam düzeyinin pek aşağı olmasından başka, rejimin şeflerinin “Stalinciler”le “revizyonistler” arasında bölünmüşlükleri ve duraksamaları halkın güvenini Sarsıyordu; çeşitli çevrelerden gelen yeni işçiler fabrika yaşamına ve disiplinine fazla uyamıyorlardı; komünist partilerdeki zayıflığı da hesaba katmalı; son olarak, Katolik Kilisesi’nin etkisini ve işgali lök gibi oturmuş Ruslar karşısındaki eski ve geleneksel düşmanlığı da göz önünde tutmalı. İşte bütün bunların etkisiyle, Polonya’da 1956 Haziran’ında, halk Poznan’da kanlı grevlerle patlar; kamu kuruluşlarına saldırır; işgalci Sovyet birliklerine düşmanlıklarını şiddetle gösterir. Ne var ki, tartışılmaz bir komünist şef olan Gomulka çabucak bir ulusal Polonya hükümeti kurar; 1957 seçimlerinde de büyük bir zafer kazanır ve Sovyetlerle birliklerinin geri çekilmesi konusunda görüşmelere girişir ve sükûneti sağlar.</span></span>
  </blockquote>

  <blockquote class="calibre_8">
    <span class="italic"><span class="calibre_1">Macar bunalımı ise, tersine daha ağır ve çok daha kanlı oldu: Pek şiddetli sokak savaşları görüldü, rejimin birçok savunucusu öldürüldü. Kurulan Nagy hükümeti, tarım kooperatiflerine son verdi; küçük ticarette ve küçük sanayide özel işletmeciliği kabul etti; ülkenin yansızlığını ilan etti. Daha bu ilk kararlarıyla verdiği izlenim şu oldu: Halk ve işçi hareketi, 1947’den beri saf dışı edilmiş kimselerle Eski Rejim’in yandaşlarınca gitgide yolundan saptırılmıştır; bunun üzerine de, Sovyet müdahalesi ayaklanmayı ezdi.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Bu sarsıntının ertesinde, iki ülke az çok birbirinin eşi önlemler kabul etti: Tarımda kollektifleştirme terk edildi ve Macaristan’da, sınırlı da olsa, köylülere doğrudan toprak satın alma özgürlüğü tanınırken, devlete ürünlerinin belli bir bölümünü verme yükümlülüğü kaldırıldı; son olarak, sanayi potansiyelinin artırılması, yenilerden çok eskileri yenileştirerek kabul edildi. İşletme sistemine gelince... Bu, o sıralarda Sovyetler Birliği’nde gerçekleştirilen, sisteme -bir ölçüde- benzer biçimde ve merkeziyetçilikten uzaklaştırma yönünde değiştirildi: sosyalist işletmelere pek büyük bağımsızlık tanınıyordu; sadece, onların temel amaçlarını saptama genel planca yapılıyor, yöntem ve gerçekleştirilme yolu ise işletmelere bırakılıyordu. 1956 “Ekim”inin en önemli yeniliklerinden biri, Yugoslav modeline bakılarak kurulan “işçi konseyleri”ydi; bunlar Macaristan’da kaldırıldı ise de, Polonya’da değişikliklerle sürdürüldü. Toprakların kollektifleştirilmesinde ise, Polonya dışında, bir kopukluk olmadı; tersine, bütün halk demokrasilerinde, küçük ve orta işletmeler, büyük kooperatif birimler halinde yeniden gruplandırıldı ve en modern biçimde donatıldılar.</span></p>

  <p class="calibre_5"><span class="calibre_1">Bir bütün olarak nereye varılmıştır?</span></p>

  <p class="calibre_7"><span class="italic"><span class="calibre_1">1968’in bilançosu</span></span></p>

  <p class="calibre_5"><span class="calibre_1">Komünizmin nüfuzuna girişlerinden yirmi yıl sonra, Orta ve Doğu Avrupa ülkeleri derinden derine değişmişlerdir. Marksist ilkeleri sürdürseler de, kendi niteliklerine uygun gelecek biçimde, “</span><span class="bold"><span class="calibre_1">sosyalizme doğru çeşitli yollar</span></span><span class="calibre_1">”ı izler haldedirler.</span></p>

  <p class="calibre_5"><span class="bold"><span class="calibre_1">Kalkınmaları</span></span><span class="calibre_1">, her yanda pek yüksek oranları yakalamıştır: Çekoslovakya’nın sanayi üretimi -savaş öncesine oranla- üç katına çıkmıştır; Polonya’nınki 9 katıdır; Demokratik Almanya’ya gelince, Avrupa’nın beşinci sanayi gücü olup çıkmıştır. 1939’dan önce, korkunç bir işsizliğin acısını çekip dışarıya durmadan işçi gönderen bu ülkeler, -Polonya dışında- el emeği kıtlığı, içindedirler. Okuryazar olmama -neredeyse- silinmiş durumdadır, mesleki nitelik yükselmiştir. Romanya, 1964’te en yüksek büyüme hızına sahiptir (yüzde 8), kişi başına ulusal gelir de -1938’e oranla- iki katına çıkmıştır. Sovyetler Birliği’nde olduğu gibi, tarımda ilerleme, sanayidekine oranla açıkça daha az doyurucu olsa da, yaşam düzeyi farklı bir düzeye yükselmiştir. Halk demokrasilerinde iktisadî ve sosyal politika, her yurttaşa, eğitim ve toplumda ilerleme olanağı sağlamıştır; bu politika, eski ve derin sosyal eşitsizlikleri kaldırmış, ancak sanayi yatırımlarına tanınan öncelik ve özellikle de emeğin verimliliğinin yetersizliği, gelişmeyi ihtiyaçlar çapında olmaktan alıkoymuştur, geciktirmiştir onu.</span></p>

  <p class="calibre_5"><span class="calibre_1">Son olarak, siyasal planda durum değişmiştir.</span> <span class="bold"><span class="calibre_1">Daha büyük bir liberalizme özlem</span></span><span class="calibre_1">, halk demokrasilerinin çoğunda, özellikle de aydınlar ve öğrenciler arasında ısrarla ortaya konur. Ekonomik alanda olan bitenle de bir koşutluğu vardır gelişmelerin: Planlama ve ürünlerin dağılımında katı mekanizmalara karşı bir tepki gündemdedir; devlet denetiminin yumuşatılması, emekçilerin sürece katılımları, işletmelerin -kazancın yanı sıra- alıcıların isteklerine programlarını uydurmaları beklentiler arasındadır.</span></p>

  <p class="calibre_5"><span class="calibre_1">Öte yandan, halk demokrasilerinin sanayileşmesi, 1945’ten beri, her ülkenin kendi çerçevesi içinde, Sovyet modeli örnek alınarak, yani ağır sanayiye öncelik tanınarak,</span> <span class="bold"><span class="calibre_1">anarşik biçimde</span></span> <span class="calibre_1">yürütülmüştür. Böylece, her ülkede, ülkenin ihtiyaçları ve gerçek yetenekleriyle oransız fabrikalar vardır kimi zaman ve verimlilik kaydı gözetmeden üretim yaparlar; ne var ki, Kore Savaşı sırasında Birleşik Devletler’in dayattığı stratejik maddeler ablukası ortamında anlamsız ve tehlikeli bir durumdur bu.</span></p>

  <p class="calibre_5"><span class="calibre_1">1949’da, Marshall Planı’na yanıt olarak Karşılıklı İktisadî Yardım Konseyi, yani</span> <span class="italic"><span class="calibre_1">Comecon</span></span> <span class="calibre_1">kurulduğunda, sınırlı bir rol oynar uzun süre, eşgüdüm tasarıları sağlar. Kredi veren, halk demokrasileri arasında -iki yanlı anlaşmalarla- alışverişi kolaylaştıran Sovyetler Birliği’dir. 1956’da Polonya’da ve Macaristan’da bunalım patlak verip, 1957’de de Avrupa Ekonomik Topluluğu’nu hayata geçiren Roma Antlaşması imzalanınca, somut önlemler almak ivedi olur. 1958’den başlayarak, çeşitli konularda ortaklaşa eylemler, 1962’de Moskova Konferansı ile kesin aşamasına varır ve “</span><span class="bold"><span class="calibre_1">Emeğin uluslararası sosyalist bölüşümü</span></span><span class="calibre_1">”nün temelleri atılır: ilke, plan ve yatırımların -uzun vadeli- eşgüdümü ile ulusal politikaların ahenkleştirilmesidir istenen. Böylesi bir bütünleşme gerçi büyük güçlüklere yol açar, ama her şeye karşın bankacılıkta ve üretimde bir ortak çalışma gelişir; 1963’ten başlayarak demiryolu taşımacılığında ve Tuna’dan yararlanmada birtakım önlemler de eklenecektir bunlara.</span></p>

  <p class="calibre_5"><span class="calibre_1">Şunu da hatırlatmalı:</span> <span class="italic"><span class="calibre_1">Comecon</span></span><span class="calibre_1">, Avrupa Ekonomik Topluluğundan pek farklı araçlar kullanır, örneğin bir gümrük anlaşması yoktur; öyle de olsa hedefler aynıdır, yani bütünleşme ve aklileştirme kaygısı. Buradan kalkarak, tarım dışında, hemen her alanda hatırı sayılır sonuçlar alınmıştır. Nüfusun, her devlette olduğu kadar uluslararası planda da akılcı bir dağılımının gerçekleştirilememiş oluşu da belirtilmelidir.</span></p>

  <p class="calibre_"><span class="calibre_1">YUGOSLAVYA</span></p>

  <p class="calibre_5"><span class="calibre_1">Yugoslavya’nın İkinci Dünya Savaşı içinde yaşadığı koşullar, sonraki dönemde geçirdiği evrimin özgünlüğünü açıklar. Ülke, mücadelenin akışı içinde devrimini yaptı; böylece devrim, çatışmalar sona erdiğinde, öteki Orta Avrupa ya da Balkan devletlerinde başlarken, Yugoslavya’da olup bitmiş bir şeydi. Tito, savaşkan kalabalık bir halk ordusuna, sağlam bir siyasal örgüte, ülkenin kurtuluşu sırasında kazanılmış büyük bir saygınlığa sahiptir. Londra’ya sığınmış hükümetle onun ülkedeki temsilcisi General Mihailoviç, karşısındadırlar; üstelik Mihailoviç, yalnız İtalyanlar ve Almanlarla işbirliği yapmış değil, Partizanların hükümetine karşı açıkça silah çekmiştir. Bütün bunlar, eski yönetici sınıflara ve krallık yönetimine karşı bir</span> <span class="bold"><span class="calibre_1">devrimci mücadele niteliği</span></span> <span class="calibre_1">kazandırmıştır kurtuluş savaşına.</span></p>

  <p class="calibre_7"><span class="italic"><span class="calibre_1">Yeni siyasal yapı</span></span></p>

  <p class="calibre_5"><span class="calibre_1">Yeni devlet,</span> <span class="bold"><span class="calibre_1">savaş sırasında</span></span> <span class="calibre_1">biçimlendi. 1942’nin sonlarından başlayarak, Tito’nun ordusu, işgalciye karşı mücadelede etkili olan tek güçtür; her yanda, işgal altındaki bölgelerde bile, yurtsever yerel grupların temsilcilerinden oluşan halk kurtuluş komiteleri vardır ve Almanlar çekilirken, iktidarı hemen onlar alır. 1942’de, bütün halkların; dinlerin, antifaşist parti ve grupların temsilcilerinden oluşan bir devrimci meclis toplanır: “Yugoslavya Ulusal Kurtuluş Antifaşist Konseyi”dir adı; bir parlamento ya da bir hükümet değil, mücadelenin yönetici organıdır. “Yugoslav egemenliğinin yüce temsilcisi” olarak kurulan konsey, 1943’te şuna karar verir: Ülke, Sırbistan’ın, Hırvatistan, Slovenya, Bosna-Hersek, Makedonya ve Karadağ’ın hakça eşit halklarını birleştiren</span> <span class="bold"><span class="calibre_1">federatif bir ilke</span></span> <span class="calibre_1">üstüne kurulacaktır. Ve ilk devrimci kanunları oylar; dışarıya göçüp gitmiş kralın her türlü yetkisini elinden alma da bunlar arasındadır. Kurtuluş’tan önce, ülkenin gelecekteki iktisadî temeline ilişkin alınmış -bütünlüğüne- hiçbir önlem yoktur. 1946’da da, Yugoslav Federatif Cumhuriyeti ilan edilir. Böylece, 1919’dan beri, halkların eşitliğine başlıca engel oluşturan ve eski toplumun en tutucu öğelerini desteklemiş olan -Sırp kökenli- monarşi saf dışı edilmiştir.</span></p>

  <p class="calibre_5"><span class="calibre_1">Yeni devlet, bir</span> <span class="bold"><span class="calibre_1">federatif Anayasa</span></span> <span class="calibre_1">kabul eder: İçinde altı halk cumhuriyeti vardır; Sırbistan Cumhuriyeti’nde de, içinde ulusal azınlıkların bulunduğu iki özerk eyalet yer almaktadır: Voyvodina’da Macarlar, Slovenler ve Rumenler ve Kosova’da da, Arnavutlar yaşamaktadır. Her cumhuriyet bir meclise ve anayasaya sahiptir. Ulusal savunma, dış politika, maliye, genel iktisadî planlamalar, ticaret ilişkileri ve iletişim, federal hükümetin yetkisindedir. Her federal rejimde olduğu gibi, “Halk Meclisi”, biri halkı, öteki cumhuriyetleri, eyalet ve bölgeleri temsil eden iki meclisten oluşmaktadır, Meclis, kollektif bir başkanlığı uygulayan bir Prezidium ile bir Yürütme Konseyi seçer.</span></p>

  <p class="calibre_7"><span class="italic"><span class="calibre_1">Maddi kalkınma ve Yugoslavya’nın düştüğü yalnızlık</span></span></p>

  <p class="calibre_5"><span class="calibre_1">Savaş, baştan aşağı yakıp yıkmıştı ülkeyi; iki milyona yakın insan, 600.000’e yakın da Alman kökenli ölmüştü. Halkın onda biri yok olmuştu. Hemen her yanda kıtlık ve açlık hüküm sürüyordu.</span></p>

  <p class="calibre_5"><span class="calibre_1">Bütün halk demokrasilerinde olduğu gibi, bir</span> <span class="bold"><span class="calibre_1">toprak reformu</span></span> <span class="calibre_1">gerçekleştirilir; 1945’te, karşılığını ödeyerek, 35 hektarın üstündeki bütün ekilebilir topraklara el konur. Öte yandan, 1946’da, belli başlı sanayi dalları, madenler, enerji kaynakları</span> <span class="bold"><span class="calibre_1">millileştirilir</span></span><span class="calibre_1">. Dış ticaret, arkasından da perakende ticaretin büyük bölümü millileştirilir. Ne var ki, sanayinin ilerlemesi pek ağırdır.</span></p>

  <p class="calibre_5"><span class="calibre_1">1947’de, sadece iki ya da üç yıllık planlar yapabilmiş öteki halk demokrasilerinden farklı olarak, bir</span> <span class="bold"><span class="calibre_1">beş yıllık plan</span></span> <span class="calibre_1">(1947-1951) yürürlüğe konur. Böylece Yugoslavya, ülkede geri kalmış bölgelerin (Karadağ, Bosna, Makedonya) kalkınıp, kendi aralarında ve öteki cumhuriyetlerle olan iktisadî eşitsizliği hafifletecek biçimde, uzun vadeli bir önleme başvurmuştur. Özellikle maden, hidroelektrik ve ağır sanayide pek hızlı bir geliştirme söz konusudur.</span></p>

  <p class="calibre_5"><span class="calibre_1">Sonuçlar göz alıcı da olsa, halk demokrasilerinde o sıralarda gerçekleştirilmiş bütün planlar içinde, Yugoslav planı, en az başarı sağlayanıdır: Öngörülen kalkınma hızı yakalanamadığı gibi, tarım alanında tam bir başarısızlıkla karşılaşılmış ve sanayide hedeflerin sadece yüzde 50’sine ulaşılabilmiştir.</span></p>

  <p class="calibre_5"><span class="calibre_1">Bu başarısızlığın nedenleri çeşitlidir: Ulusallaştırılmış bütün işletmeleri yönetebilecek yetenekte personel fazla değildir; sanayide uzmanlaşmış el emeği kıtlığı vardır; kooperatifçilikte ilerleme pek ağırdır ve köylüler, ihtiyaç duydukları mamul maddeleri sağlayamadıkları için hoşnutsuzdurlar. Özellikle de, kurulan büyük fabrikalar, elektrik enerjisi üreten istasyonlar, kullanılır hale getirilen yollar, kapasitelerinin altında çalışmaktadırlar; çünkü, işlemeleri için gerekli hammaddeler, pek az üretilebilmekte ya da dışarıdan yeterince getirtilememektedir.</span></p>

  <p class="calibre_5"><span class="calibre_1">Daha da vahimi, bir</span> <span class="bold"><span class="calibre_1">yalnızlık</span></span> <span class="calibre_1">içine düşer Yugoslavya.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Aslında, Yugoslavya 1948’de Sovyetler Birliği ve öteki halk demokrasileriyle bağları kopardığında ve Kominform’dan atıldığında, plan başarısızlık içindeydi. Bu kararı haklı çıkarmak için başvurulan gerekçeler şunlardı: Genellikle milliyetçi bir doğrultuda yürümek ve sistemli olarak Sovyet aleyhtarı bir tutum sergilemek; Yugoslav Komünist Partisi’nin, pek değişik öğelerden oluşan Halk Cephesi’nin yanında, ikinci bir sırada ve Bürokratik bir örgüt olarak kalması; özellikle de, vaktinden önce sanayi ile orta ticareti millileştirip ve köylü kitle yeterince kollektifleşmeden kırsalda kapitalist öğeleri çabucak tasfiye etmek gibi serüvenci bir iktisadî politika izlemek! Siyasal alanda kopuşu, iktisadî ilişkilerdeki kopuş izledi ve zaten sallantıda olan beş yıllık planın gelişmesinde derin değişikliklere yol açtı. Yugoslavya, uysal olmamakla damgalanıp “Doğu”da soyutlanınca, artık Arnavutluk’la Romanya’dan petrol, Çekoslovakya’dan makine alamaz duruma düşer ve 1949’da, Sovyetler Birliği ile alışverişi, bir yıl öncekine oranla sekizde birine inmiş haldedir. Planı terketmemek kararını alan Yugoslav hükümeti, Batı’dan, ihtiyaç duyduğu araçları ister. Ne var ki, dışarıya sattıkları gitgide azaldığı için dış ticareti baştan aşağıya altüst durumdadır ve Batı’ya karşı da güçlükler içindedir; öyle olduğu için de dışardan mal almayı durdurur. Öte yandan, ülke silah üretimini alabildiğine artırır (savaş bütçesi, ulusal gelirin yüzde 20’sini alır götürür). Plan, sınırlı bir başarısızlık içindeyken, tartışılmaz bir başarısızlık içine düşer. Bununla beraber, 1948’den 1950’ye kadar millileştirmeler sürer; tarımın kollektifleştirilmesi hızlanır, kooperatiflerin sayısı 1948’de 1.300’ü, 1951’de de 7.262’yi geçer ve ekilebilir toprakların yüzde 25’i ellerindedir.</span></span>
  </blockquote>

  <blockquote class="calibre_8">
    <span class="italic"><span class="calibre_1">Yugoslavya, Güney komşularına yaklaşır ve Yunanistan ve Türkiye ile karşılıklı savunma antlaşmaları imzalar, politikasını değiştirir; Marcos’un ve ELAS’ın gerillalarına yardımı durdurur ve onları da Yunan krallık orduları çok geçmeden ezecektir; Batılı ülkelere yaklaşır, onlar da ona kredi açar ve ticaret ilişkilerini genişletirler. 1950 ilkbaharında, Batılı krediler sayesinde, Yugoslavya, dış ticaretini büyük ölçüde genişletir. Öyle de olsa, ciddi ekonomik güçlükleri vardır: Hükümet, tarım politikasını gözden geçirir, ücretlere şöyle beyle, kanat gererken fiyatların yükselişini serbest bırakır, ancak üretim savaş öncesi düzeyini pek az aşar, bir tek ağır sanayi ilerleme halindedir; güçlüklerle dolu yılların arkasından, 1955’te bir parça soluk alınmaya başlanır.</span></span>
  </blockquote>

  <p class="calibre_7"><span class="italic"><span class="calibre_1">Yugoslav sistemi</span></span></p>

  <p class="calibre_5"><span class="calibre_1">1950’den başlayarak, ülkede, özgün bir politik örgüt biçimlenmeye başlar; temelde komünist ve Marksisttir yine, ancak Sovyet rejiminden farklıdır. Bozuk bir iktisadî sistemi değiştirme zorunluluğu ve Sovyetler Birliği ile uzayıp giden uyuşmazlık, Yugoslav Komünist Partisi’ni şunu görmeye götürür: Marksizm, eski bağlaşıklarınkinden pek farklı biçimde,</span> <span class="bold"><span class="calibre_1">yeni bir uygulanış içinde</span></span> <span class="calibre_1">olmalıdır.</span></p>

  <p class="calibre_5"><span class="calibre_1">Partinin amacı, devlet kapitalizmini ve onunla içli dışlı bürokratizmi tasfiye etmek ve kitleleri “sosyalizmin inşası”na -sürekli olarak- katmak, aynı zamanda devletin yetkilerini özerk organlara dağıtmaktır. Devletin elinde, sadece dışişleri, ordu, polis kalacaktır; idarenin bütün geri kalanı, her federal cumhuriyette seçilmiş organlara, halk komitelerine geçer. Merkezî iktidar, onların eylemlerinin yerindeliğini değil, sadece yasallığını denetler.</span></p>

  <p class="calibre_5"><span class="calibre_1">İktisadî düzende de böyledir: İşletmelerin yönetimi, seçilmiş işçi kurullarına bırakılmıştır, onlar da bir yönetim komitesi belirlerler; birçok işletme bir “yüksek iktisadî topluluk” oluşturur ve devletçe atanmış yönetimi de, her birinin yöneticilerini seçer. İşçi Kurulu ile Yönetim Komitesi, emeğin korunması, planın uygulanması, sonuç bilançosu, üretimin düzeltilmesine ilişkin önlemlerle uğraşırlar. 1953 Anayasası’nın kurduğu Ulusal Ekonomi Komitesi de, “çerçeve-planlar” yapar; Yönetim Komiteleri, onlara bakıp kendi birimlerinin planını serbestçe hazırlar. İşletmenin net kazancı, komün (taşınmaz vergisi), Cumhuriyet, federasyon (kazançlar üzerine vergi) ve “Emek Topluluğu” arasında bölüşülür. Böylece, işletmelerin özerkliği, sadece kararlarının yasallığı, vergi ve kredi veren banka bakımından denetlenir; devlet, ne ücretlerin saptanmasına katılır, ne de planın gerçekleşmesine göz kulak olur.</span></p>

  <p class="calibre_5"><span class="calibre_1">1953 Anayasası’nda yapılan bir değişiklikle, merkezî otoritenin müdahalesi en aza indirilerek, her düzeyde gerçek bir “</span><span class="bold"><span class="calibre_1">kendi kendine yönetim</span></span><span class="calibre_1">” (</span><span class="italic"><span class="calibre_1">self-government</span></span><span class="calibre_1">) kuruldu; böylece, toplu çıkarlar, bizzat yönetilenlerce yönlendiriliyordu ve, üretenler işletmelerinin yönlendiricisi olduklarından sosyal bir</span> <span class="italic"><span class="calibre_1">self-government</span></span><span class="calibre_1">’di söz konusu olan. İlk 1940 Anayasası’nın kurduğu Milliyetler Meclisi ile Halk Meclisi de kaynaştırılarak, işçilerin, zanaatçılarla köylülerin seçtikleri Üreticiler Meclisi geçti yerine. Onun da altında, seçimle gelen yüzlerce işçi, köylü, esnaf komitesi, merkeziyetçilikten uzaklaştırılmış geniş bir idare şebekesini oluşturuyordu. 1963’te çıkarılan Anayasa, şu kuralı da getirir: Mareşal Tito dışında kimse, bir göreve iki kez seçilemez; bu da, bütün devlet organlarında hızlı bir dolanmayı dayatıyordu.</span></p>

  <p class="calibre_5"><span class="calibre_1">Komünist Parti de, 1952’de, Komünistler Birliği adını aldı. Partinin misyonu, artık siyasal ve ekonomik eyleme ayrıntılı olarak müdahale etmek değil, halk kitlelerini de eğitecek biçimde, yukardan yönlendirmelerde bulunmaktı.</span></p>

  <p class="calibre_7"><span class="italic"><span class="calibre_1">60’lı yıllar: Bunalımdan istikrara</span></span></p>

  <p class="calibre_5"><span class="calibre_1">1961’den beri gözlenen iktisadî kalkınmadaki yavaşlamanın arkasından, 1962 ve 1963’te hissedilir bir düzeliş olur; öyle ki, genel kalkınma hızı, yüzde 5’ten hemen hemen yüzde 12’ye varır. Böylece, 1964’te pek iyimser bir bakışla yedi yıllık yeni bir plan konur yürürlüğe. Ne var ki, onu çok geçmeden hızlı bir enflasyon ve fiyatlarda aşırı bir yükseliş izler. Çeşitli nedenlerden kaynaklanan bu bunalıma karşı, hükümet, 1964’te ciddi önlemler alır. Ancak, bu önlemler, geriye dönüp devleti daha sert müdahaleye zorlayacak yönde olmaz, tersine piyasa ekonomisi kurallar daha da ciddi olarak uygulanır. Ve sonuç da 1968 başlarında alınır.</span></p>

  <p class="calibre_5"><span class="calibre_1">İktisadî kalkınmada hissedilir bir yavaşlık sürse de, gözardı edilemeyecek bir başarıya ulaşılmıştır yine de: Fiyatlara ve yaşam pahalılığına bir istikrar getirilmiştir; sunum, istemin ilerisindedir; dışardan buğday alımı azalmıştır; para istikrara kavuşturulmuştur; görünmez girdilerde (turizm) yükseliş vardır; dışsatımlar bütünüyle serbest olup dışalımlar sadece yüzde 50 bir serbestlik içindedir.</span></p>

  <p class="calibre_5"><span class="calibre_1">Tarım alanında, sosyal mülkiyet kesimi, bütün toprakların yalnız yüzde 11,4’ünü kapsar ve ulusal çiftliklerle kooperatiflerden oluşur. Özel kesim ise, bireysel mülkiyete dayanan küçük ve orta işletmelerden meydana gelmektedir. Bu kesim, modernizasyona pek ayak uyduramaz bir yapıdadır. Böylece, ülkenin büyük bir bölümü, ilkel bir tarım tekniğine dayalıdır hâlâ.</span></p>

  <p class="calibre_5"><span class="calibre_1">Yugoslav deneyimi üstüne sonuçta neler söyleyebiliriz?</span></p>

  <p class="calibre_5"><span class="calibre_1">Açıktır ki, yüzünü komünizme çevirmiş bir “</span><span class="bold"><span class="calibre_1">Yugoslav yolu</span></span><span class="calibre_1">” vardır. Bu rejim, merkezî ve ayrıntılı Sovyet planlamacılığı ile, sanayide kendi kendine yönetimle (</span><span class="italic"><span class="calibre_1">autogestion</span></span><span class="calibre_1">) “sosyalist rekabet”e dayanan merkezîyetçilikten uzak bir çözüm arasında bir uzlaşmadır. Özgün bir “liberal komünizm”dir bu: Stalin’in ölümünden sonra, halk demokrasileriyle, kendisinin doğal alışveriş dostlarıyla ticaret ilişkilerini yeniden kurmuştur. Yugoslavya, liberal ekonomi ve demokrasi ilkeleriyle bağlarını koparmış, ama Sovyetler Birliği’nin başında bulunduğu blokun içine gelip girmeyi de reddeden bir komünist devlettir. Bir “yansızlık” politikasını desteklemektedir Yugoslavya: Asya ve Afrika’nın yeni bağımsız devletleri yanında gerçek bir saygınlıktan yararlanan bu politikanın, duruma göre Doğu’ya ve Batı’ya da sağlayacağı yararlar vardır.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_31"></div>
</body>
</html>
