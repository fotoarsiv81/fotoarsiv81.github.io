<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 6</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <blockquote class="calibre_9">
    <span class="italic"><span class="bold"><span class="calibre_1">BÖLÜM III</span></span></span><br class="calibre2" />
    <span class="italic"><span class="bold"><span class="calibre_1">BATI AVRUPA VE JAPONYA</span></span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">İkinci Dünya Savaşı sona erdiğinde, Batı Avrupa felaket bir durumdadır. Ekonomisi, Birinci Dünya Savaşı’nda olduğundan çok daha fazla yıkılıp rayından çıkarılmıştır. Sanayi üretimi, savaş öncesine oranla kat kat düşmüştür; kimi bölgelerde kıtlık vardır ve hemen her yanda tam bir sefalet! Stoklar tükenmiş ve altı yıl boyunca, ne bir makine yenilenmiş ne bir yapı dikilmiştir. Son olarak, mübadele sistemi altüst olmuştur; birkaç yıl önce dünya alacaklısı olan Avrupa, şimdi dünyaya borçludur.</span></p>

  <p class="calibre_5"><span class="calibre_1">1940’tan önce Amerika Birleşik Devletleri’nin üstünlüğü ezici değildi; Avrupa, dünyanın ikinci sanayi merkezi durumunda olsa da, birinci ticaret merkezi olmayı sürdürüyordu. 1945’te, ticaret ve maliye alanında yıkılış tamdır; hızlı bir kalkınmaya girişilmiş olsa da bir geride kalmışlık vardır ve bu daha da genişleyecektir. Nedeni de şudur: Avrupa’nın 1945’te belini doğrultmaya çalıştığı</span> <span class="bold"><span class="calibre_1">tarihsel ortam</span></span><span class="calibre_1">, 1918’den sonraki ortamdan çok daha uygunsuzdur onun için. Sorun, sadece Rusya’nın, hem de Birinci Dünya Savaşı’nın ertesinde Avrupa’nın iktisadî nüfuz alanının dışına çıkmış olması değildir; bütün bir Doğu Avrupa ile Orta Avrupa’nın bir bölümü, onun yiyecek maddeleriyle hammadde deposu olmaktan sıyrılmıştır. Dahası, 1949’dan başlayarak, uçsuz bucaksız Çin, ötede vaktiyle sömürge olup da şimdi bağımsızlığına kavuşmuş Hindistan ile Endonezya, kendi çıkarlarını göz önünde tutan bir iktisadî politikanın arkasındadır; Asya’da, hatta Afrika’da, hâlâ bağımlı denizaşırı topraklarda, Ortadoğu’nun yarı sömürge ülkelerinde milliyetçi hareketler, Avrupa’nın doğal zenginlikleri sömürmekten elde ettiği çıkarları tehdit etmektedirler. Birleşik Devletlerin iktisadî üstünlüğüne gelince, ezici olup çıkmıştır.</span></p>

  <p class="calibre_5"><span class="calibre_1">Avrupa’da her şey yeniden kurulmalıdır.</span></p>

  <p class="calibre_5"><span class="calibre_1">Ne var ki, savaş ağır bir miras bırakmıştır geriye ve onunla ilgili farklı tepkiler yükselir toplumdan. Bir yandan, üretime her yerde sokulmuş güdümcülüğün sertliği ile “kıtlık ekonomisi”nin dayattığı sınırlamalar, sanayi ve ticaret erbabının yanı sıra halkın da hoşnutsuzluğuna yol açmaktadır. Böylece, her bakımdan</span> <span class="bold"><span class="calibre_1">özgürlüğe dönüş</span></span> <span class="calibre_1">bir genel özlemdir; ama yalnız ekonomide değil, bireysel özgürlüğe, fikir özgürlüğüne de dönülmelidir. Bu özgürlükler ise, faşizme tabi ülkelerde katledilmişse liberal ülkelerde de sınırlanmıştır. Bunun sonucu olarak, iktisadî liberalizm ile siyasal liberalizm özlemi içiçedir. Ama öte yandan, Almanya’yı ve liberal ülkeleri felakete sürüklemiş olan iktisadî anarşi ile siyasal çalkantıya bakıp şu da özlenir: Öyle bir iktisadî ve siyasal rejim kurulmalıdır ki, orada kişisel çıkar egemen kural olmasın; sınırsız rekabet ve kâr hırsı, ulusal çıkarın önüne geçmesin ve ekonominin kilit sektörlerinin denetimi toplumun elinde olsun! Bütün bunların sağlanmasında devletin yapacakları vardır. Sonra, bunalımlar boyunca emekçilerin ve köylülerin uğradıkları felaketlerin anısı şuraya götürür düşünceleri: İnsanları güvensizlikten ve korkudan kurtaracak bir</span> <span class="bold"><span class="calibre_1">tam istihdam rejimi</span></span> <span class="calibre_1">kurulmalıdır; “özgür bir toplumda herkese iş!”: Beveridge’in kuramının özü budur, ona uygun planı İngiliz Parlamentosu daha savaş sürerken kabul etmiş ve büyük yankıları olmuştur. Siyasal alanda ise, parlamenter rejime getirilecek reformlar üzerinde duranlar, aynı zamanda kuvvetli bir yürütme gücünden yanadırlar; büyük çıkarlara uymayı dayatacak olan, partiler sistemine çeki düzen getirip insanların ve yöntemlerin tam bir yenilenişini sağlayacak olan o güçtür.</span></p>

  <p class="calibre_5"><span class="calibre_1">Böylece, “Direniş”in kurtardığı çiçeği burnunda ülkelerde, iktisadî liberalizmle fazla uzlaşamayan</span> <span class="bold"><span class="calibre_1">sosyalizân bir rejime</span></span> <span class="calibre_1">doğru,</span> <span class="bold"><span class="calibre_1">demokrasinin</span></span> <span class="calibre_1">de her yanıyla</span> <span class="bold"><span class="calibre_1">biçimsel olmayacağı</span></span> <span class="calibre_1">bir örgütlenişe doğru özlemler görülür. Ne var ki, bu özlemler, baştan aşağıya başarısızlığa uğrayacaklardır; Avrupa’nın yeniden kuruluşu eski iktisadî ve siyasal sistem çerçevesi içinde gerçekleşecektir.</span></p>

  <p class="calibre_"><span class="calibre_1">SOSYAL EVRİM</span></p>

  <p class="calibre_5"><span class="calibre_1">Savaşın maddi yıkıntılarına ve yol açtığı korkunç insan kaybına bir başka güçlükler kaynağı eklenir:</span> <span class="bold"><span class="calibre_1">Göçler</span></span><span class="calibre_1">dir bu! Tarihin belki de bu çapta kaydetmediği olay Avrupa’nın çehresini iyiden iyiye değiştirir.</span></p>

  <p class="calibre_7"><span class="italic"><span class="calibre_1">Avrupa’da göçler</span></span></p>

  <p class="calibre_5"><span class="calibre_1">Daha harekât sırasında, en başta sürgünler, savaş esirleri ile zorla çalıştırma rejimine tabi insanların oradan oraya taşınmaları, milyonlarca insanın yaşamını etkilemişti. Öte yandan, Hitler’in 1939’da Sovyetler Birliği ve İtalya ile yaptığı anlaşmalar, Almanya’daki azınlıklara yer değiştirtmişti; arkasından Almanlar, Alsace-Lorraine’den 100.000’den fazla Fransızı söküp çıkarmışlardı ve Alınanların Balkanlara girdikten sonra oradan oraya sürdükleri ya da kaçışan insanların haddi hesabı yoktur. Bir tahmine göre, savaşın başıyla 1943 yılı arasında 30 milyondan fazla insan yerinden olmuştur. Daha sonra, Alman orduları geri çekilirken, istila ettikleri yerlerde oturan Almanlar da bulunuyorlardı beraberlerinde: Bir 350.000 Kırımlı ve Ukraynalı Almanın yazgısı böyle olmuştur; Romanya’da, Yugoslavya’da, Macaristan’da ve daha başka yerlerde oturan 200.000 Almanın yazgısı da öyle...</span></p>

  <p class="calibre_5"><span class="calibre_1">Savaş sırasında göçlerden etkilenenler sadece Almanlar olmadılar. Anayurtlarından başka yerlerde oturan binlerce Finliyi, Norveçliyi, İsveçliyi, Rumen’i de katmalı onlara. Batı’da da, Müttefik orduları ilerlerken, önlerinden işgal edilmiş ülkelerde yerleşmiş yığınla Almanın yanı sıra, Fransız, Belçikalı Hollandalı... “işbirlikçiler” de çekip gidiyorlardı.</span></p>

  <p class="calibre_5"><span class="calibre_1">Batı’dan gelen sığınmacılar dalgası çabucak durduruldu ve istikrara kavuşturuldu; ama Doğu’dan gelen dalga için öyle olmadı. Doğu’dan gelen milyonlarca Alınana başka dalgalar katıldı. Potsdam Konferansı’nda, Müttefikler, azınlıkların korunması politikasını terk ederek, anayurt dışında kalan toprakları ilhak düşüncesiyle pangermanizmden korku nedeniyle, başka ülkelerde (Polonya, Çekoslovakya, Avusturya, Macaristan) halihazırda bulunan</span> <span class="bold"><span class="calibre_1">Almanların da Almanya’ya nakledilmeleri</span></span> <span class="calibre_1">politikasını benimsediler. Bu yolla yer değiştiren Almanların sayısı 9.500.000 dolayındadır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Ayrıca, başka azınlıkların da değiş tokuşu için anlaşmalar yapıldı: Örneğin Yugoslavya’da 100.000 İtalyan İstria’yı terk ederken, Ortadoğu’ya dağılmış 60.000 Ermeni de Sovyetler Birliği’nde Ermenistan Cumhuriyeti’ne dönüp yerleştiler. Savaş içinde güvenlik nedeniyle yerleri değiştirilen 400.000 Volga Almanı ile, Almanlarla işbirliği yaptıkları suçlamasıyla yurtlarından alınıp uzaklara, Orta Asya’ya nakledilen ve yerlerine Rus köylüleri yerleştirilen toplam 560.000 dolayında Kırım Tatarlarını, Kalmukları, Çeçenleri, Kabard’ları da unutmamalı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Belki bir 25 milyon insanın yaşamını etkileyen bu yer değiştirmelerin çoğu kesinlik kazandı ve Orta Avrupa ile Doğu Avrupa’nın -Ortaçağ’dan beri sabitleşmiş-</span> <span class="bold"><span class="calibre_1">etnik haritası</span></span><span class="calibre_1">nı kökünden değiştirdi: Söz konusu değişikliklerin sonucu olarak, Slavların, Ruslarla Polonyalıların yerleşme sınırı, Finlandiyalıların, Baltıklıların ve özellikle Almanların zararına olarak doğuya doğru genişledi; Yugoslavlar da İtalyanların aleyhine sınırı genişlettiler. Güneydoğu ve ta Volga’ya kadar doğuya uzanan ve bir bölümünün tarihi XII. yüzyıla çıkan etkili ve geliştirici -milyonlar çapındaki- Alman diasporası da birkaç yılda tasfiye edilmiş oldu.</span></p>

  <p class="calibre_5"><span class="calibre_1">Bu sığınmacıların en büyük bölümü (10 milyon) Batı Almanya’da toplaştı ve gerek topluma gerekse ekonomik yaşama uyma konusunda çetin sorunlara yol açtılar.</span></p>

  <p class="calibre_5"><span class="calibre_1">Avrupa’dan dışarıya göç, bir zamanlar o kadar önemli olan bu sorun, bugün söz konusu değil kıta için. Çünkü başka ülkelerin, Avrupa’lı el emeğine değil kadro ve teknisyenlerine ihtiyacı var. Dışarıya göçün tek bir akımı varlığını sürdürüyor ki Yahudilerin İsrail Devleti’ne doğru göçüdür; o da dinsel niteliği dolayısıyla sınırlıdır. Buna karşılık</span> <span class="bold"><span class="calibre_1">dışardan Avrupa’ya göç</span></span> <span class="calibre_1">başlar: Sömürgeciliğin sona ermesiyle, Hollanda’ya, Fransa’ya, Belçika’ya... Yurtlarına dönen Avrupa’lılar vardır; ama daha da önemli olan geçmişin sömürgelerinden, daha da genel olarak azgelişmiş ülkelerden -ekmeğini kazanmak üzere- Avrupa’ya doğru başlamış olan göçtür.</span></p>

  <p class="calibre_5"><span class="calibre_1">Büyük sorunlara yol açan da bu sonuncusudur.</span></p>

  <p class="calibre_7"><span class="italic"><span class="calibre_1">Sosyal yapı</span></span></p>

  <p class="calibre_5"><span class="bold"><span class="calibre_1">Toplumun yapısı pek değişmedi</span></span><span class="calibre_1">. Bununla beraber, bütün Ortak Pazar ülkelerinde, ücretlilerin oranı 1950 ile 1962 arasında yükseliş halindedir. Buna koşut olarak, Fransa dışında, kadın ücretlilerin sayısı da artmıştır. Bu son ülkede, ücret yelpazesi, on yıldan beri genişlemesini sürdürdü. Sanayide temerküz ile ilerleme büyük işletmelerin önemini artırdı; öyle de olsa, fiyatlar ücretlerin hep ilerisinde gitmiştir. Yine Fransa’dır ki, sosyal eşitsizlikleri en çarpıcı halde olan bir ülkedir: En zenginlerin oluşturduğu yüzde 10’un geliri, en yoksulların oluşturduğu yüzde 10’un gelirinden 73 kez daha çoktur; oysa, bu oranlar sırasıyla, Hollanda’da yüzde 26, Almanya’da yüzde 19,7, İsveç’te yüzde 17,2, İngiltere’de yüzde 14,6’dır. Ne var ki, tüketim malları arttığı ve çalışma süresi uzadığı halde, ücretliler kitlesinin ulusal gelirdeki payı aşağı yukarı aynıdır; söz konusu kitlede işçi sınıfının en nasipsiz durumda olduğu ülkelerden biri yine Fransa’dır.</span></p>

  <p class="calibre_5"><span class="calibre_1">İtalya’da da durum aynıdır: Pek zengin, ama pek azınlıktaki bir sınıfın karşısında ulusun büyük bir bölümü çok düşük bir yaşam düzeyine sahiptir. Fiyatlardaki yükseliş ve enflasyondan yararlanan sanayiciler ve gayrimenkul sahipleridir; toplumun önde gelen iktidarı ise, aristokrasidir, çünkü İspanya ve Portekiz bir yana, Avrupa’nız hiçbir yerinde eski soylu aileler sosyal ve iktisadî ayrıcalıklarını böylesine tam ellerinde tutmamışlardır. Enflasyon, orta sınıflardan başlayarak, aşağıya doğru etkisini sürdürür. Hele kuzey ve güney karşılaştırılması yapılsa, köylü ve işçi sınıfı olarak en nasipsiz sınıflar Güney İtalya’dadır.</span></p>

  <p class="calibre_5"><span class="calibre_1">Almanya’da, Ehrard’la başlayarak güdülen politika, yatırımları alabildiğine artırmak, dışsatımları geliştirmek olmuştur; ücretler ise, sistemli olarak en düşük düzeyde tutulmuştur. Bununla beraber, zenginliğin belli ellerde yoğunlaştığı Almanya’da sosyal eşitsizlikler hayli hafifletilmiştir.</span></p>

  <p class="calibre_5"><span class="calibre_1">İngiltere’de tutarlı bir sosyal politika, herkes için bir asgarî ücret sağlar ve tam istihdamı sürdürür; bu ise, sosyal güvenliğin alanını genişletmek demektir. Öte yandan, ciddi bir vergi politikası, müterakki olarak en yüksek ve orta gelirleri çarpar ve böylece, Batı’nın herhangi bir büyük devletinde olduğundan çok daha fazla olarak, sosyal eşitsizlikleri azaltmaya varır.</span></p>

  <p class="calibre_5"><span class="calibre_1">İşçi Partisi yönetimlerinin yaptığı bir “sessiz devrim”, gelirlerin yeniden bölüşümü mü demektir?</span></p>

  <p class="calibre_5"><span class="calibre_1">Elbette ki hayır! Yeni ortak sosyal hizmetlerin neredeyse hepsi, yoksul sınıflardan alınan vergileri çoğaltarak ödenir; ve büyük servetler heybetlerini sürdürürler. Mülkiyetin azınlıktaki ellerde toplaşması, geçmiş yıllarda olduğundan çok daha belirgindir. Böylece, İşçi Partisi’nin yaptığı, sosyal devleti (</span><span class="italic"><span class="calibre_1">Welfare State</span></span><span class="calibre_1">) gerçekleştirmiş olmaktır; bu ise, Crossman’ın formülüne göre, “kapitalist topluma reformlar getirip onu düzeltmek isteyen bir yüzyılın son aşamasın temsil eder, ama hiçbir zaman da sosyalizmin çağını açmamıştır.”</span></p>

  <p class="calibre_7"><span class="italic"><span class="calibre_1">İkinci ve üçüncü sektördeki büyük gelişme</span></span></p>

  <p class="calibre_5"><span class="calibre_1">Sosyal eşitsizlik, bir bütün olarak sürüyor. Ne var ki, ekonomideki değişmelerin beraberinde getirdiği bir şey de var: Çeşitli etkinlik kesimleri arasında nüfusun yeniden bölüşümü ile sosyal yapının gitgide farklılaşması bunla.</span></p>

  <p class="calibre_5"><span class="calibre_1">Kırsal kesimin makineleşmesi, bir uzun süreden beri o kesimden büyük çapta bir göçe yol açmıştır; söz konusu olay, Birleşik Devletler gibi eski sanayileşme ülkeleri kadar, Doğu Avrupa gibi ekonomisi az gelişmiş ülkelerde de hızını artırarak sürüyor. Bu sonuncu ülkelerde, tarımdaki aşırı nüfusun yaygın bir sefaletin kaynağı olduğu hatırlanmalı.</span></p>

  <p class="calibre_5"><span class="calibre_1">Buna ek olarak, bir başka değişiklik de gözler önünde: Ünlü iktisatçı Colin Clark’ın sınıflandırmasına göre, birinci kesim (tarım, orman, balıkçılık) her yanda görülürken, ikinci kesimde (sanayi üretimi, madenler, taşımacılık) ve üçüncü kesim (geri kalan etkinlikler) büyüyorlar.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Örneğin Birleşik Devletler’de, müstahdemlerin sayısı 1900 ile 1940 arasında yüzde 450 artarken, işçilerin sayısındaki artış sadece yüzde 275’tir. Fransa’da kadrolu görevlilerin oranı işçilerle müstahdemlerin oranından beş kez daha hızlı ilerliyor. Birinci kesimdeki çalışan nüfusun oranı, 1920 ile 1965 arasında, Birleşik Devletler’de yüzde 26,3’ten yüzde 17,3’e; İngiltere’de yüzde 6,8’den yüzde 4,4’e; İsveç’te yüzde 40,3’ten yüzde 28,8’e; Fransa’da yüzde 41,5’ten yüzde 20,5’e geçer. İkinci kesime gelince, Birleşik Devletler’de zayıf bir gerileme içinde: Yüzde 33,4 iken yüzde 31,4 oluyor (1950’dç yüzde 26’ya düşüyor); İngiltere’de, yüzde 45,7 iken yüzde 45,5 oluyor. İsveç gibi derinliğine sanayileşmesi az ülkelerde ise artışını sürdürüyor; bu arada Fransa’da 1965’te yüzde 30 iken yüzde 39,1 oluyor. Toprakta ve fabrikada çalışmayanları içine alan üçüncü kesime gelince, Birleşik Devletler’de yüzde 40,3’ten yüzde 51’e (1950’de yüzde 57), İngiltere’de yüzde 45,7’den yüzde 49,7’ye, İsveç’te yüzde 28,9’dan yüzde 35,6’ya ve Fransa’da da 1965’te yüzde 28,5’ten yüzde 46,2’ye varıyor.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Bütün bunların altında yatan şu: Üretim teknikleri, fikri niteliğe çeşitli uğraş yaratıyor. Öte yandan, bu üçüncü kesim, eğitim, sağlık ve sosyal hizmetler, kamu hizmetleri, bankalar gibi, dolayısıyla üretken çeşitli etkinlikleri içine alıyor; teknisyenler, işletmelerde yönetim hizmetleri, ticaret etkinlikleri, tiyatro ve sinema etkinlikleri, reklamcılık ve ilancılık gibi kitlesel üretimin dayattığı hizmetler de bu üçüncü kesimin içinde.</span></p>

  <p class="calibre_5"><span class="calibre_1">Böylece, bütün ülkelerde,</span> <span class="bold"><span class="calibre_1">üçüncü kesim şişiyor</span></span> <span class="calibre_1">ve</span> <span class="bold"><span class="calibre_1">üretken kesimler azalıyor</span></span><span class="calibre_1">; köylülerle işçi sınıfının sayıca gelişmesi yavaşlarken, doğrudan üretken olmayan sosyal sınıflar sayıca artış içinde.</span></p>

  <p class="calibre_5"><span class="calibre_1">Üçüncü kesimin büyümesi ile birinci kesimin emekçilerinin görece azalışının siyasal sonuçları da artık biliniyor.</span> <span class="bold"><span class="calibre_1">Beyaz yakalılar</span></span> <span class="calibre_1">(</span><span class="italic"><span class="calibre_1">white collars</span></span><span class="calibre_1">) da denilen, çoğu müstahdem ya da ast görevlilerden oluşan bu kesimin siyasal davranışının incelenmesi, onların tepkilerinin çelişmeli niteliğini ortaya koyuyor: Konformist küçük burjuvalar olarak, çalışmalarında yönetici sınıflarla dirsek teması halindeki bu insanlar, onlara benzeme, hiç olmazsa çocuklarını onlara benzetme düşü içindedirler; onların giysilerine özenir, onların gazetelerini okur ve en azından işletmelerdeki ilerleyişleri onlara bağlıdır; özetle, egemen sınıfla bütünleşmenin arkasındadırlar. Ama öte yandan, sömürülen emekçilerdir bunlar ve ücretlerinin sıradanlığı ile işçilere benzerler; çalışma koşulları ile artan mekanikleşme kendini onlara da dayatır. İktisadî ve teknik evrimin kitle halinde proleterleştirdiği insanlar olarak, sıra ile bir küçük burjuva, bir emekçi olarak hissederler kendilerini. Bu,</span> <span class="bold"><span class="calibre_1">sınıf bilinci olmayan bir proletarya</span></span><span class="calibre_1">dır: Siyasal kültürünün azlığı ve eğilimleri bakımından, büyük basının, radyonun ve televizyonun etkisine pek açıktır; gitgide önem kazanan bir siyasal rol oynar ve esnafla küçük tacirler gibi tutucu anlamdadır bu rol ve bulanık biçimde de olsa, iktisadî evrime mahkûm hisseder kendisini.</span></p>

  <p class="calibre_"><span class="calibre_1">İKTİSADÎ EVRİM</span></p>

  <p class="calibre_5"><span class="calibre_1">Genel olarak, “özgür girişim” ekonomileri, 1945’ten başlayarak hızlı bir gelişim ve yayılış ortaya koydular: Bu süreç içinde, kimi gerilemelere, kısa süren durgunluklara tanık olundu sadece; örneğin Kore Savaşı’nın yol açtığı beklenmedik yükseliş ve başarının arkasından böyle oldu.</span></p>

  <p class="calibre_7"><span class="italic"><span class="calibre_1">Genel evrim</span></span></p>

  <p class="calibre_5"><span class="calibre_1">XIX. yüzyıldan farklı olarak, dünya, 1945’ten beri, devri nitelikte sert ve büyük bunalımlar görmedi. Ekonomi, o yıldan başlayarak, kimi durgunluk parantezleri bir yana,</span> <span class="bold"><span class="calibre_1">az çok hızlı bir ritimle</span></span> <span class="calibre_1">gelişti. Nedeni de şudur: Batılı ekonominin genel yapısı derinden derine değişmiştir.</span></p>

  <p class="calibre_5"><span class="calibre_1">Genel olarak bakıldığında, sonuçlar gözalıcıdır: Kalkınma hızı, geçmişte olduğundan daha düzenli ve daha çabuktur; üretkenlikteki artış, 1913-1950 dönemi ortalamasının iki katıdır; içerde yatırım oranında yükseliş vardır. Bütün bu büyümeyi destekleyen de, uluslararası ticaretin sürekli genişlemesi, teknik yeniliklerdeki hızlı gelişme, yeni ülkelerin donanım mallarına ihtiyacının çoğalması ve devletin de müdahalesi olmuştur. Japonya, sanayi üretimini on yılda (1958-1968) dört katına çıkarmıştır.</span></p>

  <p class="calibre_5"><span class="calibre_1">Kamu düzenini koruma, sosyal bunalımları savuşturma ve ulusal geliri sosyal gruplar arasında bölüştürme kaygısı, bu ülkelere, tam istihdamın yanı sıra düzenli olarak büyüyen -az çok güdümlü ve planlı- bir ekonomiyi bütün araçlarla ayakta tutmayı dayatmıştır. Böylece devletler, konjonktürdeki dalgalanmaları yakından izlemek ve “istikrarcılar”ı devreye sokmak; sanayi potansiyeline ve her yıl gelirlerde hissedilir bir artış sağlamak amacıyla daha nitelikli emek gücünün yetişmesine gözkulak olmak zorundadırlar. Öte yandan, sendikalardan büyük firmalara kadar bir dizi kuruluş ve baskı grubu, bütün bu gelişmeleri izler. Ve her yanda, Birleşik Devletler’de bile, devletler az çok planlamacıdır.</span></p>

  <p class="calibre_5"><span class="calibre_1">Hükümetlerin kendileri de, ellerindeki araçlarla güçlü bir nüfuza sahiptirler. Kredi sınırlamalarından gümrük tarifelerine müdahaleye kadar uzanır bunlar; teşvik önlemleri ile vergi indirimlerini de katmalı yapılanlara; kimi üretimlere sınırlama getirme de söz konusudur.</span></p>

  <p class="calibre_5"><span class="calibre_1">Hatırlatmaya gerek yok: Bu karmaşık mekanizma, ekonominin çeşitli dallarında duyarlı bir gözetimi yapabilecek uzman kadroları gerektiriyor. Ne var ki, bu “teknokratlar”ın rolü de çağdaş toplumda kaçınılmaz olup çıkmıştır; öyle olunca, hükümetler de ister istemez onların görüş ve kararlarını uyguluyorlar.</span></p>

  <p class="calibre_7"><span class="italic"><span class="calibre_1">Kalkınma: Sanayi üretiminde ilerleme, tarım ve emek gücü</span></span></p>

  <p class="calibre_5"><span class="calibre_1">Avrupa’lı ülkelerin kalkınması şu iki olaydan dolayı kolaylaştı: Savaştan önce, sanayinin büyük bir bölümü yeteneğinin pek altında çalışıyordu; özellikle ağır sanayi ile maden sanayisinde, bir de dışsatımı besleyen sanayilerde (kimya, yün, vb.) böyleydi. Ne var ki, 1939’dan 1945’e kadar sanayi potansiyeli arttı.</span></p>

  <p class="calibre_5"><span class="calibre_1">Öte yandan kalkınma sanıldığından da çabuk oldu: 1948’in sona erişinden başlayarak, yani çarpışmaların bitiminden sonra dört yıla bile kalmadan, Batı Avrupa, savaş öncesi üretim düzeyine yeniden kavuşmuştu; 1949’un sonlarında dışarıya mamul madde yollamaya başlamıştı. Kalkınma hızı, daha önceki dönemden çok daha yüksekti.</span></p>

  <p class="calibre_5"><span class="calibre_1">Taşıt araçlarındaki yıkım ve aşınma, kalkınmada büyük güçlüklere yol açmıştır. Ticaret donanmasındaki kayıplar çok daha ağırdı. Bu yüzdendir ki, Amerikan donanmasına büyük navlun ücretleri sineye çekildi. Son olarak, özel ve kamusal mesken ve yapıların savaşta -ülkesine göre- uğradıkları korkunç yıkıntıları giderme büyük sorundu.</span></p>

  <p class="calibre_5"><span class="calibre_1">Hepsi aşıldı.</span></p>

  <p class="calibre_5"><span class="calibre_1">Kalkınmada, Birleşik Devletler’den, özellikle de</span> <span class="bold"><span class="calibre_1">Marshall yardımı</span></span><span class="calibre_1">ndan gelen ödünç ve bağışlar yardıma oldu. Kore Savaşı’nın yol açtığı talep de rol oynadı. Öte yandan kalkınma, yenilen ülkelerde, Almanya ile Japonya’da gecikerek oldu; çünkü yenen ülkeler, her ikisinin de askerî güçlerinin köklerini yok etmek istiyorlardı; bu ise, kimi önemli alanlarda sanayi gelişmesini engelliyordu. Oralarda kalkınma, 1947-1948’de, yani Birleşik Devletler’in, eski düşmanları olan her iki ülkeyi, Sovyetler Birliği’ne karşı olmak üzere,</span> <span class="bold"><span class="calibre_1">kendi bağlaşığı</span></span> <span class="calibre_1">olarak görmeye karar verdiğinde başladı.</span></p>

  <p class="calibre_5"><span class="calibre_1">1950 ortalarından 1952’nin sonuna değin,</span> <span class="bold"><span class="calibre_1">yeniden silahlanma</span></span><span class="calibre_1">, üretimde hızlı bir yükselişe yol açar; ancak, 1952’den başlayarak, Kore’deki askerî harekâtın sınırlı kalacağı görüldüğünde de, düşüşe geçer üretim. 1953-1954 yıllarında Birleşik Devletler’de kendini gösteren durgunluğun Avrupa ekonomisi üstündeki etkisi yine de azdır; Avrupa ekonomisi ise, ülkesine göre farklı ölçülerde de olsa, 1953’ten sonra tam bir genişleme dönemine girer. Japonya için de gelişmeler olumludur; Almanya’da ise pek çarpıcıdır, dış pazarlar yeniden ele geçirildiği gibi, mark, Avrupa’nın en kuvvetli paralarından biri olur.</span></p>

  <p class="calibre_5"><span class="calibre_1">Ne var ki 1961’de, Birleşik Devletler’in ekonomisi durgunluktan sıyrılır ve yeni bir atılıma geçer; bu, Batı Avrupa’daki sanayi ülkelerinin hızlı kalkınmasının da, sonu demektir: Avrupa’da sadece Federal Almanya’dır ki, yüksek kalkınma hızını (1965 başlarında yüzde 7’dir) korur.</span></p>

  <p class="calibre_5"><span class="bold"><span class="calibre_1">Tarıma</span></span> <span class="calibre_1">gelince, tarımsal üretimin savaş öncesi düzeyini yeniden yakaladığı 1949’dan sonra, üretimde artış yavaştır genellikle. Tarım alanına yatırımlar, ekonominin öteki alanlarına oranla çok daha azdır. Böylece, tarımdaki emek gücünün bir göç hareketi içine girmesinde şaşılacak bir yön yoktur. Bununla beraber, yaşamından hoşnut bir köylü sınıfının varlığı bir istikrar öğesi olduğundan, yönetimler o kesimden gelecek istemlere genellikle kulak kabartırlar.</span></p>

  <p class="calibre_5"><span class="calibre_1">Güney Avrupa’nın birkaç ülkesi bir yana bırakılırsa, büyük sanayi ülkelerinde</span> <span class="bold"><span class="calibre_1">işsizlik</span></span> <span class="calibre_1">felaketinin de</span> <span class="bold"><span class="calibre_1">önüne geçilmiş</span></span><span class="calibre_1">tir. Örneğin Federal Almanya’da, 1951’de 1.800.000’den fazla işsiz vardı; 1954’te bu sayı l.300.000’e iner ve 1960’tan başlayarak fazla iş aşamasına gelinir, yerlisi yetmeyince de yabancı işçilere çağrı: çıkarılacaktır. 1968 başlarında, bir milyonu aşan yabancı işçi vardır. Almanya’da. Böylesi bir gelişme orada ve başka sanayi ülkelerinde hız kazanacaktır bir süre.</span></p>

  <p class="calibre_7"><span class="italic"><span class="calibre_1">Batı Avrupa’da bütünleşme hareketleri</span></span></p>

  <p class="calibre_5"><span class="calibre_1">Batı Avrupa ekonomilerine rasyonel bir örgütleniş sağlamak, aralarında daha etkili bir işbirliği kurmak; iki bloktan, Birleşik Devletler’le Sovyetler Birliği’nden bağımsız yaşayabilmek için oldukça sağlam ve oldukça gönenç içinde bir “Üçüncü Güç”ü ayakları üstüne dikmek: Komünist olmayan Avrupa ülkelerinin bütünleşmeleri adına hareketin doğuşunun altında yatan bu olmuştur. La Haye’de kurulan ve W. Churchill, L. Blum, Spaak ve Gasperi’nin başkanlık ettiği, bir “Avrupa hareketi”, 1948’de, gelecekteki bir Avrupa parlamentosunun tohumu olacak bir danışma meclisinin eşliğinde, bir “Avrupa-Birliği” önerir; tasarı, Dominyonlarından ayrılmama kaygısındaki İngilizlerin muhalefetine yol açar ve Strasbourg’ta -her türlü eylem aracından yoksun- bir</span> <span class="bold"><span class="calibre_1">Avrupa Konseyi</span></span><span class="calibre_1">’nin kurulmasına varır.</span></p>

  <p class="calibre_5"><span class="calibre_1">Ancak, şu da çabucak anlaşılır: Bir siyasal, hatta “anayasal” bütünleşme için, bir iktisadî bütünleşme de gerekmektedir ve onu gerçekleştirerek uygun bir iklim yaratmalıdır. Batı Avrupa, emeğin ve sanayilerin rasyonel dağılımını mümkün kılacak bir “tek pazar” haline getirilmeliydi; ancak böyle bir ortamdadır ki, mallar, el emeği ve sermayeler serbestçe dolaşabilirdi. Ama şu da vardı: Avrupalılar arası serbest mübadeleyi kurmak, yığınla ülke ve bölgenin yıkıntısı demek olacaktı. Özellikle Güney Avrupa’daki bölgeler için koruyucu önlemler alınmalıydı.</span></p>

  <p class="calibre_5"><span class="calibre_1">Bölge bölge birkaç devletin gümrük birliği yolunda girişimler hayal kırıklığı yaratınca, daha alçakgönüllü bir formülle yetinildi: “Sektörlere göre bütünleşme” idi bu ve özellikle ticaret serbestliğinin sürekli çözümlere varmadığı iki sektör, kömür ve çelik sanayilerini bütünleştirme önemliydi. 1950 Mayıs’ında ortaya konan Schumann Planı,</span> <span class="bold"><span class="calibre_1">Kömür ve Çelik Birliği</span></span><span class="calibre_1">’ni yaratır. Fransız-Alman yakınlaşmasını sağlamak gibi, siyasal amaçları da vardır birliğin. Almanya, İtalya, Belçika, Hollanda katılır söz konusu birliğe; Büyük Britanya bilerek dışarda tutar kendini.</span></p>

  <p class="calibre_5"><span class="calibre_1">Batı Avrupa’nın bütünleşmesi yolunda kesin adım ise, 1957 Mart’ında atılır: Roma’da imzalanan antlaşmalar, Euratom’u (nükleer enerji kaynaklarında ortaklık) ve özellikle</span> <span class="bold"><span class="calibre_1">Avrupa İktisadî Birliği</span></span><span class="calibre_1">’ni (C.E.E.) ya da Ortak Pazar’ı kurar ki, bu sonuncusu kısmi bütünleşmeyi aşan bir adımdır. Amacı da, en çok bir 15 yıl içinde, gümrük birliğini kurup Birlik içinde kişiler, sermaye ve hizmetler için tam bir hareket özgürlüğünü sağlamaktır; yasalar birbirine uyumlu hale getirilecek ve ticaret politikaları da gitgide birleştirilecektir.</span></p>

  <p class="calibre_5"><span class="calibre_1">Avrupa İktisadî Birliği 1959’da yola koyulur: Yunanistan ve Türkiye gibi yeni ülkelere de kapılarını açarak ya da aralayarak, alışverişin artması, gümrük engellerinin kaldırılması, gözalıcı bir sanayi atılımı, tarımda bütünleşme yolunda çok şey yapar; işsizliği yok edemez ise de, azaltır.</span></p>

  <p class="calibre_5"><span class="calibre_1">Ne var ki, sorunları vardır yine de.</span></p>

  <p class="calibre_5"><span class="calibre_1">Bütüne bakıldığında, Batı Avrupa, hemen hemen sürekli bir gelişme içindedir: Tam istihdamı büyük ölçüde sağlamanın yanı sıra, ülkeden ülkeye değişse de önemli bir kalkınma hızını sürdüren; paraları istikrarlı, ödeme dengesin kurmuş ve ilerleme halinde bir yaşam düzeyine sahiptir.</span></p>

  <p class="calibre_"><span class="calibre_1">KLASİK DEMOKRASİNİN GERİLEMESİ</span></p>

  <p class="calibre_5"><span class="calibre_1">Demokratik ilke, Almanya, İtalya ve Japonya’daki “faşist” rejimlere karşı giriştiği mücadeleden, zaferle çıkıyordu 1945’te Demokrasi fikri, gitgide daha büyük bir kitleyle kucaklaşarak gücünü ispatlamamıştı yalnız,, uygulamada da, demokratik rejimler, etkililiklerini ve üstünlüklerini göstermişlerdi; hasımlarının en hazırlıklı oldukları savaşın yönlendirilmesi alanızda bile böyleydi. İspanya, Portekiz ve Arjantin bir yana, dünyanın bütün ülkelerinde, demokratik partiler iktidara geldiler ve programlarında da, devlet ilke ve tekniğini yenilemeye ve insanın sosyal haklarını korumaya yönelik yapısal reformlar bulunuyordu. Bununla beraber, direnenlerin benzeşmez öğelerle yaptıkları koalisyon, içlerinde en ılımlıların çizgisini izlemek zorunda kaldı ve böylece, gerçekleştirilen reformlar da, sadece</span> <span class="bold"><span class="calibre_1">politik üst yapıya</span></span> <span class="calibre_1">dokundu, sosyal altyapıyı değiştirmedi; yeni anayasalar yapıldı, ama iktidar</span> <span class="bold"><span class="calibre_1">eski yönetici sınıfların</span></span> <span class="calibre_1">elinde kaldı.</span></p>

  <p class="calibre_5"><span class="calibre_1">Ne var ki, hukuksal ve siyasal olarak eşitçi, ama iktisadî ve sosyal olarak mertebeli bir “toplum” paradoksuna son vermeye yönelik bu reform programları, yönetici sınıflar arasında hayli kaygılara yol açmıştı; söz konusu kaygılar,</span> <span class="bold"><span class="calibre_1">sosyalist dünyadaki gelişmelerle</span></span> <span class="calibre_1">daha kökleşiyor ve komünizmin saygınlığı emekçi sınıflar nezdinde daha tehlikeli bir hal alıyordu; öyleydi, çünkü savaşın ve işgalin en başta gelen kurbanları bu kitlelerdi. Savaştan önce ve sonra, burjuvazinin geniş bir bölümünce kabul edilen, bolşevikleşme tehditlerine karşı en güvenli kalenin faşizm olduğu fikri, faşizmin ortadan çekilmesiyle savunmasız kalmıştı. Sosyal istemler ve yoğun millileştirme tehditleri karşısında şaşkına dönen yönetici sınıfların, savaş sonrası yıllarda, tutucu ve</span> <span class="bold"><span class="calibre_1">otoriter eğilimleri</span></span> <span class="calibre_1">daha da artıp yoğunlaştı ve ilerici ve komünist hareketlere karşı düşmanlıkları daha bir kabardı. Bu sınıflar, böylesi bir sertleşmede, Anglosakson yönetimlerinden destek gördüler; çünkü onların etkisi pek tutucu bir çizgi üzerindeydi hep: Nitekim, İtalya’da ve Yugoslavya’da istikrar öğesi olarak gördükleri monarşiye son ana kadar omuz verdiler; Yunanistan’da monarşinin yeniden yerleşmesinde rol oynayıp askerî diktatörlüğe destek oldular; Batı Avrupa’da yaşayan son diktatörlükleri (Portekiz, İspanya) okşayıp sonra da onlara el uzatırken, genel olarak bütün ülkelerde tutucu partilere yardımcı olup yüreklendirdiler onları.</span></p>

  <p class="calibre_7"><span class="italic"><span class="calibre_1">Yeni anayasalar</span></span></p>

  <p class="calibre_5"><span class="calibre_1">Belçika, Hollanda, Norveç, İsveç ve İngiltere bir yana, Batı Avrupa’nın -liberal kalmış- bütün ülkelerinde, savaş ertesinde kurumlar gözden geçirildi. Tüm Avrupalı devletlerde, 1919’dan sonra yürürlüğe girmiş anayasalar ve anayasal pratik, parlamenter rejimi, hükümette istikrarı göz önünde tutacak biçimde “akla uygun” bir rejim yapmaya yönelmişlerdi. Ne var ki, -İngiltere dışında- her yanda, söz konusu rejim iktisadî ve sosyal bunalımın etkisine uğramış, “düzeysiz entrikalar ve komplolarla zayıflamış”tı; böylece, direnişe katılmış tüm ülkelerin yurtseverleri, çeşitli tasarılar ortaya koymuşlardı ve dayandığı düşünceler de şunlardı: 1939’dan önce yetersizlikleri ayyuka çıkmış ve önemli bir bölümü de Nazizmle işbirliğine girmiş eski yöneticilerin yerini alacak</span> <span class="bold"><span class="calibre_1">yeni bir yönetici sınıf</span></span> <span class="calibre_1">yaratmak! Seçim ilkesiyle genel oy üzerinde tam bir anlaşma vardı; ama demokrasi ile parlamentarizm için aynı şey düşünülmüyordu: Parlamentarizm, demokrasinin tek ve zorunlu biçimi değildir diyenler vardı.</span></p>

  <p class="calibre_5"><span class="calibre_1">Böyle düşünenlerin yeğledikleri rejim, yürütme gücüne geniş ve bağımsız bir otorite sağlayan</span> <span class="bold"><span class="calibre_1">Amerikan türünde bir sistem</span></span><span class="calibre_1">di. Öyle olduğu için de, yeni anayasalara (Fransız 1946; İtalya 1948; Federal Almanya, 1949), hükümetin belli bir süre iktidarını sağlayacak, aynı zamanda çoğunluğun başı olan hükümetin başındakinin otoritesini artıracak hükümler kondu. Söz konusu anayasalar, meclisin feshini kolaylaştırır, hükümet bunalımlarını zorlaştıracak bir usul saptarlar.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Örneğin Fransız Anayasasına göre, 18 aylık bir dönem içinde iki kabine bunalımı olduğunda Meclisin feshi gündeme alınabilecekti. Bir güvensizlik oyununun oylanabilmesi için, İtalya’da Meclis üyelerinden onda birinin onu imzalaması gerekiyordu ve üç günlük bir süreden önce de tartışma açılamazdı; Federal Almanya’da, “hükümet kurabilecek” bir çoğunluk, kabineyi düşürebilirdi: “Federal Meclis, Federal Şansölyeyi (Başbakan), üyelerinin çoğunluğuyla onun yerine geçecek olanı seçerek güvensizliğini dile getirebilir ve Cumhurbaşkanını, şansölyeyi görevlerinden almaya davet eder”; “Bir güvensizlik oyuyla onun oylanması arasında 48 saatlik bir süre geçmelidir”. Ne var ki, Federal Almanya dışında, bu hükümlerin -geniş ölçüde- etkisiz olduğu görülmüştür.</span></span>
  </blockquote>

  <p class="calibre_7"><span class="italic"><span class="calibre_1">İktisadî alanda devletin rolünün genişlemesi, millileştirmeler ve planlar</span></span></p>

  <p class="calibre_5"><span class="calibre_1">Bütün alanlarda devletin görevleri genişlemiştir.</span></p>

  <p class="calibre_5"><span class="calibre_1">Gerçekten, Kurtuluş’u izleyen yıllarda, bunalım yıllarının müdahaleciliğini kat kat aşan antiliberal bir iktisadî mevzuat yürürlüğe sokuldu. Öyle tayın kısıtlaması, yiyecek maddeleri dağıtımı, fiyatların saptanması ve denetimi, dış ticaretin gözetlenmesi ya da ücretlerin düzenlenmesi gibi kıtlık zamanlarına özgü geçici güdümlülük önlemleri değildi söz konusu olan; yeni bir içerik taşıyan ve kesin önlemlerdi alınan. Öte yandan, kalkınmanın gerektirdiği -görülmemiş kapsamda- kaynakları sağlayabilecek olanlar da, sadece hükümetlerdi artık.</span></p>

  <p class="calibre_5"><span class="calibre_1">Böylece, kamu mülkiyetinin yeni biçimleri ortaya çıkar ve Batı’lı ülkelerde bir</span> <span class="bold"><span class="calibre_1">karma ekonomi</span></span> <span class="calibre_1">sistemi yaratırlar; içindeki kurumlar da, özel mülkiyetin dışında önemli bir iktisadî etkinlik alanını çekip çevirirler. Ve söz konusu karma ekonomi alanının en geniş olduğu ülke de İtalya’dır. Hemen bütün ülkelerde, bu alana giren kurumların özel bir statüsü vardır: Bir mali özerklikten yararlandıkları gibi, özel girişimlere özgü bir bütçeye sahiptirler ve -kuramda da kalsa- hükümetin müdahalesinden azadedirler.</span></p>

  <p class="calibre_5"><span class="calibre_1">Başka önemli bir konu da şudur: Bunalım ve işsizliği yenmede kapitalist ekonominin yetersizliği nasıl biliniyorsa, savaş sonrası kalkınma ve barış ekonomisine dönüşüm de özel girişime terk edilemezdi; bu konu, en azından kilit ekonomilerde, devletçe planlanmalı ve yönlendirilmeliydi.</span></p>

  <p class="calibre_5"><span class="calibre_1">Bir başka gerekçe daha vardı: Savaş içinde işgalcilerle işbirliği yapmış olanların fabrikaları, zaferin ertesinde, oralarda çalışan işçilerin katılımıyla devlet mülkiyetine dönüştürüldü. Öte yandan, işgal sırasında Almanlar büyük ortaklıkların (</span><span class="italic"><span class="calibre_1">konzern</span></span><span class="calibre_1">) çoğunu denetliyorlardı, Kurtuluş’tan sonra bunlar da devlet mülkiyetine geçirildiler. Böylece, millileştirilmiş önemli bir sektör oluşmuş oldu.</span></p>

  <p class="calibre_5"><span class="calibre_1">Son olarak, geçmişte olduğundan daha etkili bir işletmeyi sağlama zorunluydu. İngiltere’de özel mülkiyete tabi kimi kömür işletmeleriyle, Fransa’da büyük bankaların millileştirilmelerinin altında yatan buydu.</span></p>

  <p class="calibre_5"><span class="calibre_1">Şunu da eklemeli: Özel kişilerin elindeki bir tekelin kötüye kullanıldığında tehlikeli siyasal sonuçları olabileceği görüşü egemendi. İngiltere’de ve özellikle de Fransa’da, mali kapitalizm, sol hükümetlerin sosyal reform girişimlerini başarısızlığa uğratmışlardı; İngiltere’de demiryollarını, Fransa’da sigortaları ve büyük bankaları, her iki ülkede (gaz, elektrik gibi) kamu hizmetlerini millileştirmeye götüren, işte bu canlı anılara dayanan tekellere düşmanlık olmuştur.</span></p>

  <p class="calibre_5"><span class="calibre_1">Öte yandan, tam bir sosyalizasyon girişimi olmadı; mahkûmiyet halleri dışında, el konulan işletmelere tazminat ödendi. Böylece,</span> <span class="bold"><span class="calibre_1">kilit sanayilerin millileştirilmeleri</span></span><span class="calibre_1">, yalnız halk demokrasilerinde değil, yığınla öteki ülkelerde de gerçekleşti: 1945’ten 1950’ye kadar Fransa’da, Norveç’te, Büyük Britanya’da, Avusturya’da böyle oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Ayrıca, bütün ülkelerde, devlet, vergi indirimleriyle, fabrikalara yer göstererek, kredi kolaylıkları sağlayarak, ya da tersine sınırlamalara giderek, ekonomiye müdahale eder. Nükleer enerjiye ilişkin araştırmalar ve siklotronların kurulması büyük paraları gerektirdiğinden, İngiltere’de, Fransa’da, Almanya’da devlet hizmetleri arasına alınmıştır. Öte yandan, devletin müdahalesi, yalnız özel planların yapılmasında değil, bütün bir ulusal ekonomiye ilişkin genel planların yapılmasında da kendini gösteriyor. Ve, liberal ekonomiye en bağlı olanlarda bile, yönetenleri zorlayan zorunluluklar, ekonominin yönetimini elde tutma oluyor; her biri de, geleneklerine ve özel eğilimine göre, az çok hızlı biçimde, müdahale yoluna gelip giriyor: Çünkü çabaları birleştirmek ve savurganlıktan uzak durmak gerekmektedir; tersi olursa, kalkınmayı bireysel girişimlere terk etme tehlikesi doğar, onların ise kaygıları ulusal olmaktan çok kişisel kazançtır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Savaşın ertesinden başlayarak, Batı Avrupa ülkelerinde</span> <span class="bold"><span class="calibre_1">planlar</span></span> <span class="calibre_1">yapılır: Bunlar, kısmi planlamalardan genel planlamalara, kısa vadeli planlamalardan uzun vadeli planlamalara doğru gelişir. Amaç ve yöntemleri birbirinden farklılıklar gösterse de, özel kesimle devlet arasında uyum sağlamak isteyen, her şeye kapitalist rejimin çerçevesi içinde bakan, emredici olmayıp “gösterici” nitelikte önlemlerdir hepsi de. Hepsinde de söz konusu olan, “planlı düşünme”dir. Emredici olmadıkları için de, sosyalist ülkelerdeki planlama anlayışlarından ayrılırlar.</span></p>

  <p class="calibre_5"><span class="calibre_1">Gelişmeler, kamu görevlilerinin sayısını da artırır.</span></p>

  <p class="calibre_7"><span class="italic"><span class="calibre_1">Sosyal alana devlet müdahalesi. Sosyal devlet</span></span></p>

  <p class="calibre_5"><span class="calibre_1">Birinci Dünya Savaşı’ndan çok önce devletin sosyal alana müdahalesi yolunda gelişmeler, 1918’den sonra, özellikle de 1929 büyük bunalımının arkasından artarak sürer. İkinci Dünya Savaşı sonrası, bu konuda tam bir dönüm noktasıdır; Birleşik Devletler’de bile,</span> <span class="italic"><span class="calibre_1">New Deal</span></span><span class="calibre_1">’e karşı tepki bu gelişmeyi engelleyememiştir.</span></p>

  <p class="calibre_5"><span class="calibre_1">Hükümetler, doğrudan ya da dolaylı olarak, ama hemen hemen sürekli biçimde, işçi-işveren ilişkilerine müdahale edip asgarî ücretin ve çalışma koşullarının saptanmasında rol oynarlar. Ama bununla da yetinmezler: Çalışmayanlara da el uzatmak gerekir; gençlerin eğitimi geliştirilmeli, yaşlananlara da emekli aylığı bağlanmalıdır ve bu iki kesim ulusal gelirin gitgide artan bir bölümünü alır götürür. Savaş sonrasının asıl büyük yeniliği ise, şudur: Bütün çalışan sınıfların kafasını işgal eden</span> <span class="bold"><span class="calibre_1">güvenlik ve istikrar kaygısıdır</span></span><span class="calibre_1">, bunun için de sosyal güvenlik sistemleri kurulur.</span></p>

  <p class="calibre_5"><span class="calibre_1">Nedenler çeşitlidir.</span></p>

  <p class="calibre_5"><span class="calibre_1">Önce, 1929 büyük bunalımının ve süreğen işsizliğin anısı vardır; hem sosyal nedenlerle hem de ekonominin istikrarı ve sağlam bir bütçe politikası adına tam istihdam sağlanmalıdır; ayrıca, çaresiz sınıflar daha iyi yaşam ve güvenlik koşullarına kavuşturulmalıdır. Kimi zaman da, sosyal yükümlülükleri eşitleştirerek gelirlerin dağılışını değiştirme yolunda bir politika işin içine girer: Böylesi bir sosyal güvenlik anlayışı ise, belli tehlikelere karşı toplumun kimi insanlarına güvence sağlayan geleneksel sigorta anlayışını çok aşar. Ayrıca, iş sözleşmesiyle de yetinmez, bütün bir ulusal dayanışma ilkesine dayar güvenliği: Ulusal camia, herkesin huzur ve refahını sağlamalıdır. Savaş süresince, sosyal güvensizliğin ve iktisadî istikrarsızlığın en çok acısını çeken Büyük Britanya’dır ki, daha 1942’den başlayarak Sir William Beveridge’in -adını verdiği- ünlü raporunda belirlenen ilkeleri kabul ediyordu; 1945’ten başlayarak da, Batı’lı ülkelerin çoğu, az çok ondan esinlenen</span> <span class="bold"><span class="calibre_1">sosyal güvenlik sistemleri</span></span> <span class="calibre_1">kurarlar.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">İngiliz sistemi, Sovyetler Birliği ile halk demokrasilerinde olduğu biçimiyle, bütün halka ve tüm tehlikelere kadar uzanan bir devletleştirilmiş sisteme sokulabilir. 1945’ten 1956’ya değin çıkarılan birçok kanun, tam ve pek tutarlı bir sistem oluşturur: Hafta başına belli bir yaşlılık yardımı yapılır; bütün tıbbi giderler -hepsi ya da bir bölümü- ödenir; mali kaynaklar ise, vergi yoluyla sağlanır. Sistem, hastanelerin millileştirilmesini ve tıp mesleğini kökünden değiştirmeyi beraberinde getirir; hekim, kamu görevlisini hatırlatan bir statüye sahiptir. Doğaldır ki, sistemin pahası da pek yüksektir; 1967-1968’de kabul edilen kemer sıkma politikası, alabildiğine kısıtlamalara gitmiştir.</span></span>
  </blockquote>

  <blockquote class="calibre_8">
    <span class="italic"><span class="calibre_1">İsveç’teki sistemin daha da yetkin olduğunu söyleyelim.</span></span>
  </blockquote>

  <blockquote class="calibre_8">
    <span class="italic"><span class="calibre_1">Öteki ülkelerde, Birleşik Devletler’de olduğu gibi, zorunlu sigorta, sadece kimi bireyler ve kimi tehlikeler (işsizlik, yaşlılık) için kabul edilmiştir ve finansman da işçilerle patronların katkısıyla sağlanır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Aynı güvenlik kaygıları, bir başka çetin sorunun,</span> <span class="bold"><span class="calibre_1">konut sorunu</span></span><span class="calibre_1">nun çözümünde, devletlerin çoğunu konuya özel olarak eğilmeye götürmüştür. Örneğin İngiltere’de, Almanya’da olduğu gibi, devlet, inşaatı daha da yüreklendirmek amacıyla, yerel otoritelere maddi bakımdan -çeşitli biçimlerde- el uzatır.</span></p>

  <p class="calibre_7"><span class="italic"><span class="calibre_1">Eğitim</span></span></p>

  <p class="calibre_5"><span class="calibre_1">Son olarak, eğitim alanında, özel girişime en yatkın ülkelerde bile, “kitle uygarlığı”nın niteliklerinden biri olan her dereceden</span> <span class="bold"><span class="calibre_1">eğitime doğru akın</span></span> <span class="calibre_1">karşısında bir şeyler yapmak gereği duyuldu. Eski anlayış, eğitimi, yönetici sınıflardan gelen bir avuç seçkin insanın ayrıcalığı olarak görüyor ve burs yöntemiyle de kapıları başka sınıfların çocukları için alabildiğine daraltıyordu; öyle olunca da, halkın geri kalanına sadece ilk eğitim kalıyordu, ama o da yetmiyordu. Bu yüzdendir ki, Birleşmiş Milletler, eğitimin bir hak olduğu ilkesi ile, yüksek eğitime girişi, herkese, “yeteneklerine göre tam bir eşitlik içinde” tanıdı.</span></p>

  <p class="calibre_5"><span class="calibre_1">Yaşın sınırladığı</span> <span class="bold"><span class="calibre_1">zorunlu eğitim</span></span> <span class="calibre_1">pek büyük bir önem taşıyor. Öte yandan, okumuş kuşakları modern teknik ve bilimlerle donatmak gerekiyor; gitgide daha çok araştırmacı, hekim, mühendis, teknisyen ve profesör yetiştirmek kaçınılmaz haldedir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Bu yeni eğilime, Büyük Britanya’da tam bir devrim damgası vurulmuştur: Orada 1944 tarihli Butler Kanunu, öğretim yaşını, 1947’den başlayarak 15’e, 16’ya çıkarır ve yüksek eğitime girişte de kolaylıklar sağlar; yüksek eğitimi devam etmeyecek olan gençler ise, 18 yaşına değin -haftada bir ya da iki gün- özel yetkinleşme dersleri göreceklerdir.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Öte yandan,</span> <span class="bold"><span class="calibre_1">eğitimin içeriği</span></span><span class="calibre_1">nde de bir değişiklik olur: Latince ve Yunanca üstüne kurulu klasik dersler, daha verimli konular, matematik, fizik, kimya, teknik dersler karşısında geri plana çekilirler.</span></p>

  <p class="calibre_5"><span class="calibre_1">Okur-yazar olmayanların oranı Ortadoğu’da yüzde 80 dolayında, Latin Amerika’da yüzde 50 ile 75 ve Kara Afrika’da ise yüzde 90 ile 95 arasındadır. Buna karşı mücadele, bütün ülkelerde hummalı bir etkinlik halindedir; mümkün olduğu kadar fazla çocuğu ilk okuldan geçirmek gerekirken, yetişkinleri de çeşitli temel eğitim sistemlerine tabi tutmak gerekiyor. Sonra, eğitim öylesine örgütlenmelidir ki, herkese yeteneklerini en iyi geliştirmenin araçlarını verebilsin: Yeni pedagojik yöntemler, çocuk üstüne psikolojik çalışmalarla da zenginleşmiş olarak, çocuklarda girişim, gözlem ve düşünme yeteneklerini geliştirmeye çabalıyor; bunu da, daha doğrudan, daha somut, daha bireyselleşmiş bir eğitim aracılığıyla yapıyor ve genel kültüre bir mesleki formasyonu da ekliyor. Fransa,</span> <span class="italic"><span class="calibre_1">Langevin-Wallon Komisyonu</span></span><span class="calibre_1">’nun çalışmaları sayesinde, 1944’ten başlayarak bu anlamda bir eğitimin temellerini atar; orada işlerin -buna karşın- ağır aksak gidişi siyasal nedenlere bağlanmalıdır.</span></p>

  <p class="calibre_7"><span class="italic"><span class="calibre_1">Fikrin ve haberin yayılması</span></span></p>

  <p class="calibre_5"><span class="calibre_1">Devletin ya da özel çıkarların ellerindeki eğitim, kimi zaman belli amaçlar güdüp yan tutan ve çocuklarla gençlere bir ulusal, siyasal ya da dinsel çizgiyi dayatırken, düşüncenin yayılmasındaki yeni araçlar, pek büyük sermayelerin işin içine girdiği</span> <span class="bold"><span class="calibre_1">dev bir sanayi</span></span> <span class="calibre_1">olup çıkmıştır. Böylece, basını, radyosu, televizyonu ile haberleşme ve bilgilendirme, sonra onların basımı, yayımı ve satımı, bütün sanayiler gibi, eğitim ve kültürün yayılmasında benzeri olmayan bir araç olacak yerde, kazanç ve tek elde toplanma yasalarına tabidirler. İngiliz basınına Cecil King ile Roy Thomson egemense, Alman basınına da Springer egemendir. “Bir büyük gazeteyi çıkarmak için gerekli modern donanıma kavuşma olanağı sağlayan sermayenin önemi, kimi insanların ayrıcalığını dile getirme yolu olmuştur... Partilerin ve bireylerin basını yerini kapitalizmin basınına bırakmıştır” (P. Lazareff). Böylece haberleşme ve bilgilendirme, yüzyılımızda, büyük çıkarların ya da en zengin ülkelerin yönetimlerinin elinde bir</span> <span class="bold"><span class="calibre_1">tekel</span></span> <span class="calibre_1">haline gelmiştir.</span></p>

  <p class="calibre_5"><span class="calibre_1">Nasıl?</span></p>

  <p class="calibre_5"><span class="calibre_1">Hiçbir gazete, günümüz dünyasında haberlerin araştırılma ve devşirilmesinin gerektirdiği giderleri tek başına yüklenemeyeceğinden, basının yayınladığı haberlerin 3/4’ü haber ajanslarınca sağlanmaktadır. Hatırı sayılır bir öneme sahip 75 ajansın içinde, sadece altısı dünya çapındadır ve uluslararası haberleri yeryüzüne yayarlar ki onlar da şunlardır: İngiliz</span> <span class="italic"><span class="calibre_1">Reuter, Agence France Presse</span></span> <span class="calibre_1">(AFP), eski Sovyet ajansı</span> <span class="italic"><span class="calibre_1">Tass</span></span><span class="calibre_1">; ve üç Amerikan ajansı, bir 4.000 gazeteyi besleyen dünyanın en büyük ajansı</span> <span class="italic"><span class="calibre_1">Associated Press</span></span> <span class="calibre_1">(AP),</span> <span class="italic"><span class="calibre_1">United Press Association</span></span> <span class="calibre_1">(UP) ile,</span> <span class="italic"><span class="calibre_1">International News Service</span></span><span class="calibre_1">. Haberleri devşirmek ve hızla ulaştırmak için büyük paralara ihtiyaçları vardır onların. Nerelerden sağlarlar bunları? İngiliz Reuter bir uluslararası trösttür; France-Presse her yönden devlete bağlıdır, Tass ajansı da öyleydi; üç Amerikan ajansı ise özel girişimlerdir. Böylece, dünya nüfusunun yüzde 81,7’si, uluslararası haberleri yabancı ajanslardan öğrenmektedir; kendi ülkelerindeki haberleri dünyaya yayan da yine onlardır. Bunun elbette büyük sakıncaları var: Bu ajanslara sahip dört ülkedeki çıkar ve önyargılar haberlere ve onların verilişine -ya da verilmeyişine- de yansımaktadır. Ulusal ajanslara gelince, hiçbirinin bağımsız bir bütçeye sahip olabilmek için yeterli kaynaklar yoktur ellerinde.</span></p>

  <p class="calibre_5"><span class="calibre_1">Tek elde toplanışı gitgide artan basına gelince, ülkeler arasında eşitsizlik bu bakımdan da büyüktür: Gazete kâğıdı üretimi gibi, mekanik malzeme üretimi de, yeryüzünde pek belli büyük sanayi ülkelerinin tekelindedir,</span></p>

  <p class="calibre_5"><span class="calibre_1">Çağdaş dünyada, haber aracı olarak radyo ve televizyon basını tamamlar, çoğu kez de onun yerine geçer. Özellikle televizyondaki gelişme, yaygınlık ve propaganda gücü göz alıcıdır. Ne var ki, basın gibi, radyo ve televizyon programlarının niteliği, çoğunluğa feda edilmiştir. Hemen her ülkede, halk katında en çok tutulan programları, çoğu kez en bayağı programlardır. Sinemada olduğu gibi radyo ve televizyonda da, ahlak bozucu yayınların, programlarda şiddete yer vermenin, özellikle gençlerde suç eğilimlerine -kaygılandırıcı biçimde- yol açtığı, üzerinde pek durulan konulardan biridir.</span></p>

  <p class="calibre_7"><span class="italic"><span class="calibre_1">Geçmişe dönüş, tutuculuğun ağır basması</span></span></p>

  <p class="calibre_5"><span class="calibre_1">Faşizmle beraber, dayanışma için kuşkulu görülen partiler ve tutucu, çıkarlar 1945’te bir yana fırlatılıp atılmışken, kıtlık azalır ve Sovyetler Birliği’nden korku da artarken, egemen durumlarına yeniden gelmeyi başarırlar. Fransa’da, İtalya’da, Kurtuluş sırasında, komünist ve sosyalist partilerle kimi yeni partileri bir araya getiren koalisyon hükümetleri kurulmuştu. Ne var ki, 1945’in sonundan başlayarak, sağ partilerin daha tutucu unsurlarla cilveleştiği görülür. 1947’de ise, bütün Batı dünyasında bir dönemece gelinir: Belçika’da, Fransa’da, İtalya’da, komünistler hükümetten atılır, sol güçler bölünür, sosyalistler -İtalya’da Nenni’nin Sosyalist Partisi’nin çoğunluğu bir yana- sosyalist düzenin kuruluşundan vazgeçerler; tam istihdam ve sosyal güvenlikten ibaret reformist bir politikaya dayanıp kapitalist rejime gitgide uyum sağlamakla yetinirler ve ılımlı Katoliklerin yönlendirdiği politikayla uzlaşırlar. Haçlı seferi daha çok ete kemiğe büründüğü, Sovyetler Birliği’ne düşman öğelerden yararlanma zorunluluğu anlaşıldığı ölçüde, iktidara ve idarenin en önemli noktalarına, en tutucu partiler, hatta Nazilerle işbirliği yapmış olanlar gelir; Batı Almanya’da, eski Nazilerin bile idarede yer aldığı görülür. İtalya’da, Japonya’da görülen de budur.</span></p>

  <p class="calibre_5"><span class="calibre_1">Soğuk savaş sertleştikçe, bu eğilim de belirginleşir.</span></p>

  <p class="calibre_5"><span class="calibre_1">Fransa’da, dümeni gitgide sağa kırmış koalisyonlar birbirini izler; De Gaulle’cüler muhalefetten hükümete geçerken sosyalistler de yönetimi terk ederler. 1945 ve 1946’da gerçekleştirilen millileştirmeler iptal edilir.</span></p>

  <p class="calibre_5"><span class="calibre_1">Çoğu Batı ülkesinde</span> <span class="bold"><span class="calibre_1">tutuculuk</span></span> <span class="calibre_1">başını alır gider.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Fransa’da IV. Cumhuriyetin düşüşüne yol açan askerî müdahalenin sonucu, bir tür “monarşi”nin kurulması olur; plebisiter nitelik ağır basar ve yürütme organı pek büyük yetkilerle donanır. Bir yandan, dış politikanın yürütülmesi, askerî ve ekonomik işler gibi sadece yürütmenin başına ayrılmış bir alan vardır; öte yandan, parlamentonun etkinliği sınırlandırılarak tam bir figüran rolüne indirgenir durumu. Bunun bir sonucu da şu olur ki, parlamentonun denetleme yetkisi neredeyse silinir. Bunlar olurken, yeni rejim, ticaret ortaklıklarında, kazançlar üzerindeki vergileri alabildiğine indirerek büyük çıkarlara uygun bir vergi politikası uygularken çok sayıda ücretlinin vergisini de artırır.</span></span>
  </blockquote>

  <blockquote class="calibre_8">
    <span class="italic"><span class="calibre_1">Almanya’da, 1947’den sonra, sanayide kartelleşmeye karşı hareket durdurulurken, Nazilerden arındırma da ağırdan alınır; ve böylece yığınla savaş suçlusu cezalandırılmadan kalırlar.</span></span>
  </blockquote>

  <blockquote class="calibre_8">
    <span class="italic"><span class="calibre_1">İngiltere’de, Muhafazakârlar iktidara döner dönmez, çelikte ve taşıt araçlarında millileştirme iptal edilir. İşçi Partisi bir on yıl iktidardan uzakta kaldıktan sonra, 1964’te -üç koltuk fazlasıyla- kıl payı bir zafer kazanıp küçük Liberal Parti’nin bağımlısı olur; 1966 seçimlerinde, 110 koltuk fazlasıyla çoğunluğu ele geçirirse de, büyük bir mali bunalımla başbaşa kalır ve ister istemez ücretlileri çarpan sert önlemlere gider, onlar da programını gerçekleştirmeyi engellerler.</span></span>
  </blockquote>

  <blockquote class="calibre_8">
    <span class="italic"><span class="calibre_1">İtalya’da, uzun süren bir bunalımın arkasından, 1960’ta kurulan “merkez sol” hükümetin karşılaştığı güçlükler de buna benzer.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Bunlar olurken, kamu idaresinden komünist öğeler ya da “kripto komünist” diye nitelenen sol kişiler temizlenir; Anayasalar ile 1949 tarihli</span> <span class="italic"><span class="calibre_1">İnsan Hakları Evrensel Bildirisi</span></span><span class="calibre_1">, hiçbir ayrım gözetmeden her görüşe eşitlik tanıdığı halde umursanmaz bu ilke. Bunun yanı sıra, 1948’de Fransa’da, 1949’da da İtalya’da sendikal güçler bölünür ve işlere dur diyebilecek güçlerden biri böylece zayıflamış olur. İçinde komünistlerin ağır bastığı İtalyan ve Fransız sendikacılığının heybetli merkezleri bir yana, Batı sendikal hareketi, genel olarak “bütünleşmiş bir sendikalizm” olup çıkmıştır ve hedefi de, kapitalist rejimin çerçevesi içinde sözleşme yoluyla maddi yararlar elde etmedir. Bu sendikacılık, sınıf mücadelesine sırt çevirip</span> <span class="bold"><span class="calibre_1">sınıflarla iş birliği</span></span><span class="calibre_1">ne doğru reformist eğilimleri gitgide artan sosyalist partilere bağlanır. İsveç’le Avusturya’da sosyalist partilerin, Almanya’da sosyal demokrasinin durumu budur. Öte yandan, sömürgeciliğin tasfiyesi ile doğrudan ilişkili ülkelerde, sosyalist partiler, vaktiyle sömürgeciliğe karşı çıkarken, bağımsızlık hareketlerinin bastırılmasında muhafazakârlardan pek farklı düşünmezler artık. Bütün öteki örnekler bir yana, Süveyş’e karşı Fransız-İngiliz seferi unutulmamalı!</span></p>

  <p class="calibre_7"><span class="italic"><span class="calibre_1">Almanya’nın ve Japonya’nın evrimi</span></span></p>

  <p class="calibre_5"><span class="calibre_1">Almanya ile Japonya, savaşta Müttefiklerin işgaline uğramıştı, savaş ertesinde de onların yönetimine tabi oldular bir süre. Yenenlerin mantığına göre, her iki ülke, “Nazilikten arınmak” ve demokratikleşmek için zorunlu ve uzun bir</span> <span class="bold"><span class="calibre_1">vesayet altında</span></span> <span class="calibre_1">tutulmalıydı. Ne var ki, Nazi partisinin 7 milyonluk üyesini aileleriyle beraber, her türlü etkinliğin uzağında tutmak imkânsızdı; kaldı ki, işgal otoritelerinin elinde yeterli insan gücü yoktu böylesi bir uğraş için kullanmada. Böylece, bütün teknisyenlerden yararlanmak zorunda kaldılar, onların ise çoğu Nazi idi ya da sempatizanı idiler. Öte yandan, Soğuk Savaş ve Kore Savaşı patlak verince, “Nazilikten arındırma” terk edildi; eski Naziler, “komünizmle sosyalizmin ilkeleriyle savaşma”da, paha biçilmez birer bağlaşık olup çıkarlar.</span></p>

  <p class="calibre_5"><span class="calibre_1">Almanya’da görülen, her alanda,</span> <span class="bold"><span class="calibre_1">eski</span></span> <span class="calibre_1">ve</span> <span class="bold"><span class="calibre_1">geleneksel güçlerin restorasyonu</span></span><span class="calibre_1">dur: Eğitim, her derecede en tutucu unsurların ellerindedir; eski muhariplerin dernekleri, yıkılmış rejimin onurunu savunmak üzere kolları sıvazlarlar. Edebiyatta başarı kazananlar, savaş ve savaş sonrasının felaket ve sefaletlerini anlatanların dışında, Guderian’ın</span> <span class="italic"><span class="calibre_1">Anılar</span></span><span class="calibre_1">’ı, Ernst von Salomon’un</span> <span class="italic"><span class="calibre_1">Sorular</span></span><span class="calibre_1">’ı gibi, milliyetçi geleneklerin saygınlığında, “onur” ve “kahramanlık”tan yararlanan eserlerdir. Edebiyat gibi büyük basın da, kimi zaman göçüp gitmiş rejimi hatırlayıp iç geçirir; Nazi düşmanı, -özellikle Yahudi- sürgünlere ve 20 Temmuz 1944’te Hitler’e karşı suikastte bulunmuş “caniler”e ateş püskürür. Öte yandan, Neo Nazi Partisi’nin seçim başarıları, bu ruhsal durumun kaygılandırıcı belirtileridirler.</span></p>

  <p class="calibre_5"><span class="calibre_1">Japonya’nın izlediği çizgi de aynıdır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">1945’ten 194Tye kadar, önce bir demokratikleşme dönemi yaşanır: Bir “Haklar Bildirisi”, din ve basın özgürlüğünü, ırk ve kadın-erkek eşitliğini ilan eder; gerici öğeler idareden, örgütlerden, basından temizlenir; partiler, özellikle sol partiler yeniden ortaya çıkarlar; Komünist Parti, ilk kez yasallık kazanır. Onlara ek olarak, 1946’da yeni bir Anayasa, imparatorun yetkilerini sınırlar ve simgeleştirirken, iktidarı iki meclisli bir parlamentoya bırakır: Temsilciler Meclisi, Danışmanlar Meclisi’nin üstündedir. Parlamentonun seçtiği bir Başbakan hükümeti kurar ve kabinenin yetkileri bellidir. Yargı bağımsızlığı sağlanmış ve temel hak ve özgürlükler güvenceye bağlanmıştır. Bunların yanı sıra, bir dizi yeni kanun çıkarılır: Bireylerin eşitliği ve bireysel özgürlük üstüne kurulu Medeni Yasa, eski aile sistemine son vererek toplumda devrim yapar, mirası kadın-erkek arasında eşit bölüştürüp boşanmayı kurumlaştırır. Eğitimde reform da, demokratikleşmenin esas parçalarından biridir. Emek korunur ve sendikal özgürlükleri kabul edilir; tarımda reform, demokratikleşmeyi tamamlar.</span></span>
  </blockquote>

  <blockquote class="calibre_8">
    <span class="italic"><span class="calibre_1">Ne var ki, bu politika, 1948’de, Almanya’daki aynı nedenlerle tersine çevrilir. Sol’a ve emekçi sınıfına karşı önlemler alınır. İktidardan hiçbir zaman uzaklaştırılmamış olan sağ partiler, nüfuzları asla silinmemiş sosyal otoriteler, iktisadî ve siyasal güçlerini yeniden derleyip toparlarlar. Japonya’nın olağanüstü bir iktisadî kalkınmayı gerçekleştirdiğini söylerken, bunları da belirtmeli; tröstlerin el altında tuttukları, kanırta kanırta çalıştırılan ama hak ettiğini de alamayan yedek sanayi ordusunu, 10 milyonluk işçi kitlesini de unutmamalı...</span></span>
  </blockquote>

  <p class="calibre_7"><span class="italic"><span class="calibre_1">Liberal rejimin bunalımı</span></span></p>

  <p class="calibre_5"><span class="calibre_1">Bütün bu söylediklerimizden çıkan sonuç şudur: İktisadî alanda olduğu gibi siyasal alanda da, Direnişçiler</span> <span class="bold"><span class="calibre_1">hayal kırıklığı</span></span><span class="calibre_1">na uğramışlardır. Ünlü bir siyaset bilimcisinin, Mirkin-Guetzeviç’in söylediği budur: “Halklar, yıldızsız uzun geceler bekliyor, umut ediyorlardı. Bütün Direnişçiler -Fransız ya da Belçikalı, Yunanlı ya da Yugoslav, İtalyan ya da Polonyalı olsun- hepsi, Kurtuluş- Devrim’i bekliyorlardı; o, yalnız hainleri silip süpürmekle kalmayacak, yeni bir demokrasi de kuracaktı”.</span></p>

  <p class="calibre_5"><span class="calibre_1">Ne var ki, bu “yeni demokrasi” Batı Avrupa’da kurulamadı: Batı’nın hiçbir ülkesinde, devletin genel ve yeni bir dökümü yapılmadı; böylece,</span> <span class="bold"><span class="calibre_1">parlamenter rejimin</span></span> <span class="calibre_1">-1939’dan önce başlamış olan-</span> <span class="bold"><span class="calibre_1">bunalımı</span></span> <span class="calibre_1">daha da derinleşti. Yasama ve yürütme güçleri arasındaki eski bölünme baştan aşağıya çığrından çıktı. 1946’ya kadar Türkiye’de olduğu gibi tek parti varsa, iktidar her yönden partiyi yönetenlerin ellerindedir; Anglosaksonlarda olduğu gibi iki parti varsa, seçimden zaferle çıkan parti hükümeti kurar ve şefi de aynı zamanda çoğunluğun başıdır, yürütme ile yasama sıkı sıkıya birbirine bağlanmıştır ve mecliste kabineyi devirmek neredeyse imkânsızdır. Örneğin, İngiltere’de olan budur. Her iki halde de, tam bir parti diktatoryası söz konusudur. Çok partililik yürürlükteyse, tutarsız ve değişken koalisyonlar oluşur, hükümet zayıftır ve hareketsizliğe mahkûmdur, çünkü her girişimin koalisyonu çatlatma tehlikesi vardır. Seçim sistemindeki reformların amacı ise, temsili gerçekliğe yakışır biçimde sağlamak değil, azınlıkları parlamentodan atmak ve çoğunluğa “daha çok temsil gücü” sağlamaktır. Örneğin 1949 Alman Seçim Kanunu’nun amacı budur.</span></p>

  <p class="calibre_5"><span class="calibre_1">Öte yandan, bütün liberal ülkelerde, 1914’te başlamış olan şu evrim hızlanmıştır: Parlamentonun yürütme üstündeki denetimi gitgide azalır ve idareyi ve hükümet dışı teknik örgütleri dolduran</span> <span class="bold"><span class="calibre_1">uzmanların etkisi</span></span> <span class="calibre_1">durmadan artar. Bunun da başta gelen nedeni şudur: Hükümetlerin çözmesi gereken sorunlar, özellikle mali, iktisadî ve askerî sorunlar, gün geçtikçe teknik bir nitelik kazanmaktadırlar; bunlar, kimi zaman siyasal kadroların anlayamayacağı matematik bir dildedir. Bu uzman kadrolara “teknokratlar” adı verilmektedir.</span></p>

  <p class="calibre_5"><span class="calibre_1">Sayıları öyle fazla da değildir bu teknokratların. Ancak etkileri, demokratik olarak seçilmiş organlarını rolünün ne denli azaldığını ortaya koyar. Çoğu kez yüksek ve orta burjuva kökenli insanlardır bunlar; aile olarak sanayicilerle serbest meslekler, yüksek görevlilerden gelir büyük bölümü. Ünlü sosyolog Georges Gurvitch’in deyimiyle, “yeni bir iktisadi, idari ve askerî feodalite” oluşturmaktadırlar. Wright’ın daha önce Birleşik Devletler için belirttiği bu “seçkin iktidar” (</span><span class="italic"><span class="calibre_1">power elite</span></span><span class="calibre_1">), sorumsuz ve kadiri mutlak bir durumdadır ve uygulamada, siyasal şefleri bütün kumanda mevkilerinden çekip alır ve “devleti batırıp boğmakla” tehdit ederler. Ünlü siyaset bilimcisi Georges Burdeau’nun deyimiyle, “pederşahilikle devlet bürokrasinin bu iç içe geçişi”nden, yeni bir “aydın despotluğu” doğmaktadır; etkili, ama seçim mekanizmasından çıkıp gelmediği için de sorumsuzdur.</span></p>

  <p class="calibre_7"><span class="italic"><span class="calibre_1">Parlamenter denetimin sürekli gerilemesi, iktidarın kişiselleşmesi</span></span></p>

  <p class="calibre_5"><span class="calibre_1">Seçimden gelen parlamento üyeleri, yetkilerinden gitgide artan bir bölümünü,</span> <span class="bold"><span class="calibre_1">yürütme gücüne ve idareye</span></span> <span class="calibre_1">devreder durumdadırlar; “çerçeve kanunlar”ı ya da kanun gücünde kararnameleri oylayarak yaparlar bunu. Ayrıntılı düzenleme idarenin uzmanlarına bırakılmıştır. “Büyük Britanya, idarenin üstü örtülü bir diktatörlüğüdür” dernek abartmalı ise, şunu söylemek de bir gerçeği yansıtır: Bütün Batı Avrupa ülkelerinde, idarenin nüfuzu, seçilmiş organların nüfuzu ile rekabet halindedir ve çoğu kez onu yansızlaştırmaktadır.</span></p>

  <p class="calibre_5"><span class="calibre_1">Öte yandan, Kamusal hizmetler geliştiği ölçüde, bürokrasinin eylemlerini denetlemek de hayalî oluyor; idaredeki sapmaları sergilemek için milletvekillerinin başvurdukları “soru” sorma ya da öteki</span> <span class="bold"><span class="calibre_1">parlamenter araçlar etkisiz</span></span> <span class="calibre_1">kalıyor. Öyle olunca da, yüksek idare, bütün devlet çarkının -neredeyse- mutlak egemenidir ve buradan kalkarak, seçilmişlerin olduğu kadar bakanların iradesine de karşı çıkabilmektedir. Kanun tasarılarının çoğu, bakanlık dairelerinin ya da “servisler”in kaleminden çıkmaktadır; ve parlamentolar, bu önerilerin gözden geçirildiği yerlerdir artık. Meclis tartışmaları bile, önerilenler üzerinde bir formalite olup çıkmıştır; gerçeğe varmada hiç de birer etkili araç değildir onlar.</span></p>

  <p class="calibre_5"><span class="calibre_1">Gerçekten, meclislerde değil partilerin kendi içlerinde temel kararlar alınır olmuştur. Oysa, partilerin genel gelişmesi onların esnekliğinin gitgide azalması yönündedir. Günbegün artan merkezileşme, partililerin partiyi yönetenler üzerindeki etkisini azaltır; yönetenlerin seçim ya da atanmalarında da bu görülmektedir. Parti üyeleri, çepeçevre kuşatılmışlardır ve sıkı bir disiplin altındadırlar. Parlamenterlerin kendileri bile, boyun eğer durumdadırlar ve partiyi yönetenlerin dediklerini oylayan bir makine olup çıkmışlardır.</span></p>

  <p class="calibre_5"><span class="calibre_1">Son olarak, bir “görünmez hükümet” niteliğindeki Amerikan</span> <span class="italic"><span class="calibre_1">lobby</span></span><span class="calibre_1">’lerine bakıp “</span><span class="bold"><span class="calibre_1">baskı grupları</span></span><span class="calibre_1">” sarmıştır ortalığı. Basının neredeyse bütünü ellerinde olduğu için, kamuoyunu biçimlendiren onlardır; şantaj ve tehditten doğruca eyleme kadar yığınla yolla, parlamento^ çevreleriyle hükümetleri yönlendirenler de yine onlardır. Bunun sonucu olarak, baskı grupları, kamu iktidarları ile seçilmişlerin bağımsızlığı üzerinde ağırlıklarını koyarken, parlamenter kurumların işleyişini de baştan aşağıya saptırabilmektedirler. Böylece, sorunları hızla çözme zorunluluğunun ürünü olan yeni koşullara uymayan parlamento, iktidarın tek kaynağı olmaktan çıkmıştır artık. İktidar, bir grup insanın ya da kimi zaman tek bir kişinin elinde toplaşmıştır. “</span><span class="bold"><span class="calibre_1">İktidarın kişiselleşmesi</span></span><span class="calibre_1">” denen olay budur. XIX. yüzyılın -o saygın-”Güçler Ayrılığı” ilkesi gitgide itibardan düşmekte ve parlamentonun yürütme gücünü denetleme yetkisi alabildiğine azalmaktadır. Radyo, sinema, televizyon gibi teknik buluşlar da, parlamentodaki bu gerileme anına denk düşmüşlerdir: Bu araçlar; yöneticileri -adları ve çehreleriyle- halk kitlelerinin önüne çıkarırken, onlardan bir mitos da yaratıyorlar; tanışma, hayranlığa yol açıyor, kimi insanları “kurtarıcı”, “yeri doldurulamaz kişi” haline getiriyor. İkinci Dünya Savaşı’ndan önceki diktatörlüklerin alabildiğine geliştirdiği bu iktidarın kişiselleşmesi olayının tehlikesi şurada ki, “kişilere tapınma”dan yakasını kurtarabilmesi her zaman kolay olmuyor; çünkü, büyük adamlara tapma yolunda, halk kitlelerindeki -o esrarlı!- duyguyu gıdıklayıp durmaktadır.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_26"></div>
</body>
</html>
