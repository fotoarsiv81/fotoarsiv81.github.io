<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 6</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <blockquote class="calibre_9">
    <span class="italic"><span class="bold"><span class="calibre_1">BÖLÜM II</span></span></span><br class="calibre2" />
    <span class="italic"><span class="bold"><span class="calibre_1">AVRUPA VE ASYA’DA YENİ DÜZEN</span></span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Beş yıl boyunca, Avrupa’nın büyük bölümü ile Asya’nın önemli bir bölümü, yıldırım-savaşı yapanların, Almanlarla Japonların işgalinde kaldı, onlarca yönetildi ve sömürüldü. Her ikisi de sınırları altüst ettiler ve “yeni bir düzen”, refahı ve barışı sağlayacak bir “ortak gönenç dairesi” yaratmak niyetiyle hareket ettiler. Onların savaş makinesinin insanlara ve kaynaklara dayattığı amansız sömürüyü -geniş ölçüde- maskelemeye yarayan göz boyayıcı birer slogandı bunlar. Bununla beraber, o savaşı sürdürenler, söz konusu sömürü bir yana, ırkçılık ve “faşist” ilkeler üstüne kurulu bir ekonomi ve toplum değişikliği de tasarlıyorlardı.</span></p>

  <p class="calibre_"><span class="calibre_1">YENİ ALMAN DÜZENİ</span></p>

  <p class="calibre_5"><span class="calibre_1">1940 Eylül’ünde Almanya, İtalya ve Japonya arasında bir</span> <span class="bold"><span class="calibre_1">üçlü anlaşma</span></span> <span class="calibre_1">yapılır ve adı da “Yeni Düzene İlişkin Büyük Şart” diye ilan edilir. Söz konusu anlaşmaya göre, Japonya, Avrupa’da yeni bir düzenin kurulması yolunda Almanya ile İtalya’nın üstünlüğünü kabul ediyordu; bağlaşıkları da, Asya için aynı misyonu Japonya’ya tanıyorlardı.</span></p>

  <p class="calibre_5"><span class="calibre_1">Ne anlama geliyordu bu “Yeni Düzen?”</span></p>

  <p class="calibre_7"><span class="italic"><span class="calibre_1">Yeni Düzen</span></span></p>

  <p class="calibre_5"><span class="calibre_1">Kimi Alman yetkililerin sözleri, gazete yazıları ya da Nazi yazarların kitapları, bu konuda pek açıklık getirmiyorlardı; öte yandan, onların görüşleri savaşın seyrine göre değişikliklere uğradı.</span></p>

  <p class="calibre_5"><span class="calibre_1">Hitler’in Kavgam adlı kitabında sergilediği ideolojik ilkelere göre, söz konusu olan, birkaç ulus için belli sayıda “büyük alanlar”dan (</span><span class="italic"><span class="calibre_1">Grossraum</span></span><span class="calibre_1">) oluşan</span> <span class="bold"><span class="calibre_1">yaşamsal bölgeler</span></span> <span class="calibre_1">yaratmaktı; siyasal ve iktisadî yönden bağımsız ve iki yanlı sözleşmelerle birbirine bağlı olacaktı bu alanlar. Temelde, Almanya’nın yönetiminde tek bir bütün halinde bir ekonomik topluluk bulunacak ve merkezîleşmiş bir planlama ve emeğin uluslararası bölünüşü yoluyla anarşik liberalizmin yerini alacaktı. Genel olarak, Avrupa’nın -Alman olmayan- bir bölümü sanayiden arındırılıyor ve sanayi üretiminin en büyük bölümünü Almanya kendi ülkesinde yoğunlaştırıyordu; Doğu Avrupa ile Batı Avrupa da yiyecek maddeleriyle hayvanlara ot sağlayacaktı.</span></p>

  <p class="calibre_5"><span class="calibre_1">Rusya’ya karşı savaş patladığında, Doğu’daki toprakların ele geçirilişi, Almanya’nın yönettiği Büyük Avrupa’nın yaşam alanını -sürekli olarak- korumanın bir aracı olarak sunuldu bu; dahası, Bolşevikliğe karşı mücadelede, Yeni Düzen’in misyonu, bu toprakları Avrupa’ya katmak, orada bir “köylüler duvarı” (</span><span class="italic"><span class="calibre_1">Bauernwall</span></span><span class="calibre_1">) dikmekti. Küçük devletler, bu “büyük alan”da (</span><span class="italic"><span class="calibre_1">Grossraum</span></span><span class="calibre_1">), bir yönetici halkın (</span><span class="italic"><span class="calibre_1">Führungsvolk</span></span><span class="calibre_1">) yönetiminde bulunacak ve doğal olarak ona tabi olacaktı.</span></p>

  <p class="calibre_5"><span class="calibre_1">Ne var ki, Stalingrad yenilgisinin arkasından ağız değiştirilir, Avrupa’da Alman yöneticiliği (</span><span class="italic"><span class="calibre_1">Führung</span></span><span class="calibre_1">) ve Doğu’da ülkeleri örgütleme söz konusu olmayıp, Avrupa Kalesi’ni (</span><span class="italic"><span class="calibre_1">Festung Europa</span></span><span class="calibre_1">) Bolşevik tehlikeye ve onun fetih iştahlarına karşı savunmadır, denir; Yeni Düzen, kuvvete değil özgürlüğe dayanacak, küçük, orta ve büyük devletler birbirine eşit olacaktır.</span></p>

  <p class="calibre_5"><span class="calibre_1">Aslında, bu “Alman Avrupa’sı” için, bütünlüğüne kesin bir plan düşünülmüş değildir. Pek genel buyruklar vardır sadece: Onlar da, Yahudilerin yok edilmesi; “Marksistler” adı altında komünistlerin, sosyalistlerin, masonların, demokratik ve sendikalist ilkelerin tasfiye edilmesidir. Öte yandan, Avrupa ekonomisi, kendilerine sadece tarımsal bir etkinliğin bırakıldığı sömürgeleştirilmiş halkların ortasında, Alman halkına yönetici ve ayrıcalıklı bir rol sağlayacak, her şeyi</span> <span class="bold"><span class="calibre_1">Almanya’nın çıkarlarına göre</span></span> <span class="calibre_1">ayarlayacak biçimde yeniden örgütlenmelidir. Bir bütünlüğüne politika izlenebildiği ölçüde, onun yönetimi de S.S.’lere bırakılır. Bu, Almanya’nın yasalarının, hatta partinin kurallarının üstünde ve dışında, kendine özgü bir hiyerarşisi, bağımsız “güvenlik servisleri” olan, boyun eğdirilmiş halklara asıl hükmeden bir örgüt, tam anlamıyla</span> <span class="bold"><span class="calibre_1">devlet içinde bir devlet</span></span><span class="calibre_1">tir. İşgal edilen ülkelerde polis de ona tabidir.</span></p>

  <p class="calibre_5"><span class="calibre_1">Başına da, 1939’da, tam yetkiyle Himmler geçirilir.</span></p>

  <p class="calibre_5"><span class="calibre_1">Görevi de, ele geçirilen ülkelerin sömürgeleştirilmesini örgütlemek, kısacası Avrupa’nın demografik ve etnik haritasını kendi keyfine göre, yeniden biçimlendirmektir.</span></p>

  <p class="calibre_7"><span class="italic"><span class="calibre_1">Irkçılığın zaferi</span></span></p>

  <p class="calibre_5"><span class="calibre_1">Aslında Hitler, “Yeni Düzen” den ne anladığını açıkça belirtmemişti; yenik düşecek ülkelerin barışta ne olacaklarını açıklamadığı gibi, bir barış antlaşmasına da asla razı olmamışta. Sonra, yığınla ülkeyi kendisine katip özümseme niyetini de gizlememişti. Fransa’ya diz çöktürdükten sonra ilk yaptığı şey, onun büyük bir bölümünü hemen Almanya’ya katmak olur; sonra İngiltere’ye karşı savaşa katılır umuduyla bu kararından döner. 1940 sonlarında, Britanya İmparatorluğu’nu İtalya, Japonya, Birleşik Devletler, Almanya arasında bölüştürmeyi tasarlar, sonra İspanya’nın yardımı elde edilmediğinden, Doğu’da yayılma konusundaki eski tasarılarına döner. Orada, Almanya’ya katılan Baltık ülkeleri bir kolonizasyon bölgesi olacaktır; Ukrayna bir bağlaşık, Kafkasya Alman gözetiminde bir federal devlete dönüştürülecektir.</span></p>

  <p class="calibre_5"><span class="calibre_1">Aslında istediği şudur: Bağlaşık, uydu, boyun eğdirilmiş halk olsun, Alman olmayan bütün bu topluluklar aşağı bir duruma getirilmeli, büyük Almanya’nın</span> <span class="bold"><span class="calibre_1">Avrupa sömürge imparatorluğu</span></span><span class="calibre_1">nun parçaları olmalıdırlar. Aynı anlayışladır ki, uzun süre sadece Alman halkını silah taşımaya yetkili gördü. Yalnız savaşın sonlarında, Sovyetler Birliğinin Rus olmayan halklarından savaş esirleri ile işbirlikçilerin sağladıkları askerlerden yararlanmaya razı oldu. Ancak, bağlaşıklarının geleceğine Alman halkının geleceği gibi baktığını düşündürtecek tek bir söz söylemiş değildir. Hollandalı, Flaman, İskandinav halklarına ötekilerden daha az sertlikle davrandı; çünkü onları Germen ırkına ait, giderek özümsenecek topluluklar olarak görüyordu; ancak Doğu’da Slav halkları aşağı halklardı (</span><span class="italic"><span class="calibre_1">Untermenschen</span></span><span class="calibre_1">), açıkça köleleştirilmeli ve yok edilmeliydiler. Bu halklar fikri olarak en aşağı durumda tutulacak ve terör yönetim aracı olacaktı.</span></p>

  <p class="calibre_5"><span class="calibre_1">İlk uygulama Polonya’da olur. Ülkeye düpedüz sıradan bir sömürge olarak bakılır. Yahudilerin ve Polonya</span> <span class="italic"><span class="calibre_1">intelligentzia</span></span><span class="calibre_1">sının tasfiyesi gündeme sokulur. Bütün yüksek eğitim kurumları kapatılır, yalnız ilk ve teknik öğretim sürdürülür; ülke ekonomisi Almanlar yararına sömürülür; nüfus artışı sınırlandırılmak ve düşük beslenme yoluyla ırk zayıflatılmak istenir; bunların yanı sıra, kolonların aracılığıyla halkı Germenleştirmeye gayret edilir.</span></p>

  <p class="calibre_5"><span class="calibre_1">Sovyet topraklarında da Alman politikası böyle sert olur. Sadece, Sovyetlerin 1939’da kendilerine kattığı üç Baltık Cumhuriyetinde oturanlar ırkça hısım olarak görüldüklerinden, daha az hırpalanırlar. Buna karşılık, Beyaz Rusya ve Ukrayna, Polonya’nınkine benzer bir yazgıyı yaşar. Ukrayna’da orta ve yüksek bütün kademeleri Almanlar işgal eder. Doğu’da işgal edilen ülkeler için bakan olarak atanmış Rosenberg, Almanya ile Sovyetler Birliği arasında tampon devletler kurmak ve Ukrayna milliyetçiliğini yüreklendirmek istediğinde, asıl Ukrayna görevlisi olan Erich Koch’la çatışır ve Koch’un söylediği şudur: “Özgür Ukrayna’yı kurmak için değil, Ukraynalıları Almanya hesabına çalıştırmak için buradayız”; ve ekler, “Bir efendiler ırkındanız biz, hiç unutmayalım ki en sıradan bir. Alman işçisi, sosyal olarak da biyolojik olarak da, bura halkından bin kez daha değerlidir”. Böylece politikası, halkı kadrolarından yoksun kılmak amacıyla Ukrayna</span> <span class="italic"><span class="calibre_1">intelligentzia</span></span><span class="calibre_1">’sına sistemli zulmetmektir, Ukrayna milliyetçiliğinin belirtilerini yok etmeyi ve köylüleri Almanya yararına alabildiğine sömürmeyi düşünür.</span></p>

  <p class="calibre_5"><span class="calibre_1">“Bohemya-Moravya” yönetiminde de yapılanlar aşağı yukarı aynıdır.</span></p>

  <p class="calibre_7"><span class="italic"><span class="calibre_1">Soykırım ve “ölüm kampları”</span></span></p>

  <p class="calibre_5"><span class="calibre_1">Germen ırkının üstünlüğü ve Avrupa’nın Alman halkınca sömürülmesi, Alman olmayan herkesin horlanması ve kökleştirilmesi üstüne kurulu “Yeni Düzen”, Üçüncü Reich için zararlı görülecek olanların “beden” olarak</span> <span class="bold"><span class="calibre_1">yokedilmeleri</span></span><span class="calibre_1">ni de içeriyordu. “1000 yıl” sürecek bir iktidarın sağlığı adına, bütün düşmanlar acımasızca öldürülmeliydiler.</span></p>

  <p class="calibre_5"><span class="calibre_1">Almanlar arasında, “topluma uymayanlar”, dejenereler, deliler, cinsel sapıklar kısırlaştırılırlar; Marksist ya da liberal “sapkınlar”a gelince, hapsedilir, öldürülürler. Hapsedildikleri toplama kamplarında, kötü muamele, yetersiz beslenme, takati aşan çalıştırma, onları moral ve beden olarak tüketir ve ölüme götürür. Yok edilmeleri Hitler’in saplantısı olan Yahudiler, 1935 tarihli Nürnberg Kanunları, onlara eklenen 1937 ve 1938 kararnamelerine göre, ağır ağır ölüme mahkûm edilirler. Savaşla beraber, bu politika daha da ağırlaştırılır ve öteki sosyal ve ulusal gruplara, Çingenelere, genel olarak Slavlara ve aşağı görülen tüm halklara yaygınlaştırılır. Hitler, onların çoğalmalarını önleyecek önlemlerin, yani kısırlaştırmanın, çocuk aldırmanın, erkekle kadını ayırmanın yanı sıra, düpedüz öldürülmeleri konusunda da duraksamaz ve Rauschning’e şöyle açıklar düşüncesini: “Alman halkının çiçeğini, değerli Alman kanını akıtması için -en ufak bir acıma duymadan- savaş cehennemine yollayabiliyorsam, bit ve tahtakuruları gibi çoğalan aşağı ırktan milyonlarcasını yok etmek hakkım da olacak elbette!”</span></p>

  <p class="calibre_5"><span class="calibre_1">Ağır ağır ölüme terk yöntemleri, gitgide daha hızlı ve sistemli yok etme yöntemlerine bırakır yerini. Hemen her yanda Yahudi aleyhtarı önlemler, sırasıyla şöyledir: Ağır para cezaları, insanları izi sürülen hayvan durumuna getiren davranışlar, mallara el koyma, normal ihtiyaçlardan yoksun kılma, sonunda da sürgün. Sovyetlere saldırının arkasından Yahudilere karşı şiddet daha da yoğunlaştırılır. Toplama kampları artırılıp, Treblinka’da, Maidanek’te, Buchenwald’de... ve özellikle de Auschwitz’de gaz odaları ve ölülerin yakıldığı fırınlarla donatılır; Auschwitz’de, yarım saatte ve tek bir defada 2.500 insan gaz odalarında öldürülebiliyor ve bu işlem günde dört kez tekrarlanabiliyordu; söz konusu gaz odalarında 2.500.000 insan yok edilirken, bir 500.000’i de yoksunluklardan ölüyorlardı. Böylece, 1939’dan 1945’e kadar, Almanya’da ve başka yerlerde, altı milyondan fazla Yahudi öldürülmüştür.</span></p>

  <p class="calibre_5"><span class="calibre_1">Aynı sistemli yok etme rejimi, Reich’ın öteki “düşmanlar”ını da çarpar. İşkence, zorla çalıştırma, yetersiz beslenme, yararsız hale geldiğinde de öldürme: Marksistlerin, direnenlerin, Slavların, Müttefik paraşütçülerin, kaçan mahkûmların bahtına düşen de bunlar olmuştur. Bu sistemli yok etme, toplama kamplarında gerçekleştirilmiştir. 1941’den başlayarak, kampların temel amacı, sadece Reich’ın düşmanlarını yok etme olmadı; buna, ekonomik bir amaç da eklendi: Almanya’ya her şeye karşın yeterince sevkedilemeyen yabancı el emeği açığını kapayanlar, bir ölçüde işte bu toplama kamplarındaki insanlar oldu. Yine aynı insanlardan tıp deneyleri için yararlanıldığını da eklemeli.</span></p>

  <p class="calibre_5"><span class="calibre_1">Söz konusu kamplardaki yaşamla ilgili olarak da, oralardan -her şeye karşın- sağ çıkabilmiş insanların anlattıklarından yeterli bilgiye sahibiz. İnsanın düpedüz “insana karşı” olduğu bu “örgütlü cehennem”lerden arta kalmanın neye bağlı olduğu da akla gelecektir. En başta şu üç şeye: Dayanışma, beden sağlamlığı ve moral güç! İnsanın, ne olursa olsun tükenmediği belki asıl oralarda görülmüştür.</span></p>

  <p class="calibre_7"><span class="italic"><span class="calibre_1">İşgal edilen ülkelerin sömürülmesi</span></span></p>

  <p class="calibre_5"><span class="bold"><span class="calibre_1">İşgal edilen ülkelerin sömürülmesi</span></span><span class="calibre_1">, Nazi savaş ekonomisinde pek büyük bir yer tutar. Ele geçirilen sanayi yeteneğinden Almanlar savaş amaçları için yararlanmaya kalktıklarında, üretim sürdü, hatta arttı bile. Ülkeler birbiri ardından düştükçe, Almanların aldıkları önlemler şunlar oluyordu: Hemen hammadde stoklarına, yarı mamul ve mamul maddelere el konuyor ve işletmelerin çalışması sürdürülüyordu. Sonra da, işgal edilen ülkenin niteliğine ve “Yeni Düzen”de gelecekte tutacağı yere göre -birbirinden farklı- önlemlere gidiliyordu.</span></p>

  <p class="calibre_5"><span class="calibre_1">Kimi ülkelerde, Almanlar, iktisadî yaşamı</span> <span class="bold"><span class="calibre_1">doğrudan denetim</span></span><span class="calibre_1">lerine aldılar. İskandinav ülkeleri, Belçika, Hollanda, Fransa gibi ülkelerde ise, ekonominin yönetimi yerel iktidarların eline bırakıldı ve Almanlar sadece genel direktiflerle yetindiler. Ama ne olursa olsun, silah sağlayacak ve Almanya’nın ihtiyaçlarına yanıt verebilecek bütün sanayilerden yararlanıldı ve bu yolda dayanılmaz bir baskı uygulandı. Almanlar, fabrikaların bütün hammadde donanım kaynaklarını denetliyorlardı; bütün bankalar da denetime tabiydi ve gerekli krediler reddedilebiliyordu.</span></p>

  <p class="calibre_5"><span class="calibre_1">Kimi yerlerde işletmelere düpedüz</span> <span class="bold"><span class="calibre_1">el konuldu</span></span><span class="calibre_1">: Almanya’nın kendisini Sovyet devletinin mirasçısı, yani bütün malların sahibi olarak ilan ettiği Sovyetler Birliği’nde el koyma özellikle yaygın oldu: Bütün mallar, başta da fabrikalar, Alman devletinin oluşturduğu tekelci kumpanyalara ve büyük Alman sanayi kuruluşlarına aktarıldı. Polonya’da da aynı şey oldu; doğal olarak bütün işgal edilen ülkelerde Yahudilerin ve “Reich’ın düşmanları”nın sahip oldukları işletmeler aynı akıbete uğradılar. Avrupa’nın geri kalan bölümünde ise, Alman bankaları, birçok büyük bankanın denetimini ele geçirdiler.</span></p>

  <p class="calibre_5"><span class="calibre_1">Öte yandan, işgal edilen ülkelerde, daha savaşın ilk günlerinde konulan</span> <span class="bold"><span class="calibre_1">tarım ve iaşenin denetimi</span></span> <span class="calibre_1">yoğunlaştırıldı. Bütün kıta Avrupa’sında, ekilecek alanlar, şu ya da bu ürünün ekilip biçilmesi, iaşe için teslim edilecek miktarlar, otoriter biçimde saptandı; hemen her yerde, Alman kurumlarını örnek alan korporatif kuruluşlar ortaya çıktı ve işgalci otoritenin verdiği emirleri yerine getirmekle yükümlü tutuldular. Tayın, Almanların koyduğu ilkelere göre belirlendi. Gerekli makine ve gübreyi kullanamayan tarımın -nicelik ve nitelikçe- alabildiğine çöküntüye uğradığını söylemeye gerek yok. Böylece, milyonlarca insan, günde 2.000 kaloriden, yani 1938’de yararlandıkları miktarın 3/4’ü ya da 2/3’ünden az bir beslenme ile yetinmek zorunda kaldılar. Tayında bile, işgal edilen ülkeler, Almanların yararlandıkları miktarın gerisinde idiler. Böylesi eksik bir beslenmenin sağlığa verdiği zararları, Özellikle çocuklarda yol açtığı korkunç ölüm oranını da hatırlatmaya gerek yok.</span></p>

  <p class="calibre_5"><span class="calibre_1">İşgal edilen ülkelerde el emeği, olduğu yerde kullanıldı: Ya Atlantik duvarı savunma çalışmalarına sevkedildi insanlar, ya da Almanya için çalışan savaş malzemesi fabrikalarında kullanıldılar. Almanya içinde de böyle oldu. Yabancı işçilerin işe alınmasında, yaşam ve çalışma koşullarında bile</span> <span class="bold"><span class="calibre_1">ırkçı ayrımcılık</span></span> <span class="calibre_1">başta gelen bir ölçüttü, ülkesine ve ulusuna göre farklı bir işleme tabi tutuluyorlardı. Yahudi emekçiye, ne olursa olsun yok edilmesi gereken bir kişi olarak bakıldığını tekrar hatırlatmalıyız. Zorla çalıştırma ise, Doğu’daki ülkelerde savaşın daha ilk günlerinde başladı; Batı’da ise, sonraki yıllarda değişik yöntemlerle uygulandı.</span></p>

  <p class="calibre_5"><span class="calibre_1">Bütün bunlara, mali sömürüyü de eklemeli.</span></p>

  <p class="calibre_5"><span class="bold"><span class="calibre_1">Mali alanda</span></span><span class="calibre_1">, işgal edilmiş ülkelerin sömürüsü çeşitli tekniklerle gerçekleştirildi. Genel olarak denecek odur ki, sonuçlar, işgal edilmiş ülkeler için felaket oldu: Almanlar, bir yandan üretimden gitgide büyüyen bir pay çekip aldılar; bir yandan da, ödeme araçlarının hacmini genişleterek enflasyonist bir duruma yol açtılar. Para dolaşımının artması, beraberinde tahıl ve yiyecek maddelerinin azalması, korkunç bir karaborsanın gelişmesi demek oldu; Almanlar, onu desteklediler, çünkü karaborsa onlara ihtiyaç duydukları malları edinme olanağı sağlıyordu ve bunları sağlayacak aracılar ise her zaman oldu.</span></p>

  <p class="calibre_7"><span class="italic"><span class="calibre_1">Uydu yönetimler, işbirlikçilik ve Vichy Fransa’sı</span></span></p>

  <p class="calibre_5"><span class="calibre_1">Savaşın niteliği yansız kalmayı yasaklıyordu; öyle olunca da, ya direnilecekti ya da işbirliği yapılacaktı. Nazi rejiminin ideolojisi gereği, Slavları, Yahudileri, Latinleri aşağı görüp Marksistleri ve demokratları tehlikeli düşmanlar diye belleyerek onlara karşı, bağnazlık ve vahşetle davranması, sert bir direnişe yol açtı ve dışardan Anglosaksonlar ile Sovyetler Birliği de söz konusu direnişi yüreklendirdi ve donattılar.</span></p>

  <p class="calibre_5"><span class="calibre_1">Öte yandan, işgal edilen ülkelerde uydu yönetimler ve az çok önemli sayıda insanlar, Almanlarla “işbirliği” yaptılar, yani onların savaş makinesine ve baskıcı rejimine yardım ettiler. İşbirlikçiler de, birbirinden farklı gerekçelerle ortaya çıktılar. Ancak, ne olursa olsun, işbirliği, işgal edilmiş ülkelerde, çoğunlukla tutucu insanlar arasında yandaş buldu.</span></p>

  <p class="calibre_5"><span class="calibre_1">Uydu yönetimin, işbirlikçiliğin en ünlü örneği de</span> <span class="bold"><span class="calibre_1">Vichy Fransa’sı</span></span> <span class="calibre_1">oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Fransa, 1940 Mayıs’ıyla Haziran’ında, Alman işgaline uğrayıp da korkunç bir kaosun içine düşünce, Mareşal Petain’in kurduğu hükümet önünde eğilir. Parlamenter rejim halkın gözünde saygınlığını yitirmiştir; Cumhuriyet karşıtı azgın bir propaganda, felaketin sorumlusu olarak sadece onu göstermektedir; bütün bunların karşısında sinen Meclis, Pierre Laval’ın da manevralarıyla, bir Anayasa değişikliğinin ilkesini oylar ve -80 muhalife karşı 569 oyla- yeni bir Anayasa hazırlamak üzere Mareşale tam yetki verir. Petain’le yeni bir rejim, bir başkanlık diktatörlüğü kurulacaktır.</span></span>
  </blockquote>

  <blockquote class="calibre_8">
    <span class="italic"><span class="calibre_1">Neydi onunla gelen aslında?</span></span>
  </blockquote>

  <blockquote class="calibre_8">
    <span class="italic"><span class="calibre_1">“Eşraf”! Bu sınıfın ataları 1871’de seçilmiş Ulusal Medis’e egemen olmuşlardı; ama “yeni sosyal tabakalar” -küçük burjuvazi ile işçi sınıfı- Üçüncü Cumhuriyet boyunca, onu safdışı etmişlerdi. Kimlerden oluşuyordu bu “eşraf”? Mülk sahiplerinden, subaylardan, yüksek görevlilerden, ruhban ve aristokrasi döküntülerinden! Bütün bir Üçüncü Cumhuriyet boyunca, gerici bir muhalefetin kadrolarını bunlar oluşturmuştu. Panama bunalımında, Dreyfus davasında Cumhuriyeti devirmek için; sonra, Halk Cephesi döneminde, sosyal içerikci kanunlara karşı çıkmak amacıyla, para babaları ile sanayicilerin temsilcileriyle birleşenler bunlardı. Alabildiğine yardım gördüler; çünkü yeteneksizliği ve güçsüzlüğü ayyuka çıkmış bir parlamento denetiminden ve işçi sendikalarının muhalefetinden yakalar sıyrılmış oluyordu; “pederşahi” bir anlayışla idarenin yolu açılıyordu.</span></span>
  </blockquote>

  <blockquote class="calibre_8">
    <span class="italic"><span class="calibre_1">Adını da “Ulusal Devrim” diye koydular olan bitenin!</span></span>
  </blockquote>

  <blockquote class="calibre_8">
    <span class="italic"><span class="calibre_1">Yerel yönetimler ve idarede, Cumhuriyetçi ilkelere bağlı olduklarından kuşkulanılanlar ciddi bir temizlemeye tabi tutuldular: Yahudiler, masonlar, sosyalistler, yurttaşlık anlayışındaki zayıflamanın sorumlusu diye gösterilen laik okulun savunucuları, hepsi safdışı edildiler.</span></span>
  </blockquote>

  <blockquote class="calibre_8">
    <span class="italic"><span class="calibre_1">Yeni siyasal ve sosyal, düzenin sahipleri, Mareşalin çevresi başta olmak üzere, aşırı sağın insanlarından oluşuyordu, düşündükleri de geleneksel sağın ilkelerinin uygulanmasıydı: 1789’un “dogma”larına karşı çıkılmalı, demokratik fikirler safdışı edilmeli, bireyciliğe, liberalizme, Marksizme, sınıf mücadelesi anlayışına savaş açılmalıydı; “mertebeli” bir toplum yeniden kurulmalı, devlet otoriter olmalı, mesleki örgütleniş korporatif esaslara dayanmalı, aileden başlayarak geleneksel değerlere dönülmeliydi. Cumhuriyetçi slogan “Özgürlük, Eşitlik, Kardeşlik” idiyse, yeni rejiminki şuydu: “Çalışma, Aile, Yurt”! Bütün bunların bir sonucu olarak da, rejim, kafalardaki karışıklıkla tehlikeli öğretilere karşı mücadele etmek üzere, dine dayanacaktı; öyle olunca da Kilise elinden tutar rejimin: “Petain Fransa ve Fransa da Petain demektir” der ve ekler: “Mareşali izlemeli!”</span></span>
  </blockquote>

  <blockquote class="calibre_8">
    <span class="italic"><span class="calibre_1">Bu program yerine getirilir: Cumhuriyet kelimesi ortadan çekilir, Mareşal “Biz, Philippe Petain...” diye kişisel otoritesini öne çıkarır ve yeni bir meclis kurmaya varıncaya kadar bütün yasama yetkisi elindedir; 2.000 nüfusun üstündeki bütün komünlerde seçimlere son verilir; devrimci işçi konfederasyonları kapatılır ve korporatif temelde mesleki örgütlenmelere gidilir; ilkokullara din dersleri konur; Nürnberg yasalarından esinlenen Yahudi aleyhtarı kanunlar kabul edilir ve Yahudiler, kamu hizmetlerinden ve kimi mesleklerden uzaklaştırılır; bütün partiler kapatılır ve Fransız Komünist Partisi koğuşturulur (1941 Mayıs’ında, hapishanelerde 30.000 komünist yatmaktadır).</span></span>
  </blockquote>

  <blockquote class="calibre_8">
    <span class="italic"><span class="calibre_1">“Ulusal Devrim”in insanları, parlamentarizme demokratik ilkelerle sosyalizme karşı olmakta birliktiler; hepsi de Almanya’nın zaferinin kesin ve yakın olduğuna ve ona direnmenin imkânsızlığına inanıyordular; öyle de olsa, birbirine rakip gruplar halindeydiler. Vichy’de ağır basan, Charles Maurras’ın çömezleri olan milliyetçi, tutucu ve katolik eski sağın temsilcileriydi ve İngilizlere karşı olduğu gibi Almanlara da karşıydılar. Onların karşısında, Marcel Deat gibi sol kökenli, Georges Dumoulin gibi pasifist sendikalizmden gelen ve Jacques Doriot gibi eski komünist kimi insanlar vardı ki, sağdaki bazı gruplarla el birliği ediyorlardı. Bankacılıkta ve ağır sanayide de Alman hayranı kimi öğeler görülüyordu. Mareşalin çevresinde de bu eğilimler arasında bir mücadele sürüyordu.</span></span>
  </blockquote>

  <blockquote class="calibre_8">
    <span class="italic"><span class="calibre_1">Ancak, dar anlamda bir işbirliğinin temsilcisi, Laval’dir.</span></span>
  </blockquote>

  <blockquote class="calibre_8">
    <span class="italic"><span class="calibre_1">Hareketin kendi içindeki dalgalanmalara karşın, 1940’ın milliyetçi ve gelenekçi Vichy’si ile 1944’ün işbirlikçi ve faşist Vichy’si arasında “acınılacak bir bağ ve son verilmiş rejime karşı olumsuz bir dayanışma” vardır.</span></span>
  </blockquote>

  <blockquote class="calibre_8">
    <span class="italic"><span class="calibre_1">Gerçekten, Rusya’da savaşın sürmesi ve Mihverin Afrika’daki yenilgileri, Almanya’nın nihai zaferini gitgide daha kuşkulu hale getirir; içerde direniş daha etkin olup çıkar ve ona karşı bastırma da gitgide daha sertleşir. Müttefikler Kuzey Afrika’ya çıkıp da bütün bölgeyi işgal edince Vichy’nin sonu demektir; İmparatorluğu kaybetmiştir, donanması kendi kendini batırır ve ülke üzerinde nüfuzu gitgide zayıflar. Rejim, Almanlar için de önemini yitirir; elinin altındaki görevli şebekesiyle ülkeyi sömür\ir. 1943’ün sonuyla beraber, Vichy’nin yeni bir atılımı da boşa gider: Aslında tam bir işbirlikçilik politikası uygulanır, ama ülke içten içe bir iç savaş halindedir ve geleneksel olarak tutucu çevreler, özellikle Katolik burjuvazi bekleyiş içine girerler, kurnaz ve ihtiyatlılar da öyle. Normandiya çıkarmasından ve Müttefiklerin ilerleyişinden önce, işbirlikçilik, işte böyle yerlerde sürünür durumdadır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Üstelik savaş ilan etmeksizin, bir yıldırım saldırısının arkasından istila edilmiş olan Avrupa’nın Kuzeybatısındaki küçük ülkeler, kimi farklılıklar bir yana, Fransa’nın akıbetine uğrarlar.</span></p>

  <p class="calibre_"><span class="calibre_1">DİRENİŞLER</span></p>

  <p class="calibre_5"><span class="calibre_1">İşgal edilmiş bütün ülkelerde, “işbirlikçiler” bir avuçken, işgalciye karşı -edilgin ya da etkin- bir</span> <span class="bold"><span class="calibre_1">direniş</span></span> <span class="calibre_1">örgütlenir; döneme göre çeşitli biçimlere bürünür ve halklar mücadelenin bilincine açıkça vardıkları ölçüde, daha da kitlesel görünüşler alır.</span></p>

  <p class="calibre_7"><span class="italic"><span class="calibre_1">“Direniş”in anlamı</span></span></p>

  <p class="calibre_5"><span class="calibre_1">İşbirlikçilik gibi direnişin de içinde farklılıklar, ama ortak nitelikler vardır: Her şeyden önce, Polonyalılarda, Sırplarda, Çeklerde, Yunanlılarda, İskandinavyalılarda ve Batı Avrupa’da, baskının özellikle ağırlaştığı bu kesimlerde, işgalciye karşı hemen</span> <span class="bold"><span class="calibre_1">derin bir kin</span></span> <span class="calibre_1">sarar insanları; Alman zaferinin kendilerine bağımsızlık sağlar göründüğü Slovaklarla Hırvatlarda daha sonra ortaya çıkar bu kin; Rumenlerle Macarlarda ise daha az canlılık taşır. Öte yandan, direniş, ayaklananların kolayca sığınabildiği ve Almanların da kendilerini rahatça izleyemediği ormanlık ve dağlık ülkelerde hızla gelişir. Yugoslavya, Arnavutluk, Yunanistan, Alpler, Polonya ormanları, bu bakımdan, düz bir ülkede nüfusun yığıştığı ve dağda ise baskın bir Alman nüfusun yaşadığı Çekoslovakya’da olduğundan daha uygundur etkin bir direnişe. Son olarak, pek çabuk ortaya çıktı ki, direniş hareketleri yalnız Almanlara karşı değil, istiladan önceki rejimin zıddına</span> <span class="bold"><span class="calibre_1">sosyal ve siyasal örgütlenme</span></span> <span class="calibre_1">gibi amaçlar da taşıyordu.</span></p>

  <p class="calibre_5"><span class="calibre_1">Kuşkusuz, siyasal eğilimleri, direnişe girmiş eğilimlerden açıkça ayırabilmek kolay değil; öyle de olsa, gizli basından anladığımız kadarıyla, pek büyük bir çoğunluk, iktisadî ve sosyal rejimde</span> <span class="bold"><span class="calibre_1">köklü bir değişiklik özlemi</span></span> <span class="calibre_1">içindeydi. Batı’da direnişe geçmiş çeşitli gruplarca hazırlanmış bütün programlar, siyasal rejimde demokratik reformlar ve özellikle sosyal ve iktisadî rejimde, başta kilit sanayilerde millileştirme gibi reformlar öngörüyorlardı. Orta ve Doğu Avrupa’da ise, direnişçilerin her şeyden önce istedikleri, köklü bir toprak reformu ile büyük toprak mülkiyetinin kamulaştırılmasıydı. Almanlar Sovyetler Birliğini istila ettiğinde durum karmaşıklaştı: Anglosaksonlarca kurtarılmalarını umut edenlerle, bunu Sovyetler Birliği’nden bekleyenler arasında bir ayrım ortaya çıktı. Genel olarak, tutucu çevreler daha çok Anglosaksonlardan yanaydılar ve yüzlerini Sovyetler Birliği’ne çevirmiş olan bütün insanlar da, yapısal reformlar özlüyorlardı; ancak, bu tür reformların öncülerinin hepsi Sovyetler Birliği’ne yönlerini çevirmedikleri gibi, İngilizlere eğilimli olanların hepsi de eski rejimin ihyasından yana değildiler. Polonya’da, reform yandaşlarının çoğu Rus karşıtı eski geleneğe bağlıydılar; oysa Yugoslavya ile Yunanistan’da, direnişçilerin büyük çoğunluğu, siyasal ve sosyal eğilimleri ne olursa olsun, “büyük Slav halkı”na yatkındılar.</span></p>

  <p class="calibre_5"><span class="calibre_1">Direniş hareketlerinde</span> <span class="bold"><span class="calibre_1">komünistlerin etkisi</span></span><span class="calibre_1">nin artması ve giderek, eski düzenin geri gelişi olasılığına karşı duruşları, eski düzenin kimi yandaşlarını Almanlara doğru itti. Komünistlerin pek etkili olduğu ülkelerde, yönetici sınıflar Direnişin en az istekli göründüler. Hali vakti yerinde ya da zengin köylüler de Komünist direnişçilere kötü gözle bakıyorlardı; nitekim, aralarından bazıları, sabotajları engellemek için işgalci güçlerle silahlı işbirliğine girdiler. 1941’den başlayarak Yugoslavya’da, 1943’te de Yunanistan’da ve Polonya’da, milliyetçilerle komünistler arasında silahlı çatışmalar patlak verir; Ukrayna’da da, Almanlar, Sovyet aleyhtarı Ukraynalı milliyetçiler, -Kızıl Ordu ile ilişki içinde savaşan- Ukraynalı komünist partizanlar, karşı karşıya gelirler. Müttefiklerin zaferi yaklaştığı ölçüde, savaş sonunda iktidarı ele geçirme amacıyla mücadele, Almanlara karşı mücadelenin önüne geçer. Bunun Yunanistan’da, Yugoslavya’da, Arnavutluk’taki örnekleri olanca kızgın bir zeminde yer alırlar.</span></p>

  <p class="calibre_7"><span class="italic"><span class="calibre_1">Sürgündeki hükümetler, içerdeki direnişler. Komünistlerin rolü ve Anglosaksonların çekimserliği</span></span></p>

  <p class="calibre_5"><span class="calibre_1">İçerdeki direnişler dışardan yardım görür ve yönlendirilir; dışardaki güç de, Londra’ya sığınmış örgütlerdir ve bazıları düşman istilasından kaçıp oraya sığınmış olan yasal hükümetlerdir.</span></p>

  <p class="calibre_5"><span class="calibre_1">Bütün bu hükümetler, Londra’nın ünlü radyo yayın merkezinde (BBC) toplaşır ve işgal altındaki halklarına olayları yorumlar, onlara bilgiler aktarır ve hem halkı hem direnişçileri “kişisel mesajlarla” yüreklendirirler. Ayrıca, Müttefik genelkurmaylarına ve hükümetlere yararlı olabilecek bilgiler toplayıp aktarırlar; askeri harekâta katılmak üzere birlikler kurar, sabotaj için komandolar oluştururlar, paraşütle silah ve savaşçı indirirler. Öyle de olsa, içerdeki direnişle ilişkileri çoğu kez orta hallidir ve kendileri de aralarında sık sık bölünür dururlar; denetimlerinde olmayan kendiliğinden hareketler karşısında da güvensizlik beslerler. Bu da, ister istemez yanlış anlamalara, hatta savaşanlar arasında -kimi zaman sert- uyuşmazlıklara yol açar.</span></p>

  <p class="calibre_5"><span class="calibre_1">İtalyanlar, daha da düzeyli bir örgütleniş içindedirler dışarda.</span></p>

  <p class="calibre_5"><span class="calibre_1">Her yanda, bir kısa bitkinlik anından sonra, işgale uğramış halklar da, içerden direnişe geçerler. Kendiliğinden doğan ve eski siyasal ve sosyal kadroların dışında olmak üzere, binbir biçime bürünen edilgin bir direnişin arkasından, gitgide sertleşen eylemler başlar: Silah çalmalar, Almanlara ve işbirlikçilere karşı bireysel saldırılardır bunlar. 1942’den başlayarak da, direniş eylemlerinin sayısı ve önemi artar; artık örgütlüdürler ve belli bir plana göre, uzmanlarca yönlendirilirler; gizli basın, alabildiğine gelişir, demiryollarına, elektrik santrallarına, düşman için çalışan fabrikalara saldırılar başlar ve yoğunlaşır. İşgalciler ve işbirlikçilerinden sert tepkiler görür bütün bunlar; ne var ki, halk kitleleri de, acı kayıplar pahasına da olsa, başlamış mücadeleye gitgide daha etkin biçimde katılır ve tepkileri göğüsler.</span></p>

  <p class="calibre_5"><span class="calibre_1">Daha da önemlisi işçi kitleler, gizli savaşa gitgide atılırlar, özellikle demiryollarında sabotajlar göz açtırmaz Almanlara. Öte yandan, Kızıl Ordu’nun kazandığı zaferler de, komünistlerin nüfuzunu artırır; komünist olmayan yurtsever insanları kendilerine çeker, “ulusal cepheler” ve “yurtsever cepheler”de toplar, yönlendirir ya da esin verirler onlara. Ne var ki, Almanların yanı sıra, işbirlikçi hükümetlere karşı sürdürülen direnişin niteliği, mücadeleye devrimci bir nitelik kazandırır ister istemez; bu da Anglosaksonları ve sağ direnişleri kaygılandırır. Öyle olunca da, Sırbistan’da, Yunanistan’da, İtalya’da ya da Fransa’da, havadan silah yardımından onları da yararlandırmada duraksamaya düşülür. Böylece, 1917’de doğmuş olan büyük uzlaşmazlık, Direniş hareketinin içinde de ortaya çıkar. Halktan gelen direniş, nereye varacağı bilinemediği için, korkutur.</span></p>

  <p class="calibre_7"><span class="italic"><span class="calibre_1">Avrupa’nın çeşitli ülkelerinde direniş</span></span></p>

  <p class="calibre_5"><span class="bold"><span class="calibre_1">Fransa’da</span></span><span class="calibre_1">, işbirlikçilerin ve Alman hayranlarının sayısı az da olsa, Vichy hükümetinin varlığı ve Mareşal’in saygınlığı yüzünden, güneyde direnişin gelişmesi gecikir. İşgal edilen bölgede ise durum daha açıktır; işgalciye karşı husumet hemen hemen herkesi sarmıştır ve de Gaulle’ün 18 Haziran çağrısının arkasından yayılan şöhreti ve halk katındaki saygınlığı gitgide büyür. 1941’in sonundan başlayarak da, belli başlı direniş hareketleri belli olmuştur. Öte yandan komünistler de, 1939’dan beri girmek zorunda kaldıkları gizli mücadelede, örgütlenişlerini alabildiğine geliştirmişlerdir ve Ulusal Cephe’de nüfuzları yayılır. İşgal çekilmez hal aldıkça ve Alman zaferi gitgide kuşkulu bir duruma büründükçe, direnişçilerin sayısı da artar; vaktiyle beklemeye çekilmiş olanlar da direnişçi olup çıkarlar. İlk direnişçiler doğal olarak sol partilerin içinden çıkar, komünistler, sosyalistlerdir onlar; sonra, vaktiyle milliyetçiliği savunan, giderek “Ebedi Almanya”ya kin besleyen sağ burjuvaziden temsilciler de gelip katılır onlara. Kuzey Afrika’ya çıkarmanın ve güney bölgesinin işgale uğramasının arkasından sayıları da çoğalır.</span></p>

  <p class="calibre_5"><span class="calibre_1">Fiili hükümetin direnişe karşı çıktığı Fransa’dan farklı olarak, işgale uğramış</span> <span class="bold"><span class="calibre_1">Kuzeybatı Avrupa ülkelerinde</span></span> <span class="calibre_1">direniş hareketleri çoğu kez sosyal otoritelerce geliştirilir, yüreklendirilip yönlendirilir. Almanlara ve işbirlikçilere karşı sabotaj ve saldırılar yığınladır; ayrıca, pek çeşitli biçimlere bürünür direniş ve kimi yerlerde, Kilise de katılır bunlara. Belçika’da, Luxemburg’ta, Hollanda’da, Danimarka’da, Norveç’te görülen budur.</span></p>

  <p class="calibre_5"><span class="calibre_1">Halkın üzerindeki sert şiddet ve bastırma rejimi,</span> <span class="bold"><span class="calibre_1">Polonya’da</span></span> <span class="calibre_1">gelişen direniş hareketinin gücünü gösterir. Üstelik orada, pek eskilere uzanan bir direniş geleneğinin bilgi ve tekniği vardır. Hemen hemen bütün partiler, gizli mücadeleye katılır; direnişin -dışarıdakiyle ilişkili- bir hükümeti, idaresi ve ordusu vardır. Garip gelecek, bütün orta ve yüksek öğretim kurumları kapatıldığı halde, öğretim bir Polonya geleneğine göre sürer, sınavları bile yapılır; gizli basın yayılır, silah ve cephane fabrikaları işler. İşgalciye karşı mücadele amansızdır.</span></p>

  <p class="calibre_5"><span class="bold"><span class="calibre_1">Yugoslavya</span></span><span class="calibre_1">, birkaç gün içinde çökertilir ve parçalanır. Ne var ki, ülkenin büyük bir bölümü dağlıktır ve burada da yabancı baskısına karşı direnişin pek eski bir geleneği vardır. Yenilen ordudan kalanları Albay Mihailoviç toplar ve dağa çekilir; Yugoslav komünistleri de, başlarında Hırvat asıllı Tito, sağlam ve yaygın bir örgütleniş içindedirler. Çok geçmeden, her iki fraksiyon arasında zıtlık baş gösterir. Mihailoviç’in Çetnikleri, ortodoks ve kralcı bir Sırp merkeziyetçi geleneğin yandaşıdırlar; Tito’nun partizanları ise, federatif ve demokratik bir rejimin gerçekleştireceği köklü reformları savunurlar. Almanlara karşı mücadelede asıl toparlayıcı olanlar, işte bu sonuncular olurlar. 1942’de, “Yugoslavya Ulusal Kurtuluş Antifaşist Konseyi”ni toparlar ve o da, bir Yugoslav Federasyonunu ilke olarak kabul eder. Mihailoviç’in güçleri ise, 1943’te, Almanların Partizanlara karşı giriştiği temizleme harekâtına açıkça katılır; öyle olunca Müttefikler de ellerini çeker ve Tito’ya yardımcı olurlar; en sağlam iktidar onunkidir. Ulusal Kurtuluş Konseyi, 1943’te, Monarşi sorununu ülkenin kurtuluşundan sonra halkın çözeceğine karar verir.</span></p>

  <p class="calibre_5"><span class="bold"><span class="calibre_1">İşgale uğramış Yunanistan</span></span> <span class="calibre_1">da, içinden çıkılmaz uyuşmazlıklara sahnedir; birbirine rakip yığınla güç birbirinin karşısındadır ve kimi zaman kendi içlerinde de bölünmüş haldedirler.</span></p>

  <p class="calibre_5"><span class="bold"><span class="calibre_1">İtalya’da</span></span> <span class="calibre_1">faşist rejim, savaşı hazırlayıp sürdürmede olanca itibarını yitirmiştir ve kendi içinde entrikalara düşmüştür. İktisadî bakımdan ülke felaket içindedir. 1943 ilkbaharında grevler patlar ve “ekmek, barış, özgürlük” isterler. 1942’den başlayarak, gizli partiler, başta da komünistler, sosyalistler ve Hıristiyan demokratlar arasında bir bağlaşıklık kurulur; amaç Mussolini’yi devirip barışı sağlamaktır. Saray ve Kral ailesi de onlarla birliktir. Öte yandan, faşist hoşnutsuzlar arasından kimileri, Mussolini’nin olmadığı bir “liberal faşizm” düşlerler. 1943’te Mussolini tutuklanır ve yerine Mareşal Badoglio geçer ve bir ateşkes aranışı içine girer. Hitler’in kurtardığı Mussolini “İtalya Sosyal Cumhuriyeti” adını alacak -yine faşist- bir hükümet kurarsa da, hiçbir bağımsızlığı yoktur. İtalya’da direniş hareketi, işte böyle bir ortamda, ve ona eklenecek daha başka güç koşullarda ama etkili olarak gelişir: Mussolini’nin düşüşü ile ateşkes arasında geçen kısa süre içinde, Müttefikler’in beceriksizlikleri ve anlayışsızlıkları yüzünden, Almanlar fırsattan yararlanıp Roma’yı işgal etmiş ve bütün ülkeye egemen olmuşlardır. Ancak bütün bir ulus da adalet ve özgürlük yolunda yurtsever bir seferberliğin içindedir: “İkinci Uyanış”tan söz edilir; ne var ki, birincisi özünde kentsel ve burjuva bir nitelik taşıdığı halde, bu ikincisine işçi sınıfı ve köylülüğün bir bölümü de katılmaktadır.</span></p>

  <p class="calibre_5"><span class="bold"><span class="calibre_1">Almanya’da</span></span> <span class="calibre_1">da mevcut rejime karşı bir direniş palazlanır. Ne var ki, rejim bütün muhalefet ocaklarını söndürdüğünden, önde gelen muhalifleri yok ettiğinden, davranışlar bireysel ya da çevreden soyutlanmış küçük grupların eseridir. Ancak, savaş uzayıp yükü daha da ağır olarak toplumun sırtına binince, Anglosaksonların hava saldırıları çoğalıp da yenilgi ufukta gözükünce, halk da rejimden kopar. Ne var ki, yanı yöresi kıskıvrak kuşatıldığından ve hoşnutsuzluğunu dile getirecek örgüt ve organlar bulunmadığından, ordu içinden gelecek bir harekete bel bağlanır. Naziliğe karşı çok sayıda general vardır; kimi yüksek görevlilerle temas kurulur; Kilise çevrelerinden de katılmalar olur ve kuşkusuz bazı sosyal demokrat şefler ve -yeraltına inmiş- Komünist Parti’yle de ilişki sağlanmıştır: 1944 yazında, bir ortak program ve Hitler’in ortadan kaldırılmasının arkasından iktidara gelecek bir hükümetin içeriği üzerinde anlaşmaya varılır. Ancak, işlerin ne kadar kötüye gittiğini görseler de, orduyu asıl ellerinde tutan generalleri inandırmak mümkün olmaz. Albay von Stauffenberg’in, Hitler’i öldürmek üzere -20 Temmuz’daki- girişimi bu koşullarda olur. Başarısızlığa uğrayınca da, tepkisi korkunç olur: 7.000 kişi tutuklanır ve aralarında 5.OOO’i ya hemen kurşuna dizilir ya da ölünceye kadar işkenceye tabi tutulur.</span></p>

  <p class="calibre_5"><span class="calibre_1">Rejimin bastırması, Almanya içinde ve dışında, olanca vahşiliğiyle sürecektir.</span></p>

  <p class="calibre_"><span class="calibre_1">YENİ JAPON DÜZENİ</span></p>

  <p class="calibre_5"><span class="calibre_1">XIX. yüzyılın sonlarında başlamış ve 1929 büyük iktisadi bunalımın ertesinde de hızlanmış olan Japon yayılışı, Almanya’da olduğu gibi, ırk üstünlüğünden ve iktisadi ve sosyal düzen düşüncelerinden esinlenir; onun hedefi de, Asya kıtasının doğu bölümü ile, “Güney denizleri”ndeki takım adaları üzerinde</span> <span class="bold"><span class="calibre_1">hegemonya</span></span> <span class="calibre_1">kurmaktır.</span></p>

  <p class="calibre_5"><span class="calibre_1">Nasıl?</span></p>

  <p class="calibre_7"><span class="italic"><span class="calibre_1">Büyük Doğu Asya</span></span></p>

  <p class="calibre_5"><span class="calibre_1">Almanların Avrupa’da kazandığı zaferlerden yüreklenen Japon askeri çevreleri, donanmaya ve imparatora, kendi fetih kararını sonunda dayatır; “Büyük Doğu Asya’nın ortaklaşa gönenç alanı”nın ne anlama geldiği, 1940 Temmuz’undan beri belirginleşmişti: Japonya, sömürgeci güçleri, yani İngiltere, Fransa, Birleşik Devletler’le, Hollanda’yı Uzakdoğu’dan kovacak ve Batılı “materyalist” etkileri tasfiye edecekti; kurtarılmış halklar ise, kendi yönetimi altında siyasal ve iktisadi politikalara göre gelişeceklerdi. Bir “Yeni Düzen” kurulacak ve içine, Çin’i, Çinhindi’ni, Tayland’ı, Malezya’yı, Hollanda Hint adalarını ve doğallıkla Mançukuo gibi Japonya’ya bağımlı ülkeleri alacaktı. 8 Aralık 1941 günü, Pearl Harbour’daki Amerikan donanmasına saldırı ve Filipinlerdeki havacılık tesislerinin yerle bir edilmesi, birkaç hafta içinde göz alıcı fetihlerin kapısını açar: Filipin’ler, İngiliz Borneo’su, Malezya, Hong-Kong, Wake, Guam, Güneydoğu Asya adaları ele geçirilir; Çinhindi, daha önceden işgal edilmiştir, Tayland Japonya’ya bağlanır ve Çin’in çevreden bütünüyle soyutlanmasına yol açacak olan Birmanya’nın istilası için ortaklaşa birlikler yollanır. Müttefiklerin kayıpları korkunçtur: Yok edilmiş ya da hasara uğramış savaş gemileri bir yana, kaybedilen 200.000 ton ticaret gemisi, 300.000 esir ya da ölü, bütün bunlar Beyazlar’ın saygınlığına, 450 milyon nüfuslu ve pek önemli hammaddeler bakımından zengin bir imparatorluğun şöhretine -telafisi imkânsız- bir darbedir; öyle olduğu için de, sömürge halklar arasında işitilmemiş bir coşkuya yol açar. Söz konusu fetihlerdeki hızlılık ve kolaylık, Japon kurmayını, kendi “savunma çevresi”ni Midway’e, Salomon adalarına ve mümkünse Yeni-Kaledonya’ya, Samoa ve Fiji adalarına ve Kuzeyde Aleutien’lere kadar genişletmeyi denemeye götürür; amacı da, bir yandan Alaska’yı, öte yandan da Avustralya ile Yeni-Zelanda’yı yansızlaştırmaktır. Bütün bu girişimlerin bir bölümüyle başarısızlığa uğramasına ve 1942 yazında Japon ilerleyişinin durdurulmasına karşın, Mançurya’dan Yeni-Gine’ye kadar yayılan Büyük Doğu Asya, kurulacak “Yeni Düzen” için uçsuz bucaksız bir alandır.</span></p>

  <p class="calibre_7"><span class="italic"><span class="calibre_1">Fethedilen halkların yönetimleri ve direnişler</span></span></p>

  <p class="calibre_5"><span class="calibre_1">Japonya’nın misyonu, her şeyden önce</span> <span class="bold"><span class="calibre_1">kültürel olarak</span></span> <span class="calibre_1">kendini belli eder; geleneksel sosyal ve dinsel etkiler korunmalı ve yabancı etkiler safdışı edilmelidir. Japon, her yerde, Asya toplumunun otoriter ideallerini, yani ailenin başının üstünlüğünü, kan dayanışmasını, grup sorumluluğu düşüncesini, kadının bağımlılığı anlayışını güçlendirmeye çalışır. Çin’de ve Mançukuo’da, Konfüçyüsçülüğü diriltmeyi dener ve Siam’la Birmanya’da Budizmi destekler, Japon Budist cemaatlarıyla bağların güçlenmesine gayret eder. Malezya’da ve Endonezya’da İslam’a, Filipinler’de -Batı kökenli de olsa bir otorite dini olan- Katolikliğe aynı saygıyı gösterir; Vatikan’la dostça ilişkilere çalışır ve Batı-karşıtı propagandayı, Roma ile İspanya’nın mirasından çok Amerikan etkilerine karşı yönlendirir. Fethedilmiş halklar, fikri ve manevi ideallerini Japonya’dan almalı, Japonca herkesin ikinci dili olmalı, Japon ulusal bayramları -İmparatorun doğum yıldönümü ile İmparatorluğun kuruluş günleri- her yanda ulusal bayram olarak kutlanmalı, Japonların Filipinliler, Malezyalılar ve Siamlılarla ırksal yakınlık içinde olduklarının altı çizilmelidir.</span></p>

  <p class="calibre_5"><span class="calibre_1">Aslında, Büyük Doğu Asya’nın</span> <span class="bold"><span class="calibre_1">siyasal yapısı</span></span> <span class="calibre_1">basittir: Japon, şef durumundadır ve sıkı bir siyasal bağımlılık içindeki uydular ortak gönenç alanının kurulmasına yardımcı olmalıdır. Ele geçirilen ülkeler, üç kategoriye ayrılacaktır: Birinci kategoride, Japonya’nın deniz ve askerî üstünlüğünü sürdürmek amacıyla stratejik yönden önemli olduğu için ona katılacak olanlar, yani Hong-Kong, Singapur, Borneo, Yeni Gine, Timor vardır; Japon’un doğrudan yönetiminde olsa da sınırlı bir özerklik kazanma olasılığına sahip ülkeler, yani Malezya’daki devletler, Endonezya federasyonu ikinci kategoridedir; son bir kategoride de, bağlaşık ülkeler, yani Mançukuo, Filipinler, Çin, Çinhindi, Siam, Birmanya yer almaktadır ve bunlar, stratejik noktalarda Japon garnizonlarını kabul edecekler ve askerî bağlaşıklık antlaşmaları imzalayacaklardır.</span></p>

  <p class="calibre_5"><span class="calibre_1">Ekonomik bakımdan, Japon, plantasyon sistemi ile sanayi kurma yasağı üzerine kurulu sömürge ekonomisine karşı çıkar;</span> <span class="bold"><span class="calibre_1">ortaklaşa gönenç</span></span> <span class="calibre_1">ile</span> <span class="bold"><span class="calibre_1">iktisadî bağımsızlığı</span></span> <span class="calibre_1">vaadeder: Büyük Doğu Asya alanına giren her sektör, elindeki olanaklarla en iyi üretebileceği şeyi üretecek ve yapamayacağını da başkalarından alacaktır. Amaç, gerçekte şudur: İşgal edilmiş ülkeleri, ihtiyaç duydukları hammaddeleri alacak ve aldığı yerlere de kendi mamullerini satacak biçimde örgütlemek! Görünüşe bakılırsa, uzun vadeli bir iktisadi plan düşünülmüştür: Japonya, Mançukuo, Kore ve -belli bir ölçüde- Kuzey Çin, çelik ve demir, kimyasal maddeler üretiminde, makine sanayisinde büyük merkezler olacaklar; Güneydoğu Asya, hammadde sağlayacak, dokuma ve kauçuk üretecek, hafif maden sanayilerine sahip olacaktır. Ne var ki, Japon’un ihtiyaçları başkalarınınkine ağır basar durumdadır ve bütün ekonomik örgütleniş, Japonlara, onların ticaret firmaları ile deniz taşıma kumpanyalarına göre ayarlanmıştır; söz konusu firma ve kumpanyalar ise, bütün blok ülkelerinin çoğu mali ve ticari etkinliklerini denetler haldedir ve Büyük Doğu Asya’nın iktisadî planlamasını yönlendirenler de onlardır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Uygulamada, çatışmalar sürdüğü sürece, ekonomi, silahlı güçlerin ihtiyaçlarına tabi oldu ve harekâtın olumsuz gelişmesinin etkisinde kaldı. Her yanda, aynı olaylar tekrarlandı: 1943’ten başlayarak, ticaret alışverişi, hava ve denizaltı saldırılarının Japon donanmasına verdikleri korkunç kayıplar nedeniyle felce uğradı; işgal güçlerinin artan ihtiyaçları, Japonlardan kaynaklanan enflasyon, Avrupa ya da Amerika’dan gelen mamul maddelerdeki genel kıtlık, kentlerde ve dışardan almaya alışkın ülkelerde yiyecek sıkıntısı, tedirginliklere, yoksunluklara, ekonominin genel çözülüşüne, giderek halkların hoşnutsuzluğuna yol açtı.</span></span>
  </blockquote>

  <blockquote class="calibre_8">
    <span class="italic"><span class="calibre_1">Yeni Japon Düzeni, Almanlarınki gibi ve aynı nedenlerle, aynı güçlüklerle karşılaştı her yanda ve hemen hemen tam bir başarısızlığa uğradı. Çinliler bir yana, halklar önce hoş karşılasalar da, başları duvara çabuk çarptı: Savaşın, işgalin, iktisadî güçlüklerin ve yoklukların etkileri, özellikle de Japon askerlerinin sivil halka karşı sert ve küstahça davranışları tuz-biber ekti her şeye. Bağımsızlık vaatlerinin ertelenmesi, ulusal çıkarlarının Japonlarınki ile bir tutulmasını ve sıradan uydu olup çıkmalarını hep reddetmiş olan milliyetçileri hayal kırıklığına uğrattı ve istilacıların yenilgisi için çalışmaya başladılar; milliyetçiler Endonezya’da, Siam’da, Birmanya’da, Çinhindi’nde, Japonları Hollandalılara, İngilizlere, Fransızlara karşı kullandılar ve arkasından da dönüp Japonlara karşı çıktılar.</span></span>
  </blockquote>

  <p class="calibre_7"><span class="italic"><span class="calibre_1">Çinhindi</span></span></p>

  <p class="calibre_5"><span class="calibre_1">Çinhindi’nde durum</span> <span class="bold"><span class="calibre_1">çelişkili</span></span> <span class="calibre_1">oldu: Batı emperyalizmi ve sömürgeciliğine karşı yoğun bir propaganda yürüten Japonya, yeterli teknik kadrolara sahip olmadığından ülkenin yönetimini Fransızlara bıraktı; düzeni sadece onlar sürdürebilir ve üretimi de onlar geliştirebilirlerdi. 1940 Ağustos’unda, Vichy hükümeti, Japonya’nın Uzakdoğu’daki siyasal ve iktisadî üstünlüğünü tanıyor ve ona, Çinhindi’nde ekonomik ayrıcalıklar, hava ve deniz üsleri veriyordu; Japon hükümeti de, bunun karşılığında, Fransız egemenliğine saygılı olacağını vaadediyordu. Ne var ki, istekleri gitgide daha ağır basar oldu: Maden ürünlerine el koyma, Çinhindi parasının Japon yenine bağlanması, Fransız ve Japon işletmeleri arasında eşitlik, vb., bu istekler arasındadır ve kimi yerli antikomünist milliyetçileri yüreklendirerek Fransızların safdışı edilmelerine çalışır. Öte yandan, Japon birliklerinin varlığı, yenenlerin gururuyla Beyazlar’ı aşağılamaları ve kendilerini Annam’ın bağımsızlığının şampiyonları olarak göstermeleri, Fransızların saygınlığını alabildiğine zayıflatır. 9 Mart 1945’te de, Japonlar Fransız yönetimini devirir, Fransızları tutuklar ve bir “Tonkin Ulusal Federasyonu” kurarlar; Annam imparatoru Bao-Dai, 1884 tarihli koruma antlaşmasına son vererek, ülkenin tam bağımsızlığını ilan eder ve Japonya’ya işbirliği vaadinde bulunur; ne var ki, Viet-Minh’te toplaşan Partizanlar, Japonlar önünde eğilmeyi reddederek onlara karşı mücadelelerini yoğunlaştırırlar; Japonların teslim oluşlarının arkasından da,</span> <span class="bold"><span class="calibre_1">Viet-Nam’ın bağımsızlığı</span></span><span class="calibre_1">nı ilan ederler.</span></p>

  <p class="calibre_5"><span class="calibre_1">Böylece, Japon askeri çevrelerinin düşündükleri Uzakdoğu’yu ele geçirme planı boşa çıkar ve Büyük Doğu Asya fikri Müttefiklerin, zaferiyle suya gömülür; bununla beraber, Japonların onca yardım ettikleri milliyetçi hareketlerin başarıya ulaşmasıyla, Avrupa’nın sömürge imparatorlukları yıkılır. Bu açıdan bakıldığında denilebilir ki, Japonya boş yere savaşmış değildir.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_21"></div>
</body>
</html>
