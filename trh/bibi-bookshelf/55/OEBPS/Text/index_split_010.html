<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 6</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <blockquote class="calibre_9">
    <span class="italic"><span class="bold"><span class="calibre_1">BÖLÜM V</span></span></span><br class="calibre2" />
    <span class="italic"><span class="bold"><span class="calibre_1">BÜYÜK BUNALIM VE SONUÇLARI: (II)</span></span></span><br class="calibre2" />
    <span class="italic"><span class="bold"><span class="calibre_1">SOSYAL VE FİKRİ SONUÇLAR</span></span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">1929 bunalımının, nüfus hareketleri, toplumun yapısı işçi hareketleri ve fikri yaşam üzerinde önemli etkileri vardır. Birincisinden başlayalım.</span></p>

  <p class="calibre_"><span class="calibre_1">BUNALIM VE NÜFUS HAREKETLERİ</span></p>

  <p class="calibre_5"><span class="calibre_1">Bunalımın önemi ve süresi, işsizliğin yaygınlığı ve yaşam koşullarının güçleşmesi, doğum oranlarını etkiler; doğumlar azalırken ölüm oranı artar; evlenmeler hızını kaybeder. Bütün bunlardan en çok etkilenen de işçi sınıfıdır. Doğum oranlarında hissedilir düşüş, sanayi ülkeleri kadar tarım ülkeleri için de bir olgudur. Bir tek istisnası vardır söylediğimizin: Brezilya’da çoğalmanın gözalıcı boyutları aynı kalır.</span></p>

  <p class="calibre_5"><span class="calibre_1">Öyle olunca</span> <span class="bold"><span class="calibre_1">doğumları artırma çabası</span></span> <span class="calibre_1">sarar ortalığı. Aslında, liberal ülkelerde işsizlik, nüfusta “aşırı çoğalma”ya bağlandığından, doğumları sınırlama, dertlere karşı en iyi çare diye görülür; o yüzden de, Lambert Anglikan Kilisesinin topladığı bir konferans, 1930’da “doğum denetimi”ne boyun eğer. Ama öte yandan, doğumda azalmanın, askerî güçleri üzerinde yapacağı olumsuz etkilerden kaygılanan totaliter yönetimler, azalma eğilimini tersine çevirip doğum oranını artırmak için büyük bir çabaya girişirler. Mussolini, 1927’den başlayarak, “doğumlar savaşı”nı açar: Nüfusun çoğalmasını İtalya’nın büyüklüğünün bir koşulu olarak gösterir ve kalabalık aileleri yüreklendirmeye dönük çeşitli önlemler alır: Vergi indirimi, evlilik ve aile yardımı, iş ve konut bulmada kolaylık, onurlandırmalar, ilk akla gelenlerdir. Böylece, nüfus 1930’da 41.200.000 iken, 1941’de 44.500.000’e çıkar; artış, geri ve sefalet içindeki Güney İtalya’da, sanayici Kuzey İtalya ve kentlerde olduğundan çok daha fazladır.</span></p>

  <p class="calibre_5"><span class="calibre_1">Almanya’da, naziler iktidara gelir gelmez, “gençliksiz bir halk”taki doğum azlığını bir “ulusal intihar” olarak görüp benzeri önlemlere başvururlar. Orada da nüfus artmaya başlar: Doğum oranı, 1933’te binde 147 iken, 1939’da binde 204’e çıkar; 1933’te 971.000 doğuma karşı 1939’da 1.407.000 doğum sayılır.</span></p>

  <p class="calibre_5"><span class="calibre_1">Öte yandan,</span> <span class="bold"><span class="calibre_1">kentlerde yoğunlaşma</span></span> <span class="calibre_1">hareketi sürer, ama</span> <span class="bold"><span class="calibre_1">yavaşlama eğilimi</span></span> <span class="calibre_1">içindedir. İç göçlerde değişmeler vardır. Bununla beraber, kırsal nüfusun kentlere doğru göçü, onu engelleme ya da yavaşlatma yolunda önlemler ne olursa olsun, sürer. Bu önlemler, özellikle Nazi. Almanya’sı ile Faşist İtalya’ya özgüdürler. Kentlerdeki nüfus artışı, belirttiğimiz çerçeve içinde de olsa, Avrupa ile sınırlı değildir: Brezilya’da, Hindistan’da, Japonya’da görülen de budur.</span></p>

  <p class="calibre_5"><span class="calibre_1">Ancak, bunalımın sonuçları içinde belki en vahim olanı,</span> <span class="bold"><span class="calibre_1">dışarıya göçün durması</span></span><span class="calibre_1">dır; daha önceki dönemde hayli yavaşlamış olan hareket, kesinleşir. 1929 ile 1939 arasında, dışarıya göç birkaç yüzbine düşer; dahası, kimi ülkelerde, dışarıya çıkışlar girişleri aşar: Birleşik Devletler’de olan budur. Kanada’dan başlayarak birçok ülkede (Arjantin, Uruguay, Brezilya) liberal yasalar ters yüz edilir. Yekûn olarak, 1935’ten 1939’a değin, bütün Avrupa için yıllık çıkış ortalaması 50.000 kişiden azdır; 1918’in 1.527.000’ine karşılık, 1938’de 110.000’e iner rakam. Sadece Filistin’dir ki, Almanya’da kıyıma uğrayan Yahudilere sürekli ve kitlesel olarak açılır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Filistin, 1930-1934 yıllarında 91.000, 1935’te 61.000 göçmen kabul eder; 1940’ta ülke nüfusu 475.000’dir, oysa 1930’da bu sayı 167.000 idi ve ülkenin alabileceği azami rakam olarak bakılıyordu buna. Aslında, bunalımın en acılı sonuçlarından biri, Nazi Almanyalından kovulan Yahudilerin öyküsüdür. 1933’te Almanya’da 500.000 Yahudi yaşıyordu ki, bunun 100.000’i doğu kökenli idi. Çıkarılan yığınla yasa, 1933 ilkbaharından başlayarak yaşamı zindan eder onlara ve konusu oldukları adım başı şiddet, bu insanları ülkeden kaçmaya zorlar; mallarının tasfiyesi binbir güçlükle çevrilidir ve kendilerine bırakılan yüzde 10’u bile bulamaz. 1933’ten 1939’a değin, 226.000 dolayında insan Almanya’yı terkeder; Aryen olmayanlarla siyasal göçmenler de dahil, 400.000 dolayında sığınmacı ülkeyi bırakıp gider: Bunların çoğu Filistin’e (yüzde 27), Birleşik Devletler’e (yüzde 17), Güney Amerika’ya (yüzde 13) ve Fransa’ya sığınırlar.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Dışarıya göçün önüne dikilen bütün bu engellerden en çok etkilenen ülkeler de, doğaldır ki dışarıya göçmen yollayan ülkeler -başta Polonya ile İtalya- olur.</span></p>

  <p class="calibre_5"><span class="calibre_1">Böylece, Birinci Dünya Savaşı’ndan başlayarak ortaya çıkan ve bunalımla daha da ağırlaşan nüfus sorunlarının önemini gözardı etmemeli. Birleşik Devletler’in ve sonra başka ülkelerin uyguladığı dışarıdan göçü kısıtlama politikası, Avrupa’da gitgide çetinleşen bir durum yarattı; kimi ülkelerdeki içe kapanış, kimilerinde de vahşi bir korumacılığa gidiş, ürünlerin ve insanların dolaşmasını engelleyerek, duruma tuz-biber ekmiştir.</span></p>

  <p class="calibre_"><span class="calibre_1">TOPLUMUN YAPISI ÜZERİNDE ETKİLER</span></p>

  <p class="calibre_5"><span class="calibre_1">Bunalım, bütün ülkelerde, ulusal gelirin gerilemesi ve yeniden bölüşülmesine, giderek toplumun yapısında derin değişikliklere yol açtı; genel olarak, sosyal eşitsizlikleri ve sınıfsal zıtlıkları daha da ağırlaştırdı.</span></p>

  <p class="calibre_5"><span class="calibre_1">Önce yüksek sınıfla orta sınıftan söz etmeli.</span></p>

  <p class="calibre_5"><span class="calibre_1">Fiyatlarda düşüş, paranın satın alma gücünü artırırken, borçları, kazanılmış hakları, taşınmaz malları yeniden değerlendirir; böylece, rantiyelere, sabit gelirlilere, memurlara, gayrimenkul sahiplerine yarar. Her zamanki gelirlerini koruyanlar, fiyat düşüşlerinden ve tasarruftan yararlanırlar. Bunun sonucu olarak, en azından bunalımın başlarında,</span> <span class="bold"><span class="calibre_1">tasarruflarda</span></span> <span class="calibre_1">bir</span> <span class="bold"><span class="calibre_1">çoğalma</span></span> <span class="calibre_1">görülür; ne var ki, küçük ve orta tasarruf sahipleri ellerindekini çabucak tüketirler ve fiyatlar da yükseldiğinde ellerinde avuçlarında birşey kalmaz.</span></p>

  <p class="calibre_5"><span class="calibre_1">Önemli sermayelere sahip olanlara gelince, borsalarda hisse senetlerinin düşüşü, şirketlerin rezervlerinin azalışı, işletmelerin etkinliklerinde büzülme ya da kesinti yüzünden, onlar da hissedilir kayıplara uğrarlar, ne var ki geçicidir bu: Gerçekten 1933’ten başlayarak, bir ferahlama ve yığınla küçük işletmenin tasfiyeye uğraması, çoğu kez büyük firmaların işine yarar. Böylece, yüksek burjuvaziden çok daha fazla olarak,</span> <span class="bold"><span class="calibre_1">orta ve aşağı sınıflar</span></span><span class="calibre_1">, bunalımın sürekli olarak acısını tadarlar. Serbest meslek sahipleri -avukatlar, hekimler, gazeteciler- de, büyük bir güvensizlik içinde yaşarlar; yoksullaşmış bir müşteri çevresini tartışırlar aralarında ve yeni üyelerin sayısını azaltarak rekabeti sınırlandırmanın arkasına düşerler. Böylesi bir ortam, bütün bir küçük tacir, küçük esnaf, aydınlar çevresini, Orta ve Doğu Avrupa’da gelişen Yahudi aleyhtarı propagandaya daha da kulak kabartır hale getirir.</span></p>

  <p class="calibre_5"><span class="calibre_1">Ya tarımla uğraşanlarla işçilerin durumu?</span></p>

  <p class="calibre_5"><span class="bold"><span class="calibre_1">Tarımla uğraşanlar</span></span><span class="calibre_1">, sanayi fiyatlarıyla tarım ürünleri fiyatları arasındaki aykırılığın en çok acısını çekenlerdir. Gümrük koruması olan yerlerde, geniş ölçüde güvence altındadırlar; ancak, temelde tarım ekonomisine dayanan ülkelerde, felakete uğrarlar; bunun sonucu olarak, giysi, petrol alımı kısıtlanır, alet-edevat satın alma durur; yoksul köylü, ancak iç pazarda satabileceğinden, yıkıma en çok uğrayandır, büyük toprak sahibi hiç olmazsa bir dışsatım priminden yararlanır.</span></p>

  <p class="calibre_5"><span class="bold"><span class="calibre_1">İşçi sınıfı</span></span><span class="calibre_1">na gelince, yalnız bedensel yoksunluklara değil aşağılanmaya mahkûm olmuş, sosyal saygınlığını yitirmiştir. Bunalım, kendisini maddi olarak, daha da fazla politik olarak çarpmıştır; çalışanları işsizlerin karşısına çıkararak birliğini bozmuş ve proletaryanın yeni bir alt sınıfını, işsizleri yaratarak, işçi sınıfının bağrında eşitlik doğrultusunda -o yüzyıllık- evrimi kesintiye uğratmıştır. Bunalımla, pek de çabuk olarak, “emeğin bölüşülmesi sefaletin bölüşülmesine dönüşür”. Saymaca ücretlerin düşüşüyle karşılaşan, bölünmüş, şiddetle yüzyüze, işsizliğin, ezdiği işçi sınıfı, patronlara ödün dayatamaz haldedir artık; Almanya’da, İtalya’da ve Japonya’da zaten her türlü emekçi kuruluşu yok edilmiştir. Tam işsizlere gelince, İngiltere’de, sonra da Birleşik Devletler’de maddi yardımdan yararlanırlar. Almanya’da, ilk önlemler, bayındırlık çalışmaları, zayıf bir ücret sağlar kendilerine; Fransa’da, sadece 1936’dan sonradır ki, durumları bir parça düzelir; ne var ki, hemen hemen başka heryerde durumları askıdadır ya da bütünüyle sefalet içindedirler. Dilencilik, fuhuş, karaborsa geçim araçları arasındadır, ne iş olursa yaparlar. Umutsuzluğa daha fazla direnemeyenler, çareyi canına kıymada bulurlar: Macaristan’da, 1933’te intihar eden işçilerin sayısı, 1929’dakinin üç katıdır (240’a karşı 750!)</span></p>

  <p class="calibre_5"><span class="calibre_1">Peki bu koşullarda, sefaletin şiddete dönüştüğü bir dönemde, nasıl yaşayabilirdi bu insanlar?</span></p>

  <p class="calibre_5"><span class="calibre_1">Sorun budur.</span></p>

  <p class="calibre_"><span class="calibre_1">İŞÇİ HAREKETİ VE PARTİLERİ</span></p>

  <p class="calibre_5"><span class="calibre_1">Bunalım, başkaldırı duygularını ve sınıfsal zıtlıkları bileyledi; işçi örgütleri üzerinde etkisi ise, değişken oldu.</span></p>

  <p class="calibre_7"><span class="italic"><span class="calibre_1">Bunalım boyunca sendikalar</span></span></p>

  <p class="calibre_5"><span class="calibre_1">Önce, sendikaların üye sayısı ile etkinliğinde bir azalış görülür; arkasından da, bir diktatörlüğe boyun eğmemiş ülkelerde, bu kuruluşlar, yoğunluğu gitgide artan bir gelişme gösterirler. Bunalımın acısını en çok çeken ülkelerdedir ki, sendikalar en büyük kayıplara uğrarlar.</span></p>

  <p class="calibre_5"><span class="calibre_1">Almanya’da çöküş birden ve şiddetli olur; böylece, orada işçi, örgütlerini, yeni rejim yıkmadan önce bunalım çökertir. Avusturya’da da, bunalımın şiddeti, 1929 ile 1932 arasında, sendikalıların sayısını yüzde 30’a yakın azaltır. Büyük Britanya’da, bu süre içinde, sendikalar, üyelerinin yüzde 16,3’ünü kaybederler; Kanada’da, Hindistan, Avustralya, Yeni Zelanda’da da olan budur.</span></p>

  <p class="calibre_5"><span class="calibre_1">Tersine, işsizliğin belli bir sınırı aşmadığı ülkelerde (İsviçre, Çekoslovakya, Macaristan), ya da sendikaların belli bir nüfuzu koruduğu ve hükümetlerle işsizler arasında aracı rolü oynayabildikleri ülkelerde (İskandinav ülkeleri, Belçika, Hollanda), sendikaların üye sayıları artar. Son olarak Fransa’da, sendikalar ilerlerler; ne var ki, bunu sağlayan da, esas olarak, memur ve müstahdemleri, yani işsizliğin yakalarına pek yapışmadığı meslekleri çatıları altında toplayan sendikalardır.</span></p>

  <p class="calibre_5"><span class="calibre_1">İtalya’da olduğu gibi Almanya’da, sendikalarından yoksun kılınmış, Emek Cephesi’nin ve korporasyonların duvarları arasına tıkılmış, duygu ve düşüncelerini dile getirmek için her türlü araç elinden alınmış olan işçi sınıfı, hareketsizliğe mahkûmdur, kendisine dayatılmış yazgıyı yaşamak zorundadır. Bunun gibi İspanya’da da, büyük bir atılımın arkasından, biri sosyalist, öteki anarko-sendikalist iki büyük emek kuruluşunu Frankocular ezer; Cumhuriyet yönetiminin tarım reformu tasarısı ile sosyal reformları bütünüyle yokedilir.</span></p>

  <p class="calibre_5"><span class="calibre_1">Birleşik Devletler’de, 1933’ün başlarında sendikalıların sayısı hayli düşmüşken,</span> <span class="italic"><span class="calibre_1">New Deal</span></span> <span class="calibre_1">politikası, işçi sınıfına kesin bir ilerlemenin kapılarını açar. İşçiler, istedikleri sendikalarda toplaşmak özgürlüğüne kavuşurlar; daha çok seçtikleri,</span> <span class="italic"><span class="calibre_1">American Federation of Labour</span></span><span class="calibre_1">’un sendikalarıdır ve federasyonun üye sayısı, 7.500.000’i bulur. Grevler çoğalır gitgide. 1937’de Roosewelt’in Yüksek Mahkeme’ye karşı zaferi, emekçileri cesaretlendirir. Grevler, bir şiddet ve yakıp yıkma atmosferine bürünür; karşı saldırılar da işin içine girince, sendikal hareket bölünür. Ne var ki, hareketi durdurmaz bu; 1939’da, belli başlı iki merkez örgütün 8 milyondan fazla sendikalı üyesi vardır.</span></p>

  <p class="calibre_5"><span class="calibre_1">Fransa’da, 1936 yılının, başlarında, tehlike karşısında, iki büyük işçi kuruluşu birbirlerine yaklaşırlar ve sonunda, sendikacılık organik birliğini sağlar. Halk Cephesi’nin zaferi ise, emekçilerin yüreklerinde sonsuz bir umutlanışı yeşertir; çünkü, sosyalist doğrultuda bir hükümet iktidara geçmiştir ve böylece yapısal reformların saati çalmıştır. Bir on yıllık hoşnutsuzluğun yerini, arka arkaya grevlerle dile getirilen bir patlayış alır. Bütün Fransa’ya yayılan harekete koşut olarak, iki büyük kuruluş -C.G.T. İle C.F.T.C.- için farklı ölçülerde de olsa, sendikalıların sayısında da korkunç bir yükseliş olur.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Ne var ki, panikten sıyrılan patron sınıfının hareketlenişi karşısında yeniden başlayan grevler, işçilerin elde ettikleri yararları artan yaşam pahalılığının kemirmesi, iktisadî durgunluğun sürmesi ve işsizliği yenmede başarısızlık, sendikalı sayısında bir gerilemeye yol açar; nesnel hedeflere, bir kez vardıktan sonra yığınla emekçi geri çekilir ve binbir zahmetle kurulan birlik kopar. İspanya içsavaşı ile Hitler rejimi ve Sovyetler Birliği karşısında takınılması gereken tavır da sendikaları birbirine düşürür. Başta haftalık 40 saatlik çalışma süresi olmak üzere, işçilerin kazandıkları bütün mevzilere 1938’de göz dikilince, protesto grevi patlar ama başarısızlığa uğrar. İşçi hareketinin bağrında militanlar aralarındaki Çatışmayı sürdürürler. Savaşın eşiğinde, C.G.T.’nin üye sayısı 1936’daki rakama inmiştir; kuruluş, 1939 Eylül’ünden başlayarak, Komünist Parti’nin üyelerini ihraç eder, onlar da gizli mücadele yolunu seçerler.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Özetle, bu on yıl boyunca işçi hareketinin görünüşü pek değişmiştir. 1929’da, özgür sendikacılığı sadece İtalya reddederken, o tarihten başlayarak, Almanya, Portekiz, Franco İspanya’sı, Japonya onu taklit ederler. Diktatörlüklerle yönetilen devletlerin karşısında, merkezini Berlin’den Paris’e aktarmış bulunan Uluslararası Sendika Federasyonu’nun üyeleri, artık Batı Avrupa ile Kuzey Amerika kökenlidir.</span></p>

  <p class="calibre_5"><span class="calibre_1">İşçi hareketinde bir başka önemli gelişmeyi anlatalım.</span></p>

  <p class="calibre_7"><span class="italic"><span class="calibre_1">Antikapitalizm, sosyalizm ve komünizmin yayılışı</span></span></p>

  <p class="calibre_5"><span class="calibre_1">Bunalımın şiddeti, yol açtığı dengesizlik, sanayide aşırı üretimle milyonlarca işsiz ve ailesini doyuramayacak denli düşük bir ücretle çalışan işçiler arasındaki zıtlık, tarımda aşırı üretimle milyonlarca aç insan arasındaki çelişme, yine milyonlarca çiftçinin sefalete duçar edilmiş olması, bütün bunlar,</span> <span class="bold"><span class="calibre_1">kapitalist rejimin meşruluğundan kuşkuya</span></span> <span class="calibre_1">götürür insanları. O güne değin düzene, dar bir çevreyle sınırlı ideolojik eleştiriler yöneltilmişti sadece; vaktiyle suçlamalar, meslekten iktisatçılar, devrimci kuramcılar ve militanlar arasında dönüp dolaşırken, şimdi en tutucu çevrelerden bile, esas olarak ahlaksal nedenlere de dayansa, eleştiriler yükselmektedir.</span></p>

  <p class="calibre_5"><span class="calibre_1">Herkesin ağzı açılmıştır...</span></p>

  <p class="calibre_5"><span class="calibre_1">Faşistlere gelince, her ülkede, kendi davalarına kazanmak için,</span> <span class="bold"><span class="calibre_1">kitlelerin ve orta sınıfların hıncını sömürür</span></span> <span class="calibre_1">dururlar. Mussolini, Hitler, Franco hepsi kapitalizme karşı esip savururlar: Mussolini, oturur kalkar, “liberal kapitalizmin köhne düşünceleri” ile “yetersizliklerini” mahkûm eder; Hitler,</span> <span class="italic"><span class="calibre_1">Kavgam</span></span> <span class="calibre_1">adlı kitabında, emekten gelmeyen gelirlere son vereceğini, madenleri, elektriği, taşımaları, ağır maden sanayisini, bankaları sosyalleştireceğini, büyük mağazaları millileştireceğini, işlemeyeceklerini bildikleri halde toprak satın alanlara yasak getireceğini söyler; İspanyol Falanj Partisi durup durup tekrarlar: “Kapitalizmi reddediyoruz”, “Bir azınlık olanca lüks içinde yaşarken, büyük yığınların sefalet içinde ömür sürmesine hoşgörüyle bakılamaz”. Kuşkusuz, onların bütün söyledikleri ve vaatleri etkisiz kalır. Çünkü, büyük sermayenin iktidara taşıdığı bu insanlar, o sermayeyle bağlarını -tam anlamıyla- koparıp atamazlardı; ama öyle de olsa, proleterleşme tehdidi altındaki orta sınıflarla işsizlerin isteklerine -antikapitalizme dayanan- demagojik ve bulanık bir programla yanıt vermek isterler; söz konusu antikapitalizm ise, esas olarak yabancıya ve Yahudilere dönüktür ve kimseyi rahatsız etmez.</span></p>

  <p class="calibre_5"><span class="calibre_1">Birleşik Devletler’de bile, kapitalizmin yolsuzlukları eleştirinin temalarından biridir.</span></p>

  <p class="calibre_5"><span class="calibre_1">Kapitalizmin suçlanması, doğal olarak</span> <span class="bold"><span class="calibre_1">sosyalist ve komünist düşüncelerin yayılması</span></span><span class="calibre_1">na kapıları açar. Bunalım, yığınla insanı şuna inandırmıştır: Üretimdeki dev çoğalışın gerektirdiği örgütleniş ve denetleme sorunları, toplumda kökten bir değişiklik olmazsa, çözülmez. Bütün bu dönem boyunca, sosyalist ve komünist düşüncelere genel bir merak vardır; halk sınıfları köktencileşirler; ve</span> <span class="italic"><span class="calibre_1">intelligentzia</span></span><span class="calibre_1">’nın bir bölümü, hem faşizmin yol açtığı dehşet, hem varolan sefalet ve iktisadî kaostan sorumlu kapitalizme karşı duydukları tepki sonucu, iktisadî liberalizme sırt çevirirler ve Marksizmden kaynaklanan öğreti ve partilere sempati duymaya başlarlar. Bütün ülkelerde, belli başlı kuramcıların, herkesten önce de Karl Marx, Engels, Lenin’in kitaplarının baskı ve çevirileri çoğalır durur.</span></p>

  <p class="calibre_5"><span class="calibre_1">Komintern’in 1935’teki 7. Kongre’sinin salık verdiği</span> <span class="bold"><span class="calibre_1">“Halk Cepheleri” uygulaması</span></span><span class="calibre_1">, Fransa’da, İspanya, Şili ve Meksika’da, işçi partilerinin ilerlemesine yol açar: 1940’ta Şili’de 20 (1930’da 4’tü), Brezilya’da 17, Küba’da 12, Kosta-Rika’da 6 milletvekili vardır parlamentoda; işçiler, aydınlar, kimi yerde askerler arasından seçilir gelirler.</span></p>

  <p class="calibre_5"><span class="calibre_1">Fransa’da, 1936 seçimleri, Sosyalist Parti’nin yaptığı atılımın bir kanıtıdır. Parlamenter rejimin iyiden iyiye oturduğu küçük ülkelerde, bunalım, sosyalizmi genel olarak güçlendirir: Danimarka’da, İsveç’te, Norveç’te olan budur; İsveç’te doğrudan doğruya iktidara gelmişse, Finlandiya’da en güçlü parti onunkidir. Bütün bu ülkelerde, sosyalist ya da işçi partilerinin üye sayısı 1929 ile 1939 yılları arasında artar; sadece, Büyük Britanya’da durağan kalır ve İsviçre’de geriler.</span></p>

  <p class="calibre_5"><span class="calibre_1">Komünit partilere gelince, Fransa’da ve Almanya’da</span> <span class="bold"><span class="calibre_1">dev ilerlemeler</span></span> <span class="calibre_1">kaydederler.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Fransa’da Komünist Parti, 1936 seçimlerinde, bir köşede kalmış durumdan sıyrılır ve Halk Cephesi’ne katılır; 1932’de 796.000 oy almışken, 1936’da 1.502.000 oy kazanır ve parlamentoda 60 sandalye elde ede r. Almanya’da bunalım, işçi yığınların fabrikada edilgin tavırlarıyla kitlelerin siyasal bakımdan köktencileşmesi arasında garip bir çelişki sergiler; öyle de olsa, 1930 ile 1932 arasında, Alman Sosyalist Partisi 1.388.000 oy yitirirken, Komünist Parti 1.384.000 oy kazanır ve üye sayısını da yüzde yüz artırır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Öte yandan, sosyalist partiler de değişmişlerdir.</span></p>

  <p class="calibre_7"><span class="italic"><span class="calibre_1">Sosyalizmdeki değişiklik</span></span></p>

  <p class="calibre_5"><span class="calibre_1">Genel olarak,</span> <span class="bold"><span class="calibre_1">reformizme doğru</span></span> <span class="calibre_1">evrilmiştir sosyalist partiler ve, devrimci formülleri kullandıklarında da, parlamenter demokrasinin oyununa ayak uydurmak için, Marksizmden gitgide daha fazla uzaklaşmışlardır; bu partiler, reformlara girişir, onları destekler ya da öğütler ve söz konusu reformlar da, F.D. Roosevelt’in</span> <span class="italic"><span class="calibre_1">New Deal</span></span><span class="calibre_1">’inde yapılanlardan pek az farklıdırlar aslında, yani kapitalizm çerçevesinde kalarak hemen alınması gerekli önlemlerdir. Bir bakıma, bu partiler içerdeki değişikliklerden etkilenmişlerdir, çünkü en etkin ve genç öğeler Komünit Parti’ye doğru yönelmişlerdir; öte yandan, küçük burjuva, memur ve müstahdem, bir de memurlaştırılmış işçilerin gelip saflarına girmeleriyle ortaya çıkan bir durumdur bu.</span></p>

  <p class="calibre_5"><span class="calibre_1">İtalya’da ve Almanya’da faşizmin attığı adımlar da, bu değişikliği belirginleştirir. Diktatörlüklerin kolayca yerleşmesi, bölünmüş işçi sınıfıyla sosyalizmin alabildiğine zayıflığını ortaya koymuştur; bir de, diktatörlüğe hasım durumundaki orta sınıflardan öğeleri yanlarına almadıkça bu faşizme karşı çıkamayacaklarını göstermiştir. Yığınla sosyalist, olan bitenden kapitalizmi sorumlu görse de, gerçekliğe bakıp şuna inanırlar: Kollektivizmin güncelliği yoktur; ne olursa olsun, şiddete dayanan toptan bir değişiklik bugün için imkânsızdır. Böylece, her şeyden önce iktisadî bunalıma son vermelidir; çünkü, sefalet umutsuzluğun artasıdır ve işçi sınıfının bir bölümünü komünizme iterken, ötekini de faşizme doğru sürükler. Buradan kalkarak, birçok sosyalist kuramcı, yeni sosyal gerçekliğe uydurabilmek amacıyla,</span> <span class="bold"><span class="calibre_1">Marksizmi gözden geçirme</span></span><span class="calibre_1">ye girişirler; onlar arasında Belçikalı Henri De Man,</span> <span class="italic"><span class="calibre_1">Marksizmin Ötesine</span></span> <span class="calibre_1">adlı eserinde (1927), Marksizmden pek uzak bir görüş ortaya kor, özellikle de tarihin materyalist anlayışını terkeder.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Ona göre, bütün bir işçi sınıfına has ortak yarar yoktur; çünkü, sosyalist işçi, “bir burjuva olma özleminden başka şeyi düşünmeyen iştahı kursağında kalmış bir kapitalist”tir. Pratik planda söz konusu olan, sadece asalak tekelci kapitalizmle mücadele etmek ve bu amaçla da, onun proleterleşme ile tehdit ettiği insanlara, yani bağımsızlıklarını hâlâ sürdüren tacir ve sanayicilere, zanaatçılara, çiftçilere, memurlara çağrıda bulunmaktır; böylece, ekonomideki kaosu daha da ağırlaştıracak her türlü karışıklıktan kaçınmalı, mülkiyetin her türlü sosyalizasyonundan vazgeçmeli, somut bir gerçeklik olan ulusal duyguya bir yer vermeli ve devletin herkes karşısındaki iktidarını güçlendirmeli. Tröstler karşısında bu genişliğine toplaşmayı gerçekleştirmek için, sadece emekçi bir görüşe gelip sıkışmamalı; proletaryanın ve orta sınıfların çıkarlarını uzlaştırmaya çalışmalı. Uygulamada birer tekel olup çıkmış temel sanayilerle bankalar millileştirilecektir sadece; tröstlerin gitgide tehdidi altındaki rekabetçi kesim ise, olsa olsa devlet denetimine tabi tutulacaktır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Henri De Man’ın, yabancı sosyalist partiler, özellikle Fransız Sosyalist Partisi üzerinde belli bir etkisi oldu. Partide bir fraksiyonun 1933’te yayımladığı</span> <span class="italic"><span class="calibre_1">Yeni Sosyalizm</span></span> <span class="calibre_1">adlı kitabın alt başlığında şunlar yazılıydı: “Düzen, otorite, ulus”. Fraksiyon, başını Leon Blum’ün çektiği “eskiler”in “hareketsizlik”i ile “yazgıcılık”ına karşı çıkıyor ve orta sınıfları temsil eden Radikal Parti’yi bir ulusal sosyalizme doğru çekmeye çalışıyordu. Partinin başındaki Leon Blum’e gelince, yine de bir reformcu program uyguladı. Radikallerle hükümetteki bağlaşıklığı, programında dile getirdiği yapısal reformlardan vazgeçmeye zorladı onu ve -Buğday Ofisi’ni kurmak, Fransız Merkez Bankası’nı millileştirmek gibi- sıradan reformlarla yetindi; ayrıca, partisinin pasifist kanadı ile radikaller, İspanya İç Savaşı’na müdahale etmeme zorunda bıraktı; son olarak, Münih anlaşmasına evet demenin “iğrenç rahatlığı”, partinin geleneksel ilkelerine bağlı insanlarla kopuşa götürdü onu.</span></p>

  <p class="calibre_5"><span class="calibre_1">Bu reformist gelişmenin nedenleri neydi?</span></p>

  <p class="calibre_5"><span class="calibre_1">Öteki liberal ülkelerde olduğu gibi Fransa’da da, sosyalist öğretiye uygun yapısal reformlar, ülkenin iktisadî ve siyasal örgütlenişinin baştan aşağıya yeni bir dökümünü, yani gerçek bir sosyal devrimi gerektiriyordu; çoğu parti üyeleri, özellikle de şefleri, bunalımı ve sefaleti ağırlaştırma, ülkeyi, tehdit edici diktatörlük rejimleri karşısında tehlikeli biçimde zayıf düşürme korkusuyla, birşey yapmaktan çekiniyorlardı. Öte yandan, parlamentoda çoğunlukta değildiler ve sağlarındaki partilerle -İngiltere ve Belçika’da Liberaller, Fransa’da Radikaller- bağlaşıklık zorunda kalma, ellerini ayaklarını bağlıyordu. Ayrıca, komünizme yolları açma korkusuyla, egemen sınıfın bürokraside, bankalarda, basın ve kilit sanayilerdeki temsilcileri panik yarattıklarında, sermayenin kaçışına yol açtıklarında, boyun eğdiler ve yeni sosyal yasaları uygulamayı reddettiler. Böylece, iktidara geçtikleri her yerde, sosyalist partiler çabucak kovuldular ya da hasımlarıyla biraraya gelme zorunda bırakıldılar. İngiltere’de, Fransa’da, Almanya’da ve Belçika’da olan budur. Bütün bu talihsiz deneyimler, komünist partileri güçlendirirken, sosyalist partileri zayıflatmış ve kendilerine bel bağlamış yığınla insanı düşkırıklığına uğratmıştır. Çeşitli sosyalist girişimlere -1922’den önce İtalya’da, Almanya ve Fransa’da- Ely Halevy’nin, 1929-1931’de İngiliz sosyalizmi üstüne dile getirdiği şu yargılamasını uygulayamaz mıyız: “Kâra dayanan sistemi değiştirmek için hiçbir şey yapmadığı gibi, kimi zaman bu imkânsız sistemin iyi işlemesi adına ne gerekiyorsa yaptı”?</span></p>

  <p class="calibre_"><span class="calibre_1">BUNALIMIN DÜŞÜNCELERE ETKİSİ</span></p>

  <p class="calibre_5"><span class="calibre_1">Bütün olarak bakıldığında, 1918’den başlayarak, fikir yaşamı ve sanatsal üretim karışık ve istikrarsız bir toplum görünümünü sergiler; bu görünümde, geleneksel ilkelerin yerlebir oluşu karşısında, heyecan ve lirizmden kaçış vardır, savaş ve ortaya çıkardığı sorunlar düşünülmek istenmez, ama düşüncelerdeki genel kaygı da apaçıktır. 1930 sonrasında ise, dünya çapında bunalımın, koptu kopacak bir kasırganın işaretlerinin etkisiyle hava değişir; bunalım, 1918’den beri kendini belli etmiş eğilimleri güçlendirdiği oranda, daha da hızlanır bu değişim; ve yine o değişim, uluslararası barışı güvencede tutan maddi ve demokratik bir ilerlemeye olan inanca yeni darbeler indirir.</span></p>

  <p class="calibre_5"><span class="calibre_1">Bu yeni havayı daha yakından kokladığımızda ne görürüz?</span></p>

  <p class="calibre_7"><span class="italic"><span class="calibre_1">Yeni atmosfer</span></span></p>

  <p class="calibre_5"><span class="calibre_1">1928’de, Romain Rolland Gandhi’ye şöyle yazıyordu: “Yaklaşan bir yanın yüzyılın korkunç yükünü sırtında taşıyacak olan dünya gençliğine, davranış kuralı olarak işine yaraması için anlaşılır bir vasiyetname bırakmamız önemli. Bu gençliğin üzerinde korkunç şeylerin birikip yığıldığını görüyorum. Bir yakıp yıkma çağının, geçmişteki bütün savaşların yanında çocuk oyuncağı olarak kalacağı bir dünya savaşları döneminin, ulusları yok edecek bir kimya savaşının hazırlanmakta olduğuna kuşkum yok artık”.</span></p>

  <p class="calibre_5"><span class="calibre_1">1931 Kasım’ında da</span> <span class="italic"><span class="calibre_1">Günce’</span></span><span class="calibre_1">sinde şunları söyler: “Bir on iki yıllık aranıştan, duraksamalardan sonra, çoğumuz şu noktada gelip buluşmak zorunda kaldık: Rusya sınırlarına kadar ve ona Amerika’yı da ekleyerek, en geniş anlamıyla bütün Batı’da varolan sosyal düzenin sürmesi imkânsızdır...”</span></p>

  <p class="calibre_5"><span class="calibre_1">Bu arada 1929 bunalımı patlak vermiştir. 1930’dan başlayarak, en aydınlık kafaları, en yücegönüllü insanları bunaltan temalar, proleter sınıfın sefaleti, savaş tehditleridir; bunlara, söz konusu sefalet ve tehditleri sanayi uygarlığına bağlamak isteyen fikirler eklenir, tekniğin istilasına, bilimin övünmesine ve bireyin ezilmesine karşı çıkarlar ve çağdaş uygarlığı baştan aşağıya suçlarlar. Aydın tabakanın sadece bir bölümü Marksizme yönelir ve sıradan reformlarla yetinmeyip, burjuva bireyciliği üstüne kurulu eski uygarlığı mahkûm ederler; esef etsin etmesin, hepsinde dünyanın sonuna tanıklık etmenin duygusu egemendir.</span></p>

  <p class="calibre_5"><span class="calibre_1">20’li yıllardakinin tersine, eserler gitgide “güdümlü”dür (angaje), yani bir “</span><span class="bold"><span class="calibre_1">davaya bağlı</span></span><span class="calibre_1">”dır, fikir sistemleri gitgide yaşamsal somut sorunların çözülmesine yönelmişlerdir; öyle katıksız, saf düşüncelerden örülü bir felsefe bulmak imkân dışıdır aralarında, çünkü dış dünya gerçekliği savsaklanır gibi değildir. Determinizmin bunalımından doğmuş, psikanalizle görecelik kavramının genişleyip bütün fikir alanlarına yayılışıyla derinleşmiş bilginin eleştirilmesinin yol açtığı bir tema,</span> <span class="bold"><span class="calibre_1">anlamsız dünya teması</span></span><span class="calibre_1">, -edebi, sanatsal, felsefi- değişik biçimlerde gitgide yayılır durumdadır şimdi. Bu kötümser atmosferde, insan, değerler yaratan özgür kişi olarak, kendisinin daha çok bilincine varır, nesnelere ve olaylara bir anlam verir; aynı zamanda alabildiğine zayıf oluşunun, tek başına kalma ve ölümle içiçe bulunuşunun, giderek bütün bir insan yaşamının anlam taşımadığının da bilincindedir. Yazarlar gibi ressamlar da (Kokoschka, Marc Chagall, Picasso...), çarpıcı tarihsel ve allegorik bileşimlerle,</span> <span class="bold"><span class="calibre_1">faşist ideolojiye karşı</span></span> <span class="calibre_1">mücadeleye katılırlar.</span></p>

  <p class="calibre_7"><span class="italic"><span class="calibre_1">Amerikan romanı ve etkisi</span></span></p>

  <p class="calibre_5"><span class="calibre_1">Birleşik Devletler’in bu kadar çok ve parlak yazarları hiç olmamıştı: 1930’da, Sindair Lewis, 1936’da Eugene O’Neill, Nobel edebiyat armağanını kazanırlar. Amerikan romanı, belki sinema tekniğinin etkisiyle görüş açılarını çoğaltınadaki hünerine dayanarak, dönemine egemen olur: Anlatım, hep şimdiki zaman ya da hep geçmişle ilgili olarak, tek çizgili bir gelişmenin mahkûmu değildir artık. Geriye bakışlar, geleceğe yönelik düşler, şimdiki zamanın örgüsüne karışır dururlar. Özellikle, ne Martin du Gard, ne Jules Romains’in yapamadıgını başarır, romanesk kurguyu, kahramana simgesel değer kazandıtarak bir dönemin tarihine hünerle yerleştirir. Geleneksel olarak gerçeklikten çok şiire tutkun Güney Okulu bile, Faulkner’le bir uygarlığın sonunu dile getirir.</span></p>

  <p class="calibre_5"><span class="calibre_1">Geçici bir süre için Marksizme eğilimli ya da en azından “popülist” olan Kuzeyin romanesk okulu, 1930’lardan sonra sosyal adaletsizliğe karşı eleştirilerini artırır: Dos Passos, dönemin etkisiyle, liberal ve çevreden soyutlanmış kahraman anlayışından acı bir sosyal eleştiriye geçer; kendisini allak bullak etmiş olan Sacco-Vanzetti davası çevresinde kurulu A.B.D. (Amerika Birleşik Devletleri) adını verdiği üçlemesinde, birbiriyle çatışan “iki ulus”, sömürenlerle sömürülenler görüşüne varır. Ernest Hemingway,</span> <span class="italic"><span class="calibre_1">Çanlar Kimin İçin Çalıyor</span></span><span class="calibre_1">’da (1940), Cumhuriyetçi İspanya’nın dramını anlatır ve savunur onu. Özellikle genç kuşak, -John Steinbeck, Erskine Caldwell, “Amerikalı Zola” James T. Farrell- “yeni natüralist” bir eğilimi dile getirir, ancak 1937’den sonra bu Marksist eğilimi terkederek, Birleşik Devletler’de yeniden yayılan evrensel uydumculuğun etkisine girer. Onların yanı sıra, siyahi romancı Richard Wright, kendi ırkının sözcülüğünü yapar. Eugene O’Neill, insanın zayıflığını, düşman bir evren ve toplum karşısındaki sefaletini anlatan eserleriyle tiyatroya egemen olur.</span></p>

  <p class="calibre_5"><span class="calibre_1">1930’dan başlayarak bunalımın etkisine giren Büyük Britanya, Birleşik Devletler’de olduğu gibi roman ve tiyatro alanında olmak üzere tepkisini koyar ortaya: Marksist eğilimli bir sosyal eleştiri ve gerçeküstücü bir yaklaşımla, Davit Gascoyne, Roland Penrose, W.H. Anden, sosyal felaketi ve bireyin toplumla ilişkilerini anlatan eserler verirler. Ancak orada da, 1936’dan başlayarak, bu Marksist eğilimden sapılarak, şairler ve romancılar komünistlerin yanında mücadeleden çekilirler. Bir zıt uçta, topyekûn sanayi devrimine reddiye çıkaran bir grup eserin yazarları vardır: Aldous Huxley, Morgan (</span><span class="italic"><span class="calibre_1">Pınar, Sparkenbroke</span></span><span class="calibre_1">); sonra Katolikliği kabullenen Evelyn Waugh ile Graham Green ve tiyatrosuyla, gitgide geçmişin değerlerine yüzünü çeviren T.S. Eliot ilk akla gelenlerdir.</span></p>

  <p class="calibre_5"><span class="calibre_1">Fransa’da da, romanesk edebiyat ve tiyatronun çehresi aynıdır; öyle de olsa, Alman varoluşçuluğu ile yakın cephelerin ötesinde oluşan olaylardan daha çok etkilenmiştir kalemler. Olan bitene en çok bağlı eserler arasında, devrimin romanları vardır: Aragon’un</span> <span class="italic"><span class="calibre_1">Basel’in Çanları</span></span> <span class="calibre_1">ile</span> <span class="italic"><span class="calibre_1">Güzel Mahalleleri</span></span><span class="calibre_1">, Malraux’nun</span> <span class="italic"><span class="calibre_1">İnsanlık Durumu</span></span> <span class="calibre_1">ile</span> <span class="italic"><span class="calibre_1">Umut</span></span><span class="calibre_1">’u, hatta</span> <span class="italic"><span class="calibre_1">Troya Savaşı Olmayacak</span></span> <span class="calibre_1">(1936) ve</span> <span class="italic"><span class="calibre_1">Elektra</span></span> <span class="calibre_1">(1937) ile Giraudoux’nun tiyatrosu böyledir; bu sonuncu yazarda, insanın yazgısının abesliği ile mutlak özgürlüğünün altı yeniden çizilir. Yalnızlık öylesine çaresizdir ki, ötekinin varlığı tek başına özgürlük için tehlikedir; Jean-Paul Sartre,</span> <span class="italic"><span class="calibre_1">Gizli Oturum</span></span><span class="calibre_1">’unda, bu anlayışın son noktasına kadar giderek, “Cehennem ötekilerdir” der; Andre Gide, iflah olmaz ve anarşist eğilimli bireyciliğini (</span><span class="italic"><span class="calibre_1">Sovyetler Birliği’nden Dönüş</span></span><span class="calibre_1">, 1936) sürdürür; son olarak, Jules Romains, 1932’den başlayarak,</span> <span class="italic"><span class="calibre_1">İyi Niyetli İnsanlar</span></span><span class="calibre_1">’da, kayboluşuna yandığı iyimser bir toplumun kolektif ruhunu yeniden canlandırmaya çabalar.</span></p>

  <p class="calibre_5"><span class="calibre_1">Bütüne bakıldığında, dönem, soyut tepkisiyle resim bir yana, katıksız bir estetik aranışına uygun değildir; eserler,</span> <span class="bold"><span class="calibre_1">çağları için güdümlü</span></span><span class="calibre_1">dürler derinden derine, güdümlü olmayan bir idealden esinlendiklerinde bile öyledirler.</span></p>

  <p class="calibre_7"><span class="italic"><span class="calibre_1">Marksizm akılcılığı yeniliyor. Bilimin ve ilerleme fikrinin eleştirisi</span></span></p>

  <p class="calibre_5"><span class="calibre_1">Varoluşçuluk, o “can sıkıntısına, ölüme, bunaltıya olan eğilim”, insanın yazgısı için yeterli bir açıklama değildir herkesin gözünde. Marksistler için, çağdaş insanlığın mutsuzlukları, bilimle tekniğin, ya da insanın özünün değil, gerileyen kapitalizmin yolsuzluklarının eseridir. Burjuvazi sınıfıyla bir kopuş kararlılığı göstermiş olan herkesin gözüne şirin gözüken Marksist ideoloji, gitgide açıklık kazanır ve sertleşir ve akla aykırılığın bütün biçimlerine, gerçeküstücülüğe, Bergsonculuğa, klasik psikolojiye karşı,</span> <span class="bold"><span class="calibre_1">bilim ve insanın bilimsel açıklanışı adına</span></span> <span class="calibre_1">savaş açar; 1939 yılındadır ki, ünlü Düşünce dergisi Paris’te yayımlanmaya başlar. Bilim, hem insanın kökeni ile ilgili bir açıklama, hem de sınıf mücadelesinin her evrimin motoru olduğu toplumla ilgili bir çözümleme sağlar ve çağdaş tarihi sergiler gözler önüne; ayrıca bilim, insana, bilgisi ölçüsünde ve durmadan artan ihtiyaçları doğrultusunda, dünyayı değiştirme gücünü verir. Doğa bilimleriyle insan bilimlerinin birliğini vurgulayan Marksist bilim, böylece insanın önüne, bireysel serüvenini yerleştirebileceği, dünyadaki evrimin bilincine varabileceği tam bir sistem koyar; insanlığa mutlu bir gelecek vaadeder ve alabildiğine iyimserdir, bugün gördüğümüz bütün sorunlar ve acılar komünist toplumda kaybolacaktır, der.</span></p>

  <p class="calibre_5"><span class="calibre_1">Marksizm bunları söylerken, ideolojik arenanın öte ucunda, insanlığın çektiği acıların sorumlusu olarak bilimi ve tekniği gösterenler yer alırlar. Onlar, akli bilimin doğruyu göstermekteki güçsüzlüğünün yanı sıra, dünyayı değiştirmekteki korkunç gücüne karşı çıkarlar. Sanayi Devrimine ve bilime reddiye çıkaran bu tavrın temsilcisi, Bergson’un çömezi Gabriel Marcel’dir; Hıristiyanlığa dönmesinin arkasından, doğal bilgi biçimlerinin yerine</span> <span class="bold"><span class="calibre_1">Hıristiyan inanç ve umudunu</span></span> <span class="calibre_1">geçirmek ister. Ne var ki, bilime duyduğu güvensizlik, uygarlığın evriminin anlamı üstüne derin bir kötümserlikle içiçedir; çünkü, sanayi uygarlığı geliştikçe, atalardan kalma inancın önüne yığınla engel koymaktadır; böylece, bir gerileme vardır, onu gidermek için de, “modern düşüncenin iki yüzyıldan beri aşağılara doğru kaydığı yokuşu kararlı bir biçimde tırmanmak” gerekir.</span></p>

  <p class="calibre_5"><span class="calibre_1">Büyük sanayideki gelişmenin er geç arkasından getireceği sosyal sonuçları -bulanık da olsa- farkeden tüm tutucu çevreler, ayak uydururlar ona. O zaman da, bütün bir XIX. yüzyıl boyunca maşinizme karşı yükselen ve bilimle akla hor bakmış olan eleştiri ve yakınmalar çoğalır. 1930’dan başlayarak, Georges Duhamel,</span> <span class="italic"><span class="calibre_1">Gelecek Yaşamdan Sahneler</span></span><span class="calibre_1">’inde, “makine”nin diktatörlüğüne karşı “birey”i savunmak isteyenlerin; mekanikleşmiş uygarlığa, bu “korkunç işporta malı”na, bu bireyi grubun içinde eritmeye varacak, gerçek uygarlığın özü olan çeşitliliği ve niteliği yok edecek olan bu “sinekler uygarlığı”na karşı çıkanların sözcüsü olur.</span></p>

  <p class="calibre_5"><span class="calibre_1">Madem ki maşinizm kötü bir şeydir ve felaketlere yol açıyor, öyleyse yalnız “zekânın düşmanı” değil, işsizlik ve sefaletten de sorumlu olan bu “yeni Prometheus’u zincire vurmak” gerekmez mi? Teknik ilerlemeye karşı protestoda en ateşli ve direşken olanlardan biri Joseph Caillaux’dur ve “katil tekniği”, “iktisadî anarşi ile ahlaksal dengesizliğin” kaynağı olarak gösterir. Milyonlarca işçiyi işsizliğe duçar eden büyük teknik buluşlardır deyip, Kembs barajını örnek olarak verir: Barajın sonunda kurulacak santral 25 işçiyle çalışacaktır, ama vaktiyle elektrik üretiminde çalışan 1.200 kişiyi de işsiz hale getirecek ve elektrik de öyle daha az pahalı olmayacaktır. Caillaux, teknisyenlerden kaygılanır ve şöyle der: “Aydınlar, sanayi uygarlığının aşırılıklarına karşı çıkmazlarsa, halklar tehlike ve felaketlerle yüzyüze geleceklerdir.”</span></p>

  <p class="calibre_7"><span class="italic"><span class="calibre_1">Yeni korporatizm vezanaatçılığa övgü</span></span></p>

  <p class="calibre_5"><span class="calibre_1">Geçmiş özlemine ve “manevi değerler”e sıkı sıkıya bağlı bu teknik aleyhtarı ideoloji, Fransız Devrimi’nden doğan liberal bireyciliğin ve hukuk rejiminin zıddı çeşitli öğretilerde dile gelir doğallıkla. Özellikle</span> <span class="bold"><span class="calibre_1">yeni korporatizm</span></span> <span class="calibre_1">böyledir: Meslekleri örgütleyerek üretimi disiplin altına almak ve sınıf mücadelesini ortadan kaldırmak iddiasındadır; meslekler de, patronların bireyciliğini ve işçilerin direnişlerini dizginleyebilecek aracı örgütlere dönüşmüşlerdir. La Tour du Pin’in çömezleri, demokrasi ve cumhuriyet aleyhtarı kimi Katoliklerin geliştirdikleri eski bir düşüncedir bu. Ne var ki, sosyalizmi kabul etmeyecek, ama öyle de olsa liberal rejimin anarşisine bir çare arayan herkesin merakını birden üstüne çeker. Bu paternalist ve loncacı ülkünün havariliğini yapanlar, faşizme yakınlık duyan genç Katolik aydınlardır özellikle. Uygulamada, söz konusu korporatizmin kabul edildiği her yerde -yani diktatörlük rejimlerinde-, herkesin çıkarlarını ahenkleştiren özgür bir örgütleniş görülmedi, tersine diktacı iktidarlarla bağlaşıklık içinde, büyük güçlerin özel çıkarlarını dayatmada bir araç oldular: Faşist İtalya, Salazar’ın Portekiz’i, Dollfuss’un Avusturya’sı, Franko’nun İspanya’sı böyledir; yine hiçbir yerde, patronların bütünü için bile, ilgililerin kendi kendilerini yönetme gerçekleşmedi.</span></p>

  <p class="calibre_5"><span class="calibre_1">Bunun gibi, Fransız, Alman, İtalyan hemen bütün korporatistlerde, eski çalışma biçimleri, yani</span> <span class="bold"><span class="calibre_1">loncaları ve köylülüğü yüceltme</span></span> <span class="calibre_1">ve yeniden değerlendirme girişimleri, görülür. Almanya’da, feodal rejim meddahı Katolik iktisatçı Adam Müller’in eseri mezarından çıkarılır; Fransa’da ve İtalya’da Georges Duhamel, Cailiaux, Gina Lombroso-Ferrero vardır, “nicel”le uzlaşamayacak “nitel” yüceltir ve “bizim ırkımızın zevk ve geleneklerinde niteliğin eseri” vardır, derler. “Dünya, Fransa gibi tarımsal ve zanaatçı küçük sanayiye doğru gitmeli ve bu sanayi de, elektriğin geliştirdiği küçük aletlerle donanmalıdırlar”; “Bugün en zengin sanayiler, büyük fabrikaları olmayan sanayilerdir...” Bütün ülkelerde, hükümetlerin de yardımıyla, esnaf kuruluşları yolunda büyük çaba harcanır.</span></p>

  <p class="calibre_5"><span class="calibre_1">Zanaatçılığın yüceltilmesinin amacı da şudur: Mekanikleşmeye karşı çıkarak, “sermaye ile ücretlilik arasında kalmış bir sosyal sınıfı” kurtarmak; insanın unutur olduğu “aile ruhu, lonca anlayışı, kimi zaman dinsel anlayışı” gibi değerleri tekrar ihya etmektir. Zanaatçılığın yeniden doğuşu, kapitalist dünyanın bunalımına bir çare olarak görülür; böylece o, sosyal yapıyı hiçbir noktada değiştirmeden, mekanikleşmiş büyük sanayinin felaketlerini savuşturmada yardımcı olacaktır. Alman faşizmi bir propaganda teması yakalamıştır: köylüleri, motorize büyük işletmenin karşısına dikmek, genç işçileri de, insanı makine durumuna indirgeyen ve onu sefalete sürükleyen tekniğin önüne çıkarmak; “insanı bir mekanik alet derekesine indirgemek için, ruhunu parça parça eden ruhsuz bir çalışmaya” karşı Alman gençliğini korumalıdır, denir. Öyle olunca, rejimin gözalıcı ilk önlemleri, bayındırlık çalışmalarını. “kazma kürek” dayatmak olur: “Bütün çalışmalar, mekanik araçlar gerekli olmadıkça, insan gücüyle gerçekleştirilmelidir”; Thuringe züccaciye sanayisinde, hükümet, “emeği ve ekmeği çok sayıda işçiye yaymak” amacıyla, cama üflemede makine kullanımını yasaklar. Bütün ülkelerde, el emeğini ihya için, kimi makinelerin kullanılmasını sınırlama girişimleri görülür.</span></p>

  <p class="calibre_5"><span class="calibre_1">Ne anlama geliyordu bu tavırlar?</span></p>

  <p class="calibre_5"><span class="calibre_1">Böylesi tavırlar, iktisadî rejimin üstesinden gelmekte kendini güçsüz hissettiği</span> <span class="bold"><span class="calibre_1">maddi ilerleme karşısında</span></span> <span class="bold"><span class="calibre_1">şaşkınlığın</span></span> <span class="calibre_1">işaretleridir. “Fikri ve moral bir ilerlemede dengesini bulamamış maddi bir ilerlemenin sonuçlarından insanı kurtarma söz konusudur bugün” diyecektir bir Fransız yetkili.</span></p>

  <p class="calibre_5"><span class="calibre_1">Marksistlerin dışında, ilerleme ideolojisine sadık kalmış yazarlar, filozoflar nadimdir. Andre Gide, “kötü diye görülen, ama sırası geldiğinde, gücün ve ilerlemenin öğeleri haline gelebilecek güçler” e güvenini ilan edip ünlü</span> <span class="italic"><span class="calibre_1">Yeni Nimetler’</span></span><span class="calibre_1">inde aynı fikre döndüğünde, yapayalnız kalır ve dostlarının yanında esefle karşılanır yaptığı. XVIII. yüzyıldan beri hemen bütün Fransız aydınlarının ülküsü olan</span> <span class="bold"><span class="calibre_1">ilerleme düşüncesi</span></span><span class="calibre_1">, Fransız burjuvazisinin gözünde, “köhnemiş bir dogma”, ilkel, horlanan bir değer olup çıkmıştır.</span></p>

  <p class="calibre_7"><span class="italic"><span class="calibre_1">İktisadî düşüncenin gözden geçirilmesi. JM. Keynes’in rolü</span></span></p>

  <p class="calibre_5"><span class="calibre_1">Büyük bunalım, yüzyılın başlarında egemenliklerini hâlâ sürdüren iktisadî kuramların gözden geçirilmesini ve altüst oluşlarını hızlandırdı. Paraların, dış ticaretin, ulusal üretimin örgütleniş ve yönünün karşısına çıkardığı sorunlarıyla Birinci Dünya Savaşı deneyimi; kapitalizme karşı bir rejimin kurulduğu ve kök saldığı Sovyetler Birliği örneği, iktisatçıları, çalışmalarına eskisinden daha gerçekçi bir yön vermeye, klasik öğretileri çağdaş olayların ışığında</span> <span class="bold"><span class="calibre_1">gözden geçirme</span></span><span class="calibre_1">ye zorlamıştı. Klasik ekonominin kimi öngerçekleri alabildiğine sarsılmıştı: Şu açıkça görülüyordu ki, liberal ekonomi, öyle dendiği gibi genel çıkarla üreticilerin özel çıkarlarının kendiliğinden dengelendiği bir ekonomi değildi; iktisadî Malthüscülüğe adım başında rastlanıyordu; son olarak da hukuksal özgürlük, rekabeti sınırlandırmak amacıyla yaptıkları anlaşmalarla, en zayıf işletmelerle tüketiciler zararına olmak üzere, tekelleri destekliyordu.</span></p>

  <p class="calibre_5"><span class="calibre_1">Büyük bunalım, bu iyimser liberalizmi gitgide terketmeye zorladı; toplumu, tekellere ve düşük üretime karşı koruyabilecek bir ekonomi ve denetim yönetimi kurmak gerekiyordu. İktisatçıların ufku genişledi, özellikle</span> <span class="bold"><span class="calibre_1">dengesizlikler ve bunalımların incelenmesi</span></span><span class="calibre_1">ne, iktisadî etkinliği düzenleme araçlarının araştırılmasına verdiler kendilerini. Öte yandan, aynı anda yeni çözümleme araçları ellerine geçmişti: Gerçekliği daha açık tanıyabilmek, evrimi önceden yönlendirmek olanağını sağlayan ekonometri böyleydi. Ayrıca, Marksist ekonomi ve Sovyetler Birliği’nde gerçekleştirdikleri, “sosyalizmin ülkesi”nde bunalımın olmayışı, bütün bunlar üzerinde dikkatle durulur oldu; sonra iktisatçı Emile James’ın da dediği gibi, “Marksizm, gerçek bilimin kıyısında bir sapma değildi, ona güven beslemeyen ya da etkisinden korkanlarca bile, ciddiye alındı, çözümlendi ve yorumlandı.”</span></p>

  <p class="calibre_5"><span class="calibre_1">Böylece kâr, ücretler, faiz, paranın rolü ve doğası, fiyatlarla ilgili</span> <span class="bold"><span class="calibre_1">yeni kuramlar</span></span> <span class="calibre_1">çıktı ortaya; özellikle, bunalımlar ve dönemlerle ilgili kuramlar derinliğine araştırıldı ve nedenleri ve çareleri belirlenmeye çalışıldı. Bu çareler de, temel yapıda reformları da içeren tam bir planlamadan, banka ve kilit-sanayilerin gözlenmesini de kapsayan ekonominin sıradan yönlendirilişine değin uzanıyordu. Müdahalecilerin karşısına, hâlâ pek canlı bir liberalizmin yandaşları çıktılar. Ne var ki, söz konusu liberalizm, yüzyılın başındakinden pek farklıdır: Devlet denetimine karşı çıkarken, “Bırakınız yapsınlar”a dönmeyi de körükörüne istemez, dahası devlet müdahalesinin her biçimine yasak koymaz.</span></p>

  <p class="calibre_5"><span class="calibre_1">John M. Keynes, işte böyle bir ortamda belirir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_8">
    <span class="italic"><span class="calibre_1">Genel bunalımın orta yerinde, hükümetlerin amprik olarak ve yeterli bir kuramsal temele dayanmadan müdahalelerde bulundukları bir sırada, Keynes 1936’da,</span></span> <span class="calibre_1">İstihdam, Faiz ve Para Üstüne Genel Kuram</span><span class="italic"><span class="calibre_1">’ını yayımlar. Büyük etkileri olur eserin ve Adam Smith’in</span></span> <span class="calibre_1">Ulusların Zenginliği</span> <span class="italic"><span class="calibre_1">ya da</span></span> <span class="calibre_1">Komünist Manifesto’</span><span class="italic"><span class="calibre_1">nun etkileriyle karşılaştırılır yaptıkları. Gerçekten, Alfred Sauvy’ye göre, Keynes, “kapitalizmin kurtarıcısı” idi; onun kuramı sayesinde, “kapitalizm, kolektivizmin baskıları içine düşmeden, özgürlüğün kimi çetinlik ve sertliklerini atmak olanağını elde etti”. Keynes, çoğu kez Karl Marx’ı hatırlatsa da, kapitalizmin hasını değildi; onu, yapısal reformlarla altüst etmeyi istemez, işleyişini düzeltmenin arkasındadır: Girişim özgürlüğü, özel mülkiyet saklı tutulmuştur, ne güdümcülük ne de planlama önerir. “Keynes Devrimi”, şunu gösterir aslında: Klasik kuramlar, işsizliğin olmadığı ve esas olanın üretme olup dağılım olmadığı bir toplum için geçerlidirler sadece. İktisadî olgulara, işletme çerçevesi içinde mikro-ekonomik açıdan değil, ekonominin bütünlüğü içinde, makroekonomik açıdan bakılmalıdır. Kapitalist ekonomik dünyanın yorumunda, Keynes şunu göstermek istiyor: Şimdi bir “düşük istihdam dengesi” _ vardır ve ne rastlantısal ne de iradi olmayıp tüketim giderlerindeki yetersizliğin sonucudurlar; işte bu yetersizliktir yatırımları, giderek istihdamın düzeyini sınırlayan. Bunalımdan sıyrılmak için, o geleneksel ücretleri indirme Hacı etkisizdir, tersine istemin artması sağlanmalıdır: Bunun için de, tasarruf sahipleri kısır bir biriktirimden vazgeçirilip yatırıma sevkedilmeli; dolaşımdaki para miktarı artırılmalı; uzun vadeli bir kredi ile faiz hadlerinin sistemli düşürülmesi politikası uygulanmalı; bir kamu yatırımları ve bayındırlık çalışmaları politikası izlenmelidir: İşte bu politikadır ki, gelirlerde yeni bir dağılıma yol açacak, yeni istemleri doğuracak ve böylece ekonomiyi işler hale getirecektir. Son olarak, korumacılık, yüksek fiyata üreten işletmeler yaratmaya götürse bile, ulusal geliri ve istihdamın düzeyini yükseltecektir. Keynes’in kuramı, “tutarlı bir müdahale politikasına gerekçe” oldu; “işsizlik tehdidini safdışı ederek ya da önleyerek kapitalizmi ve kapitalist kârları kurtardı” (J. Marchal); pek özel bir durumun -sadece. Büyük Britanya’nın!- temsilcisi olsa da, çok uyarıcı oldu ve “o zamandan beri ortaya çıkan hemen hemen bütün fikir hareketlerinin çıkış noktası hizmetini” gördü (E. James).</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Bunlar olurken, geleneksel kimi liberal kavramlar da değişikliğe uğradı.</span></p>

  <p class="calibre_5"><span class="calibre_1">Gerçekten, yeni liberalizmin, devletten sadece düzeni ve güvenliği sağlamayı isteyip, özellikle iktisadî yaşama her türlü müdahaleden uzak durmasını öğütleyen eski liberalizmden farklı olduğunu görmüştük Bu farklılık, o güne değin dokunulmaz bilinen kimi eski anlayışlara da kesin olarak dokunmanın gerekçesi oldu.</span></p>

  <p class="calibre_5"><span class="calibre_1">Başta</span> <span class="bold"><span class="calibre_1">mülkiyet kavramı</span></span> <span class="calibre_1">geliyor. Vaktiyle patronun istediği gibi algıladığı mutlak mülkiyet kavramının yerine, yığınla yasanın kıskıvrak bağladığı işletme bir tür sosyal hizmet olup çıkmıştır. Patron, fabrikasını keyfince kapatıp ya da üretimi azaltamayacağı gibi, hafta tatili, haftalık iş saati toplamı, ücretli tatiller, iş kazaları, sosyal sigortalar üzerine yığınla yasa, onun eskiden mutlak olan otoritesini sınırlar.</span> <span class="bold"><span class="calibre_1">Sözleşme özgürlüğü</span></span> <span class="calibre_1">de büyük değişikliklere uğramıştır: Vaktiyle iş akti bireyseldi ve sadece tarafları bağlıyordu ve içeriğini yasakoyucu değiştiremezdi. Oysa bugün, iş sözleşmesi güdümlü ve kolektiftir; yasa, tarafların özgürlüklerinin üstünde, insan kişiliğine ve haklarına saygıyı esas alır ve başta işçiler olmak üzere, “iktisadî bakımdan zayıf” olanları korur; toplu sözleşme de, “en çok temsil gücüne sahip” olan sendika, patron ve işçi örgütlerince aktedilmiştir ve ona karşı olanları da bağlar.</span> <span class="bold"><span class="calibre_1">Ücret kavramı</span></span> <span class="calibre_1">da değişmiştir: Yasalar ve sosyal sigortalar onumda altüst etmişlerdir. İşçi, yaptığı çalışmaya göre ücreti ödenen bir kimse değildir; ücret de, istem ve sunum yasalarına tabi olmaktan çıkmıştır. Toplu sözleşmeler üzerine yasalar, “asgari ücret”i güvenceye bağlarlar; sadece verimlilik değil, insanın kendisi de bir etkendir artık.</span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_10"></div>
</body>
</html>
