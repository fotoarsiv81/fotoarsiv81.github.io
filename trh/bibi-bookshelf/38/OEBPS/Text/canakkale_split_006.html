<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta content="text/html;charset=utf-8" http-equiv="content-type"/>
    <title>canakkale</title>
    <meta content="http://www.w3.org/1999/xhtml; charset=utf-8" http-equiv="Content-Type"/>
<link href="../Styles/stylesheet.css" rel="stylesheet" type="text/css"/>
<style type="text/css">
		@page { margin-bottom: 10.000000pt; margin-top: 10.000000pt; }</style>
<meta content="urn:uuid:40806f81-e1bb-40a7-aeb0-3ff2bb8b16a9" name="Adept.expected.resource"/>
</head>
  <body class="calibre">
<div class="chapter">			
				<p class="ortaitalik"><span class="ideitalik">Kabatepe’den telefon vasıtasıyla Maydos’ta </span></p>
				<p class="ortaitalik"><span class="ideitalik">9. Tümen Komutanlığına,</span></p>
				<p class="normal"><span class="ideitalik">1- Düşman Arıburnu sırtlarını işgal etmiştir.</span></p>
				<p class="normal"><span class="ideitalik">2- Arıburnu sırtlarıyla Kocadere arasındaki sırtlardan taarruza başlıyorum.</span></p>
				<p class="normal"><span class="ideitalik">3- Kocaçimen’i acilen 19. Tümen’e tutturmanız istirham olunur. </span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Tümenin, Arıburnu sırtlarının durumunu ve Kabatepe müfrezesinden takdim edilen raporlardan çıkarma hareketini yapan nakliye gemilerinin çokluğuna vâkıf olacağını düşündüğümden yalnız 19. Tümen’e Kocaçimen dağını acilen tutturmak hususundaki gösterdiğim lüzum ile düşmanın kuvvet ve maksadının önem derecesini izah etmekle yetindim. </p>
				<p class="normal">26 Haziran 1915 tarihinde Arıburnu cephesinin sol cenahında meydana gelen muharebede esir düşen ve 25 Nisan 1915’te ilk çıkarma birlikleriyle Arıburnu’na çıkan Avustralya Piyade 3. Tugayı’nın 9. Taburu’nun (…) bölüğünden William, ilk çıkarmada üç Avustralya piyade tugayıyla Yeni Zelanda birliklerinin karaya çıkarıldığını ve sonraki günlerde takviye edildiklerini ve üç günde Maydos’a inebileceklerini zannetmiş olduklarını ifade etmiştir. Bu asker ifadesinde, ilk çıkarmada Avustralya birliklerinin miktarını beyan etmişse de Yeni Zelanda birliklerinin miktarını bilememiştir. Yeni Zelanda birliklerinin de büyük ihtimalle iki tugay olması ve bu durumda toplam yirmi tabur yani diğer sınıflara mensup askerler hariç yalnız piyade olmak üzere 25 Nisan günü 20 bin neferin çıkarıldığına kanaat getirmek lâzım gelir. </p>
				<p class="normal">Düşman sabaha karşı saat 3.30 ile 4.00’ten itibaren pek çok şalope ve diğer vasıtalarla (vapurlar sahile yakındı) çıkarmaya devam ettiğine göre; iki tabur piyade tek bir top ve bir makineli tüfek bölüğünden (4 tüfek) oluşan küçük kuvvetimizle, mükemmel bir donanma ateşine dayanan, pek çok makineli tüfekle donatılmış olmasına nazaran kıyas kabul etmeyecek derecede üstün (12 ila 15 bin nefer) bir düşmana karşı taarruza başlanmıştı. </p>
				<p class="h2baslik"><span class="idebold">25 Nisan 1915 Muharebesi</span></p>
				<p class="normal">3. Tabur, Kemalyeri (165 rakımlı tepe) noktası tarafından besmele-i şerife ile açıldı, yayıldı ve muharebeye seyrek bir ateşle başladı. Düşman krokide gösterilen yerlere kadar ilerlemişti. 165 rakımlı tepenin kuzeyinde gizlenmiş olarak mevzi alan tek top, ilk şarapnel mermisini, Kanlısırt’ta düşman elinde kalan ve etrafında düşman askeri seçilen toplarımızın bulunduğu noktaya savurdu. Tepenin güneybatı kısmında çalılar arasında gizli olarak mevzi alan makineli tüfek bölüğümüz, dört tüfekle birden Kanlısırt’ın aynı nokta yakınlarında yoğun olarak görülen düşmana şiddetli bir ateş açtı. Top seslerine eklenen makineli tüfeklerin ruhu okşayan sesi yürekleri kabarttı. Hemen 3. Tabur’un sol cenah avcıları ileriye sıçradı. Bu sırada bölüğüne cesurca komuta eden 3. Tabur’un, 4. Bölük Komutanı Galip Efendi, on adım yakınımda yaralandı, saftan çıktı. Tek tük yaralı, şehit verilmeye başlandı. </p>
				<p class="normal">Göktepe kuzeyinde açılmış olan 1. Tabur, henüz ateş açmamıştı. Daha evvel muharebeye tutuşan 3. Tabur’un bütün düşman ateşini kendi üzerine çekmesinden faydalanarak 1. Tabur, evvela avcılarıyla Keklikderesi’ne koşarak inmiş ve Adanabayırı’nı tutmuştur. Adanabayırı’nın güneybatısında gördüğü düşmanın keşif kolları şeklindeki hafif kuvvetlerini geri attı. Bu sırada Çamburnu’ndan gelecek cebel bataryasının muhafazasına terk edilen bölük geldi taburuna katıldı. Fakat maalesef batarya gelmedi. Bölük komutanı, tümenden aldığı; <span class="ideitalik">“Batarya yolu bilir, alaya katılır, sen bekleme”</span> suretindeki emre uyarak hareket eder. Bölüğün gelmesi iyi oldu. Fakat bataryanın hâlen gelmemesi iyi olmadı. Düşmanın Kanlı, Kırmızı ve Bomba Sırtlarından beriye (doğuya) doğru ilerlemiş kuvvetlerinin pek mühim bir kuvvet olamayacağı açıktı. Fakat mütemadiyen takviye etmek istiyordu. Düşmanın ilerlemiş olan kuvvetlerini takviye ettirmemek ve bu sırtlarda bunları ezmek için arazinin şeklinden istifade ettik. </p>
				<p class="normal">Kanlı ve Kırmızı Sırtlar ile bunların kuzeyindeki sırtları, doğuya inen yamaçları ve aralarındaki dereleri gözetleyerek düşmanın bu sırtlardan doğuya doğru takviye kıtaatı indirmesine meydan verilmemesi topçu ile makineli tüfek bölüğü kumandanlıklarına tembih edildi. Hakikaten de düşman, Kanlısırt’tan ve özellikle bu sırtla Kırmızısırt arasındaki dere başından adeta dizi koluyla kuvvet indirmeye teşebbüs etti. Top ve makineli tüfeklerimizin açtığı ateş düşmanın ilerlemeye başlayan bu kuvvetini dağıttı. Perişan etti. Düşmanın pek çok makineli tüfeği de mukabil sırtlarda faaliyete geçmişti. Fakat mevzileri belli oluyordu. Tahmin edilen mevzilerini topçu ve makineli tüfeklerimizle düşürmeye çalışıyor ve ateşlerin iyi netice verdiği görülüyordu. Bu esnada 9. Tümen Kumandanlığı’ndan aşağıda yazılı olan emri aldım: </p>
				<p class="normal"><span class="ideitalik">Gerekmedikçe kuvvetlerinizi elden çıkarmayın. Kumtepe mıntıkasının müdafaası da alayınıza verilmiş olduğundan, gerektiğinde derhal göndermek üzere o taraf için ihtiyatta bir tabur bulundurunuz. Çok zaruret olmadıkça bu taburu Kabatepe mıntıkasına dağıtmayınız. Düşmanın karaya çıkan kuvvetinin miktarını ve cinsini acele bildiriniz ve düşmanı serian hemen püskürtünüz.</span></p>
			<p class="sagitalik"><span class="ideitalik">9. Tümen Kumandanı<br class="chapter"/>
			Albay Halil Sami</span></p>
				<p class="normal">Bu komutanlık emrinin, taarruz ettiğime dair ilk raporumun oraya ulaşmasından evvel yazılmış olduğuna kani oldum. Bununla birlikte Kumtepe açıklarında düşman gemilerinden bir eser olmadığı görülüyordu. Arıburnu çıkarmasının ehemmiyet ve ciddiyetini anlatmak ve bu emre cevap olmak üzere ikinci bir rapor yazmaktayken birbirini müteakip suretleri aşağıda yazılı emirleri aldım: </p>
			<p class="sagitalik"><span class="ideitalik">Saat 8.25 </span></p>
				<p class="ortaitalik"><span class="ideitalik">Yarbay Şefik Bey’e</span></p>
				<p class="normal"><span class="ideitalik">Bir çeyrek saat evvel 19. Tümen’den 57. Alay ile bir cebel bataryası tümen kumandanı ile sağ cenahınıza hareket etmiştir. </span></p>
			<p class="sagitalik"><span class="ideitalik">9. Tümen Kumandanı<br class="chapter"/>
			Albay Halil Sami</span></p>
			<p class="normal">Diğeri:</p>
				<p class="ortaitalik"><span class="ideitalik">27. Alay Kumandanlığına</span></p>
				<p class="normal"><span class="ideitalik">1- 19. Tümen şimdi 57. Alay’ını Kocaçimen istikametine ve sağ cenahınıza hareket ettirdi. 19 Tümen kumandanı da alayla birlikte ileri gidiyor irtibat tesisiyle birlikte hareket ediniz.</span></p>
				<p class="normal"><span class="ideitalik">2- Kumtepe mıntıkası da emrinize verilmiştir. Kumtepe’ye malumat veriniz.</span></p>
			<p class="sagitalik"><span class="ideitalik">25 Nisan 1915<br class="chapter"/>
			9. Tümen Kumandanı <br class="chapter"/>
			Albay Halil Sami</span></p>
				<p class="normal">57. Alay’ın harekâtı hakkındaki malumatı, askerin şevk ve gayretini artırmak için taburlar kumandanlarıyla tebliğ ettim. Bu esnada idi ki Ağıldere’de sahil gözetleme ve muhafazasına memur iken düşmanın çıkarmasına karşı değerli mücadele vermiş ve düşmana büyük zayiat verdirmiş olan Ağıldere müfrezesi (Alayımızın sahil muhafazasına memur 2. Tabur 4. Bölük’ten bir takım) kumandanı Asteğmen İbrahim Efendi’den bir rapor aldım. Bu raporunda; takımıyla Ağıldere’den gerisindeki sırtlara (Conkbayırı’na) ricata mecbur kaldığını ve burada mevzi alarak düşmanın ilerlemesini engellemeye çalıştığını ve cephanesi kalmadığından cephane yetiştirilmesini bildiriyordu. Bunun üzerine altı yük cephaneyi, gelen postaya teslim ederek gönderdim. Ve orada 19. Tümen’den kuvvet gelinceye kadar katiyen sebat ederek düşmanı Kocaçimen’e doğru ilerlemekten men etmesi ve taarruza geçen alayla irtibat kurması emrini gönderdim. </p>
				<p class="normal">Yine sahil muhafazasına memur iken çıkarma esnasında Arıburnu’ndan geri çekilmeye mecbur kalan ve başlarındaki subayları yaralanmış olan 4. Bölüğün bazı erleri; önce Kabatepe’deki bölükten onları takviye için gelen Teğmen Mustafa Efendi kumandasındaki takıma katılmışlar. Yaklaşık bir buçuk takımdan ibaret bu kuvvet 3. Tabur kumandanının emrine girerek taarruza katıldılar. </p>
				<p class="normal">Muharebe devam ediyordu. Dizi kolunda doğuya doğru takviye kıtaatı göndermeye muvaffak olamayan düşmanın, bu defa manga manga avcı halinde koşar adımla Kanlısırt’ın çalıları arasından ve kuzeyindeki dereden kuvvet sevk etmek istediği hissedildi. Yine tek top şarapnelleri ve makineli tüfeklerimizin ateşi düşmanın bu teşebbüsünü de durdurdu. Hele Kırmızısırt’tan ilerlemeye düşman cesaret edemiyordu. Çünkü bu sırtın üstü gayet düz olmakla beraber çalılık değildi. İşte bu tesir sayesinde idi ki Kanlı ve Kırmızı Sırtların doğusundaki vadiye ve Edirnesırtı’na inen ve bulunduğumuz sırtların (Topçular Sırtı) yamaçlarına çıkabilen düşman kuvveti hemen hemen takviyesiz kalıyordu. 3. ve 1. Tabur avcıları, Fundalıksırt, Uzunde-re’nin batısındaki İncesırt’a kısmen atladılar ve bu sırtlardaki düşman kuvvetini geriye attılar. Burada telef olan düşman cesetleri arasında bir Avustralyalı subayın şapkası, muvaffakiyet alameti olarak 3. Tabur kumandanından geldi. </p>
				<p class="normal">İncedere vadisiyle Çataldere’nin kesiştiği yerde de bir dere içi muharebesi başladığı gibi Fundalıksırt’ı işgal eden avcılarımız hem Kanlısırt’ın doğusundaki ormanlıklı yamaçlardan hem de Edirne-sırtı’nın güney yamaçlarından düşman ateşine maruz kaldılar. Düşmanın yaklaşık olarak Merkeztepe, Gedik, Sivritepe, Kanlısırt istikametinden gelen makineli tüfek ateşi de avcılarımızı etkiliyordu. 1. Tabur, sol cenahındaki Kanlısırt’ın doğu yamaçlarındaki düşmana karşı taarruz ediyordu. Muharebe, derelerde ve sırtlarda şiddetlendi. Düşman donanması ateş ediyordu. Fakat bu ateşin, bir hedef üzerine olmaktan çok, büyük çaplı top mermilerinin müthiş tarrakalarıyla bizi korkutmak maksadıyla yapıldığı söylenebilir. Bu müthiş tarrakalar, askerlerimizin kahramanca hücumunu bilakis teşvik ediyordu. </p>
				<p class="normal">Düşmana yan bir tesir yapmak ve vadiyi daha etkili ateş altına alabilmek ve özellikle 1. Tabur’un sol cenahının taarruzunu teşvik ve kolaylaştırmak maksadıyla, makineli tüfek bölüğünün bir takımını (2 tüfek) daha sağa Adanabayırı’na aldırdım. Muharebenin kızıştığı bu sırada idi ki Çamburnu’ndan kuvvetimize katılması gereken cebel bataryası (9. Cebel Topçu Alayı, 3. Tabur, 8. Bölük) geldi. 165 rakımlı tepe yakınında görünmeden mevzi alarak ateş açtı. Düşman üzerinde daha fazla bir tesir yapılmaya başlandı. Saat 10.30’dan sonra 3. Tabur, Fundalıksırt’ın kuzeybatısındaki derede ve İncebayır’da bulunan düşmanı geri atmış; 1. Tabur, Adanabayırı’ndaki makineli tüfek takımının yardımıyla Çataldere ve Karayörük Deresi’ne kadar olan sırtları ve etekleri zapt etmiş ve düşmana telefat ve önemli zayiat verdirdiği gibi bir de esir almıştır. Esir yanıma gönderildi. Yaklaşık 22 yaşlarında, Avustralyalı, uzun boylu bir delikanlıydı. Esiri, muhafızla Maydos’ta 9. Tümen Kumandanlığı’na gönderdim. </p>
				<p class="normal">3. Tabur’un sağ cenahını teşkil eden Teğmen Mithat Efendi kumandasındaki bölük ile Kabatepe’deki müfrezeden gelip iltihak ettiği yukarıda arz edilen 2. Tabur’a mensup Teğmen Mustafa Efendi’nin iki takım kadar kuvveti; İncebayır ile Topçubayırı üstünde, Kılıçbayırı’ndan, Düztepe’den Conkbayırı’na ilerlemek emelinde olan düşmana yandan bir tesir yaparak durdurmak ve ileriye taarruza devam eden alayımızın sağ cenahını temin etmek için bahsedilen sırtlara karşı bir cephe aldılar. Ve Conkbayırı’nın batısındaki 261 rakımlı tepe önünde ve sağında mevzi aldığı daha önce arz edilen ve düşmanı bu istikametten durdurmakta hizmeti görülen 27. Alay 2. Tabur 4. Bölük’ten Asteğmen İbrahim Efendi müfrezesiyle irtibat tesis ederek 57. Alay’ın gelişine kadar düşmanı ilerlemekten men ettiler. </p>
				<p class="normal">Bunu takiben Edirnesırtı’nda sebat etmek isteyen düşman, 3. Tabur’un sol cenah avcılarıyla, 1. Tabur’un sağ cenah avcılarının “Allah! Allah!” haykırışlarıyla gerçekleşen hücumu neticesinde püskürtülerek bu sırtların güney kısmının yarısı işgal edilmiştir. Bu hücumda şehit düşen 3. Tabur, 2. Bölük’ten Teğmen Cemal Efendi’nin, en evvel atılarak hücum safının en ilerisinde gösterdiği fedakârlık bahsedilmeye değerdir. Bu sırada 57. Alay’ın Conkbayırı’na ulaştığı ve toplandığı görülmesi üzerine; bu alayla birlikte hareket ettiği, 9. Tümen Kumandanlığı’ndan bildirilmiş olan 19. Tümen Kumandanı Mustafa Kemal Bey’e, aşağıdaki raporu takdim ettim: </p>
			<p class="sagitalik"><span class="ideitalik">Saat 11.30</span></p>
				<p class="ortaitalik"><span class="ideitalik">19. Tümen Kumandanlığına</span></p>
				<p class="normal"><span class="ideitalik">1- Düşmanın, Kabatepe’nin takriben 2 bin metre kuzeyinden itibaren Ağıldere mıntıkası güneyindeki sırtlara kadar, 1.500 ila 2.000 metre uzunluğundaki cepheyi işgal ettiği tahmin ediliyor.</span></p>
				<p class="normal"><span class="ideitalik">2- Arıburnu sırtlarına iki taburla taarruz ediyorum.</span></p>
				<p class="normal"><span class="ideitalik">3- Avcılarımız, Arıburnu sırtlarına en yakın olan sırtlara kadar ilerlemiştir. </span></p>
				<p class="normal"><span class="ideitalik">4- Taarruzun birlikte yapılması için ilerlemeniz istirham olunur. </span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">O zaman sırtlar ve tepeler şimdiki isimleri almamış olduklarından bu raporda anlatılan Arıburnu sırtları; Kanlı ve Kırmızı Sırtlarla, Merkeztepe, Bombasırtı, Cesarettepe, Yüksek Sırtlardan oluşan sırtlar bütününe verdiğim isimdir. O vakitler Arıburnu’ndan Azmak-dere’ye kadar olan mıntıkaya da Ağıldere mıntıkası ismi veriliyordu.</p>
				<p class="normal">Öğleye doğru idi. 19. Tümen’in 57. Alay’ı Conkbayırı’nın ilerisinden taarruza başladı. Daha evvel bu tümenin cebel bataryası Conkbayırı gerilerinden ateş açmıştı. Bu zamanda yani öğle vakti düşmanın vaziyeti şu idi. 27. Alay’ın taarruzuyla, Topçular Sırtı’na yaklaşmış ve bu sırtların yamaçlarında karşılanmış bulunan düşmanın ileri aksamı, Kesikdere ile Karayörük Deresi’nin öbür tarafına atılmış ve Conkbayırı’na ilerleyen kolunu durdurmuştur (Ekteki krokide gösterilmiştir).</p>
				<p class="normal">Bu zamana kadar subaylardan ve erlerden epeyce yaralı ve şehit vuku buldu. Fakat bilhassa Kanlısırt ve Kırmızısırt ile arasındaki dereden takviye için ilerlemek isteyen düşman kıtaatı topçu ve makineli tüfeklerimizin ateşiyle müthiş telefata uğramış ve takviyeden oldukça men edilen düşmanın ileri kısımları çok sayıda telefat vererek tam manasıyla mağlup ve def edilmiş ve Conkbayırı’ndaki takım da dâhil olduğu halde Keklikderesi’ne kadar büyük bir cepheden mukavemete ve taarruza uğrayan düşman; büyük bir kuvvet karşısında bulunduğunu sanarak cidden şaşırmış ve sarsılmıştı. </p>
				<p class="normal">27. Alay; 1. ve 3. Taburlarıyla, 2. Tabur’dan yaklaşık bir bölüklük kuvvetten oluşan mevcuduyla (yaklaşık 2.200 tüfek) dört saatten beri yalnız başına ortalama 15 bin kadar düşman kuvvetiyle muzafferane çarpışmıştı. Bu dört saatlik muharebe ile 27. Alay iki taburuyla yukarıda arz edilen ilk görevini Allah’a hamdolsun muvaffakiyetle yerine getirmiş; yani geriden kuvvet gelinceye kadar düşmana Conkbayırı ve Topçular Sırtı gibi hâkim ve mühim stratejik unsurları düşmana kaptırmamış ve fazla olarak düşmanı Kesikdere ve Karayörük Deresi’nin öbür tarafına atmıştır. Bu muvaffakiyet, yaralı ve şehit olmak üzere yaklaşık üç yüzden fazla zayiata mal olmuştur. Arazinin arızalı ve fundalık oluşu zayiatın az verilmesini sağlamıştır. Bu ilk muzaf-feriyetin ve hele ayakları altında kalan düşmanın cesetlerinin arkadaşlarıma bahşettiği şevk ve neşe pek yüksekti. </p>
				<p class="normal">Maktul düşman subayı üzerinden alınan bazı haritalarda yukarıda arz edildiği üzere Topçular Sırtı’nın üzerinden Conkbayırı’na ve buradan Anafartalar Ovasına inen Ağıldere sırtlarının üzerinde kurşun kalemiyle çizilmiş çizgiler görülmüştür. Bu çizgilerin düşmanın ilk günü tutmak istediği mevzileri gösterdiğine şüphe yoktur. Fakat buna muvaffak olamamıştır. </p>
				<p class="normal">57. Alay’ın tam zamanında ve bilhassa Kocaçimen ve Conkbayırı istikametinden yetişmesiyle düşmanın tam manasıyla mağlubiyete uğrayacağına dair büyük bir ümit vermişti ve nitekim de öyle oldu. </p>
				<p class="normal">57. Alay’ın taarruza geçmesi üzerine, alayımın taarruz istikametini Kanlı ve Kırmızısırt, bilhassa Kanlısırt üzerine tevcih etmeye karar verdim. Edirnesırtı’nı tutan kuvvetimizin daha ziyade ilerlemesi, bu iki sırtın tutulmasından ve özellikle Kılıçbayırı’ndaki düşmanın 57. Alay tarafında püskürtülmesinden önce yapılması arazinin durumu açısından uygun değildi. Hele buna kuvvet de yeterli değildi. Bundan dolayı Edirnesırtı’nda zayıf bir kuvvetin savunmada bırakılarak geri kalan kuvvetleri stratejik durumunu mühim gördüğüm Kanlısırt üzerine taarruz ettirmek, özellikle de Kanlısırt’ta düşmanın elinde bulunan topları kurtarmak hususuna karar verdim. </p>
				<p class="normal">Düşmanın da Kanlısırt’a pek ziyade ehemmiyet verdiği görülüyordu. Taarruzumuz önünde mağlup olan ve ricata yüz tutan düşmanın; ileri kıtaatını takviye için durmaksızın Kanlısırt ile bu sırtın kuzeyindeki vadiden sevk etmek istediği kuvvetlerin, topçu ve makineli tüfek ateşlerimiz altında hareketleri durdurulmaktaysa da üzeri sık fundalık olan bu sırttan gizlene gizlene ilerledikleri ve çıkarmadan önce Kabatepe’ye yönelik yapılmış siperlerimizi ve sırtın üstünü ve doğu yamaçlarını epeyce bir kuvvetle tutmuş oldukları anlaşılıyordu. Bu harekât, düşmanın bilhassa Kanlısırt ve Kırmızısırt gerisinde mühim kuvvetleri bulunduğunu hissettirmişti. </p>
				<p class="normal">Kırmızısırt’a gelince; bu sırttın yüzeyi (Sivritepe’den itibaren doğuya doğru olan düzlüğü) düz, çalısız ve engebesiz olduğundan düşman bu sırt üzerinde hareket etmeye imkân bulamıyordu. Çünkü topçumuzun şarapnel ve makineli tüfek ateşleri altında bu sırt üstünde harekete cesaret eden düşmanın mahvolmaması mümkün değildi ve nitekim düşman bunu tecrübe ile anlamıştı. Bundan dolayı Sivritepe’den itibaren doğuya doğru bir fert sevk edemiyordu. Şu halde Kanlısırt’ın ve kuzeyindeki derenin elde edilmesi Kırmızısırt’ın da elde edilmesini doğuracaktı. </p>
				<p class="normal">Kanlı ve Kırmızı Sırtların zaptı için ve düşman elinde kalan topların geri alınması için taburlara verdiğim emir suretidir:</p>
			<p class="sagitalik"><span class="ideitalik">Topçu mevziinden<br class="chapter"/>
			25 Nisan 1915, saat 12.00</span></p>
				<p class="normal"><span class="ideitalik">1- Kahraman arkadaşlarım aslanlar gibi yaptığı hücumlarla düşmana birçok telefat verdirmiş ve esir bıraktırmış ve büyük derenin öbür tarafına kaçırmıştır. </span></p>
				<p class="normal"><span class="ideitalik">2- 57. Alay sağ cenahımızdan kahramanca muharebeye tutuşarak düşmanı önüne katmıştır.</span></p>
				<p class="normal"><span class="ideitalik">3- Düşmanı denize dökmek için ilk önceki vazifemiz karşımızdaki Çamlısırt’ı<sup class="calibre3"><a href="../Text/canakkale_split_034.html#footnote-291-3" id="footnote-291-3-backlink" name="footnote-291-3-backlink">[3]</a></sup>* zapt etmek; orada düşmanın elinde ağlayarak bizi bekleyen toplarımızı kurtarmaktır. </span></p>
				<p class="normal"><span class="ideitalik">4- 3. Tabur, bir bölüğünü 1. Tabur'un emrine verecektir. Geri kalan kuvvetiyle bulunduğu sırtlardan ateşiyle 1. Tabur'un taarruzunu kolaylaştıracaktır. Sağ cenahıyla 57. Alay'la irtibat ve münasebet kurarak hareket edecektir. İlerisindeki sırtları<sup class="calibre3"><a href="../Text/canakkale_split_035.html#footnote-291-4" id="footnote-291-4-backlink" name="footnote-291-4-backlink">[4]</a></sup>** zapt için ayrıca emir vereceğim.</span></p>
				<p class="normal"><span class="ideitalik">5- 1. Tabur, Çamlısırt'a taarruz edecektir. Bu sırtı zapt edecek ve topları kurtaracaktır. Bu sırtın kuzeyindeki çıplak düz sırtın üstünde ve doğusunda düşman yoktur, gerisindedir. Çamlısırt'ın zaptıyla beraber bu sırt da işgal edilecektir. </span></p>
				<p class="normal"><span class="ideitalik">6- Karşımızdaki sırtların batı kenarlarında evvelce yaptığımız siperleri tuttuktan sonra düşman ateşle denize kadar takip edilecek ve teslim oldukları takdirde silahları bıraktırılarak tedbirli bir şekilde esir alınacaktır. </span></p>
				<p class="normal"><span class="ideitalik">7- Topçu ve makineli tüfek bölüğü mevzilerinde kalacak ve taarruzu himaye edeceklerdir. </span></p>
				<p class="normal"><span class="ideitalik">8- İhtiyattaki bölük şimdilik de emrim altında ihtiyatta kalacaktır. </span></p>
				<p class="normal"><span class="ideitalik">9- Ben şimdilik batarya ve makineli tüfek bölüğünün başındayım.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Bu emri 1. ve 3. Tabur kumandanlıklarına yazılı ve topçu ve makineli tüfek bölüğü kumandanlığına sözlü olarak tebliğ ettim. Aynı zamanda Kabatepe’de sahil muhafazasına ve gözetlemesine memur olan 2. Tabur kumandanına sureti aşağıda yazılı emri verdim:</p>
			<p class="sagitalik"><span class="ideitalik">Topçu mevziinden<br class="chapter"/>
			25 Nisan 1915, Saat 12.00</span></p>
				<p class="ortaitalik"><span class="ideitalik">Kabatepe’de 2. Tabur Kumandanlığına</span></p>
			<p class="normal"><span class="ideitalik">Acildir:</span></p>
				<p class="normal"><span class="ideitalik">1- Alayımız Arıburnu sırtlarının doğusundan düşmana taarruz ediyor. </span></p>
				<p class="normal"><span class="ideitalik">2- 57. Alay, Kocaçimen istikametinden ilerliyor. </span></p>
				<p class="normal"><span class="ideitalik">3- Taarruzumuzu kolaylaştırmak için Arıburnu sırtlarındaki düşmanın sizin taraftaki cenahtan kuvvetimizin sol yanını çevirmesi ve ateş altına alması muhtemeldir. Tarafınızdan düşmanın o cenahını göz önünde bulundurunuz ve icabında ateş ediniz. </span></p>
				<p class="normal"><span class="ideitalik">27. Alay Kumandanı</span></p>
				<p class="normal"><span class="ideitalik">Yarbay Mehmet Şefik</span></p>
				<p class="normal"><span class="ideitalik">Not: Kabatepe’deki topçularımız da düşmanın o cenahını ateş altına alsınlar. </span></p>
				<p class="normal"><span class="ideitalik">Atlı emirberle gönderilmiştir.</span></p>
				<p class="normal">Kabatepe mevzilerinde 2. Tabur’un sahile karşı ancak dört takımı mevcuttu. Bunların bu mevziden ayrılması da doğru değildi. Bundan dolayı Kanlısırt’ın güneyindeki yamaçlar sırtından bizim taarruzumuza karşı düşmanın yapacağı çevirme hareketini yalnız ateşleriyle karşılık vererek engellemesini bu emirle bildirmiştim. </p>
				<p class="normal">3. Tabur; 3. Bölüğü’nü, 1. Tabur’un emrine vererek, geride kalan kuvvetinin bir kısmıyla Edirnesırtı’ndan, Merkeztepe ve Bomba-sırtı’nda bulunan düşmanla ateş muharebesine devam etmekle kalmayıp düşmana atılmak hususundaki şevk ve hevesini yenemeyerek Kılıçbayırı’nın (180 rakımlı tepe) üzerine cüretkârâne taarruz eder. Düşmanı kısmen geriye atarsa da sayıca çok üstün bir düşman karşısında kaldığını ve Kılıçbayırı’yla Merkeztepe istikametinden yan ateşine maruz kaldığını hisseder. Daha fazla ileriye atılmak tehlikesini tehir eder. Fakat düşman ile otuz kırk metre mesafede muharebeye devam eder ve yerinde sebat eder. Arazinin son derece fundalık olmasından bazı noktalarda düşmanla yirmi adıma kadar yaklaşıldığı görülür. Buradaki kuvvetimizin zayıf olduğunu hisseden düşman mukabil taarruza geçerse de telefatla püskürtülür. Burada en sağ cenahımıza süngü hücumuna kalkan düşman erlerinden en ileride koşarak gelen bir İngiliz neferinin, 3. Tabur 2. Bölük’ten Bigalı Kerim Onbaşı namında bir kahramanın mukabil bir süngü darbesiyle yere devirmesiyle arkasındaki düşman erleri firar ettiler. Firarları sırasında birkaçı daha ateşle öldürüldü. </p>
				<p class="normal">180 rakımlı tepede çok üstün bir düşman karşısında cereyan eden bu hadiseler burada zayıf bulunan (yaklaşık bir buçuk bölük) kuvvetimizin metanetini sarsmamıştır. Düşmanın Kılıçbayırı’ndan ve Merkeztepe’den gelen yan ateşlerine de mukavemet ederek üç saat sonra 57. Alay’ın makineli tüfek ile bir kısım kuvvetinin gelişine kadar kahramanca sebat ederler ve bu müddet zarfında düşmanı orada durdururlar. Bahsedilen makineli tüfek ile 57. Alay’dan tabur gelince düşmanı 180 rakımlı tepeden geri atarlar. 57. Alay’ın Düztepe-Kılıçbayırı istikametine taarruzunu kolaylaştırmak üzere 3. Tabur’un buradaki az sayıdaki kuvveti epeyce hizmet ederler. Burada 3. Tabur’un Kumandanı Kıdemli Yüzbaşı Halis Efendi (bugün 27. Alay kumandanı, binbaşı) yaralandığı gibi; Üsteğmen İdris ve Üsteğmen Mustafa Efendiler şehit düşerler. Tabur kumandanının yaralanması ve diğer iki subayın şehit olması üzerine, burada taburun komutasını taburun kâtibi (hesap memuru) Muharrem Vehbi Efendi üstlenir. Bu hamiyetli, kahraman hesap memuru; vazifesi olmadığı halde subaylarına yardım etmek askere şevk ve gayret vermek üzere kendi arzusu ile muharebeye katılmış ve en değerli hizmeti 180 rakımlı tepe etrafında kumandansız kalan askerin komutasını kendiliğinden üstlenerek, 57. Alay’ın ulaşmasına kadar kıyas edilmeyecek derecede üstün bir düşman karşısında mevkiini muhafaza etmiştir. Tarafımızdan da zayiat verilmekle beraber düşmana çok daha fazla zayiat verdirilmiş ve düşman, verdiği zayiatla gözü yılmış ve taarruzunu durdurmuştur. </p>
				<p class="h2baslik"><span class="idebold">1. Tabur’un Düşmana Taarruzu</span></p>
				<p class="normal">1. Tabur; 3. Tabur’dan 3. Bölük ile diğer kendi üç bölüğünden oluşuyordu. Bir bölüğü (3. Bölük) yanımda ihtiyattaydı. Kanlısırt’a karşı taarruz emrini almasıyla tertibatını hazırladı. Düşman, Kanlısırt’la bu sırtın doğu ormanlıklı yamaçlarında ve bu sırtın kuzeyindeki derede (Kanlısırt ile Kırmızısırt arasında Celalderesi ismini alan derede) varlığını gösteriyordu. </p>
				<p class="normal">1. Tabur bu düşmana karşı taarruza başladı. 1. Tabur Kanlısırt’a atlamak üzere dereyi geçmek üzere iken düşman soldan çevirmek istediyse de mukabele edilerek püskürtüldü. 1. Tabur’un bu konudaki raporu şudur:</p>
				<p class="ortaitalik"><span class="ideitalik">27. Alay Kumandanlığına</span></p>
				<p class="normal"><span class="ideitalik">Düşman sol cenabımızı çevirmek üzere solumuzdaki dereye doğru hareket ettiğinden bir takım o cepheye gönderilmiştir. </span></p>
				<p class="sagitalik"><span class="ideitalik">27. Alay 1. Tabur Komutan Vekili<br class="chapter"/>
			Yüzbaşı İbrahim</span></p>
				<p class="normal">Başında bulunduğum topçu ile makineli tüfek bölüğüne ateşlerini zorunlu bir durum görülmedikçe harp cephesinin diğer hedefleri üzerine dağıtmayarak 1. Tabur’un yapacağı taarruzu himaye için Kanlısırt ile doğu yamaçlarına ve kuzeyindeki Cemalderesi’ndeki düşmana karşı etkili ateş açmalarını sözlü olarak emrettim. 1. Tabur’a da emri pekiştirmek üzere aşağıdaki yazılı emri verdim: </p>
				<p class="sagitalik"><span class="ideitalik">Öğleden sonra 12.30</span></p>
				<p class="ortaitalik"><span class="ideitalik">1. Tabur Kumandanlığına</span></p>
				<p class="normal"><span class="ideitalik">1- Sol cenahınız ilerleyemiyor. Ormanlı sırta ilerleyiniz.</span></p>
				<p class="normal"><span class="ideitalik">2- Ormanlı sırta ilerleyecek hattın, solu gerisinde ihtiyat kuvveti bulundurmasına ehemmiyet veriniz.</span></p>
				<p class="normal"><span class="ideitalik">3- Topçu ve makineli tüfeklerimizin ateşi taarruzunuzu himaye etmektedir. </span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">1. Tabur, Yüzbaşı İsmail Hakkı Efendi (şehit) kumandasında bulunan 2. Bölüğüyle Celaldere ve Kırmızısırta karşı ve üç bölüğüyle (1. Tabur’dan 1. Bölük, 4. Bölük ve 3. Tabur’dan 3. Bölük) Kanlısırt’a karşı taarruza devam ediyordu. Kanlısırt’ın doğu yamacı ormanlık olmakla beraber buradaki düşman, makineli tüfek ve piyade ateşimizden etkileniyordu. </p>
				<p class="normal">Cephane muharebe ağırlığı ve büyük ağırlık hayvanlarıyla Bigalı’dan getirilmekle beraber bu hayvanlar yorgun düştüğünden ve bunlarla nakliyat başarılamayacağından ve cephanenin gerektiği kadarıyla takviye edilmesi mühim bir iş olduğundan aşağıdaki raporları birbirini müteakip 9. Tümen Kumandanlığına takdim etmiştim: </p>
				<p class="sagitalik"><span class="ideitalik">25 Nisan 1915, Saat 12.55</span></p>
				<p class="ortaitalik"><span class="ideitalik">9. Tümen Kumandanlığına</span></p>
				<p class="normal"><span class="ideitalik">Cephane koluyla, acilen Kocadere yoluyla bulunduğumuz sırtlara cephane gönderilmesi istirham olunur. </span></p>
				<p class="sagitalik"><span class="ideitalik">27. Alay Kumandanı<br class="chapter"/>
				Yarbay Mehmet Şefik</span></p>
			<p class="normal">Diğeri:</p>
				<p class="sagitalik"><span class="ideitalik">25 Nisan 1915, Saat 1.15</span></p>
				<p class="ortaitalik"><span class="ideitalik">9. Tümen Kumandanlığına</span></p>
				<p class="normal"><span class="ideitalik">1- Birinci hattımız Arıburnu sırtlarının en yakınındaki sırtlardadır. Aramızdaki dereye hâkimdir.</span></p>
				<p class="normal"><span class="ideitalik">2- Cephane koluyla acilen cephane yetiştiriniz.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Bununla beraber ilk talep üzerine bolca cephane geldi ve 165 rakımlı tepenin gerisinde hususi bir mahalle yığıldı. Taburlar cephanelerini muharebe ağırlık hayvanlarıyla buradan alarak ikmal ediyorlardı. Bundan dolayı cephane için hiç sıkıntı çekilmemiştir. </p>
				<p class="normal">Bu esnada Kabatepe’deki sahile memur 2. Tabur kumandanından gelen raporlarla kuvvet talep ediliyordu. Hâlbuki önemli bir sebep göremiyordum. Zira düşmanın, taarruzumuzun devam ettiği şu sırada Kabatepe’ye karşı bir teşebbüsü olamazdı. Esasen Kanlısırt’ın elimize geçmesi; Kabatepe’yi en güzel himaye edecek bir mevzi olmak itibariyle işbu sırta karşı icra ettiğimiz taarruz aynı zamanda Kabatepe’nin muhafaza ve himayesine de hizmet ediyordu. Bundan dolayı ciddiye almadım ve bu konuda üstümdeki komutanları da rahatsız etmeye gerek görmedim. 2. Tabur Kumandanlığının bu anlamdaki raporlarından birisinin sureti şudur: </p>
			<p class="sagitalik"><span class="ideitalik">Kabatepe’den<br class="chapter"/>
			25 Nisan 1915, saat yazılmamıştır</span></p>
				<p class="ortaitalik"><span class="ideitalik">27 Alay Kumandalığına</span></p>
				<p class="normal"><span class="ideitalik">Kabatepe’nin kuzeyinde bulunan takımımız Arıburnu’ndaki bölükle geriye çekilmeye mecbur kalmıştı. Düşman bu noktalardan Kabatepe’nin gerilerine doğru sarkmaktadır. İleri hattımızı takviye için gerimizde bir ihtiyat kuvveti yoktur. </span></p>
				<p class="normal"><span class="ideitalik">Kocadere’den, Kavakderesi istikametinde ve Kocaçimen Dağı eteklerinden bir kuvvetin Kabatepe gerilerine ilerletilmesi arz olunur.</span></p>
				<p class="sagitalik"><span class="ideitalik">27. Alay 2. Tabur Kumandanı<br class="chapter"/>
			Binbaşı İsmet</span></p>
				<p class="normal">Bu manadaki raporlarına cevaben pekiştirmek üzere aşağıdaki emri verdim. </p>
			<p class="sagitalik"><span class="ideitalik">Topçu Mevziinden<br class="chapter"/>
			25 Nisan 1915, saat 1.15</span></p>
				<p class="ortaitalik"><span class="ideitalik">2. Tabur Kumandanlığına</span></p>
				<p class="normal"><span class="ideitalik">1- Raporlarınızı aldım. </span></p>
				<p class="normal"><span class="ideitalik">2- Askerimiz Arıburnu sırtlarının Kabatepe cihetindeki ormanlıklı sırtın doğu yamaçlarına doğru ilerliyor. Düşmanın o cihetten gerçekleşecek teşebbüslerini ateşinizle sonuçsuz bırakınız.</span></p>
				<p class="normal"><span class="ideitalik">3- Size göndermek üzere buradan kuvvet ayırmak mümkün değildir. </span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">1. Tabur avcıları dereyi aşarak ormanı sardı ve tarayarak ilerlemeye başladı. Buradaki düşman bizim ateşlerimize karşı muhafaza edemediği bu dik ormanlıklı yamaçta sebat edemeyerek; ormanlıklarda görünmeden Kanlısırt’ın güney kenarı yoluyla firar etti ve epeyce telefat da bıraktı. Bu esnada aşağıdaki emri aldım:</p>
				<p class="sagitalik"><span class="ideitalik">Arıburnu’nun 600 metre kuzeyindeki sırtlardan<br class="chapter"/>
			25 Nisan 1915, saat 13.14</span></p>
				<p class="ortaitalik"><span class="ideitalik">27. Alay Kumandanlığına</span></p>
				<p class="normal"><span class="ideitalik">Arıburnu ile Kabatepe arasına çıkan düşman 57. Alay ve cebel bataryası tarafında yapılan taarruz üzerine sahile çekilmektedir. Burada taarruz devam edecektir. Düşmanın Kumtepe, Sığındere ve Kirte mıntıkasında da karaya çıktığı haber alınmıştır. 9. Tümen’in 25. Alayı Kirte’ye hareket etmiştir. Ben 19. Tümen’in büyük kısmını Kayaltepe’ye yaklaştırarak bizzat oraya gideceğim. Kumtepe (dâhil) Sarıbayır (dâhil) arasında bulunan bütün birliklerin kumandanları, benimle Eğertepe’de irtibat tesis etsinler.</span></p>
			<p class="sagitalik"><span class="ideitalik">19. Tümen Kumandanı<br class="chapter"/>
			Yarbay M. Kemal</span></p>
				<p class="normal">Muharebeye devam ediyordu. Bu sırada sureti aşağıda yazılı varakayı aldım: </p>
				<p class="sagitalik"><span class="ideitalik">25 Nisan 1915, saat 13.42</span></p>
				<p class="ortaitalik"><span class="ideitalik">27. Alay Kumandanlığına</span></p>
				<p class="normal"><span class="ideitalik">77. Alay Palamutlusırt’ın gerisine gelmiştir. İrtibatınızı tesis ediniz. </span></p>
			<p class="sagitalik"><span class="ideitalik">77. Alay Kumandanı<br class="chapter"/>
			Binbaşı Saip</span></p>
				<p class="normal">1. Tabur’un avcıları Kanlısırt’ın doğu yamacını zapt etti. Kahraman askerimiz düşmanla pek yakından sırtın üzerindeki düzlüğün kenarında harp ediyordu. Düşman burada pek inatla mukavemet gösteriyordu. Kanlısırt’ın üzeri çok çalılık, fundalıktı. Bazı kısımlarında piyadenin istifade edebileceği küçük sel yarıkları da vardır. Düşman Kanlısırt’a pek ziyade ehemmiyet veriyordu. Emekliye emekliye gelen takviye kıtaatı şarapnel ateşlerimizin altında telefat verdikleri halde; düşmanın mukabil bir hücuma kalkma teşebbüsünde bulunduğu anlaşıyordu. Pek üstün bir kuvvet karşısında bulunduğumuzu anlıyorduk. Düşman, Kanlısırt gibi mühim bir mevzii bize vermemek istediği gibi bu sırtın üstünde hâlen elinde bulunan toplarımızı da bize kaptırmamak istiyordu. Bu topları düşman kaçırmaya vakit bulamadı ve bulamazdı. Zira bu toplarımızı gözden ayırmıyorduk ve üzerinden şarapnel eksik etmiyorduk. </p>
				<p class="normal">Kanlısırt’a karşı taarruz eden üç bölükten ibaret kuvvetimiz, abartısız bir tugaydan aşağı olmayan düşmanla muzafferane harp ediyordu. Hatta bu sırtın gerisinde yani batısında düşmanın diğer ihtiyat kuvvetleri de hesaba katılırsa; üç bölüğün giriştiği ve Allah’ın yardımıyla o gün başardığı işin büyüklüğüne hayret etmemek mümkün değildir. Şurası itiraf olunur ki beş cebel topu ile dört makineli tüfeğimiz bu üç bölüğe yardıma ayrılmıştı. Bununla beraber düşmanın da pek çok makineli tüfeği şiddetle faaliyet gösteriyordu. Donanma toplarının askerimize hiç bir tesiri olamazdı. Kanlısırt’ı zapt etmek ve buradaki toplarımızı kurtarmak için elimde bulunan topları aşağıdaki gibi yerleştirdim.</p>
				<p class="normal">Mevcut beş toptan (dördü 9. Alay 8. Bölük; biri, 9. Alay 7. Bölük’tendi) ikisini, Topçu Yüzbaşı Sadık Efendi’nin kumandasına vererek Kanlısırt’ı güneyden, yandan vurmak üzere Kavaktepe cihetlerinde mevzi almasını; diğer üç topun, eskisi gibi 165 rakımlı tepeden ateşe devam etmesini sözlü olarak emrettim. Dört toplu bir bataryanın bir topunu ayırıp diğer tek topla birleştirerek iki toplu bir takım vücuda getirilmiş ve diğerleri de üç toplu bir batarya halinde bırakılmış oldu. </p>
				<p class="normal">Topları bu suretle ikiye ayırmaktan maksadım; Kanlısırt’a karşı makasvârî bir ateş açmak ve sırttan taarruz edecek piyademizi Kanlısırt’ın güney yamaçlarından çevirmeye teşebbüs edecek düşmanı yandan ve hatta arkadan vurmaktı. İki topun Kavaktepe’ye gitmesini tehlikeli görmedim. Zira Karayörük Deresi’ne hâkimdik ve düşmanı Kanlısırt’a bağlamıştık. Bu sırada 57. Alay ile irtibat kurduk ve taarruzlarını hızlandırmak üzere sureti aşağıda yazılı varakayı gönderdim:</p>
			<p class="sagitalik"><span class="ideitalik">25 Nisan 1915</span></p>
				<p class="ortaitalik"><span class="ideitalik">57. Alay Kumandanlığına</span></p>
				<p class="normal"><span class="ideitalik">27. Alay’ın kıtaatı Arıburnu sırtının güneyine çıkmıştır. Taarruzunuzun hızlandırılmasını istirham eylerim.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="h2baslik"><span class="idebold">Kanlısırt’ta Düşmanın Mukabil Hücumu ve Süngü Müsademesi</span></p>
				<p class="normal">Topçumuz Kanlısırt’ın gerilerine ateş ettiği bir sıradaydı ki topçu ateşi altında bulunmayan düşmanın fundalıklar arasında gizlenmiş ve askerimize yaklaşmış bir mühim kuvveti, dürbünle pek aşikâr görülen subayların ısrarıyla sol cenahımız üzerine süngü hücumuna kalkar. Makineli tüfeklerimizin bunlara karşı kullanılması mümkün değildi. Zira kendi askerimizi de vurmuş olacaktık. Topçu ile bu hücumu def etmek ise hiç mümkün değildi. Kahraman askerimiz de ayağa kalkarak ve ileri atılarak düşmanı süngü ve ateş ile karşıladı. Gözümüzün önünde cereyan eden bu kahramanca hadisenin, başlangıçta verdiği endişe ve tedirginlik sevinç ve iftihara dönüştü. Askerimiz ile düşman askeri kısmen süngü süngüye karıştı. Kısmen de beşer-onar adımdan birbirlerine silah sıktı. Bu müsademeye düşman bir dakika dayanamayarak firara başladı. Müsademede bıraktığı telefattan başka düşman firar ederken de epeyce zayiat verdi. </p>
				<p class="normal">Kuvvetimiz düşmanın pek üstün olan kuvveti karşısında böyle süngü muharebesi verecek bir derecede olmadığından topçu kumandanlığına askerimizin hemen ilerisini gözden uzak tutmamasını tembih ettim. Bu süngü müsademesinde askerimizin gösterdiği kahramanlık, takdir ve iftihara değerdir. Düşmanın da hem cüreti hem de korkaklığı görüldü. Düşman firar ederken epeyce şarapnel ateşiyle de zayiata uğradı ve fundalıklar arasında kayboldu. Herhalde düşmanın Kanlısırt’ı inatla müdafaaya karar verdiği anlaşılıyordu. Bu sırada sureti aşağıda yazılı emri yazdım, 1. Tabur Kumandanlığı’na gönderdim:</p>
				<p class="sagitalik"><span class="ideitalik">Öğleden sonra saat 14.50</span></p>
				<p class="ortayazi"><b class="calibre8"><span class="ideitalik">1. Tabur Kumandanlığına</span></b></p>
				<p class="normal"><span class="ideitalik">Sol cenahı takviye ediniz. 4. Bölüğün kazandığı mevkii sağlamlaştırınız ve ilerleyiniz.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="h2baslik"><span class="idebold">Düşmanın İkinci Hücum Teşebbüsü</span></p>
				<p class="normal">Piyademizin ilerlemesi için topçuya piyademizin hemen önünden başlayarak Kanlısırt’ın batısına doğru şarapnel ateşiyle taramasını emretmiştim. Topçu bu tarzda ateşe başladığı bir sıradaydı ki fundalıklar arasından şarapnel ateşinin tesiriyle düşman erlerinin gerilere firara başladıkları ve firar ederlerken bir haylisinin şarapnel altında düştükleri görüldü düşmanın bu firarını gören askerimiz ilerlemeye teşebbüs ettiyse de şarapnellerden bir-ikisi nasılsa ilerlemekte olan askerimizin bir kısmı üzerinde patladı ve daha ilerlemekten çekindi. Biraz durmak zorunda kaldı. Bundan dolayı 1. Tabur Kumandanlığı’ndan sureti aşağıda yazılı raporu aldım: </p>
				<p class="normal"><span class="ideitalik">Topçularımızın attığı mermi 4. Bölük üzerine düşmektedir. 4. Bölük sol cenahtan ilerlemektedir. </span></p>
				<p class="sagitalik"><span class="ideitalik">27. Alay 1. Tabur Kumandanı<br class="chapter"/>
			Yüzbaşı İbrahim</span></p>
				<p class="normal">Kanlısırt’ın, zayiata uğramış üç bölükle pek üstün bir düşmana karşı tamamen zaptının mümkün olamayacağını takdir etmiyor değildik. Fakat gerimizdeki sırta geldiğini, gönderdiği varaka ile bildiren 77. Alay’ın, neredeyse harp hattına geleceğini ümit ediyorum. Fakat henüz gelmemişti. Bundan dolayı taarruzumuza bir an evvel iştirak ettirerek kesin neticeyi elde etmek için 77. Alay kumandanına sureti aşağıda yazılı varakayı gönderdim:</p>
				<p class="sagitalik"><span class="ideitalik">Arıburnu doğu sırtlarından<br class="chapter"/>
			25 Nisan 1915, saat 15.00</span></p>
				<p class="ortaitalik"><span class="ideitalik">77. Alay Kumandanlığına</span></p>
				<p class="normal"><span class="ideitalik">1- Sol cenahımız, düşmanın sağ cenahını ricata mecbur etmiştir. Bu muvaffakiyeti ikmal için kuvvete ihtiyacımız vardır. İleri yürüyünüz. </span></p>
				<p class="normal"><span class="ideitalik">2- Bir taburunuzu gönderdiğim süvarinin göstereceği istikamete ilerletin. Sol cenahımızı takviye etsin.</span></p>
				<p class="normal"><span class="ideitalik">3- İki taburunuz topçumuzun yaklaşık 800 metre güneyinde, sırtın gerisinde bulunsun.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Bu emri götüren süvarilere, Kavakderesi’nin güneydoğu ve Kocadere’nin güney sırtları istikametinde 77. Alay’ı arayıp emri vermek için tembih ettim. </p>
				<p class="h2baslik"><span class="idebold">Düşmanın İnatçı Karşı Taarruzları ve Toplarımızın <br class="chapter"/>İstirdadı</span></p>
				<p class="normal">Yukarıda yazılı varakayı 77. Alay’a göndermekle beraber, askerimiz şiddetli ateş karşısında pek cesurane ilerlemeye çalışıyordu. Avcı hattı düşmanın elinde kalan toplarımıza yaklaşmıştı. Toplarımızın kurtarılması hakkında sık sık teşvik edici şifahî emirler veriyordum. Düşman, topları vermemek ve Kanlısırt’ı bırakmamak için pek inatçı mukavemetle kalmayarak karşı hücumlar da yapıyordu. Düşman, bu kurtarılacak topların kaidelerine makineli tüfek yerleştirerek mukavemet ve mukabelede azim ve inat gösteriyordu. Fakat gerek Kemalyeri yakınındaki 165 rakımlı tepedeki toplarımız gerek Yüzbaşı Sadık Efendi ile Kavaktepe’ye gönderdiğim iki topun makasvârî ve müsademeli ateşleri ve gerek makineli tüfeklerimizin ateşi düşmana o kadar zayiat veriyordu ki Kanlısırt cesetlerle kaplanıyordu. Askerlerimizin ilerlediği yerlerde telef olmuş ve ağır yaralı olduğundan yerlerde kalmış birçok düşman cesedi ve eri bulunuyordu. Muharebe öyle kızgın bir devrede idi ki; değil düşmanın ağır yaralanmış veya henüz hayatta bulunan askerlerine yardım etmek; yardıma muhtaç yaralılarımıza bile bakmak kimsenin hatırına gelmiyordu. Çünkü muharebenin bu safhası düşman eline esir düşen toplarımızın kurtarılması namına cidden şiddet kazanmış; her iki taraf yakından inatçı bir mücadeleye tutuşmuştu. </p>
				<p class="normal">Bu kızgın müsademeyi görüp de katılmayı arzu etmemek mümkün değildi. Bu cümleden olarak; yegâne ihtiyat kuvvetim olarak Göktepe’nin batısında, yani Adanabayırı’nın bu hizadaki doğu gerisinde bulundurduğum bölüğün -1. Tabur 3. Bölük- takım kumandanlarından Teğmen Emin Efendi, harbe katılmak için bölük kumandanına yaptığı müracaatında, bölük kumandanından; <span class="ideitalik">“Bizden başka ihtiyatta kuvvet yoktur, kumandan bizi göndermez” </span>suretindeki açık cevabı alır. Askerimizin Kanlısırt’ta topların başında pek kızgın ve yakından devam eden muharebesi kendisinde tahammül bırakmayarak; bölük kumandanının muharebeyi seyretmekle meşgul bulunduğu bu sırada, gizlice ve emirsiz takımını alır ve hızla takımıyla beraber toplarımızın başında cereyan eden muharebeye girişir. (Teğmen Emin Efendi giriştiği bu muharebede şahadet rütbesine ulaşır.)</p>
				<p class="normal">Düşman verdiği telefata bakmayarak üst üste mukabil süngü hücumlarına kalkar. Fakat esir toplarımızın önünde ve onların yoluna cereyan eden bu hücumları kahraman askerimiz mukabil hücumlar ile püskürtür ve düşmanı kaçırırlar. Toplarımızı geri alırlar. Artık topları Allah’ın yardımıyla kurtarmıştık. Bu topların başında bir saat süren inatçı mücadele, 27. Alay’a hakkıyla şeref verecek bir muzafferiyetti. 165 rakımlı tepedeki üç top ile Kavaktepe’de yerleştirilen iki topun makasvârî ateşi piyademizin bu muvaffakiyetine büyük hizmetler etmiş ve makineli tüfeklerimizin hizmeti de şükran ve takdire değerdi. </p>
				<p class="normal">Düşman pek müthiş zayiata uğramış ve uğramaktaydı. Bütün fundalıkların dipleri düşman cesetleriyle ve ağır yaralıların iniltileriyle dolmuştu. Topların bulunduğu sahayı zapt eden cesur askerimiz taarruza devam ediyordu. Ellerine geçirdikleri topları düşmanın mukabil hücumuna karşı müdafaa ediyordu. Bazı erlerimiz ile İngiliz neferleri karşılıklı birbirlerine bir anda havale ettikleri süngülerle her iki tarafın karşılıklı yıkıldığı ve ruhunu teslim ettiği görülüyordu. Düşman erlerinin de gösterdiği cesaret zikredilmeye değerdir. Ancak askerimizin yılmak bilmeyen savleti karşısında dayanamıyordu.</p>
				<p class="h2baslik"><span class="idebold">Geriden Bir Ateş</span></p>
				<p class="normal">Askerimizin toplarımızı kurtarmasını müteakip düşmanla uğraşırken Kavaktepe istikametinden Kanlısırt’a doğru bir piyade ateşi başladı. Orada düşmanla uğraşan (bilhassa Kanlısırt’ın doğusunda ihtiyatta bulunan) askerimizin bu ateşten etkilendikleri, salladıkları flamalardan ve mendillerle ve gösterdikleri korunmaya yönelik hareketlerden anlaşıldı. Hemen birbiri arkasından iki süvari ile emir zabiti Salih Efendi’yi koşturdum ateşi kestirdim. Bu ateşi Kavaktepe ve kuzeyinden, 77. Alay’ın avcısı açmıştı. Kanlısırt’ta düşman ile askerimiz arasında elli adımdan da daha yakın mesafelerde muharebe cereyan ettiği bu sırada bu alayın ahvali ve vaziyeti anlamaksızın Kavaktepe gibi pek geriden manasız ve maksatsız ateş açması, askerimize bir miktar zayiat verdirdi. </p>
				<p class="h2baslik"><span class="idebold">Alayın Sağ Cenahında 3. Tabur’un Vaziyeti</span></p>
				<p class="normal">Yukarıda da arz edildiği üzere Conkbayırı’nın ilerisindeki, 261 rakımlı tepeyi, bu tepenin önünde bulunan Ağıldere müfrezesi -27. Alay 2. Tabur 4. Bölük’ten Asteğmen İbrahim Efendi takımı- tutmakta ve düşmanın o istikametten ilerlemesini men etmekteydi. Bu müfrezenin 57. Alay’ın ulaşmasından evvel cephanesi biten bazı erleri geri çekilmeye teşebbüs ettiği esnada; 57. Alay’ın ulaşmasından önce bölgeyi ve savaş durumunu görmek ve tedkik etmek üzere o noktaya yetişen 19. Tümen Kumandanı Mustafa Kemal Bey’in emriyle ve verdiği metanetle durmuşlar ve süngü takarak yaklaşmakta olan düşmana karşı mevzi almışlar. Düşman bunu görünce durmuş, 57. Alay öncüsünün yetişmesine değin 261 rakımlı tepeyi muhafaza etmişlerdir. Bu takım bundan sonra 57. Alay 2. Tabur kumandanının emrine girerek taarruza iştirak etmiştir. </p>
				<p class="normal">Edirnesırtı’nda bulunan 3. Tabur’a mensup üç bölükten Asteğmen Mithat Efendi kumandasında olup Düztepe’nin güneydoğusunda, İncesırt’ta bulunan iki takım dahi 57. Alay ile beraber taarruza devam etmiştir. </p>
				<p class="normal">3. Tabur’un 3. Bölüğü yukarıda arz edildiği üzere 1. Tabur’un emrine verilerek Kanlısırt’ta kahramanca savaşıyordu. Bu bölüğün kumandanı şehit Yüzbaşı Ziya Efendi, Kanlısırt’a karşı yapılan taarruzda; “Bu tepeyi zapt etmek şerefini bakalım hangimiz kazanacak” diye 1. Tabur bölükleriyle kendi bölüğü arasında rekabet hissi uyandırmak suretiyle çok gayretli ve cesurca vazife yapmıştır. Yine bunun gibi Kanlısırt’ın kanlı muharebelerinde yaralanan bu bölüğün Teğmeni Mustafa Efendi de; aldığı yaranın, kendisinin geride tedavisini gerektirdiğini 1. Tabur tabibi Binbaşı Rakım Bey tarafında ihtar olunmuş ve geriye gitmesi lüzumu anlatılmışken, yarasını sardıktan sonra tabibin tavsiyesini dinlemeyerek Kanlısırt’ta esir toplarımızın başında kahramanca cereyan eden muharebeye katılmaktan kendini alamamış ve bir gün sonra tekrardan ağırca yaralanması üzerine hastaneye gönderilmiştir.</p>
				<p class="normal">3. Tabur’un şu halde Edirnesırtı’nda, 57. Alay’ın gelişine kadar burayı savunmak üzere bırakılan iki bölüğüyle bir takımı mevcuttu. Bu kuvvetin sağ cenahı, Edirnesırtı’nın kuzey ucunun Kılıçbayırı’yla birleştiği 180 rakımlı tepedeki düşmanı geri atmak için pek cesurca taarruza kalkmış fakat bu tepeyi tutan düşmanın pek ziyade faaliyeti, hücum eden bu sağ cenahı cidden tehlikeye sokmuştu. Pek cüretkârâne yapılan bu taarruz neticesinde düşmana kırk-elli adım yaklaşılmıştı. Düşman mukabil taarruza ve hatta süngü hücumuna dahi teşebbüs etmişse de yukarıda arz edilen Kerim Onbaşı’nın kahramanca hadisesi ile zayıf fakat metin olan oradaki az sayıdaki kuvvetimizin inatçı sebatı düşmanın gözünü yıldırmış ve taarruzunu durdurmuş, karşılıklı ateş edilmiştir. 57. Alay’ın Düztepe-Kılıçbayırı istikametinden yapılan taarruzunu, buradaki kuvvet düşmana icra ettikleri tesir ile kolaylaştırmıştır. </p>
				<p class="normal">Taarruzun başlangıcından beri gösterdiği cesaret ve gayret ile taburunu bu hatta kadar muvaffakiyetle ilerleten 3. Tabur Kumandanı Yüzbaşı Halis Efendi bu 180 rakımlı tepe taarruzunda yaralanmış ve 1. Bölük Kumandanı Üsteğmen İdris ve 2. Bölük Kumandanı Üsteğmen Mustafa Efendiler ve daha hayli kıymetli vücutlar şehit ve yaralı düşmüşlerdir. Halis Bey’in yokluğuyla yalnız kalan askerin komutasını orada bulunan 3. Tabur’un kâtibi Muharrem Vehbi Efendi üstlenmiştir. </p>
				<p class="normal">Vazifesi olmadığı halde arkadaşlarıyla beraber muharebeye girişmiş olan bu gayretli ve hamiyetli kâtip; subayların şehit ve yaralı düşmesiyle askerin manevî kuvvetine halel gelmesine meydan vermemiş ve onları gayretlendirmiştir. Takım kumandanlarından Subay Vekili Mucip ve şehit Medeni Efendilerinin dahi bu tepede gösterdikleri metanet ve dirayet ve fedakârlıkları takdire şayan bulunmuştur. Kâtip Muharrem Vehbi Efendi’den Kanlısırt’ta kızgın muharebe cereyan ederken suretleri aşağıda yazılı raporları aldım:</p>
				<p class="ortaitalik"><span class="ideitalik">Alay Kumandanlığına</span></p>
				<p class="normal"><span class="ideitalik">Halis Efendi yaralı, İdris Efendi şehit oldu. Askerin bir kısmı şehit ve yaralandı. Asker gönderiniz az kuvvetle müdafaa ediyoruz.</span></p>
			<p class="sagitalik"><span class="ideitalik">3. Tabur Kâtibi<br class="chapter"/>
			Muharrem Vehbi</span></p>
			<p class="normal">Diğeri;</p>
				<p class="ortaitalik"><span class="ideitalik">Alay Kumandanlığına</span></p>
				<p class="normal"><span class="ideitalik">11. Bölük’le, 9. Bölük’ten Teğmen Mustafa Efendi’nin takımı burada değildir. Nerede olduğu da meçhuldür. Bizi takviye için lütfen asker gönderiniz efendim.</span></p>
			<p class="sagitalik"><span class="ideitalik">3. Tabur Kâtibi <br class="chapter"/>
			Muharrem Vehbi</span></p>
				<p class="normal">Muharrem Vehbi Efendi’den yine bu yolda bir rapor daha aldım ve bunlardan başka şifahî haberlerle de takviye kuvveti istediler. Bu haberlerden kendilerinin pek ziyade sıkıştıklarını anlıyordum fakat telaş edilecek bir tehlike göremezdim. Zira 57. Alay, Düztepe istikametinden taarruzunda muvaffakiyetle devam etmekte olduğu ve bundan dolayı bir müddet sonra 3. Taburumuzun sağ cenahına erişeceği muhakkaktı. Bununla beraber kendilerine metanet vermek üzere şu emri yazdım:</p>
				<p class="ortaitalik"><span class="ideitalik">Kâtip Muharrem Efendi’ye</span></p>
				<p class="normal"><span class="ideitalik">77. Alay’dan iki tabur geliyor. Gelir gelmez size hemen kuvvet göndereceğim. 57. Alay size yaklaşmaktadır. Yerinizi metanetle müdafaa ediniz. Zinhar bir nefer bile geri çekilmesin. </span></p>
			<p class="sagitalik"><span class="ideitalik">27. Alay Komutanı<br class="chapter"/>
			Yarbay Mehmet Şefik</span></p>
				<p class="normal">3. Tabur’un kumandanı yaralanarak saftan çıktı. 4. Bölük kumandanı daha muharebenin başlangıcında yaralandı gitti. 1. ve 2. Bölük kumandanları şehit düştü. Yalnız 3. Bölük kumandanı hayattaydı. 3. Tabur’un kumandasını üstlenmesini 3. Bölük Kumandanı Yüzbaşı Ziya Efendi’ye yazdım (sonradan o da şehit düşmüştür). </p>
				<p class="normal">3. Tabur’un 180 rakımlı tepede muharebe eden sağ cenahı, öğleden sonra saat 4.00 sıralarında, 57. Alay’ın 1. Taburu’nun İncesırt ve Topbayırı’nın güneyinden dolaşarak gelen kuvvetiyle takviye edildi. Düşman burada tazyike başlanmış olmakla artık bu istikametten tehlike kalmamıştı. Düşmanın bu esnada sol cenahının ucu Düztepe ile Kılıçbayırı’nın birleştiği noktaydı. 180 rakımlı tepeden güneye doğru uzanan ve Edirnesırtı namını alan sırtta, 3. Tabur’dan hafif bir kuvvetimiz vardı. Bu kuvvet, karşı sırtlardaki düşmanla karşılıklı ateş ediyordu. </p>
				<p class="normal">Kırmızısırt’ı zapt için 1. Tabur 2. Bölük Celaldere ve Gedikdere istikametinden epeyce ilerlemiş ve Kanlısırt’ı zapt için harp eden bölüklerle Celaldere’de irtibatı muhafaza etmişti. Fakat Kırmızısırt’ın tepesine çıkmanın imkânı yoktu. Çünkü düşmanın ve bizim yalayıcı ateşimize çok açık, üstü düz olan bu sırtın üzerinde ne bizden ve ne de düşmandan bir ferdin barınmasına imkân vardı. Bu tepeye çıkan erlerimiz düşmanın mitralyöz ve piyade ateşinden ya şehit veyahut yaralı düşmüştü. Bundan dolayı 1. Tabur 2. Bölüğün bir kısmı bu sırtın kuzey yamacındaki bir sel yarığını Gedikdere başına karşı ve bölüğün bir kısmı da Celaldere yamaçlarını tutmuştu. Hülasa Kırmızısırt’ın doğusunun yarısı elimizde sayılabilirdi. Ancak tepesinde gündüzün barınmak mümkün değildi. Kanlısırt’a taarruz eden üç bölükten, 1.Tabur’un 1. Bölüğü, Celaldere istikametinden ve Kanlısırt’ın bu dereye inen yamaçlarından ilerliyordu. </p>
				<p class="normal">Kanlısırt’ta muharebe bütün şiddetiyle devam ediyordu. Burada verdiğimiz zayiat, taarruzun devamına engel olacak derecedeydi. Kuvvete ihtiyaç vardı. Elimde iki takım kalmıştı. 1. Tabur kumandanı takviye için kuvvet istiyordu. Kanlısırt’ta devam ede gelen muvaffakiyetin sürdürülebilmesi için, elimdeki yegâne ihtiyat olan iki takımı da ister istemez Kanlısırt’a gönderdim. Oradaki kuvveti bu kadarlık takviye ettim. Artık elimde topçu ile makineli tüfeklerden başka ileri hattı gerektiğinde himaye edecek kuvvet kalmamıştı. Ancak 77. Alay’ın yetişmesini ümit ediyor ve bekliyordum. Fakat henüz görünmüyordu. </p>
				<p class="normal">77. Alay’a gönderdiğim varakayı götüren süvari geldi. Alay kumandanını epeyce aradıktan sonra bulamadığından; varakayı bu alaydan bir subaya verdiğini söyledi. 77. Alay’a mensup Rüştü Efendi’den (sonradan binbaşı oldu) yaptığım tahkikata göre; bu süvari, varakayı 77. Alay’dan Kavaktepe taraflarında bulunan Binbaşı Hacı Emin Efendi’ye vermiş, bu binbaşı talebim üzere alayımızın takviyesini 77. Alay Kumandanı Binbaşı Saip Bey’den istemiş, Saip Bey bu talebi uygun görmeyip; <span class="ideitalik">“Düşman bu taraftadır”</span> diyerek -Kanlısırt’ın güneybatısında Keltepe- o tarafa taarruz etmek gerektiğini söylemiştir. Fakat süvari neferi bana bu malumatı vermediğinden ben 77. Alay’dan kuvvetin gelmesini bekliyordum. </p>
				<p class="normal">Kanlısırt’ta düşmanın inatla mukavemet ve mukabil taarruz ve hücumlarda uğradığı mağlubiyetler kendisinde muvaffakiyet ümidi bırakmadığından bu sırtın gerisinde tahkimata başladığı hissedildi. Kanlısırt’a gönderdiğim iki takımla takviye edilen kuvvetimiz fundalıklar arasında düşmanla yakından harp ediyor ve sırtı adım adım ve inatla müdafaa eden düşmana doğru adım adım ilerliyordu. </p>
				<p class="normal">Kanlısırt’ta muharebe devam ederken bazı hadiseler oldu. Bu cümleden olarak evvelden yapılmış parça parça hendeklere sığınan bazı İngiliz erleri pek yaklaşmış olduğunu gördükleri bir kısım askerimize beyaz mendil salladılar saf bir mertlikle davranan erlerimiz -yaklaşık yedi-sekiz kişi- bunların üzerine gitmekten çekinmediler. Çünkü düşmanın teslim olacağını zannettiler. Pervasızca düşmana sokuldular. İngiliz askerleri bir müddet korku ile karışık yavaş hareketlerde bulundu. Bunlar bizim neferlerimizle tokalaştılar fakat hendekten çıkmadılar. Bizim neferlerimiz bunlara işaretle tüfeklerini bırakıp teslim olmalarını söylediler. İngiliz erleri aralarında İngilizce konuştuktan sonra konuşanlardan birkaçı işaretle bizimkilerin teslim olmasını talep etti. Önceden bu işte bir aldatma olduğunu hisseden ve bomba taşıyan 1. Tabur’dan Ankaralı İsmail oğlu Ahmet ismindeki neferimiz elindeki Tüfekçiyef bombasını düşmana hissettirmeyecek şekilde arkadaşlarının arkasından elinde her ihtimale karşı çakmaya hazırlandı. Bizim erlerimiz müşkül bir durumda kalmıştı. Düşman askerleri kendilerinin yaklaşık üç misli raddesindeydi. Aksi gibi geriden de başka askerimiz gelmiyordu. Bu olayın yeri aslında cephemizin sol cenahı ucundaydı. Hülasa erlerimizden birisi düşman neferlerden birisinin tüfeğini almak suretiyle teslim teklifini anlatmak ister ve tüfeğini yakaladığı zaman İngiliz erlerinden diğer birisi bizim bu nefere ateş eder. Vurulur. Diğer erlerimiz arazinin orada teşkil ettiği eğimlerden istifade etmek üzere kendilerini oralara atarlar ve bahsedilen İsmail oğlu Ahmet de kendisini attığı sütreden bombayı kibritliğine çakar ve düşman erlerinin bulunduğu hendeğin içine, aralarına atar. Bombayı gören İngiliz neferleri kaçayım derken bomba patlar. Bir kısmı telef olur. Diğerleri fundalıklar içinde geriye kaçar ve kaçarken de kısmen tüfek mermisiyle yuvarlanır. Siper bizimkilerin elinde kalır. Mendil sallamak suretiyle düşmanın aldatmaları tekrar etmiş ve bazı erlerimiz ihtiyatsızlık yüzünden bu aldatmalardan zarar görmüştü.</p>
				<p class="normal">Saat 16.30 sıralarında 19. Tümen Kumandanı Mustafa Kemal Bey’in gönderdiği emir subayı Süvari Teğmen Enver Efendi geldi. Tümenin muvaffakiyetle harbe girdiği ve taarruzunda devam etmekte olduğu ve alayımızın da taarruza devam etmesi emir buyru-luyordu. Cevaben, Kanlısırt’taki muvaffakiyetimizi arz ettim. 77. Alay’dan hâlen kuvvet gelmedi ve gelemeyeceğini aldığım haberlerden anladım. </p>
				<p class="normal">Bu sırada saat 17.00 idi. 19. Tümen’e bağlı Sahra (…) Alay (…) Tabur Kumandanı Binbaşı Fuat Bey yanıma geldi. İki sahra bataryasının buraya geleceğini ve buradaki cebel toplarının Conkbayırı’na gitmesinin, tümen kumandanı beyin emri gereği olduğunu söyledi. Ancak sahra bataryalarının gelişinden evvel buradaki cebel toplarının ateşi kesip gitmeleri mahzurlu olacağından sahra bataryalarının bir an evvel gelmesini talep ettim. Binbaşı Fuat Bey, bataryaları getirmeye gitti. </p>
				<p class="normal">Kanlısırt’ta birbirini müteakip mağlubiyete uğrayarak geri çekilmekte olan ve tamamıyla yılmış, Kanlısırt’ın yarısından fazlasını elinden kaçırmış ve galibiyetten ümidini kesmiş olan düşmanın, kuvvetli bir süngü müsademesi daha yapılarak Kanlısırt’ın gerisine, bayırdan aşağı, deniz kenarına atılacağına kanaat getirdim. Bu şekilde Kanlısırt ele geçtikten sonra düşmanın genel durumu tehlikeye girecekti. Bu maksat için tasarrufa riayetle aşağıdaki raporla bir tabur kuvvet istedim. Gelecek taburun bir kısmıyla Celalderede’ki kuvveti ve diğer kısmıyla Kanlısırt üzerindeki kuvveti takviye ederek kesif bir topçu ateşini müteakip bu iki istikametten daha önce yapılmış olan süngü müsademeleri gibi daha kuvvetli bir müsademe ile bütün Kanlısırt’ı ve Kırmızısırt’ın gerisini (çünkü Kırmızısırt’ın yalnız gerisinde düşman barınabiliyordu) zapt etmek bana mümkün geldi. Zira düşman sarsılmıştı.</p>
				<p class="sagitalik"><span class="ideitalik">25 Nisan 1915, Saat 17.00</span></p>
				<p class="ortaitalik"><span class="ideitalik">19. Tümen Kumandanlığına</span></p>
				<p class="normal"><span class="ideitalik">1- Cephemizden ve sol cenahımızdan yapılan taarruzun tamamen muvaffakiyete ulaşması, herhalde bir taburun daha elimizde bulunmasına bağlı bulunuyor. Elimde ihtiyat kalmadı. Bir taburun süratle gönderilmesi istirham olunur.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Bu raporu takdim ettikten sonra 77. Alay Kumandanı Binbaşı Saip Bey geldi. Tümen kumandanı beyin yanından geldiğini ve alayı başına gitmekte olduğunu söyledi. Bu karşılaşmamızdan istifade ile Kanlısırt’ta cereyan eden muharebenin muvaffakiyete ulaşmasının az bir kuvvet ve gayrete bağlı bulunduğunu ve düşmanı bu sırttan atarsak bütün cephede düşmanın vaziyeti tehlikeye girerek tamamen mağlup edileceğini anlatarak; bu neticeye ulaşabilmek için hiç bir nefer ihtiyatım olmadığından bahisle, kendisinden bir taburun verilmesini rica ettim. Cevaben, kendi alayının da soldan taarruz emri aldığını anlatarak mazeret ileri sürdü. İki bölük olsun vermesini tekrar rica ettim; <span class="ideitalik">“Bir gideyim. Bakalım, mümkünse gönderirim”</span> dedi ve gitti. Fakat maalesef göndermedi. </p>
				<p class="normal">Saat 18.00 sıralarında sahra bataryaları geldi ve Kemalyeri’ndeki 165 rakımlı tepede gizlenerek mevzi aldı. Ateşe başladı. Cebel topları da Conkbayırı’na gitmek üzere hareket ettirildi. Kanlısırt’ta muharebe muvaffakiyetle devam ediyor ve askerimiz şiddetli ateşe rağmen adım adım ilerliyordu. Celaldere’deki kuvvetimiz Kanlısırt’taki cephemizden daha fazla ilerlemişti. Bu sıralarda sureti aşağıda yazılı cevabî emri aldım:</p>
				<p class="sagitalik"><span class="ideitalik">Arıburnu doğusundan<br class="chapter"/>
			25 Nisan 1915</span></p>
				<p class="ortaitalik"><span class="ideitalik">27. Alay Kumandanlığına</span></p>
				<p class="normal"><span class="ideitalik">1- Düşman sandallara binerek ricat etmektedir.</span></p>
				<p class="normal"><span class="ideitalik">2- 57. Alay tamamen muharebe hattındadır. 72. Alay’ın bir taburu, 57. Alayı takviye ederek düşmana hücum emrini almıştır.</span></p>
				<p class="normal"><span class="ideitalik">3- Bütün kuvvetin ihtiyatı olarak elimde iki tabur vardır. Sahra topçusunu sizin yanınıza gönderdim. Onun yanında bir bölük vardır. Onu kullanınız ve taarruzunuzu yenileyiniz. Düşman ricat ediyor.</span></p>
				<p class="sagitalik"><span class="ideitalik">19. Tümen Kumandanı<br class="chapter"/>
			Yarbay M. Kemal</span></p>
				<p class="normal"><span class="ideitalik">Not: Gece olunca demin bildirdiğim gibi gece hücumu yapılacaktır. Diğer alay kumandanlarına da ayrıca emir verilmiştir. Başka emir beklemeyiniz.</span></p>
			<p class="sagitalik"><span class="ideitalik">M. Kemal</span></p>
				<p class="normal">Sahra bataryaları ile gelen piyade bölüğünü arattırdım ve sureti aşağıda yazılı emri taburlara verdim ve şifahen de düşmanın kaçmakta olmasından bahisle taarruza devam etmeleri hususunda teşvik edici emir verdim.</p>
				<p class="ortaitalik"><span class="ideitalik">1. ve 3. Tabur Kumandanlıklarına</span></p>
				<p class="normal"><span class="ideitalik">1- Düşman sandallarla çekilmektedir. </span></p>
				<p class="normal"><span class="ideitalik">2- Sağ cenahımızda 57. Alay ve solumuzda 77. Alay vardır. İrtibat tesis ve muhafaza edilecektir.</span></p>
				<p class="normal"><span class="ideitalik">3- Hava karardıktan sonra sağ ve solumuzdaki kıtaatla hareket birliği ederek süngü hücumu yapılacaktır.</span></p>
				<p class="normal"><span class="ideitalik">4- Sağ cenahtan -Kocaçimen istikametinden- beş tabur taarruz ediyor. Bunlar da süngü hücumu yapacaktır. Bir yanlışlığa meydan verilmemesi istirham olunur.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Topçuya, iki bataryasıyla Kanlı ve Kırmızı Sırtların gerisine ve Gedik noktasına şiddetli şarapnel ateşine devam ettirildi. </p>
				<p class="normal">Gurup vakti geldi. Makineli tüfek bölüğü, bulunduğu noktadan karanlıkta hedefe karşı ateş edip piyadeye yardımcı olamayacağından, ileride mevzi alması gerektiğini şifahen emir verdim ve kendim de bu bölüğün hareket etmesini müteakip, bulunduğum noktada bulunan sahra bataryaları kumandanı Binbaşı Fuat Bey’i yerime vekil bıraktım. Çıkabilecek her türlü duruma karşı alacağı tedbirler hakkında şifahî talimat verdim ve ileri hattı teftiş ve Kanlısırt’ta son bir hücum yaptırmak üzere; yanımda alay yaveri ve 9. Tümen kurmay heyetinden Teğmen Cevat Efendi ve süvari emirberleri olduğu halde hareket ettim. </p>
				<p class="normal">Keklikderesi’ndeki yolu takip ediyordum. Hava kararmıştı. Çalılık ve derecikler içerisinden giderken tek tük tüfek sesleri geliyordu. Bunlardan atılan mermiler şüphesiz ileride kendi askerimize isabet edeceğinden, bunları atanların kim olduğunu anlamak için üzerlerine gittik. Çalılıklar arasında üçer-beşer bir takım askerlere tesadüf ettik. Araştırdık, 77. Alay’a mensup olduklarını anladık. Bunların ne sebeple böyle gerilerde çalı diplerinde kaldıklarını sorduk. Taburlarını, subaylarını kaybettiklerini ve kimisinin sancısı ve karnında ağrısı tuttuğunu ifade ediyorlardı. Karayörük Deresi’ne gidinceye kadar bu gibilere tesadüf ettik ve güzergâhımıza gelenleri kaldırıp ileriye beraberimizde getirmeye başladık. Fakat maalesef bu kümeler sınırlı değildi. Yolda bir hışırtı üzerine emirber gönderdiğimizde bir kaçışma olur. Bunlardan birisi yakalanır ve 77. Alay’dan olduğu ortaya çıkar. Son derece üzüntüyle anladık ki 77. Alay’ın büyük çoğunluğu yalnız Keklikderesi değil, yamaçlar fundalık ve yüksek çalılık olduklarından buralarda kalmışlar, saklanmışlar, ihanet etmişler. </p>
				<p class="normal">Esasen bu alayın yukarıda arz olunan ve bir kısım askerimizin kaybına sebebiyet veren ateşinden başka bir muharebe ateşi de işitmemiş, ne yapıldığını da anlayamamıştık. Ele geçen bu firari erlerden taburlarının ne tarafa gittiğini soruyoruz, kaybettiklerini söylü-yorlar. Artık anladık ki bunlarla başa çıkılamayacak. Çünkü çalı diplerinde sayısız firari vardı. Bu kaçaklar üstelik ara sıra tek tük ateş ederek ilerideki arkadaşlarına da zarar veriyorlardı. Kanlısırt doğusuna geldiğimizde alayımızın yaralıları arasında 1. Tabur’un 3. Bölük Yüzbaşısı Cemil Efendi’ye de tesadüf ettik. Hava kararınca alınan emir üzere süngü hücumuna kalkmışlar; bu hücumda yaralanmış olduğunu ifade etti. Cemil Efendi’den alınan tafsilata göre bu son süngü hücumunda da askerimiz ilerlemiş ise de düşmanın mitralyöz ateşlerinden daha ileriye gitmek mümkün olmadığını öğrendik. Daha ilerledik 1. Tabur kumandanına tesadüf ettik. Kuvvetin çok zayıflamış olmasından taarruza devam etmenin imkânı kalmadığını beyan etti. Askerimizin geriden ve yan gerilerinden ateş yemekte olduklarını da ilave etti ki bu ateşin, yukarıda anlatılan 77. Alay’ın çalı diplerine gizlenen erlerinin ateşi olduğuna şüphe bırakmıyordu. Bu esnada alayımızın son vaziyeti ekteki krokide gösterilmiştir. </p>
				<p class="normal">Kanlısırt’taki piyadenin cephesini yandan himaye için Kırmızı-sırt’ın sivri tepesine Teğmen Saadet Efendi kumandasındaki makineli tüfek takımını -iki tüfek- gönderdim. Ve bu takım, adı geçen tepede mevzi alarak sabaha kadar yaptığı fasılalı ateşle cepheyi ve piyadeyi himaye eder. Kırmızısırt’ın üstüne gündüz hiç bir ferdin çıkmasına imkân yoktu. Fakat hava kararınca, 1. Taburumuzun 2. Bölüğü Kumandanı şehit Yüzbaşı Hakkı Efendi tarafından doğu kısmı işgal edilmiştir.</p>
				<p class="normal">Makineli tüfekten elimde bir takım -2 tüfek- kaldı. Bunu da birinci hatta göndermem doğru değildi. Çünkü kuvvet zayıf olmaktan başka sol cenahımız hakkında gelen haberler fena idi. </p>
				<p class="normal">Solumuzdan, Keltepe istikametine taarruz edecek olan 77. Alay’dan eser kalmadığı, geriye çekilmiş olduğu ve solumuzun çevrilmek tehlikesine maruz kaldığı; hatta o istikametten ateş geldiği; avcı hattından 1. Tabur 4. Bölük takım kumandanı mektepli Serçavuş Hasan Efendi tarafından gelen haberlerden anlaşıldı. Bununla beraber ileride tutulan hattan bir adım bile geri çekilmemek ve siper kazıp yerleşmek gerektiğini katiyen emrettim ve arkadaşlarımın manevi kuvvetini takviye etmek için; 77. Alay’ın herhalde solumuzda olduğunu ve irtibat tesis edilmesini emretmekle beraber, yanımda bulunan emirber süvarilerinden, güvenilir olan çavuşları kumandasında yaya olarak Kanlısırt’ın güneyindeki yamaçlara 77. Alay’dan malumat almak için bir keşif kolu sevk ettim. Aynı zamanda avcı hattı hizasından da bir subay keşif kolunun Kanlısırt güneyine inerek keşifte bulunmasını ve 77. Alay’la irtibat kurulmasını ve neticenin bildirmesini emrettim. Diğer taraftan 3. Tabur kumandanına da; 3. Tabur’un cephanesini nakleden küçük ağırlığa memur Recep Çavuş vasıtasıyla, emniyet irtibat tesis etmek ve tutulan hattı tahkim etmek hususuna ehemmiyet verilmesi hakkında yazılı bir emir gönderdim. </p>
				<p class="normal">Bu sırada sekiz-on kadar asker Karayörük Deresi’nden doğru yüksek sesle konuşarak geliyorlardı. Bunların kim olduğu soruldu. 77. Alay’dan olduğu anlaşıldı. Nereden gelip nereye gittiklerini sorduk. İçlerinde bir de başçavuş vardı. İleriye taarruz ettiklerini (tarifine göre Albayrak Sırtı’ndan) fakat askerin ormanlık içinde dağıldığını, kimisinin saklandığını, kimisinin de geri kaçtığını söyleyerek; kendilerinin de subaylarını kaybettiklerini beyan ettiler. Bunları da alıkoydum. </p>
				<p class="normal">Bu sırada gece olması münasebetiyle muharebenin şiddeti geçmiş cephede seyrek piyade ateşi ve ara sıra makineli tüfek ateşleri yapılıyordu. Bir taraftan yaralılar geriye taşınmaktaydı. Bir taraftan da Kanlısırt’ta gündüzden geri alınan topların, Topçu 9. Alay 3. Cebel Taburu 7. Bölük’ten Teğmen Şevket Efendi refakatiyle gönderilen topçu erleri ve hayvanlarıyla nakline çalışılıyordu. </p>
				<p class="normal">Düşman, bilhassa Kanlısırt ile Kanlısırt’tan Cemalderesi’ne inen derede çok sayıda ceset bırakmıştı. Hemen her taraf bu cesetlerle örtülmüş gibiydi. Bu cesetlerden bir kısmı henüz hâlen can çekişiyordu. Düşmanın henüz ölmemiş yaralıları da vardı. Bu yaralılardan bir kaçı, kendilerini tamamen telef etmeksizin ilerlemiş olan askerimizin mühim bir kuvvet olmadığını görerek bundan cesaret almış olacak ki ilerlemiş olan askerimizin arkasından ateş açtı. Geriden ve bilhassa çalılar arasından gelen bu ateş dikkati çekmişti. Kendi ağır yaralılarının nakli için eldeki vasıtalar yetersiz olduğundan ve karanlıkta bunları arayıp bulmak pek müşkül olduğundan; bu gibi ağır yaralılar bulundukça Kanlısırt’tan Cemaldere’ye inen derede daha önce orada bulunmakta olan ve toplarla beraber orada kalmış bulunan bahsi geçen bataryanın çadırlarına naklettirilmekteydi. Bunlar bu çadırlardan alınıp tezkerelerle peyderpey geriye naklolunuyordu. </p>
				<p class="normal">Kendi yaralılarımızı taşıdıktan sonra mühim bir yekûn oluşturacak olan düşman yaralılarını taşıtacaktık. Fakat maalesef bu düşman yaralılarından bazılarının, mesela cesetler arasından tek başına geçmekte olan neferlerimizi vurmaya kalkıştığı ve bu yüzden birkaç neferimizin şehit ve yaralı düştüğü anlaşılarak; yaralı olduğu görülen düşman erlerinin, askerimiz tarafından itlaf edilmesine ve fark edilmeyen yaralıların da seslerini çıkarmayarak oralarda kendiliklerinden telef olmalarına, yine kendi hain arkadaşları sebebiyet vermiştir. İşte, düşmandan yaralı olarak bir-iki yüz esir alınmak imkânı varken; ilk önce kendi yaralılarımızı taşımaktan vakit bulunamamış ve sonradan da bu hainlikleri kendilerinin kurtarılmasına mani olmuştur. Birbirine karşılıklı süngü saplamış ve bazıları henüz ölmemiş erlerimizle düşman askerlerine tesadüf edilmiştir. </p>
				<p class="normal">77. Alay’ı aramak üzere Kanlısırt’ın güneyine gönderdiğim yaya süvari keşif kolu, Albayrak Sırtlarında hiçbir ferde tesadüf etmediğini ve şu kadar ki; yol üzerinde, Karayörük Deresi’nde 77. Alay’dan bazı perakende askere tesadüf ettiklerini ve Karayörük Deresi’nin gerisindeki -doğusundaki- sırtlardan tek tük piyade ateşi edildiğini söylediler. Kanlısırt’ın sol cenahından çıkarılan keşif kolu da 77. Alay’dan hiçbir eser göremediklerini ve sol taraflarının açık bulunduğu haberini getirdiler. 77. Alay’dan bazılarının bizim sol cenah erleri arasında bulunduklarını ve bunlardan, taburlarının nerede olduğu sorulduğunda, ne olduğunu kendilerinin de bilemediklerini ifade etmişler. Fakat bir türlü bu haberlere inanmak istemiyordum. </p>
				<p class="normal">Vaziyeti kötü görmekle ve cepheyi tutan kuvvetimizin pek zayıf kaldığını, çünkü önemli derecede zayiat verdiğini bilmekle beraber; düşmanın da fena halde gözü yılmış ve daha doğrusu mağlup olmuş, zayiatının abartısız yalnız kendi cephemizde birkaç bine ulaşmış bulunduğuna inandığımdan ve düşmanın daha guruptan iki-üç saat evvel mağlubiyetini hissederek Kanlısırt gerisinde tahkimata başladığı görülmüş olduğundan; ne olursa olsun askerin katiyen tuttuğu hattı elinde tutmasını ve güvenlik tedbirlerini alarak geriden imdat kuvveti gelinceye kadar sebat ve metanet gösterilmesini ve düşmanın perişan olup belki sabaha kadar büsbütün kaçma ihtimali olduğunu ve 77. Alay Kanlısırt ile Kabatepe arasında muhtemelen çok ileri gitmiş olduğundan onunla bir şekilde irtibat kurulmaya çalışılmasını 1. Tabur kumandanına emir ve tembih ettim. Fakat her ihtimale karşı Kanlısırt ve Kırmızısırt gerisinde bir dayanak noktası olmak üzere Edirnesırtı’nın güney ucunda -Kırmızısırt’ın doğusundaki kısmına- 77. Alay’dan toplayabildiğim erler ile 57. Alay’dan ve 27. Alay’dan oralara kadar inen bazı perakende erleri toplattım, oraya getirttim. Makineli tüfek bölüğünün Kırmızısırt’a gönderilen takımdan başka elimde kalan iki tüfeği dahi Edirnesırtı’nın ucuna yerleştirdim ve oluşturduğum piyade takımının kumandanlığına, yukarıda bahsedilen 77. Alay’a mensup başçavuşu tayin ettim. Mangalara taksim ettirdim ve aynı zamanda bu karma takım ile aynı noktada bulunacak olan makineli tüfek takımının kumandasını, Makineli Tüfek Bölüğü Kumandanı Yüzbaşı Hamdi Efendi’ye verdim. Portatif kazma küreklerle, gerek makineli tüfeklere gerek bahsedilen piyade erlerine siper kazmalarını emrettim ve işe başlattırdım. Yüzbaşı Hamdi Efendi’ye gerekli talimatı verdim. İlerideki askerin her ihtimale karşı bir dayanak noktası olduklarını ve gerektiğinde burada şiddetle sebat edilmesini ve buralardan perakende gelip geçecek erlerin hangi alaydan olursa olsun alıkonarak buradaki piyade takımına katılmasını emir ve tembih ettim. Bu karma takım yaklaşık otuz-kırk neferden ibaretti. Makineli tüfek takımıyla bu nokta gerektiğinde epeyce iş görebilirdi. </p>
				<p class="normal">Buradaki işi anlatıldığı şekilde yola koyduktan sonra 3. Tabur cephesini teftiş etmek üzere yola devam ettim. 3. Tabur daha sağdaydı. Bu taburun cephesine gitmek için, gecenin karanlığında yolu tayin ederek Kırmızısırt’ın kenarından geçerek Kesikdere vadisine girdik. Yaralı taşımak ve su almak üzere Kırmızısırt’tan inen tek tük erlere tesadüf edildi. Bunların 27. Alay 1. Tabur askerinden olduğunu ve 3. Tabur’un daha sağda olduğunu tahmin ederek yola devam ettik. Çalılıklardan, fundalıklardan zorlukla geçiliyordu. Sağ gerimizden tek tük ateşler geldiği gibi ilerimizden ve soldan da bazı tüfek sesleri geliyordu. Bir müddet böyle yürüdükten sonra bu tüfek seslerinin istikameti ile askerden hiç kimseye tesadüf etmeyişimiz, yanımda bulunan alay yaveri ile 9. Tümen kurmay heyetinden Cevat Efendi’nin de dikkatini çekti. Meğer tahminen Boyun noktasına, düşman istikametine doğru gittiğimizi ve yaklaşmış olduğumuzu anladık, döndük. Anladık ki; sağımızdan gelen ateş Edirnesırtı’ndaki 3. Taburumuzun ateşi ve solumuzdaki düşmanın ateşi imiş. Bu cephede askerimiz ile düşman arasında yaklaşık 400 metre kadar bir mesafe vardı. Düşmana en yakın olarak Kanlısırt’ta bulunuyorduk. Burada aramızda yaklaşık 50 metre vardı. Daha sağda ve kısmen 3. Taburumuzun arasında 57. Alay ve 72. Alay askeri bulunduğunu ve herhalde Kanlısırt ve Kırmızısırt’tan başka, sağ cenahımızın durumunun emin ve kuvvetli olduğunu biliyorduk. 77. Alay’ın vaziyeti hakkında bir türlü sahih malumat edinemedik.</p>
				<p class="normal">Akşam hava karardıktan sonra topçu Teğmeni Şevket Efendi düşmandan geri alınan topları nakletmek için yeterli sayıda hayvan ve asker ile gönderilmişti. Gece yarısında Kanlısırt’tan bu topları ve diğer malzemesini tamamen nakletmiştik. Kanlısırt’ta ateş fasılalı ve ara sıra sıkıca devam ediyordu. Muharebe neticesine dair raporun takdimi gecikmişti. Sureti aşağıda yazılı raporu 9. Tümen ve 19. Tümen Kumandanlıklarına takdim ettim:</p>
			<p class="sagitalik"><span class="ideitalik">25/26 Nisan 1915<br class="chapter"/>
			Gece yarısından sonra saat 1.15</span></p>
				<p class="normal"><span class="ideitalik">1- Düşman eline geçen Arıburnu’ndaki cebel toplarımızı kurtardık ve naklettik.</span></p>
				<p class="normal"><span class="ideitalik">2- Düşman, Arıburnu sırtlarının tahminen 1.500 metrelik bir cephesini muhafaza etmektedir. Alayımız, hemen bu cepheye karşı yayılmış; düşmana 50 metreden 400 metreye kadar yakın yerlerde bulunmaktadır. 57. ve 72. Alaylar Kocaçimen istikametinden ilerlemişlerdir. </span></p>
				<p class="normal"><span class="ideitalik">Sol cenahımızı temdid eden 77. Alay’ın nerede bulunduğu hakkında çelişkili malumat alıyorum. Bu alayın çok sayıda erini derelerde, ormanlar içerisinde gizlenmiş gördük.</span></p>
				<p class="normal"><span class="ideitalik">3- Piyade ateşi fasılalı fasılalı ve kısa kısa devam etmektedir.</span></p>
				<p class="normal"><span class="ideitalik">4- Arıburnu’ndaki cebel bataryası mevziinin bulunduğu sırtın<sup class="calibre3"><a href="../Text/canakkale_split_036.html#footnote-291-5" id="footnote-291-5-backlink" name="footnote-291-5-backlink">[5]</a></sup>* -Kanlısırt-yarısını işgal eden kuvvetim pek ileridedir. 77. Alay'dan doğru bir malumat alınamadığı için sol cihetimiz pek de emin denilemez.</span></p>
				<p class="normal"><span class="ideitalik">5- Subaylarımızın mühim kısmı yaralı ve şehit düştü. Muharebenin başlangıcında tutmak mecburiyetinde kaldığımız cephenin büyük olması dolayısıyla, yalnız alayımızın bazı kısımlarıyla akşamdan sonra yapılan süngü hücumu tamamen başarılı olamadı.</span></p>
				<p class="normal"><span class="ideitalik">6- Kocaçimen'den ilerleyen alayların bu yoldaki harekâtının neticesini beklediğimiz arz olunur. </span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Gece 1. Tabur kumandanının yanından ayrılıp 3. Tabur’u teftiş ettikten sonra, 77. Alay’a mensup isminin Cemal Efendi olduğu 1. Tabur kumandanınca zannen hatırlanan bir subay, yanında bir takım kadar kuvvetle Kanlısırt gerisine gelir. Bunun geldiğini haber alan 1. Taburumuzun kumandanı, Cemal Efendi’nin elindeki kuvvetle Kanlısırt’ın soluna -güneyine- gitmesi emretmiş ise de; taburunu aramakta olduğunu ve alayından emir almadıkça gidemeyeceğini cevaben beyan etmiş. Tabur kumandanı onu tehdit eder ve yanına kattığı birkaç kılavuz ile beraberindeki kuvvetle Kanlısırt’taki cephemizin boş bulunan sol cenahı gönderir ise de; yanındaki erlerin daha ormanlığa girer girmez dağılıp saklanmış olduğunu, beraberlerinde giden kılavuzlar gelip haber verirler. Yine bu sırada oralarda bulunan 77. Alay’dan birçok başıboş erin gerilere firar etmesini önlemek için şehitlerden toplanan tüfekler ile kısmen orada bulunan 1. Tabur’a mensup muharebe ağırlık erleri silahlandırılarak bu gibilere karşı kullanılmışsa da bir türlü önü alınamamıştır. </p>
				<p class="normal">Gece yarısından tahminen iki buçuk saat sonra 77. Alay Kumandanı Binbaşı Saip Bey’in, yanında yaklaşık yarım bölük miktarı askerle Kanlısırt gerisine geldiğini haber alan 1. Taburumuz Kumandanı İbrahim Efendi onun yanına gider. Beraberinde Kanlısırt cephemizin sol cenahından gelen ve 77. Alay’dan solda bir eser olmadığını ve düşmanın o istikametten ateşi geldiğini haber vermek için bölük kumandanı tarafından gönderilen Subay Vekili Ali Rıza Efendi olduğu halde; sol cenahımızın tehlikeli bir halde olduğunu, o istikametten zayiat verildiğini ve o tarafta 77. Alay’dan bir eser olmadığını anlatır ve alayın nerede olduğunu sorar. Saip Bey, kendi alayının düşmanı denize kadar püskürttüğünü ve düşmanın şimdi kuzeye sarkmakta olduğunu ve bizim alayla irtibat kurularak sol tarafımızın emniyet altına alınmış olduğunu cevaben beyan eder. Tabur kumandanı önceki ifadesinde yani 77. Alay’dan bir eser olmadığı hususunda ısrar eder. </p>
				<p class="normal">Bunun üzerine Saip Bey, alay yaverini durumu araştırmak üzere Kanlısırt’a, sol cenahımıza gönderir. Bu zat, 1. Taburumuzun 4. Bölük Yüzbaşısı Sadık ve 3. Bölük Kumandan Vekili Üsteğmen Suphi Efendilerle beraber araştırır. 77. Alay’dan bir eser olmadığını anlar ve gelir durumu Binbaşı Saip Bey’e bildirir. Binbaşı Saip Bey gündüzden Kanlısırt’ın güney yamaçlarından alayını taarruz ettirmişti. Bundan dolayı o cepheden harekâtını temin edip durumunu sağlamlaştırması gerekirken ve bilhassa sol cenahımızın açık ve tehlikeye maruz olduğuna kendi yaverine icra ettirdiği tahkikatla kanaat getirmiş olmasına göre elindeki kuvvetle evvelce taarruz ettiği bu cepheyi az çok temin etmesi icap ederken; aksine, bahsedilen elindeki yarım bölük kadar kuvvetini lüzumsuz yere Çataldere ile Karayörük Deresi’nin kavuştuğu yerin doğusundaki fundalık sırtlara çekti. 1. Tabur Kumandanı Yüzbaşı İbrahim Efendi, bu noktanın ilersinde yani Kanlı ve Kırmızı Sırtlarda kendi alayımızın mevzi almış ve harp etmekte bulunduğunu ve açacakları ateşle askerimizi vuracaklarını beyan ile bu fundalık sırta askerin konulmamasını rica eder. Saip Bey cevaben; <span class="ideitalik">“Burada en yüksek rütbeli kim ise komutan odur”</span> der ve yukarıda anlatıldığı gibi kendi yarım bölük kadar kuvvetini fundalık sırta gönderir ve Karayörük Deresi’nden gelecek düşmanı durdurup geri atmak evham ve hülyasıyla, Yüzbaşı İbrahim Efendi’den 1. Taburu Kanlısırt’tan geriye çekmesini emreder. Tabur Kumandanı İbrahim, durumu bana bildirmek ve bu konuda bir emir almak üzere yanıma emirber göndermiş ise de beni bulamadığından ve cephe ile sol yanından -Keltepe’den- hatta geriden gelen ateşle asker epeyce zayiat vermekte olduğundan; Kanlısırt’ın doğusunda, ormanlık kısımda ileri karakol postaları bırakarak fecir vakti Kanlısırt’taki hattı geriye, Karayörük Deresi’nin doğusundaki yamaçlara çeker. </p>
				<p class="normal">Yüzbaşı İsmail Hakkı Efendi kumandasında Kırmızısırt’ı işgal eden 1. Tabur 2. Bölük, Kırmızısırt’ta kalmış ise de gün ağarınca düşman ateşinden etkilenirler. Hatta geceleyin oraya yerleştirdiğim makineli tüfek takımı kumandanı Teğmen Saadet Efendi iki yerinde yaralanarak savaş dışı kalır. 2. Bölük Kumandanı Yüzbaşı İsmail Hakkı Efendi de Kırmızısırt’ın nispeten korunaklı sağ ve sol tarafındaki arazi arızaları arasına emniyet tesis için yeterli sayıda kuvvet terk ederek bölüğün çoğunu Edirnesırtı’nın güney ucuna çeker. </p>
				<p class="normal">1. Tabur Kumandanı İbrahim Efendi sabahleyin yanıma geldi ve yukarıda arz edilen hareketinin ayrıntılarını sebepleriyle anlatarak askeri biraz geri çektiğini ifade etti. Tutulan hatta siper kazılarak sebat edilmesi ve zinhar geriye bir adım çekilmemeleri hakkında verdiğim emre rağmen danışmadan geriye çekilmesinden dolayı bu şekilde hareketini beğenmeyerek kendisini azarladım. Tutulan hattı dolaşarak gereken düzenlemeleri yaptırdım ve bilhassa makineli tüfek bölüğünü Adanabayırı’na yerleştirdim. Aynı zamanda 57. Alay kıtaatı arasında kalmış olan 3. Tabur’un bakiyesinin, Edirnesırtı’na doğru sola yanaşarak alaya katılması emrini verdim. </p>
				<p class="normal">1. Tabur’un Kanlısırt’ta, 25 Nisan 1915’te pek yüksek kahramanlıklarla tuttuğu hattan 26 Nisan 1915 fecir vakti arz edildiği üzere biraz geriye çekilmesi; sırf 77. Alay’ın daha akşamdan darmadağın dağılmasından ve bundan dolayı sol tarafın hiçbir kuvvetle tutulamamasından, düşmanın Keltepe istikametinden ateşine maruz kalmasından ve verilen zayiatla kuvvetin cephenin uzunluğuna kıyasla pek zayıf bulunmasından ileri gelmiş ve bununla beraber 77. Alay kumandanının bunlara etkisi olmuştur. Her ne olursa olsun velev bir adım askerin geri çekilmesine müsaade etmemiş olmam; düşmanın 25 Nisan 1915’te çok fazla telefat vermiş ve mağlup olmuş manevi kuvveti kırılmış olduğuna kanaat getirmemden ve ele geçen bir karış toprağın inatla elde tutulması arzusunu beslemiş olmamdan ileri geliyordu. Ancak itiraf olunur ki düşman gece taze kuvvet almış olmasına göre 50 metre hatta daha yakın bir mesafede duran zayıf kuvvetimizin gündüzün düşmanın vuku bulan mukabil taarruzuna mukavemet edebilmesi zordu. Bu sebeple siper kazmak için emir verilmişken askerimizin yorgunluğundan ve harbin devam etmesinden yapılamamıştı. Düşmanın ise sabaha kadar bütün gece tahkimat ile meşgul olduğunu ertesi gün kendilerini siperde görünce anladık. Belki de bu kadarlık geri çekilmekle vaziyetimiz daha sağlam bir hâle gelmiş ve bilhassa askerin düzene girmesine meydan kalmıştı. </p>
				<p class="normal">Bu çekilmeden düşman hiçbir şekilde faydalanamamıştı. 26 Nisan 1915 muharebe raporunda da arz edileceği üzere düşmanın ilerlemek için yaptığı teşebbüs pek çok telefatla men edilmiştir. Düşmanın 25 Nisan 1915 muharebesinde Kanlısırt üzerinde tahkimatı sayesinde tutunabildiği yerden, bir adım bile -6 Ağustos 1915 muharebesine kadar- ilerleyemediği gibi geriye de atılamamıştı. 25 Nisan 1915 muharebesini veren alayın 1. ve 3. Taburları verdikleri zayiattan yarı mevcuda inmişti. Taburlar, yaklaşık 900 ile 1.000 arasında mevcutla muharebeye girmişlerdi.</p>
				<p class="h2baslik"><span class="idebold">26 Nisan 1915 Muharebesi</span></p>
				<p class="normal">25 Nisan 1915 muharebe raporunda ayrıntılı olarak arz olunduğu üzere 26 Nisan 1915 sabahı alayın aldığı vaziyet ekteki krokide gösterilmiştir. </p>
				<p class="normal">Sabahleyin Kemalyeri’nin güneyindeki sahra bataryası ateş açmak istedi. Henüz güneş doğmadığından ve toplar da saklı olmadığından çıkacak alev Arıburnu ile Kabatepe arası açıklarında duran büyük bir düşman zırhlısının gözünden kaçmayacağını ve bundan dolayı donanma ateşini batarya üzerine davet edeceğini, ateş için günün daha açılmasını beklemesi lüzumunu batarya kumandanına söyledim. Batarya kumandanı donanma ateşinden bir zarar gelmeyeceğini beyan ile ateş için ısrarla müsaade istedi. Batarya kumandanının korkaklığıma hamletmemesi için ve esas itibariyle Kanlısırt’taki düşmanı ateşle ezmek de gerekli olduğu için batarya kumandanının hevesini kırmadım. </p>
				<p class="normal">Batarya Kanlısırt ve Kırmızısırt’ın batısındaki düşmanı ve Gedik noktasını ateşe tuttu. Fakat sözü edilen büyük zırhlı hakikaten tahmin ettiğim gibi batarya alevini gördü ve en büyük toplarıyla üzerimize ateş açtı. Bataryamız ateşe devam ediyordu. Ne ben ne de batarya kumandanı birbirimizin korkaklığına hamletmemek için olacak; birbirimize donanma ateşinin bize yönelmesinin sebebinden bahsetmedik. Soğukkanlılığımızı muhafaza ediyor ve bataryamızın ateşini düşman hedeflerine yöneltiyorduk. Büyük zırhlının büyük mermisi pek müthiş bir tarraka ile toprağı beş altı metreden fazla uzun bir dere şeklinde yararak hemen yanımızda bataryanın bir topuna isabet etti. Topu kırıp kullanılamaz hâle getirdi. Havaya savurduğu toprak kitleleri sırtımıza kafamıza peş peşe hatırı sayılır darbeler indirdi. Topun mürettebatından bir kısmı yaralı ve bir kısmı şehit düştü. İsabet eden mermi 35 cm.’likten aşağı değildi. Mermisinin tam isabetini gören zırhlının batarya üzerinde daha fazla tahribat yapabileceği düşünülerek ateş kestirildi ve mevzi değiştirme gereği hissedildi. Müteakiben bu bataryanın yerine evvelki cebel bataryaları gelmiştir.</p>
				<p class="normal">26 Nisan 1915’te alayın bakiye kuvvetiyle taarruzu yenilemek imkân haricinde idi. Bundan dolayı elde tutulan mevzilerde, gelecek yeni kuvvetler bekleniyordu. Aynı zamanda düşmanın karşılıklı piyade ve mitralyöz ateşi devam ediyordu. </p>
				<p class="normal">Gece arattırıp bulduramadığımız 77. Alay’ın nerede olduğunu hâlen bulduramadık. Bu alaydan Vasıf Efendi isminde bir teğmen kumandasında otuz-kırk kişilik bir kuvvet ilerilerden Kemalyeri’ne gelmekteydi. Bu kuvvet taburunu aramak için geliyordu. Çevirttim ve ileriye Fundalıksırt’a gönderdim. Zira esasen meydanda taburu yoktu. Orada mevzi aldırıldı. 77. Alay’ın tek tük perakendeleri zapt olunamıyordu. Bu alayın Kocadere taraflarında Binbaşı Emin Bey tarafından toplanmakta olduğu haberi alındı. Bu gibi perakendeler o istikamete sevk ettirildi. 19. Tümen Kumandanı Mustafa Kemal Bey Kemalyeri’ne geldi. Vaziyetimiz hakkında şifahî malumat arz ettim. Daha sonra Adanabayırı’na gittim. 72. Alay kumandanından öğleden önce aşağıdaki malumatı aldım:</p>
				<p class="ortaitalik"><span class="ideitalik">27. Alay Kumandanlığına</span></p>
				<p class="normal"><span class="ideitalik">İki tabur ve mitralyözden ibaret bulunan alayımız bataryanın solunda tümenin ihtiyatını oluşturuyor. İrtibat kurmak için yanınıza iki nefer gönderdim, arz olunur. </span></p>
			<p class="sagitalik"><span class="ideitalik">26 Nisan 1915<br class="chapter"/>
			72. Alay Kumandanı<br class="chapter"/>
			Binbaşı Mehmet Münir</span></p>
				<p class="normal">Bahsedilen iki tabur 165 rakımlı tepenin güneydoğusundaydı. 72. Alay kumandanı ile şifahen görüşerek vaziyet hakkında malumat verdim. Bu esnada yanımda bulunan emirber neferimle, alay yaveri tüfek mermisiyle yaralandılar ve geriye gönderildiler. Öğle sıralarındaydı. Düşman, Kanlısırt üzerinde geniş ve yanaşık bir cephe ile ilerlemeye başladı ve kısmen Cemalderesi’ne sarkıyordu. Buna karşı ateş açıldı. Edirnesırtı’nda 1. Tabur 2. Bölük Kumandanı şehit İsmail Hakkı Efendi kumandasında bulunan, 1. ve 3. Taburlarımıza mensup erlerden oluşan kuvvet Cemalderesi’ne karşı tertibat alarak ateş açmış ve Adanabayırı’nda bulunan makineli tüfeklerimizle 1. Taburumuzun açtığı gayet muvaffakiyetli şiddetli bir ateş; gerek Kanlısırt üstünde ilerlemek gerek Cemaldere’ye sarkmak isteyen düşmanı çok fazla telefata uğratarak darmadağın etmiştir. Düşman Kanlısırt’taki kuvvetimizin geri çekilmesinden cüret alarak getirttiği taze kuvvetle taarruza kalkışmıştı. Fakat gördüğü şiddetli mukabele bilhassa Celalderesi istikametinde karşı taarruza geçen İsmail Hakkı Efendi’nin kumandası altındaki yaklaşık iki yüz kişilik kuvvet Celaldere’de dağılan ve teleften kurtulan düşmanı gerisin geriye gece yerleştiği siperlerine firara mecbur bırakmışlardı. </p>
				<p class="normal">Taarruz eden düşman yaklaşık olarak bir İngiliz alayı kuvvetindeydi. Bu muharebeye düşmandan kurtardığımız cebel topları da katılarak güzel hizmet görmüştür. Düşman artık gündüz başka bir teşebbüste bulunamamıştır ve bir gün evvel sürülen hattan bir adım ileriye atamamıştır. Akşama kadar karşılıklı ateş edilmiş ve bölüklere bir dereceye kadar intizam verilmeye çalışılmıştı. Fakat muharebe karşılıklı ateşle devam etmekte olduğundan lâyıkıyla bu intizam sağlanamıyordu. 3. Tabur Edirnesırtı’nda toplanmaktaydı. Fakat tabur kumandan vekili Yüzbaşı Ziya Efendi şehit düşmüş olduğundan bu tabur kumandansız kalmıştı. Diğer alaylardan da tek tük erler askerimize karışmıştı Edirnesırtı’nın Gedikdere-Kırmızısırt doğusundaki kısmında toplanmakta olan bu erlere gecenin sükûnetinden istifade ederek intizam vermek için bizzat gitmek üzere akşamı bekliyordum. Akşam olunca aşağıdaki emri aldım:</p>
				<p class="sagitalik"><span class="ideitalik">Arıburnu doğusundaki topçu mevzilerinden<br class="chapter"/>
			26 Nisan 1915, saat 19.17</span></p>
				<p class="normal"><span class="ideitalik">1- İki günden beri üstün düşman karşısında icra ettiğiniz muvaffakiyetli taarruz ve muharebelerde umumiyet üzere gösterilen kahramanlık cidden takdire değerdir. Cümlenizi tebrik ederim.</span></p>
				<p class="normal"><span class="ideitalik">2- Düşmanın henüz karşımızda kalmış olması, vazifemizin bitmemiş olduğunu gösterir. Vazifemizi güzel bir neticeye ulaştıracağımızdan emin olarak bu gece için aşağıdaki gibi tertibat ve tedbirlerin alınmasını emrederim.</span></p>
				<p class="normal"><span class="ideitalik">3- Piyade 57. Alay, 27. Alay, 72. Alay ve topçular şimdi bulundukları mevzilerde, gerek avcı hatlarında ve gerek gerideki dayanak noktası ve ihtiyatlarında bulunan erlerin muharebe gereği oluşmuş olan dağınıklığını kesinlikle bertaraf ederek birliklere tam bir intizam verilmesini bütün kumandanlar ve subaylardan hassaten talep ederim. Birbirine komşu birlikler arasında bozulmuş olan irtibatlar derhal tesis olunacaktır. Bu gece mehtaptan istifade edilerek elde bulunan hatlar tahkim edilecektir.</span></p>
				<p class="normal"><span class="ideitalik">4- Cephaneler vakit kaybetmeden ikmal edilecek, askerin karnı doyurulacaktır.</span></p>
				<p class="normal"><span class="ideitalik">5- Fırkamızı bugün takviye eden 64. Alay’ın bir taburu 27. Alay’ın gerisinde ve diğer iki taburu sağ cenah gerisinde tümen ihtiyatını teşkil edecektir. </span></p>
				<p class="normal"><span class="ideitalik">6- Piyade ve topçu cephane kolları, sıhhiye bölüğü sargı merkezi Kocadere köyündedir.</span></p>
				<p class="normal"><span class="ideitalik">7- 77. Alay yarın fecirde emredeceğim her hareketi yerine getirmeye hazır bir halde bulunacaktır.</span></p>
				<p class="normal"><span class="ideitalik">8- Ben bu geceyi Kocadere köyünde geçireceğim, bütün birlikler emredilen hususları yerine getirdiklerini bana bu gece fecirden evvel bildireceklerdir.</span></p>
			<p class="sagitalik"><span class="ideitalik">19. Tümen Kumandanı<br class="chapter"/>
			Yarbay M. Kemal</span></p>
				<p class="normal">Kanlısırt doğusunda bulunan 1. Tabur’un intizamı iyidir ve tahkimat da yapmıştı. Akşam indiğinde Kırmızısırt gerisinde, Edirnesırtı’nda toplanan ve subaylarının mühim bir kısmı şehit ve yaralı düşen 3. Tabur erlerine bir intizam vermek ve oradaki mevzileri teftiş etmek üzere bizzat gittim. Kırmızısırt doğusunda, Edirnesırtı’nda toplanan bu erler arasında 3. Tabur’dan, 2. Tabur’un muharebeye katılan bölüğünden ve 1. Tabur’dan toplanmış erlerden bir tabur teşkil edilerek kumandasına 1. Tabur 1. Bölük Kumandanı Yüzbaşı İsmail Hakkı Efendi tayin edildi. Bölük kumandanlıklarına da 3. Tabur’dan Üsteğmen Celal, 2. Tabur’dan Teğmen Mustafa, 1. Tabur’dan Üsteğmen İzzet ve 3. Tabur’dan Asteğmen Mithat Efendiler tayin edildi. Aynı zamanda Fundalıksırtı’nda duran 77. Alay’dan Vasıf Efendi kumandasındaki bir takım kadar kuvvet de teftiş edildi ve benim emir ve kumandam altında bulunduğu yeniden hatırlatılarak mevzilerini güzelce muhafaza etmeleri tembih edildi. </p>
				<p class="normal">Edirnesırtı’nda, iyi değilse de avcıların mümkün olduğu kadar barınmasına elverişli bir siper vücuda gelmişti. Bu siperin takviye ve ikmaline gayret ettirildi. 57. Alay’ın içinde Ağıldere müfrezesinden bakiye kalan bir miktar er kalmıştı. Başlarındaki takım kumandanı Asteğmen İbrahim Efendi gündüz yaralanarak geriye gönderilmişti. </p>
				<p class="normal">Takviye kıtaatı gelmekte olduğunu beyan ile askere ümit ve cesaret verdikten sonra gece yarısından bir-iki saat sonra geri dönmüştüm. Askerin iaşesi muntazam temin ediliyordu. Hatta diğer alaylara mensup olup askerimiz arasına karışan erlere de ekmek vesaire veriliyordu. </p>
				<p class="normal">Gece ara sıra şiddetli olmak üzere karşılıklı seyrek ateş ediliyordu. Durduğumuzu gören ve takviye kıtaatı alan düşman gece yarısından sonra Kırmızısırt’tan taarruz eder. Orada bulunan ileri karakol postalarımız ateş açar. Edirnesırtı’ndan da askerimiz ateş açar. Düşman ateşiyle bizim ateşimiz arasında kalan ileri karakol müfrezemiz sırtın gerisine, doğu eteklerine inmek mecburiyetinde kalır. Yarım saat sonra ateş kesildikten sonra ileri karakolun postası tepeye çıkmak isterse de kazma kürek sesleri işitilir. Gerekli tedbirlerin alınmasına vakit kalmadan sabah olur. Hava aydınlanınca Kırmızısırt’ın tepesinde bir siper yapılmış üzerine bir de flama dikilmiş olduğu görülür. (Düşman gece tepeye gelince ateşi kesmiş ve hemen daireli bir diz siperi kazmış ve orayı tutmuş olduğu anlaşılıyor. Bu siper ve tepe 27 Nisan 1915 muharebe raporunda arz edileceği üzere tekrar düşmandan zapt edilmiştir.) </p>
				<p class="h2baslik"><span class="idebold">27 Nisan 1915 Muharebesi</span></p>
				<p class="normal">Askere oldukça intizam verilmişti. 27. Alay şu şekilde teşkil edilmişti: Yaklaşık 700’den fazla mevcutlu bir tabur ki; 3. Tabur erleriyle Edirnesırtı’nda bulunan 1. Tabur’un iki bölüğünün birleşmesinden oluşturularak buna Mürettep 3. Tabur ismi verildi. Bu tabur, 27. Alay 1. Tabur 1. Bölük Kumandanı Yüzbaşı İsmail Hakkı Efendi’nin kumandası altında verildi. Bu tabur, Çataldere ile Kırmızısırt arasındaki Edirnesırtı’ndaydı. 1. Tabur da yaklaşık 300 mevcutlu iki bölük hâlinde Kanlısırt gerisinde -doğusunda- Yüzbaşı İbrahim Efendi kumandası altındaydı. Alay erlerinden bir kısmı 57. Alay ve 72. Alay’ın sağımızda bulunan 3. Taburu erleri arasında kalmıştı. 77. Alay’ın oralarda toplanabilen perakendesinden oluşan noksan mevcutlu yarım bölük de Fundalıksırt’ta bulunuyordu. 77. Alay’a ait bu kuvveti, 27. Alay erleri ile karıştırmak istemiyordum. Çünkü bu alaya mensup erlerin manevi kuvvetleri ve disiplinlerinin yerinde olmadığı ve 25 Nisan 1915 muharebesinde hastalık bahanesiyle ve firar hâlinde dağıldıkları görülmüştü. Bunların şu hâlinin kendi alayımın askerlerine de sirayet etmesi ihtimaline karşı aralarına karıştırmadım ve ayrı bir bölük şeklinde kullanılmasını daha uygun buldum. </p>
				<p class="normal">Taarruz için hazırlandık. Cephaneyi ikmal etmiştik. Askerin iaşesini temin ediyorduk. 77. Alay’a mensup, bahsi geçen yarım mevcutlu bölük, 77. Alay geride bir düzene girinceye kadar iaşesiz kaldı ise de 27. Alay’dan iaşe ederek yardım ettirdim. Öğleden önce sureti aşağıda yazılı taarruz emri alınmıştır:</p>
			<p class="sagitalik"><span class="ideitalik">27 Nisan 1915<br class="chapter"/>
			Öğleden önce</span></p>
				<p class="ortaitalik"><span class="ideitalik">Taarruz için Tümen emri</span></p>
				<p class="normal"><span class="ideitalik">1- 25 Nisan’da icra edilen taarruz ile gemilerine çekilmeye mecbur edilip tekrar karaya çıkan düşmanın dünkü muvaffakiyetli ateşlerimizden fazlasıyla sarsılıp manevi kuvvetinin kırıldığını gördüm.</span></p>
				<p class="normal"><span class="ideitalik">2- Tümen aldığı iki alay piyade, bir cebel topçu taburundan ibaret imdat kuvvetiyle düşmanı Allah’ın yardımıyla tamamen püskürtüp ve atmak üzere bugün yeniden taarruza geçecektir.</span></p>
				<p class="normal"><span class="ideitalik">3- 64. Alay, sağ cenahtan ve 57. Alay’ın mevziinden düşmanın sol cenahına karşı taarruz edecektir. 57. Alay, gece katılan 77. Alay 3. Tabur’dan iki bölükle beraber 64. Alay’ın taarruza geçmesini müteakip sağ cenahımızın ihtiyatını oluşturacak ve 64. Alay’ın hareketini takip edecektir. </span></p>
				<p class="normal"><span class="ideitalik">4- 27. Alay, hâlen sağ cenahında bulunan 72. Alay 3. Tabur ile beraber cepheden sağ ve sol cenahımızın taarruzuna katılacaktır. 27. Alay kumandanı, 72. Alay 3. Taburu emri altına alacaktır.</span></p>
				<p class="normal"><span class="ideitalik">5- 72. Alay, 27. Alayın sol cenahını sınırlayarak düşmanın sağ cenahına taarruz edecektir. </span></p>
				<p class="normal"><span class="ideitalik">77. Alay’ın birinci hattaki bölükleri 27. Alay’ın taarruzuna katılacak ve gerideki kuvveti de birinci hatta yaklaşarak 72. Alay’ın harekâtını takip ve takviye edecektir.</span></p>
				<p class="normal"><span class="ideitalik">6- 33. Alay, tümen ihtiyatı olmak üzere emrim altında merkez gerisinde bulunacaktır. 9. Tümen ve 7. Tümen cebel bataryaları düşmanın cephe ve sağ cenahını şiddetli ateş altına alarak piyademizin ileri harekâtını sağlayacaktır.</span></p>
				<p class="normal"><span class="ideitalik">7- Tümen karargâhı merkezde, cebel bataryaları mevzii civarında bulunacaktır.</span></p>
				<p class="normal"><span class="ideitalik">Not: Tümen sıhhiye bölüğü, sargı merkezi ve cephane kolları Kocadere’dedir.</span></p>
			<p class="sagitalik"><span class="ideitalik">19. Tümen Kumandanı <br class="chapter"/>
			Yarbay M. Kemal</span></p>
				<p class="normal">Bu emrin alınması üzerine aşağıdaki alay taarruz emri yazılıp verilmiştir:</p>
			<p class="sagitalik"><span class="ideitalik">Edirnesırtı’ndan<br class="chapter"/>
			27 Nisan 1915</span></p>
				<p class="ortaitalik"><span class="ideitalik">Taarruz için Alay emri</span></p>
				<p class="normal"><span class="ideitalik">1- Düşman iki günden beri uğradığı mağlubiyetlerden manevi kuvveti ve gücü kalmamıştır. Tümen aldığı imdat kuvvetiyle Allah’ın yardımıyla bugün düşmanı tamamen denize dökecektir.</span></p>
				<p class="normal"><span class="ideitalik">2- Sağımızdan 64. Alay, solumuzdan 72. Alay taarruz edecektir. Emrime verilen sağımızdaki 72. Alay 3. Tabur, 27. Alay (altı mürettep bölükten oluşmuş) ve 77. Alay perakendelerinden mürettep bölük; merkezden taarruz edecektir.</span></p>
				<p class="normal"><span class="ideitalik">3- 27. Alay Mürettep 3. Tabur, önündeki siperli tepeyi zapt ile bu cepheden ve 72. Alay 3. Tabur kendi cephesinden düşmanı denize dökeceklerdir. 77. Alay mürettep bölüğü, bu iki taburun cepheleri arasındaki düşmanın ateşini üzerine çekerek ile taarruzu kolaylaştıracaktır. Hücum eden iki tabur kendi karşılarındaki düşmanı geri atar atmaz, 77. Alay mürettep bölüğü karşısındaki düşmana yandan ve cepheden taarruz edecektir. 1. Taburu teşkil eden iki bölük elimde ihtiyatta bulunacaktır. Makineli tüfek bölüğü şimdilik Adanabayırı’nda bulunduğu hâkim mevziden ateşiyle taarruzu himaye edecek ve siperli tepe zapt olunur olunmaz bu tepede mevzi alacaktır.</span></p>
				<p class="normal"><span class="ideitalik">4- Sıhhiye bölüğü, sargı mahalli ve cephane kolları Kocadere’dedir. </span></p>
				<p class="normal"><span class="ideitalik">5- Ben başlangıçta Edirnesırtı’nda bulunacağım.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">Kanlısırt gerisinde bulunan ve 1. Tabur namını alan iki bölüğe mürettep 3. Tabur yanına gitmesini emrettim. Fundalıksırt’ta bulunan 77. Alay’a mensup yarım bölüklük kuvveti de Edirnesırtı’na sürdüm. Yalnız Kanlısırt’ın doğu kenarında bulunan ileri karakol postaları yerlerinde bırakıldı. Mürettep 3. Tabur, Kırmızısırt namı verilmiş olan siperli tepeli sırta taarruz etti. Bir bölüğü Celalderesi namını alan dereden ve bir bölüğü de Kırmızısırt’ın kuzey yamaçlarından ve bir bölüğü de merkezden tepeyi sardılar. Fakat düşman tarafından gece siper yapılmış ve tutulmuş olan bu noktaya taarruz eden bölük, bu tepedeki sipere yaklaştığı halde daha yukarı kısmına çıkamıyordu. Zira burayı yanlardan gelen şiddetli bir ateş yalıyordu. Bununla beraber siperin içindeki düşman bir müddet mukavemet göstermişse de yanlardan sarılıp esir alınacağını hissettiğinden daha fazla duramayarak firar etti. Firar sırasında da zayiat verdi. Bahsedilen siperi ve sırtı zapt ettik. </p>
				<p class="normal">Kırmızısırt’ın kuzey yamacından ilerleyen bölük daha fazla ilerleyemiyordu. Celalderesi’ni takip eden bölük epeyce ilerledi. Guruba yakın elimdeki kuvvetle ilerideki kuvveti takviye ettim. Ve hava kararır kararmaz Kırmızısırt’ın batısındaki düşman siperlerini hep birden yapılacak süngü hücumuyla zapt ve düşmanı geri atmalarını emrettim. 33. Alay’dan bir tabur kuvvet geldi. Bunları ilerlemiş olan kuvvetimize katarak ve bütün borazanlara boru çaldırtarak Kırmızısırt’tan ve Celaldere’den süngü hücumu yapıldı. Fakat düşman, hücumumuzu bulunduğu siperlerden şiddetli tüfek ve mitralyöz ateşi ile karşılamış olduğundan; düşman siperlerinin hemen yanına gitmiş ve hatta bir parçasını tutmuş olan askerimiz zayiat vererek geriye çekilmiş ve düşman yine geri atılamamıştı. Düşmanın şiddetli ateşinden gerilere çekilmekte olan askeri durdurmak için uğraşmakla beraber zapt ettiğimiz Kırmızısırt’ı elimizde tutmak ve bir dayanak noktası hâline getirmek için toplayabildiğim kuvvetle Kırmızısırt tepesinde ve iki tarafında bizzat gösterdiğim cephelere karşı tahkimata başlattım. Diğer taraftan düşmanın mukabil bir hücumuna karşı yapılmakta olan siperlerin daha ilerisi tutturulmuş ve sabaha kadar karşılıklı ateş edilmişti. Portatif kazma ve kürekler iş çıkarmadığından 27. Alay’a mensup taburların uzun saplı kazma ve kürekleri getirtildi. Bunlarla hafriyata devam edildi. Sabaha kadar ateşe maruz bir halde büyük bir müşkülat içinde çalışıldı. Gündüzün barınacak ve işe yarayacak kadar tepenin iki tarafında bir hat vücuda getirilebildi. </p>
				<p class="normal">Bu sırt, 26 Nisan 1915 muharebe raporunda arz edildiği üzere; 26/27 Nisan 1915 gecesi düşman tarafından işgal edilerek tahkim edilmişti. Düşmanın inşa ettiği bu siper, sırtın düz ve yüksek noktasındaydı. Hemen bir diz siperi derinliğinde vardı. Bu siperin her tarafını, yalayıcı bir düşman ateşi kuşatıyordu. Bu sipere değil gündüz, gece bile serbest girmek ve çıkmak tehlikeliydi. Düşman elinden çıkardığı bu siperi ve bu mühim tepeyi bu gece boyunca sabaha kadar piyade ve makineli tüfek ateşi altında tutmuştu. Bu siperin iki tarafında başlattırdığım siperlerin bununla birleşmesi ancak hendeğin o istikamete ilerlemesiyle mümkün olurdu. Ancak askerleri gece olduğu halde bile, yan yana dizerek bir anda siper vücuda getirmek suretiyle bunları birleştirmek açılan ateşin şiddetinden mümkün değildi. </p>
				<p class="normal">Herhalde bugünkü muharebede zapt ettiğimiz bu mühim noktayı kesin olarak elde tutmak için sabaha kadar tahkimata devam ederek gündüzün o sırtta kuvvetli bir kıta bulundurmak lâzımdı. Hâlbuki tam tepede bulunan bahsi geçen düşmanın yaptığı siper ile iki tarafında yaptırmakta olduğum siperlerin sabaha kadar birleşmesi mümkün değildi. Düşmanın yaptığı bu siperde barınmak da çok zordu. Fakat bu siperde de kuvvet bulundurmadıkça sırta sahip ve hâkim olmak mümkün değildi. Düşmanın tepede düz yerde inşa ettiği dar siperde gördüğüm 27. Alay ve 33. Alay’dan karışık küçük bir kuvvetin başında en büyük rütbede bulunan 33. Alay’dan Yüzbaşı Şerif Efendi’ye; bu siperle iki tarafında başlattırdığım siperler birleşinceye kadar bu noktayı bu kuvvetle terk etmemesini ve düşmanın mukabil bir hücumunda katiyen müdafaa ve muhafaza etmesi, aksi takdirde kendisinin mesul tutulacağı emir ve talep edilmiştir. </p>
				<p class="normal">Hülasa dağılan askerin toplanması ve mümkün mertebe intizam verilmesi ve zapt ettiğimiz sırtın ve cephemizin sair noktalarının düşmanın mukabil bir taarruzuna karşı müdafaası tedbirleriyle akşamdan itibaren gece yarısından bir saat sonraya kadar uğraşılmış ve sabaha kadar kâh şiddetli ve kâh yavaş olmak üzere düşmanla karşılıklı ateş edilmişti. Fakat bu arada askerin taarruz kabiliyeti ve maneviyatı kırılmış ve yeniden taarruza geçecek kadar muntazam ve toplu bir kuvvet elde bulunmadığından mecburen taarruz tekrarlanamamış yalnız zapt ettiğimiz Kırmızısırt’ın muhafazası sağlanmış ve yorgunluğuna bakılmayarak tahkimatla uğraşılmıştır. Bugünkü muharebe hakkında sureti aşağıda yazılı raporu 19. Tümen Kumandanlığına takdim ettim:</p>
				<p class="sagitalik"><span class="ideitalik">Arıburnu sırtlarından<br class="chapter"/>
			27/28 Nisan 1915<br class="chapter"/>
			Gece yarısından sonra saat 1.30</span></p>
				<p class="ortaitalik"><span class="ideitalik">19. Fırka Kumandanlığına</span></p>
				<p class="normal"><span class="ideitalik">1- Cephemize gelen tepeyi zapt ettik. Sahile doğru yapılan hücumumuz düşmanın etkili yan ateşlerine maruz kalarak; sahile karşı sırt kenarını kısmen işgal etmiş iken barınılamamıştır.</span></p>
				<p class="normal"><span class="ideitalik">2- Diğer birlikler de aynı vaziyette kalmıştır.</span></p>
				<p class="normal"><span class="ideitalik">3- Zapt ettiğimiz tepeyi tutuyor ve tahkim ettiriyorum.</span></p>
			<p class="sagitalik"><span class="ideitalik">27. Alay Kumandanı<br class="chapter"/>
			Yarbay Mehmet Şefik</span></p>
				<p class="normal">72. Alay 3. Tabur Kumandanlığına iki emirberle gönderdiğim emri, bu kumandanı bulamadıklarından geriye getirmişlerdi. Bu emir tekrar gönderilmiş ve ne olursa olsun bulunması emri verilmiş ise de alınan malumatta bu taburun emri altında bulunduğu 57. Alay arasında ve kendi cephesinde muharebe etmekte olduğu ve yine 57. Alay kumandanının emri altında bulunduğu anlaşılmıştır. 77. Alay perakendelerinden oluşan yarım bölük de Merkeztepe’ye karşı etki etmişse de daha fazla bir hizmet görememiştir. </p>
				<p class="normal">Netice: 27 Nisan 1915 muharebesinde Kırmızısırt’ı zapt ettik. </p>
			</div>
</body>
</html>