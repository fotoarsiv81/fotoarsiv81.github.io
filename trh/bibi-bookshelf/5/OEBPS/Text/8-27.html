<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-27.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-27.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1-1">14</p>

      <p class="resimciz-1"><img alt="4.png" class="image" height="9" src="../Images/4_fmt14.jpeg" width="181" /></p>

      <p class="anabaslik-2" id="toc_marker-16">DÜNYA SAVAŞI VE SOĞUK SAVAŞ</p>

      <p class="tarih">1939–1967</p>

      <p class="resim-4"><img alt="3.png" class="image" height="21" src="../Images/3_fmt15.jpeg" width="57" /></p>

      <p class="paragraf-4">1914-45 dönemi, Avrupa’yı merkez alan ve iki boyutta ortaya çıkan tek bir küresel kriz olarak görülebilir.</p>

      <p class="paragraf-4">İlk olarak bu, karşıt ulusal-kapitalist bloklar arasında silahlanma yarışı, emperyalist savaşlar ve dünyanın zor kullanılarak yeniden taksim edilmesi biçiminde cereyan eden rekabeti kapsayan jeopolitik bir krizdi. Çatışmanın ekseni İngiliz-Alman çekişmesi ve ana savaş alanı Avrupa idi. İkinci olarak bu, örgütlü işçi sınıfını merkez alan, aşağıdan yükselen ve birbirini takip eden kitle hareketlerinin, emperyalist burjuvazinin yönetimine meydan okuyup sosyalist devrimi tarihin gündemine yerleştirdiği bir yinelenen toplumsal krizdi. 1917-36 arasında önde gelen Avrupa devletlerinin neredeyse hepsinde devrimci potansiyel taşıyan bir işçi sınıfı kabarması oldu. Avrupa, bu dönem boyunca sosyalizm ile barbarlık arasında yakıcı bir seçimle karşı karşıyaydı.</p>

      <p class="paragraf-4">İşçi sınıfının yenilgisi faşizmin zaferine, II. Dünya Savaşı’na ve dünyanın bir kez daha (bu sefer ABD ile SSCB’yi merkez alan, yeniden düzenlenmiş iki jeopolitik blok arasında) yeniden taksim edilmesine sebep oldu. Bu bölümde savaşı ve savaş sonrasının dünyasını analiz edeceğiz –bu dünyayı, her şeyden önce Batı’daki uzun ekonomik patlama, süper güçler arasında<span>ki nükleer silahlı soğukluk ve Üçüncü Dünya’daki sömürgecilik karşıtı kurtuluş mücadeleleri dalgası tanımlıyordu.</span></p>

      <p class="ara1" xml:lang="en-GB"><span>II. Dünya Savaşı: Emperyalizm</span></p>

      <p class="paragraf-4"><span>II. Dünya Savaşı insanlık tarihinin en büyük trajedisiydi. 6 yıl süren savaşta 60 milyon kişi hayatını kaybetti ve yüz milyonlarca insanın hayatı darmadağın oldu. Aynen I. Dünya Savaşı gibi modern ekonominin üretken ve özgürleştirici potansiyelini tam tersi amaçlarla kullandı: Sanayileşmiş bir cinayet ve yıkım mekanizması. Savaşın, insan emeğinin ürünlerini daha önce görülmemiş boyutta bir kıyımın araçlarına dönüştürmesiyle kapitalizmin tam kalbindeki yabancılaşmayı ortaya çıkardı.</span></p>

      <p class="paragraf-4">İnsan kaybı ve kaynak israfı akıl almayacak boyuttaydı. Eylül 1939 ile Ağustos 1945 arasında her gün ortalama 27.000 insan yeryüzünden silindi. 1942’de Rus fabrikalarında yılda 24.000 tank ve 22.000 uçak üretiliyordu. Nisan 1945’de Berlin’e yapılan nihai taarruzun ilk gününde 9.000’e yakın Rus topuyla 1.200.000’den fazla top mermisi atıldı. Bombardıman o kadar yoğundu ki 60 km uzaktaki binaların duvarları bile titriyordu.</p>

      <p class="paragraf-4">Bu dehşet verici can kaybını ve kaynak israfını harekete geçiren neydi? Britanya, Rusya ve Amerika yönetici sınıflarının iddia ettiği gibi faşizmi yenip dünyayı demokrasi için daha güvenli bir yer yapma arzusu değildi. Müttefik güçlerin liderlerinin güdüleri Mihver ülkelerinkinden daha asil değildi. Gelin elimizdeki kanıtlara bakalım.</p>

      <p class="paragraf-4"><span>Avrupa’daki hâkim konumunu geri kazanmak isteyen Almanya, Alman kapitalizminin genişlemeye devam etmesi için gereken hammaddelere, iş gücü kaynaklarına, fabrikalara ve pazarlara güvenli bir şekilde erişmek istiyordu. İtalya, Almanya’nın zaferle çıkacağını gördüğünde savaşa girdi. Halen ikinci sınıf bir güç olan Faşist İtalya’nın, Kuzey Afrika ile Balkanlar’da bir imparatorluk kurma ve Akdeniz’i bir İtalyan gölüne çevirme emellerini gerçekleştirmesi için güçlü bir müttefike ihtiyacı vardı.</span></p>

      <p class="paragraf-4">Sovyetler Birliği’nin engin toprakları, bol kaynakları ve temel alanlarda sanayileşmeye odaklanmış olması onu daha içe dönük yapmıştı. Stalin’in öncelikli meşguliyeti milli güvenlikti. Ama bunu sağlamak için Finland<span>iya’ya saldırmaya, Baltık Devletleri’ni ilhak etmeye v</span>e Polonya’yı Nazi Almanyası ile paylaşmaya hazırdı.</p>

      <p class="paragraf-4">Stalinist rejim o kadar beceriksiz ve acımasızdı ki Haziran 1941 Alman işgaliyle neredeyse ağır bir yenilgiye uğrayacaktı. Toplu tasfiyeler, Kızıl Ordu’nun subay teşkilatına büyük zarar vermişti. Savaşın ilk aylarında milyonlarca kayıp verildi. Ama Rusya’nın toprak, insan gücü ve kaynak zenginliği zamanla sarsıntıyı hafifletti ve Alman Ordusu’nu yuttu. Ardından, tam anlamıyla seferber olan Rusya, Stalingrad Muharebesi’nde (Ağustos 1942-Ocak 1943) gidişatı tersine çevirdi. Ondan sonra Kızıl Ordu ilerledikçe Stalin’in emperyalist emelleri büyüdü.</p>

      <p class="paragraf-4">“Üç Büyükler” (Stalin, ABD başkanı Roosevelt ve Britanya başbakanı Churchill), savaş sonrasını tartışmak üzere savaşın son iki yılında bir dizi toplantı düzenlediler. Bu toplantılardan birinde (Ekim 1944’te Moskova’da), Churchill şu notu yazıp Stalin’e verir:</p>

      <p class="paragraf-4">Romanya: Rusya %90; diğerleri %10</p>

      <p class="paragraf-4">Yunanistan: Britanya (ABD ile uzlaşarak) %90; Rusya %10</p>

      <p class="paragraf-4">Yugoslavya: %50 - %50</p>

      <p class="paragraf-4">Macaristan: %50 - %50</p>

      <p class="paragraf-4">Bulgaristan: Rusya %75 –diğerleri %25</p>

      <p class="paragraf-4">Stalin nota bakar, Rusya’nın Bulgaristan’daki payını %90 yapar, kâğıdın sol köşesini mavi kalemle işaretleyerek Churchill’e geri verir. İşte Avrupa’nın son fatihleri, on milyonların kaderini böyle belirlerler.</p>

      <p class="paragraf-4">Avrupa’da savaş Doğu Cephesi’nde kazanılır. Ruslar yaklaşık 4,5 milyon, Britanyalılar ile Amerikalılar ise 500.000 kadar Alman askeri öldürürler. Bu fark kısmen Britanya’nın çok daha zayıf olmasından, kısmen de Britanya ile ABD’nin aynı anda Uzak Doğu’da Japonlarla savaşmalarından kaynaklanıyordu.</p>

      <p class="paragraf-4">Churchill’in savaştaki temel amacı Britanya İmparatorluğu’nu savunmaktı. Almanya’nın Avrupa’da hegemonya kurabileceğini görür görmez savaşı desteklemeye başlamıştı. Britanya yöneticileri, kuzeybatı Avrupa’yı kontrol eden düşman bir kuvvetin denizlerde kendi egemenliklerine ve ticarete tehdit olacağından korkuyorlardı. Zırhlı mızrak başlarına dayanan yeni Alman <span class="char-style-override-9">Blitzkrieg</span> (“yıldırım savaşı”) stratejisi, Mayıs-Haziran 1940’da Fransa’yı çökmenin eşiğine getirdiğinde bu korkuları gerçek oldu. Britanya işgal edilmedi ama imparatorluğun denizaşırı topraklarıyla iletişimi tehlikeye girdi. Churchill’in savaşın sonuna yaklaşıncaya kadar kuzeybatı Avrupa’da bir İkinci Cephe açmaktansa Akdeniz, Ortadoğu ve Uzak Doğu’daki harekâtlara öncelik vermesi bundan ötürüdür. Mısır, Süveyş Kanalı ve Hindistan’ı savunmak istiyordu. “Britanya İmparatorluğu’nun parça parça dağılmasını seyretmek için Kral’ın başbakanı olmadım”, diyordu. Bu strateji savaşı daha zorlu, uzun ve kanlı yaptı. 1942’de Britanya’nın Hindistan’ı kontrol altında tutmak için kullandığı birlikler, Japonya’da çarpışanlardan fazlaydı. Oradaki milliyetçi gösteriler, protestoculara ateş açılmasıyla, kırbaç cezalarıyla ve toplu tecavüzlerle vahşice bastırılıyordu; 30.000 muhalif hapse tıkılmıştı. Bir yıl sonra, Britanyalı yetkililerin yardım faaliyetlerini doğru dürüst yürütememesi nedeniyle Bengal’de 3 milyon insan açlıktan öldü. Bazı Hintlerin, “Hindistan Ulusal Ordusu”nda Japonlarla birlikte savaşmayı seçmesine şaşmamak gerek.</p>

      <p class="paragraf-4">Britanya, gerileyen bir askerî ve emperyalist güçtü. Nazi işgalinden denizle çevrili olması sayesinde kurtulmuştu. ABD askerî gücünün, 1942’den itibaren kullanacağı bir platform olabilirdi. Amerikan bombardıman uçakları, Britanya havaalanlarından havalanarak Almanya’ya saldırdı. Amerikan birlikleri Fransa’yı İngiliz limanlarından işgal etti.</p>

      <p class="paragraf-4"><span>Mali, ekonomik ve askerî olarak kendi başına dünya savaşını kaldıramayacak olan Britanya, ABD’nin “Ödünç Ver-Kirala” temelinde yiyecek, yakıt ve silah temin ederek “demokrasinin cephaneliği” olmasına ihtiyacı vardı. ABD’nin kendi emperyalist emelleri vardı. Savaştan hâkim küresel güç olarak çıkmayı umuyordu. Bu, yaşlı Avrupa imparatorluklarının korunaklı piyasalarının Amerikan ticaretine açılması demekti. “Ödünç Ver-Kirala”, Britanya aleyhine Amerikan çıkarlarını öne çıkarmak üzere tasarlanmıştı. Yardımın koşulları, Britanya’nın finansal rezervlerinin ve denizaşırı varlıklarının neredeyse tamamını elden çıkarmasını gerektiriyordu. Britanya yönetici sınıfı bir tercih yapmak zorundaydı: Ya barış talep edip imparatorluğu kaybedeceklerdi ya da ekonomik-askerî olarak ABD’ye tabi bir devlet olacaklardı. İkincisini seçtiler. II. Dünya Savaşı sırasında şekillenen bu “özel ilişki” halen geçerlidir.</span></p>

      <p class="paragraf-4">Aslında Britanya ile ABD, biri Avrupa ile Akdeniz’de Almanya ile İtalya’ya karşı, diğeri Uzak Doğu’da Japonya’ya karşı olmak üzere iki emperyalist savaş yürütüyordu.</p>

      <p class="paragraf-4">Japonya, Çin-Japonya, Rusya-Japonya ve I. Dünya savaşlarından önemli bir emperyalist güç olarak çıkmıştı. Japonya hızla sanayileşiyordu ama hayati kaynaklardan yoksundu. Sendikalar güçsüzdü, demokrasi yerleşmemişti ve 1927’den itibaren Japon hükümet politikasını giderek yönetici sınıfın asker kanadı belirlemeye başlamıştı. Japon askerler, Uzak Doğu’daki Britanya, Fransa, Hollanda ve Amerika imparatorlukları yerine kendi imparatorluklarını kurmak istiyorlardı. 1931’de Mançurya’yı işgal ettiler. 1937’de Çin’e karşı bir topyekûn savaş başlattılar. 1940’da, “Büyük Doğu Asya Ortak Refah Alanı” yaratmaya niyetli olduklarını ilan ettiler.</p>

      <p class="paragraf-4">Britanya ve ABD ile savaş, Aralık 1941’de Britanya işgalindeki Malaya’ya ve Pearl Harbor’daki Amerikan Pasifik Donanması’na yapılan eş zamanlı saldırılarla başladı. Japonya, altı ay içinde Güneydoğu Asya ile Batı Pasifik’in neredeyse tamamını istila etmişti. Britanya, hem Hindistan’ı baskı altında tutmak hem de Japonya karşısında sınırları korumak için büyük kuvvetler bulunduruyordu. ABD, Japon İmparatorluğu’nu yenmeye çok büyük donanma kaynakları harcadı. Ekim 1944’teki Leyte Körfezi Muharebesi’ne katılan Amerikan filosu 225 savaş gemisi (34’ü uçak gemisiydi) ve 1.500 kadar uçaktan oluşuyordu.</p>

      <p class="paragraf-4">Uzun yıpratma savaşında Sovyetler Birliği ile ABD’nin toplam sanayi gücü belirleyici oldu. Diğer devletlerin zafere katkısı taliydi. Bundan ötürüdür ki savaş Almanya, İtalya ve Japonya imparatorluklarının sonunu getirmekle kalmayıp Britanya ve Fransa imparatorluklarının da gerileyişinin habercisi oldu. Britanyalılar, Amerikan tanklarıyla kamyonlarını kullanarak Almanya’ya girdiler. Fransızlar, Amerikan Ordusu’nun peşinden Paris’e geri döndüler. Doğudan ilerleyen Sovyet Ordusu Berlin’i ele geçirdi.</p>

      <p class="paragraf-4">II. Dünya Savaşı, rakip kapitalist blokların dünyayı yeniden paylaşmak amacıyla katıldıkları emperyalist bir savaştı. Zafer kazananlar arasında Amerikan ve Sovyet yönetici sınıfları öne çıkmıştı. Emperyalist dünya savaşı, yeni bir çift kutuplu bölünme yaratmıştı.</p>

      <p class="ara1" xml:lang="en-GB"><span>II. Dünya Savaşı: Barbarlık</span></p>

      <p class="paragraf-4">Nazi Almanyası, Stalinist Rusya ve militarist Japonya; bunların en az üç ortak noktası vardı: Zayıf ya da hiç olmayan işçi hareketi, otoriter bir polis devleti ve ilkel vahşilikle tanımlanabilecek bir savaş yapma tarzı. Bu üç şey bağlantılıydı. Güçlü işçi hareketi demokrasinin temelidir; örgütsüz işçi sınıfı diktatörlüğün önkoşuludur. Devrimci hareketlerin 1930’larda bozguna uğraması milliyetçiliğin, ırkçılığın ve militarizmin hâkimiyeti; barbarlığa dönüş demekti.</p>

      <p class="paragraf-4">Yahudi karşıtlığı, Nazizme ideolojik çerçevesini kazandırdı. Wall Street ile Moskova’yı ilişkilendiren uluslararası Yahudi komplosu hayali, ekonomik krizin vurduğu ve işçi sınıfından korkarak yaşayan öfkeli orta sınıfın akıl dışılığını ifade eder. Daha yaygın Slav karşıtı ırkçılıkta, yeni imparatorluk savaşlarının haklı gerekçesi olarak bin yıllık ırk mitleri yankısını bulur: Doğu Avrupa’nın <span class="char-style-override-9">Untermenschen</span>’i (“aşağı insanlar”), yani Polonyalılar ve Ruslar, Ortaçağ’ın Töton şövalyelerini model alan üstün Aryan ırkına bir <span class="char-style-override-9">Lebenstraum</span> (“yaşam alanı”) açmak için köleleştirilmeli ya da etnik temizliğe tabi tutulmalıdır. Nazi ırkçılığı ile Alman emperyalizminin bu ikili mantığı, Polonya ile Rusya istila edilirken soykırıma yol açtı. Savaşın gidişatı işgalcilerin aleyhine döndükçe soykırım şiddetlendi. Yahudiler bilhassa yenilginin günah keçisi ilan edildiler.</p>

      <p class="paragraf-4">Altı milyona yakın Polonyalı öldürüldü (toplam nüfusun %16’sı). Bunların yarısı Yahudi idi; ilk önce zorla gettolarda toplandılar, ardından 1942’den itibaren özel olarak inşa edilen ölüm kamplarına nakledildiler. Bu kampların en büyüğü olan Auschwitz-Birkenau, tek amacı mümkün olduğunca çok sayıda insanı en kısa sürede öldürmek olan bir sanayi kompleksiydi. Kampta 3 milyon kişi öldü –2,5 milyonu gaz odalarında, diğerleri açlık ya da hastalık yüzünden.</p>

      <p class="paragraf-4">Holokost olarak bildiğimiz soykırım sırasında Naziler 6 milyon Yahudi’yi, bir o kadar da diğer ırklardan insanı katlettiler. Ama açlık, ihmal ve rastgele ateş açılması yüzünden milyonlarca insan daha öldü. Doğu Cephe’sindeki savaş 27 milyon Rus’un hayatına mal oldu (toplam nüfusun %16’sı). Bunların çoğu savaş esirleri ya da işgal edilen bölgelerde yaşayan sivillerdi.</p>

      <p class="paragraf-4">Stalin’in savaşma tarzı da bir o kadar gaddarcaydı. Irksal soykırım emri vermedi ya da ölüm fabrikaları inşa etmedi ama ordularını bir fetih aracı olarak kullandı; milyonlarca köle işçi kullandı ve Hitler’in Gestaposu kadar acımasız bir polis terörüne başvurdu.</p>

      <p class="paragraf-4">1918’de Bolşevikler, uçaklarla Alman siperlerine broşürler atarak askerleri silahlarını subaylarına çevirip dünya devrimine katılmaya çağırmışlardı. 1941’de Stalin, Hitler’e karşı savaşı “Büyük Vatanseverlik Savaşı” olarak adlandırıp 19. yüzyıl Çarlık generallerini göklere çıkarmıştı. Sovyet Ordusu 1944’de Alman topraklarına girdiğinde, devletin onay verdiği ve hiçbir ayrım gözetmeyen bir cinayet, tecavüz, yakıp yıkma furyası başladı. Tahminen iki milyon kadına tecavüz edildi, çoğuna defalarca. Dehşet öylesine büyüktü ki 14 milyon sivil evlerini terk edip insanlık tarihinin en büyük toplu göçünde yaya olarak batıya kaçmıştı.</p>

      <p class="paragraf-4">Japonya’nın Çin işgali de en az Nazilerin Polonya’yı ve Stalin’in Doğu Almanya’yı işgali kadar kanlıydı. II. Dünya Savaşı boyunca en az 15 milyon Çinli öldürüldü. Bunlar arasında köle fahişeler olarak kullanılan genç kadınlar, tıbbı deneylere ve silah testlerine sokulan tutsaklar, ikmal üsleriyle bağlantısı kesilen Japon askerlerinin insan sürüsü olarak kullanıp yedikleri yerel halk da vardı.</p>

      <p class="paragraf-4">Barbarlık totaliter rejimlerle sınırlı değildi. “Demokrasiler” de kendilerini yerli halklara boyun eğdirmeye adamış emperyalist güçlerdi –Hindistan’da Britanyalılar, Çinhindi’nde Fransızlar, Filipinler’de Amerikalılar. “Demokrasiler” de feci savaş suçları işlediler. Britanya ve ABD hava kuvvetlerinin Alman şehirlerini yoğun bombardımana tutmasının genellikle askerî hiçbir amacı olmuyordu. Hamburg’un 27 Temmuz 1943’te bombalanması, kontrolden çıkmış bir yangın fırtınası yarattı. Evler yanıp yıkıldı, mahzenlerde saklanan insanlar havasızlıktan boğularak ya da canlı canlı yanarak öldüler. Sıcaktan asfalt fokurdamaya başladı ve kaçan insanlar sinekliğe yakalanmış gibi asfalta yapışıp kaldılar. İnsanların saçları yanmış, gözleri erimiş, etleri kömürleşmişti. 8 ay süren Londra hava saldırısında ölen insanların iki katı kadarı, 40.000 kişi bir gecede öldü. Bunların neredeyse hepsi sivildi.</p>

      <p class="paragraf-4">RAF Bombardıman Komuta Merkezi başkanı Hava Mareşali Arthur Harris, intikam ve terör bombardımanını utanmazca savunuyordu. Dediğine göre amaç Almanya’nın tüm büyük şehirlerini yok etmekti. 1.000’i bulan sayıda uçağın katıldığı gece saldırılarında 64 şehirde yaşayan 600.000 Alman sivil öldürüldü ve 3,4 milyon ev yıkıldı.</p>

      <p class="paragraf-4">Ama Japonya’nın Hiroşima ve Nagazaki şehirlerinin kaderi çok daha kasvetli oldu. Amerikan B-29 bombardıman uçağı Enola Gay, 6 Ağustos 1945’te “Küçük Çocuk” denilen atom bombasını Hiroşima’ya attı. Patlama ilk gün en az 45.000 kişiyi öldürdü; ilerleyen zamanda bir o kadar kişi de yaralanmalar ve hastalıklar yüzünden acı çekerek, yavaş yavaş hayatını kaybetti. Üç gün sonra Nagazaki’ye “Şişman Adam” atıldı; ilk gün 30.000 kişi ve takip eden dönemde buna yakın sayıda insan öldü.</p>

      <p class="paragraf-4">Bu iki şehir de askerî açıdan önem taşımıyordu. Savaş bitmek üzereydi. Atom bombasına sahip olunduğunun gösterilmesi bile muhtemelen Japonya’nın teslim olmasına yetecekti. Ama ABD hükümeti, yeni keşfettiği askerî gücü sergilemek ve sağlayacağı küresel hâkimiyeti vurgulamak istiyordu. Ayrıca, silahın etkilerini canlı bir hedef üzerinde denemek istiyordu. Hiroşima ve Nagazaki halkı, bir anlamda Soğuk Savaş’ın ilk kurbanları oldular.</p>

      <p class="paragraf-4">II. Dünya Savaşı’nın emperyalist niteliği, dünya halklarını sanayileşmiş bir yıpratma ve soykırım savaşı tuzağına düşürdü. Savaşı, 1917-23 büyük devrimci dalgasının yenilgisi mümkün kılmıştı.</p>

      <p class="paragraf-4">I. Dünya Savaşı’ndan sonra insanlığın önünde belirgin bir alternatif vardı: Sosyalist devrim ya da işsizlik, savaş, faşizm. Devrimci örgütlenme ile liderliğin başarısızlığı, ortaya çıkan sonuçta büyük pay sahibiydi. İki savaş arasındaki dönemde Avrupa’nın çoğu yerinde işçi sınıfı hareketinin tahrip edilmesi 1917’de yaşanana benzer bir devrimci patlamayı engellediğinden, bu başarısızlıkların bedeli savaşın son anına kadar ve hatta sonrasında da ödenmeye devam etti. Savaşın sonunda Naziler, dünyanın sonunun geldiğini akla getiren bir şiddet artışına başkanlık ettiler.</p>

      <p class="paragraf-4">Berlin’deki yeraltı sığınağında saklanan Hitler, olmayan orduları hakkında hayaller kurar, “ölümüne savaşın” diyen imkânsız emirler verir ve Yahudilere, Bolşeviklere, hainlere karşı hezeyan ederken, Hitler’in gizli polisi Rus tanklarıyla çarpışmaları için yeni yetme gençlerle yaşlıları zorla askere almakla ve “asker kaçaklarını” yol kenarlarında gruplar halinde asarak katletmekle uğraşıyordu. Stalinist terör de 1944-45’te doruğa çıkmıştı: Yurda dönen 3 milyon kadar savaş esiri, teslim olmakla ya da işbirliği yapmakla suçlanarak gulaglara gönderilmişti; 135.000 asker, “karşı-devrimci suçlar” işlemekten tutuklanmıştı.</p>

      <p class="paragraf-4">1945’ten sonra dünyanın taksim edilmesi yalnızca kopuk kopuk, <span>düzensiz ve büyük ölçüde başarısız meydan okumalarla karşılaştı.</span></p>

      <p class="ara1" xml:lang="en-GB"><span>II. Dünya Savaşı: Direniş</span></p>

      <p class="paragraf-4">Mihver Güçleri’nin II. Dünya Savaşı sırasında kurdukları vahşi rejimler, içeride giderek büyüyen bir muhalefetle karşılaşıyordu. Japon militarist güçleri 1937’de Çin’e saldırdıklarında, daha kapsamlı bir savaşa girişmeden önce fethin hızla tamamlanacağını umuyorlardı. Ama vahşilikleri, hem Milliyetçi hem de Komünist hareketlerin şiddetli ve daimî direnişiyle yanıt bularak, onları savaş sonuna kadar Çin’de 650.000’e yakın asker bulundurmaya mecbur bıraktı. Almanlar, işgal Avrupa’sında uyguladıkları polis terörüne rağmen buradaki halkları kontrol altında tutmak için büyük ordular konuşlandırmak zorunda kaldılar. Savaşın son günlerine gelindiği, Berlin’in saldırı altında olduğu bir zamanda bile Hitler hâlâ Norveç’te 400.000 askerlik bir ordu tutuyordu.</p>

      <p class="paragraf-4">İşgal edilen ülkelerin birçoğu kendi başına kurtuldu. Yugoslavya’yı yalnızca Müttefik orduları değil, Josip Broz’un (“Tito”) başını çektiği Komünistlerin yönlendirdiği kitlesel partizan hareketi de kurtarmıştı. Partizanlar Almanları geri çekilmeye zorladılar, Alman müttefiki Hırvat Ustaşa faşistlerini ezdiler ve etkisiz Çetnik kralcı hareketini güçsüz bıraktılar. Partizanlar gerçekten de farklı etnik yapılardan oluşan bir kitle hareketiydi. Savaşın sonuna gelindiğinde yaklaşık bir milyon Yugoslav harekete aktif olarak katılmıştı. Bu Tito’ya güçlü bir bağımsız taban kazandırdı. Takip eden Soğuk Savaş yıllarında Yugoslavya, ne Batı ile aynı eksende yer aldı ne de Doğu ile.</p>

      <p class="paragraf-4">Polonya’nın da güçlü bir direniş hareketi vardı. En güçlü olduğu dönemde Polonya Halk Ordusu’nun tahminen 400.000 üyesi vardı. Sovyet Ordusu Varşova’ya yaklaşırken Moskova Radyosu, “harekete geçme zamanı çoktan geldi” diyerek Polonyalıları “Almanlara karşı mücadeleye katılmaya” çağırıyordu. Aralarında saklandıkları yerlerden çıkan birçok Komünistle Yahudi’nin de olduğu 50.000 Polonyalı bu çağrıya cevap verdi. Varşova şehir merkezi ele geçirildi. Yahudi gettosunda kurulmuş olan toplama kampı kurtarıldı. Silahlara el koyuldu, silah atölyeleri kuruldu ve kantinlerle hastaneler faaliyete geçti.</p>

      <p class="paragraf-4"><span>Ama Stalin’in Sovyet Ordusu’nun ilerleyişini durdurması, Nazilere kuvvetlerini toplayıp direnişi ezme fırsatı verdi. Nazi saldırısı iki ay sürdü. Şehir önce havadan ve karadan bombalanarak teslim olmaya zorlandı, ardından cezalandırma amaçlı bir terör dalgası geldi. Yataklarında yatan yaralı savaşçılar, alev makineleriyle canlı canlı yakıldı. Tecavüz edilen hemşireler dövülerek katledildi. Polonyalı çocuklar sırf eğlence olsun diye hedef alınarak vuruldu. Yalnızca Eski Şehir’de en az 30.000 kişi öldürüldü.</span></p>

      <p class="paragraf-4">Polonya direnişinin boynu vurulmuştu. İdamı Naziler yapmıştı ama idam sehpasını Stalin kurmuştu. Sovyetler Birliği, fetih savaşı yürüten emperyalist bir güçtü. Kurmayı planladığı kukla rejimlerin karşısına hiçbir yerel rakibin çıkmasını istemiyordu. Bu nedenle, aktif olarak karşı-devrimci bir siyaset izledi. Stalin’in Doğu’da izlediği siyaset, Britanya ile ABD’nin Batı’daki siyasetine denk düşüyordu. Ama Stalin’in rolü yine belirleyiciydi.</p>

      <p class="paragraf-4">II. Dünya Savaşı, Britanyalı ve Fransız yönetici sınıflarını kendi içlerinde derinden bölünmüş haldeyken yakaladı. Sosyalist devrim korkusu ile Alman emperyalizmi korkusu arasında sıkışıp kalmışlardı. Churchill, ödün vererek çatışmadan kaçınma siyasetine karşı çıkıyordu çünkü devrim tehdidi azalırken asıl olarak Nazi tehdidinin önem kazandığına inanıyordu. Amacı, Britanya İmparatorluğu’nu savunurken dünyanın büyük işletmelerle zenginler için güvenli bir yer olmasını sağlamaktı. Bu, hem Avrupa’da hem de sömürgelerde devrimci hareketlerin ezilmesi demekti.</p>

      <p class="paragraf-4">Üç büyüklerin savaş zamanı yapılan konferanslarda mutabık kaldıkları anlaşma, Avrupa’nın nüfuz alanlarına bölünmesini düzenliyordu. Stalin Doğu’da, Churchill ile Roosevelt ise Batı’da istediğini yapacaktı. Ama Batı’da üç önemli zorluk vardı –Fransa, İtalya ve Yunanistan.</p>

      <p class="paragraf-4">Mayıs-Haziran 1940 askerî yenilgisini takiben Fransız yönetici sınıfı, güney Fransa’daki Mareşal Pétain’in Vichy rejimini destekleyen işbirlikçi kanat ile General Charles de Gaulle’ün önderliğini yaptığı, sürgünde Britanya’da faaliyet gösteren (Amerikan desteğiyle Özgür Fransa Ordusu’nu örgütleyen) milliyetçi kanat arasında kesin olarak ikiye bölünmüştü. Özgür Fransa güçleri, Müttefiklerin Kuzey Afrika ve kuzeybatı Avrupa seferlerine katılmıştı. Ama Komünistlerin önderlik ettiği Fransız yeraltı direnişi de büyüyüp iyice güçlenmişti. Haziran-Kasım 1944 döneminde Fransa’nın kurtuluşu sırasında işçiler grevler düzenlediler ve direniş hareketi, yerel Alman birliklerini mağlup ederek kurtuluş komiteleriyle halk mahkemelerini kurdu. Ama sürgündeki Fransa Komünist Partisi lideri Maurice Thorez Moskova’dan Paris’e döndüğünde, “tek devlet, tek ordu, tek polis gücü” sloganını uydurarak işçi sınıfını Gaullecilere itaat etmeye çağırdı.</p>

      <p class="paragraf-4">İtalya’da, Büyük Faşizm Konseyi Temmuz 1943’te Mussolini’yi devirmişti. Muhafazakâr bir general olan Mareşal Badoglio yeni hükümeti kurarak Müttefikler ile barış yapmıştı. Ama yardıma gelen Alman birlikleri, kuzeyde bir kukla faşist rejim kurarak başına tekrar Mussolini’yi getirdiler. Nazi işgali, 1943’te kırsal kesimde 10.000 kadar olan silahlı partizanları savaşın sonuna gelindiğinde 100.000’in üzerine çıkan, Komünistlerin önderlik ettiği bir ayaklanmayı tetikledi.</p>

      <p class="paragraf-4">Şehirlerde de gizli direniş grupları kuruldu ve grev eylemlerine yüz binlerce işçi katıldı. 1945 baharında patlak veren silahlı ayaklanma sonucunda kuzeyin üç sanayi şehri, Cenova, Torino ve Milano işgalden kurtarıldı. Komünist Parti’nin üye sayısı 5.000’den 400.000’e çıktı.</p>

      <p class="paragraf-4">Ama Rusya’da sürgün olan İtalya Komünist Partisi lideri Palmiro Togliatti ülkeye geri döndüğünde, partisinin Badoglio hükümetine katılacağını duyurdu. Partizanlar silahlarını bırakmalı, işçiler tezgâhlarının başına geri dönmeliydi.</p>

      <p class="paragraf-4">Yunanistan’da giderek güçlenen bir gerilla ayaklanmasıyla uğraşmak zorunda kalan Naziler, 1944 sonunda geri çekilerek ülkeyi neredeyse EAM-ELAS’ın (Komünistlerin ağırlıkta olduğu direniş hareketi) kontrolüne bıraktılar. Fransa ile İtalya’da yerel Komünist Partiler Stalin’in emirlerine uyarak silahlarını bıraktılar. Yunanistan’da da aynı şeyi yapmaya çalıştılar. “Düzenin sağlanmasının herkesin en önemli milli görevi” olduğunu söyleyerek, destekçilerini “Birleşik Milli Hükümeti” desteklemeye çağırdılar. Ama Churchill, kuvvet kullanarak monarşiyi yeniden iktidara taşıyıp Solu ezmeye kararlıydı. Yunanistan’da görevli Britanyalı komutana çektiği telgrafta şöyle diyordu: “İşgal ettiğiniz şehirde yerel bir ayaklanma başlamak üzereymiş gibi davranmaktan çekinmeyin”. Sonuç, Yunanistan’ı Nazilerden kurtarmış olan direniş hareketi EAM-ELAS’ı yok etmek için uzadıkça uzayan, kirli, İngiliz destekli bir iç savaş oldu. Churchill’e “Britanya’nın Yunanistan politikasına itimadım tam” diyen Stalin, yine Batılı liderlerin hareketine destek çıktı.</p>

      <p class="paragraf-4">İşgal altındaki Avrupa’nın büyük bölümü, savaşın son iki yılında yerel direniş örgütleri eliyle Nazilerden kurtarıldı. Nazi iktidarı çökerken bu örgütler de küçük yeraltı birimleri olmaktan çıkıp milyonların katıldığı kitle hareketleri haline geldiler. Çoğunda Komünistler hâkimdi.</p>

      <p class="paragraf-4">Ne var ki Avrupa toplumunun esaslı bir devrimci dönüşümden geçmesi olanağı daha en başından boğulmuştu. Aralarında geçmişte faşist olanların ve işbirlikçilerin de yer aldığı eski yönetici sınıflar, hem anavatanda hem de sömürgelerde tekrar iktidara getirilmişti. Hem Doğu’da hem de Batı’da bu karşı-devrimin asli temsilcisi Stalinizm idi –Doğu’da Sovyet ordu gücünün tüm bağımsız siyasi kuvvetleri ezip geçmesi yüzünden; Batı’da önderlik için milyonlarca işçinin gözünü diktiği Komünist Partilerin Moskova’dan emir alması yüzünden.</p>

      <p class="ara1" xml:lang="en-GB"><span>Soğuk Savaş</span></p>

      <p class="paragraf-4"><span>“D</span>ünyayı değiştiren mantar şekilli bulut” diye bahsediyordu askerî tarihçi Max Hastings Hiroşima’ya atılan atom bombasından.</p>

      <p class="paragraf-4">Bomba daha önce görülmemiş y<span>aralara neden olmuştu:</span></p>

      <p class="alinti">Bir süvari atının derisi tamamen soyulmuş, pespembe kalmıştı; insanların elbiselerinin desenleri etlerine kazınmıştı; bir grup kız öğrencinin derisi yüzlerinden sarkmıştı; etkin bir tıbbi yardım umudu olmayan, korkunç yanıklarıyla kaderine terk edilmiş felaketzedeler; kömürleşmiş ve kuruyarak büzüşmüş ceset yığınları.</p>

      <p class="paragraf-4">Patlayan bombanın gücü 12.500 ton TNT idi. Yer seviyesinde sıcaklık 4.000ºC’ye ulaşmıştı. Şehirdeki binaların %90’ından fazlası patlamanın şiddetiyle ya da çıkan yangınlarla yıkılmıştı. Nüfusun dörtte biri anında ölmüştü. Yaraları yüzünden yavaş bir ölüme mahkûm olanlar da yine dörtte biri buluyordu.</p>

      <p class="paragraf-4">Bu silahların akıl almaz dehşetine rağmen Amerikalılar, 1952’de Hiroşima’da kullanılan atom bombasından 100 kat daha güçlü bir hidrojen bombası denemesi yaptılar. Nükleer silahlanma yarışında geride kalmak istemeyen Ruslar ilk atom bombalarını 1949’da, ilk hidrojen bombalarını 1955’de denediler. Askerî harcamalar barış zamanında görülmemiş düzeylere tırmandı: ABD GSYH’nin %20’sini, daha küçük bir ekonomisi olan Rusya ise %40’ını silahlanmaya harcıyordu. 1960’ların sonlarına gelindiğinde, rakip süper güçlerin konuşlandırdıkları yıkıcı gücün toplam mega tonu, Hiroşima bombasının yaklaşık bir milyon katıydı. ABD ve Rusya yöneticileri, insan uygarlığını birkaç kez yok edecek güce sahiptiler.</p>

      <p class="paragraf-4">İki emperyalist blok arasındaki terör dengesine “Karşılıklı Garantili İmha” (KGİ) deniyordu. Nükleer cephanelikler, tarafları topyekûn bir savaşa girmekten caydırma işlevi görüyordu. Ama kuşku hali ve çekişme, savaşın hiçbir zaman fazla uzakta olmadığını gösteriyordu. Ekim 1962 Küba Füze Krizi sırasında savaşın eşiğine gelindi. Sovyetler, ABD’ye çok yakın bir Karayip adası olan Küba’ya gizlice nükleer füzeler yerleştiriyordu. Bu füzelerin geri çekilmesini talep eden Amerikalılar nükleer savaş hazırlığına başladılar.</p>

      <p class="paragraf-4">ABD elindeki kıtalar arası güdümlü füzeleri, denizaltı füzelerini ve hava bombardıman filosunu alarm durumuna geçirdi. 100.000 kişilik bir işgal gücü hazırlandı. “Hepimiz aynı fikirdeydik”, diyordu Başsavcı Robert Kennedy, “eğer Ruslar Küba için savaşa girmeye hazırlarsa, demek ki nükleer savaşa girmeye hazırlardı ve o zaman biz de altı ay içinde elimizdeki bütün kartları açmalıydık”. Ruslar geri adım attılar. Ama iki hafta boyunca dünya nefesini tuttu, tüm insanlık delirmenin eşiğine gelmişti –nükleer güce sahip küçücük bir firavunlar grubunun emriyle insanlığın yeryüzünden silinmesi tehlikesi.</p>

      <p class="paragraf-4">Sonuçta KGİ, süper güçler arasında topyekûn bir savaşın başlamasına meydan vermedi. Ama rakip imparatorlukların çevre bölgelerinde sayısız vekâlet savaşının patlak vermesini engelleyemedi. Bunlardan ilki, II. Dünya Savaşı’ndan beş yıl sonra yaşandı.</p>

      <p class="paragraf-4">Kore, 1945’te 38. Paralel sınır alınarak Sovyet ve Amerikan işgal bölgelerine ayrılmıştı. Soğuk Savaş şiddetlendikçe bu bölünme kalıcı hale geldi ve 1948’de iki ayrı devlet kuruldu. Ardından ülkeyi yeniden birleştirmek için yapılan üç yıllık savaşta (1950-53), Kuzey’in yanında Sovyet destekli Çin, Güney’in yanında ABD ile müttefikleri olmak üzere büyük güçler de sahne aldı. İki milyon Koreli, iki milyon Çinli ve Batılı asker hayatını kaybetti. Güney halkının yarısı evsiz kaldı. Hem Kuzey’in hem de Güney’in ekonomisi felç oldu. Tüm bunlara rağmen taraflar yenişemedi, resmî bir barış anlaşması yapılmadan eski sınır geçerliliğini sürdürdü ve çatışma yarım yüzyılı aşkın bir süre fosilleşti –dikenli tellerle korunan cephe hattı, gözetleme kuleleri ve dinsel bir görünüme kavuşan askerî mücadele. Sonuçlarına bakıldığında savaş boşu boşuna yapılmıştı.</p>

      <p class="paragraf-4">Bu uzadıkça uzayan askerî mücadelenin arkasında ne yatıyordu?</p>

      <p class="paragraf-4">II. Dünya Savaşı, iki süper güç arasında bölünmüş bir dünya yaratmıştı. Savaş sona erdiğinde bu iki güç, ekonomik açıdan hâkim olduğu küresel bir “nüfuz alanı”nın fiilî kontrolünü eline geçirmişti. Bu iki alan, istisnai ölçüde birbirinden bağımsızdı. Ağırlıklı olarak kendi kendine yeterli emperyalist bloklardı.</p>

      <p class="paragraf-4">Stalin ilk önce Doğu Avrupa’da, Komünistlerin yanı sıra Milliyetçileri, Liberalleri ve Sosyal Demokratları de kapsayan hükümetler kurdurdu. Ama Sovyet kontrolü sertleştikçe Komünist olmayanlar teker teker görevden uzaklaştırıldı. Fazlasıyla bağımsız fikirli olan yerli Komünistleri de aynı kader bekliyordu. 1948’e geldiğimizde, Doğu Avrupa’nın genelinde Sovyet yanlısı Stalinist diktatörlükler kurulmuştu. Önemli sanayiler millileştirildi ve devlet planlaması uygulamaya geçirildi. Rusya’nın öncülüğünü yaptığı devlet-kapitalist ekonomik gelişme modeli Doğu Avrupa geneline yayıldı. Doğu Almanya, Polonya, Çekoslovakya, Macaristan, Romanya ve Bulgaristan ekonomileri, Sovyet Birliği’ne tabi kılındı.</p>

      <p class="paragraf-4">Tony Cliff, çığır açan çalışması <span class="char-style-override-9">Rusya’da Devlet Kapitalizmi</span>’nde <span>şunu vurguluyordu:</span></p>

      <p class="alinti">Geleneksel emperyalist ülkeler sömürgelerini üç şekilde sömürdüler: Sömürgelerinin ürünlerini düşük fiyata satın alarak; ‘anavatanın’ ürünlerini onlara fahiş fiyata satarak; ‘anavatan’ kapitalistlerinin sahip olduğu işletmeler kurup ‘yerlileri’ istihdam ederek. Rus devlet kapitalizmi de sömürgelerini sömürmekte aynı üç yöntemi kullanır.</p>

      <p class="paragraf-4"><span>S</span><span>ovyetler Birliği halen görece geri bir ekonomiydi. Yöneticiler bu nedenle kapalı bir imparatorluk pazarı yaratmayı amaçladılar. Dünyanın en ileri ekonomisi olan ABD, dünya üretiminin yaklaşık %50’sini gerçekleştiriyordu ve dünya pazarlarına hâkimdi. Yöneticiler bu nedenle açık pazarlar istiyordu. Bu, Avrupalı güçlerin sömürge imparatorluklarını parçalamak ve yeni Sovyet İmparatorluğu’nun etki alanını sınırlamak demekti.</span></p>

      <p class="paragraf-4">Marshall Planı (1948-52), bunu başarmanın başlıca aracıydı. ABD, harap olmuş ekonomilerini yeniden inşa etmeleri için Avrupa devletlerine uygun koşullarda hatırı sayılır krediler verdi. Karşılığında serbest ticareti destekleyip Komünistlerin kontrolden çıkmasını engelleyeceklerdi. Planın hazırlanmasında çalışmış Amerikalı bir iktisatçının daha sonra açıkladığı üzere amaç, “henüz Stalin’in avucuna düşmemiş yerleri güçlendirmek” idi.</p>

      <p class="paragraf-4">“Avrupa kıtası üzerine demir bir perde indi”, diyordu Churchill Mart 1946’da Amerikalı dinleyicilere hitap ederken. “Demir Perde”, 1945-89 arasındaki uzun “Soğuk Savaş” boyunca dünyanın temel ekonomik, siyasi ve ideolojik kırılma çizgisini tanımlayan terim oldu.</p>

      <p class="paragraf-4">Doğu’da muhalifler, “emperyalist ajanlar” ve “faşistler” olarak şeytanlaştırılıp gulaglara gönderiliyordu. Batı’da kara listeye alınan Komünistlere “Moskova’ya gidin” deniyordu. Bazı Britanya sendikaları, Komünistlerin sendikal görevlere gelmesini yasakladı. ABD Senatörü Joe McCarthy’nin Amerikan Karşıtı Faaliyetler Komitesi, “komünist sempatizanlara” karşı sistemli bir cadı avı başlattı. Çeşitli görüşlerden radikaller işten atılıyor, çalışmaları engelleniyordu. Bazıları dayanamayarak intihar etti. Julius ve Ethel Rosenberg, atom bombasıyla ilgili devlet sırlarını Rusya’ya vermekle suçlanıp idam edildi.</p>

      <p class="paragraf-4">Muhalifler, demir perdenin öteki tarafında yer alan emperyalist kuvvetlerle kendilerini özdeşleştirme yanılgısına sıklıkla düşüyorlardı. Doğu’da Stalinizm karşıtları, Batı’nın kapitalist demokrasisini yüceltiyorlardı. Batı’da Komünistler, Rusya’yı “sosyalist anavatan” olarak görmeye devam ediyorlardı. Doğu Bloku’nun işçilerini devlet kapitalizmi, Batı’nınkileri piyasa kapitalizmi sömürüyordu ama Soğuk Savaş ideolojisi ve rakip “sistemler” arasındaki yanlış ikili karşıtlık her yerde insanların kafasını karıştırıyordu.</p>

      <p class="paragraf-4">Ancak bazı eylemciler, ne Batı “demokrasisi”nin ne de Doğu “Komünizmi”nin insanlığa gerçek bir alternatif sunduğunu anlamıştı. Bazıları daha radikal bir devrim anlayışını, (kâra ve savaşa değil) insana göre ayarlanmış eşitlikçi bir toplum ve halk iktidarı anlayışını muhafaza ediyordu. Rakip Soğuk Savaş sistemlerinin sömürüsüne, baskısına ve şiddetine karşı kitlesel mücadeleler patlak verdiği zaman, asırlık tabandan yükselen mücadele geleneğinin taşıyıcısı bu eylemciler, yeni kitlesel güçlerle tekrar bağlantı kuracaklardı.</p>

      <p class="ara1" xml:lang="en-GB"><span>Büyük Patlama</span></p>

      <p class="paragraf-4">Kapitalizm akıl dışı ve bozuk işleyen bir sistemdir. Kriz asla uzakta değildir. Patlama ve çöküşler onun doğal ritmidir.</p>

      <p class="paragraf-4">19. yüzyıl sonunun Uzun Bunalım’ı ancak emperyalizmle, yeniden silahlanmayla ve dünya savaşıyla atlatılabilmişti. Sistemin 1920’lerdeki hareketsizliği, sermayenin sanayi yerine bankacılığa akmasıyla bir spekülasyon balonuna neden oldu. Balon 1929’da patladığında sistem Büyük Bunalım’a girdi. Gerilemenin sona ermesi için yine emperyalizme, silahlanmaya ve dünya savaşına gereksinimi vardı. İşte 1948-73 Büyük Patlama’sı bu bağlamda çok çarpıcıdır.</p>

      <p class="paragraf-4">Büyüme oranları harika ve daha önce görülmemiş düzeydeydi. 1970’de ABD’nin toplam ekonomik üretimi, 1940’ın üç katıydı. 1948-70 döneminde sanayi üretimi Almanya’da beş kat, Fransa’da dört kat artmıştı. Eski sanayiler gelişir ve yeni sanayiler kurulurken, devasa fabrikalarda yüzlerce, binlerce, hatta on binlerce işçi çalıştırılıyordu. Özellikle büyüyen kitle pazarı için montaj hattı üretiminin yapıldığı otomobil fabrikaları, yeni tüketici ekonomisinin simgesi olmuştu. ABD’de imalat sektöründe 70 milyon işçi çalışıyordu.</p>

      <p class="paragraf-4">İşsizlik gelişmiş dünyanın her yerinde düşmüştü (ABD’de %3’e, Britanya’da %1,5’a ve Almanya’da %1’e). İşgücüne yeni katılanlar kısa sürece iş buluyordu. Siyah Amerikalılar, Güney’in çiftliklerinden Kuzey’in fabrikalarına akın ediyordu. İtalyan köylüler, Sicilya’daki verimsiz arazileri terk ederek çalışmak için Torino ile Milano’ya geliyordu. Türkler Köln’ün otomobil fabrikalarında, Cezayirliler Paris otellerinde, Pencaplılar İngiliz tekstil fabrikalarında işe giriyordu. Emek talebi öyle artmıştı ki kadınlar da barış dönemlerinde görülmedik ölçüde iş gücüne katılmıştı. 1950’de İngiltere’de evli her beş kadından biri çalışıyordu. Ondan sonra sürekli yükselen bu oran 1970’de beşte ikiye, 2000’de beşte üçe ulaştı. Ücretler ve hayat standartları iyileşiyordu. İşçi sınıfı aileleri elektrikli süpürge, çamaşır makinesi, buzdolabı, televizyon ve ikinci el araba alıyordu.</p>

      <p class="paragraf-4">Varlığı “beşikten mezara kadar” hissedilen refah devletleri ortaya çıktı. Hükümetler kamu sektörü işlerine, sosyal konutlara, devlet hastanelerine yoğun şekilde yatırım yaptılar ve yoksullara verilen sosyal yardımları artırdılar. Gençlik kültürü doğdu çünkü gençler ilk defa, gençlik dönemlerinde kendi giyim, müzik ve kimlik tarzlarını şekillendirecek yeterli bağımsızlığa, gelire ve çalışmama özgürlüğe sahip oldular.</p>

      <p class="paragraf-4">Yüksek büyüme oranları, hızla iyileşen yaşam standartları, ara sıra gözlenen yavaşlama evrelerinin fark edilmeyecek kadar hafif atlatıldığı bir iş çevrimi; tüm bunlar, kapitalizmin sorunlarını artık çözdüğü, herkese sonsuz ve artan refah sunabileceği izlenimi yarattı. Sosyal Demokrat siyasetçi Tony Crosland, övgüyle karşılanan 1956 tarihli kitabı <span class="char-style-override-9">Sosyalizmin Geleceği</span>’nde dönemin ruh halini yakalamıştı:</p>

      <p class="alinti">Tam istihdamın sağlandığı refah devleti, … ilk sosyalist öncülere cennet gibi gözükecekti. Yoksulluk ve güvencesizlik silinip gidiyor. Yaşam standartları hızla yükseliyor; işsiz kalma korkusu giderek azalıyor; sıradan genç bir işçinin, babasının asla hayal bile edemeyeceği umutları var … Britanya’da, şu anda kitlesel bolluğun tam eşiğinde duruyoruz.</p>

      <p class="paragraf-4">Akademi dünyası da öne çıkarak, yeni “kitlesel bolluk” çağına düşünsel açıklamalar getirdi. Sosyologlar, “varlıklı işçilerin burjuvalaşması”ndan bahsediyorlardı –konforlu, güvenceli, halinden memnun ve dolayısıyla artık sınıf siyasetiyle değil, yaşam tarzıyla ilgilenen. Başkaları, toplumun uyumunu ve fikir birliğini vurgulayan toplum modelleri geliştirdiler; teknokratların yönetimi ve toplumsal mühendislik çağında artık anlamsızlaştığı gerekçesiyle “ideolojinin sonu”nun geldiğini ilan ediyorlardı. Siyasetçiler arasında yaygın bir görüş birliği vardı: Çoğu devlet planlamasını ve kamu harcamalarını desteklerken, reformu, modernleşmeyi ve Britanya İşçi Partisi lideri Harold Wilson’un deyişiyle “teknoloji devriminin beyaz sıcaklığı”nı alkışlarla karşılıyordu.</p>

      <p class="paragraf-4">Dönemin iyimserliği aslında eski bir filmin yeniden gösterime girmesiydi. Önceki patlamalar (1848-73 ve 1896-1914), refahın durmaksızın arttığı yeni bir toplum beklentisiyle sevinçle selamlanmıştı. Crosland’ın revizyonizmi, Alman Sosyal Demokrat teorisyen Eduard Bernstein’ın I. Dünya Savaşı’ndan önceki tutumunu akla getiriyordu.</p>

      <p class="paragraf-4">Ama kapitalizmin çelişkileri ortadan kalkmamıştı. Patlama istikrarsız temellere dayanıyordu ve uzun dönemde sürdürülebilir değildi. Aslında, hepsinin köklerinin de II. Dünya Savaşı’nda yattığı üç etkenin sonucuydu: Silah harcamaları, devlet yönetimi ve işçi sınıfının militanlığı.</p>

      <p class="paragraf-4">Silah harcamaları, 1945’ten sonra azalmasına rağmen Soğuk Savaş yüzünden olağanüstü düzeylerde seyretmeye devam etti. Devletin silah ihaleleri, tepedeki bir sürü şirket açısından satış ve kâr garantisi demekti. Sözleşme imzalandıktan sonra, araştırma ve geliştirme dahil silah üretimine yapılan yatırımlar neredeyse tamamen risksizdi. Silah üretiminin artması, çarpan etkisi sayesinde ekonominin genelini uyarıyordu çünkü silah üreticileri diğer kapitalistlerden hammadde, parça, enerji ve çeşitli hizmetleri satın alıyor; silah sanayisi işçileri de gelirlerini çeşitli tüketim mallarına harcıyorlardı. Dahası, silah üretimi boşa harcama olduğundan fazla zenginliği sistemin dışına sızdırıyor, sermaye birikiminin gerek ekonomiyi aşırı ısıtma gerekse pazarlar, fiyatlar ve kârlar üzerinde baskı yaratma (böylelikle de ekonomik gerilemeyi hızlandırma) eğilimini azaltıyordu.</p>

      <p class="paragraf-4">İkinci etken, daha genel olarak devletin genişleyen ekonomik rolüydü. Savaş sonrası dönemin devletleri, silah satın almanın yanı sıra önemli sanayileri millileştirdiler, altyapı yatırımları yaptılar, kamu istihdamını artırdılar ve geliri (sosyal yardımlar, emekli aylıkları ve –hastaneler, okullar ve diğer kamu hizmetlerinin temsil ettiği– “sosyal ücret” biçiminde) yeniden bölüştürdüler. Devletin bu politikaları da kapitalistlere yeni pazar ve kâr olanakları sundu –örneğin sosyal konut inşa eden inşaat firmaları, devlet hastanelerine ilaç temin eden ilaç şirketleri, millileştirilen demiryolu ağları için vagon ve benzeri taşıtları üreten fabrikalar. Burada bir kez daha çarpan etkisinin işlediğini görüyoruz.</p>

      <p class="paragraf-4">Bu etken üçüncü etkenle yakından bağlantılıydı: Bunalımla savaşın radikalleştirdiği işçi sınıfı militanlığı.</p>

      <p class="paragraf-4">Yönetici sınıflar, I. Dünya Savaşı’nın 1917-23 devrim dalgasıyla bittiğini biliyorlardı. Savaş arası dönemde yaşanan ekonomik durgunluğunun, 1936’da Fransa ile İspanya’da olduğu gibi devrimci kabarışları yeniden canlandırdığının da farkındaydılar. Avrupa işçi sınıfının II. Dünya Savaşı’ndan, hem savaş arası dönemin yardım kuyruklarının ve yoksulluğunun anılarıyla hırçınlaşmış, hem de 1939-45 döneminin savaş ekonomilerinde hüküm süren tam istihdamla güçlenmiş olarak çıktığını da biliyorlardı. Savaşın hemen ardından baş gösteren Komünizm tehdidi gerilemiş olabilirdi ama Sol’un planlama ve refah devleti talepleri, 1930’lara kesinlikle dönülmemesi gerektiğini düşünen Avrupa işçi sınıfında genel kabul görüyordu.</p>

      <p class="paragraf-4">Muhafazakâr bir devlet görevlisi ve milletvekili olan Quentin Hogg, 1943’te Avam Kamarası’nda reform önerisini şöyle savunuyordu: “Eğer halka sosyal reformu vermezseniz, onlar size sosyal devrim verecekler”. Savaş sonrası dönemin Marshall Yardımı benzer güdüler taşıyordu: Toplumsal sıkıntıları hafifleterek Komünizmin yayılmasını durdurma. Avrupa kapitalizmi, yatırımları finanse etmek, tam istihdamı sürdürmek ve refah devletleri oluşturmak için kullanılan ABD kredileri sayesinde II. Dünya Savaşı’ndan sonra ayakta kaldı.</p>

      <p class="paragraf-4">“Sürekli silahlanma ekonomisi” ile “refah devleti uzlaşması”nın birleşik ekonomik etkisi, kapitalizmin bir nesil boyunca hiç görülmemiş hızda büyümesini mümkün kılan, devlet destekli bir patlama oldu.</p>

      <p class="paragraf-4">Hızlı büyüme sürgit devam edemezdi. Nitekim öyle oldu. Sistemin çelişkileri geçici olarak bastırılmıştı ama çözümlenmemişti ve 1960’ların sonlarına gelindiğinde, biraz ileride göreceğimiz üzere yeni bir kriz evresine girmek üzereydi.</p>

      <p class="ara1" xml:lang="en-GB"><span>Maocu Çin</span></p>

      <p class="paragraf-4">Halk Kurtuluş Ordusu’nun (HKO) başında bulunan Çin Komünist Partisi (ÇKP), 1949 yazında Pekin’e girerek iktidarı aldı. Dört yıllık iç savaşın sonunda ordusu dağılan Milliyetçi lider Çan Kayşek Tayvan’a kaçmıştı. ÇKP lideri Mao Zedung “sosyalist bir devrim” yaptıklarını ve “halk cumhuriyeti”ni kurduklarını ilan etti. Dünyanın dört bir yanında birçok kişi bu iddiaları benimsedi ve Maoculuk, 1960’lı ve 1970’li yıllarda eylemciler kuşağına ideolojik esin kaynağı oldu.</p>

      <p class="paragraf-4">1949 olaylarının gerçek bir devrim olduğu şüphe götürmez. Bir milyon kişilik köylü ordusu eski yönetici sınıfları devirmiş, Batı emperyalizminin gücünü kırmış ve yeni bir toplumsal düzenin temelini atmıştı. Çan Kayşek, toprak ağaları ile kapitalistlerin temsilcisiydi. Ordusu yolsuzluğa batmıştı. Askerleri, kontrolleri altındaki bölgelerde köylülerin neyi var neyi yoksa acımasızca yağmalamıştı. Milliyetçiler, her devletin asli görevini yerine getirmekte başarısız olmuşlardı: Ülke topraklarının yabancı düşmanlara karşı savunulması.</p>

      <p class="paragraf-4">Milliyetçiler, II. Dünya Savaşı’ndan Komünistlerden daha güçlü çıkmıştı: Daha geniş bir alanı kontrol eden milliyetçi ordunun ihtiyaçları ABD tarafından karşılanıyordu. Ama Milliyetçi otorite ince bir ciladan ibaretti. Öte yandan Komünistler, kontrolleri altındaki Kurtarılmış Bölgelerde halkla iç içe geçmişti. Çok disiplinli hareket eden HKO, köylülerin mallarına el sürmüyordu. ÇKP, toprak ağalarının aldığı kiraya üst sınır getirmişti. Komünistler, savaş ağalarıyla, Milliyetçilerle ve Japonlarla mücadelede benzer şekilde güçlüydü.</p>

      <p class="paragraf-4">Hem etkili bir milliyetçi hem de sosyal reformcu olması Mao’nun cazip yönüydü. Komünistler, hem emperyalizmle mücadele ettiklerinden orta sınıfın hem de yağmacı askerlere, toprak ağalarına ve devlet görevlilerine karşı korudukları köylülerin desteğini almıştı. Sonuçta, iç savaş sırasında yüz binlerce Milliyetçi asker firar ederek Komünistlere katıldı.</p>

      <p class="paragraf-4">Ama bu, 1949’un toplumsal bir devrim olduğu anlamına gelmiyordu. Hatta yukarıdan bir devrim olduğu anlamına bile gelmiyordu. Demokratik biçimde örgütlenip kendi kurtuluşu için harekete geçmiş, kitlesel bir işçi hareketi yoktu. Tam tersine ÇKP’nin şehirli işçi sınıfından hiç üyesi yoktu. 1926 sonunda, parti üyelerinin üçte ikisi işçiydi. Ama bu oran 1928’de %10’a, 1930’da %2’ye ve ardından neredeyse sıfıra düştü. 1949’a gelindiğinde ÇKP, orta sınıfa mensup liderler ile köylü destekçilerden meydana gelen bir partiye dönüşmüştü.</p>

      <p class="paragraf-4">Bu nasıl olmuştu? 1927’de Birinci Çin Devrimi, Milliyetçi Çan Kayşek birliklerinin Şanghaylı 50.000 işçiyi katledip yeni yeni gelişen Çin emek hareketini ezmesi sonucunda kanla boğulmuştu. Mao ve 1.000 kadar Komünistten oluşan bir grup, ulaşımın zor olduğu dağlık bir bölgeye çekilerek hayatta kalabilmişti. Burada bir gerilla ordusu kurarak “Çin Sovyet Cumhuriyeti”ni yavaş yavaş genişlettiler. Ama sürekli olarak Milliyetçilerin askerî saldırılarına maruz kalıyorlardı.</p>

      <p class="paragraf-4">Yok olmanın eşiğine gelen Mao’nun grubu, Ekim 1934’te ünlü Uzun Yürüyüş’üne başlayarak Çin’in iç kısmındaki kırsal bölgelere doğru ilerledi. İnsanın dayanma gücünü gösteren destansı bir yürüyüştü. 80.000-90.000 arası insan yola çıktı ama çoğu yolda hayatını kaybetti, bir kısmı yol üzerinde yeni “kızıl üsler” kurmak için ayrıldı ve yalnızca 4.000 kadarı bir yıl süren bu uzun yolculuğu tamamlayabildi. Mao artık tartışmasız liderdi ve ÇKP de şehirli işçi sınıfının partisi olmaktan çıkmıştı. Çin’in büyük şehirlerden kopuk, en geri bölgelerinden birinde yeniden kurulan ÇKP’nin orta sınıftan liderlerle köylü gerillaların hareketi olma özelliği, daimî bir değişiklik olarak kalıcılaştı.</p>

      <p class="paragraf-4">ÇKP liderleri kişisel emelleriyle hareket eden siyasetçiler değildi. İnandıkları dava uğruna büyük fedakârlıklar yapan devrimcilerdi. Ama onları hesap vermeye zorlayacak devrimci bir işçi sınıfı hareketinin yokluğunda <span class="char-style-override-9">sosyalist</span> devrimciler de değillerdi. ÇKP’ye orta sınıftan liderler hâkimdi; rıza ve coşku hiç eksik olmamasına karşın köylülerden oluşan sıradan üyelerin parti üzerinde demokratik denetim gücü yoktu. HKO büyük şehirlere doğru ilerlerken şu bildiriyi yayınladı: “Her meslekten işçilerle işverenlerin, tüm işletmelerin her zaman olduğu gibi çalışmaya devam edeceklerini umut ediyoruz”. Devlet görevlileri ile polise de görevlerinde kalmaları talimatı verildi. Onların liderliğine meydan okuyacak bir şehir devrimi olmayacaktı.</p>

      <p class="paragraf-4">1949’da Çin dünyanın en yoksul ülkelerinden biriydi. Stalin’in kontrolü tamamen ele geçirdiği 1928 Rusyası ile karşılaştırıldığında ileri sanayi ülkelerinden çok daha geri bir ülkeydi. Çin aynı zamanda emperyalizm tehdidiyle karşı karşıyaydı. ABD, Milliyetçileri destekliyordu. Soğuk Savaş başlamıştı. Mao’nun zaferi, ABD liderleri için büyük bir şok oldu. Ardından, HKO’nun Pekin’e girmesinden sadece bir yıl sonra Kore Savaşı patladı.</p>

      <p class="paragraf-4">Milli bağımsızlıklarını güvenceye almak için Çinli liderlerin mümkün olduğunca çabuk sanayileşmesi ve askerî açıdan güçlenmesi gerekiyordu. İşe geri bir ekonomik temelden başlandığı düşünüldüğünde, gereken artığı üretmek için yüksek sömürü düzeylerine ulaşılması gerekiyordu. Özel kesim kapitalizmi bunu başaramayacak kadar güçsüzdü ve yabancı kapitalizm düşmanca tavır almıştı. Yeni Çin’de hızlı ekonomik kalkınma mekanizmasını ancak devlet kapitalizmi sağlayabilirdi. Yani ÇKP liderlerinin, milliyetçi devrimcilerden bürokrat yönetici sınıfa dönüşmesi gerekiyordu. Sermaye birikiminin siyasi cisimleşmesi olmalıydılar. 1950’li yıllarda milli hasılanın yaklaşık %25’i ağır sanayiye ve silahlanmaya harcanırken, yaşam standartlarında çok cüzi iyileşme oldu.</p>

      <p class="paragraf-4">İyi bir inşaat yapmak, sağlam temeller üzerine inşa etmek demektir. Çin’in ekonomik geriliği yüzünden bu süreç oldukça yavaş ilerliyordu. Liderler, sınai ve askerî güce kısa yoldan ulaşmak istiyordu. Teknoloji ve altyapı yetersizdi ama emek boldu. Belki de bol olanı, daha az olanın yerine kullanabilirlerdi. Feci “Büyük İleri Atılım”ın (1958-61) doğuşu böyle oldu. Tarım ve sanayi için fazlasıyla şişirilmiş hedefler belirlendi. Toprak zorla kamulaştırıldı ve o zaman sayısı 25.000’i bulan köylü grupları “halk komünleri” (esasen devletin yönettiği tarım işletmeleri) içinde toplandı. “Avluda çelik fırınları” kuruldu. Çalışma saatlerini artırıp iş disiplinini sıkılaştırmak üzere kitlesel kampanyalar düzenlendi.</p>

      <p class="paragraf-4">Ama fabrika müdürleri üretim hakkında yalanlar söylediler ve kaosa neden oldular. Bakım işleri ihmal edildi ve makineler bozuldu. Avlu fırınlarının tek yaptığı hammadde israfı oldu. Uzun vardiyalar işçilerin belini büktü. Köylü üretkenliği düştü.</p>

      <p class="paragraf-4">1961’de Kuzey Çin’i bir kez daha kıtlık vurdu; çaresiz köylüler köylerini terk ediyordu ve en azından iki eyalette silahlı isyan çıkmıştı. Büyük İleri Atılım’ın Çin’i on yıl geriye götürdüğü tahmin ediliyor. Bu politikaya önayak olunmasındaki rolü nedeniyle Mao’nun ÇKP lider kadrosu içerisindeki gücü azaldı.</p>

      <p class="paragraf-4"><span>Mao, 1966’da Kültür Devrimi’ni başlatarak itibarını geri kazanmaya çalıştı. Bu, halk kuvvetlerinin (özellikle Kızıl Muhafız olarak kaydedilen genç Çinlilerin) Mao’nun bürokrasi içindeki düşmanlarına saldırmak üzere seferber olmasıydı. Yerel görevlilerle aydınlar “kapitalist yolcular” ve “karşı-devrimciler” diye karalanıp “suçlarından” ötürü düzmece mahkemelerde yargılandılar. Mao etrafına örülen kişi kültü [</span><span class="char-style-override-9">tapıcılık</span><span>] bağnazlığa vardı.</span> <span class="char-style-override-9">Küçük Kızıl Kitap</span><span>’ı, kutsal bir metin gibi elden ele dolaşıyordu.</span></p>

      <p class="paragraf-4">Diktatörler halkın önünde birbirlerine saldırırlarsa, kontrol edemeyecekleri kuvvetleri serbest bırakma riskiyle karşılaşırlar. Bir yıl içinde Çin karmaşanın esiri olmuştu. Eğitim sistemi fiilen iflas etmişti. Birçok şehir ve kasaba, rakip devlet görevlilerini destekleyen silahlı hizipler arasında bölünmüştü. İşçiler grev eylemleri yapıyorlardı. Parti-devlet aygıtı giderek hareket edemez hale geliyordu.</p>

      <p class="paragraf-4">Artan karmaşayı bastırması için HKO göreve çağrıldı. Eski devlet görevlileri makamlarına döndüler. Milyonlarca kişi (şehir nüfusunun yaklaşık %10’u) kırsal bölgelere sürüldü. Kimi zaman baskı ölümü getiriyordu. Güneydeki Guangxi eyaletinde tahminen 100.000 kişi öldürüldü ve Wuzhou şehri büyük ölçüde yıkıldı.</p>

      <p class="paragraf-4">Buna rağmen ÇKP 1971’e kadar tam kontrolü sağlayamadı. O sırada Mao’nun sağlığı bozulmaya başlamıştı. 1976’da öldüğü zaman lider kadroda iktidar mücadelesi patlak verdi. Halkın rağbet göstermediği katı Maocular (öncülüğünü “Dörtlü Çete” yapıyordu) yalnızlaşıp hızla etkisizleştirildi. Bu kesimin tasfiye edilmesiyle kontrol Deng Şiaoping önderliğindeki modernleşmecilerin eline geçti.</p>

      <p class="paragraf-4">1978’de modernleşmeciler, Çin ekonomisini dönüştürecek iddialı bir program hazırladılar. Programın iki temel özelliği vardı: Çin’in yabancı yatırım ve teknolojiye açılması; piyasa güçlerine alan açacak şekilde devletin ekonomi üzerindeki kontrolünü gevşetme. Çin’in geriliği, Maocu devlet kapitalizmini topal bırakmıştı. Propaganda, irade gücü ve “sosyalist emek” aracılığıyla sermaye birikimi sağlama girişimi başarısız oldu. Çinli yöneticiler şimdi yüzlerini neoliberalizme dö<span>nmüşlerdi.</span></p>

      <p class="ara1" xml:lang="en-GB"><span>İmparatorluğun Sonu mu?</span></p>

      <p class="paragraf-4">II. Dünya Savaşı emperyalist bir savaş olmuştu. Muzaffer güçler imparatorluklarını muhafaza etmek için savaşmışlardı ve savaş bittiğinde de ellerinde tutmaya niyetliydiler. Bazı durumlarda bu, kaybettikleri sömürge otoritesinin yeniden kurulması anlamına geliyordu. Japonlar Malaya’dan Britanyalıları, Vietnam’dan Fransızları ve Endonezya’dan Hollandalıları kovmuştu. Savaş sonunda hepsi geri dönmüştü.</p>

      <p class="paragraf-4">Ama birçok şey değişmişti. Avrupalılar, iki kutuplu dünyanın iki süper gücünün gölgesinde kalmış, dahası mahvolan ekonomilerini yeniden inşa etmek için mali açıdan Amerikan kredilerine bağımlı hale gelmişlerdi. Bu, altı yıl boyunca aralıksız savaşan ve 1941’den sonra ABD’nin hem mali hem de askerî yardımına bel bağlayan Britanya için bilhassa doğruydu.</p>

      <p class="paragraf-4">Aynı zamanda, sömürgelerde Britanya yönetimine karşı milliyetçi direniş büyüyordu. Bu durum, yerli burjuvaziyle orta sınıfın zenginleşmesini, şehirli işçi sınıfının artan büyüklüğünü, siyasi-sendikal örgütlerin güçlenmesini, savaş sırasında gelişen radikal ruh halini ve başarıyla sonuçlanan sömürgecilik karşıtı mücadele örneklerinin çoğalmasını yansıtıyordu.</p>

      <p class="paragraf-4">Hindistan’da Britanya yönetimi daha önce üç milliyetçi dalgayla sarsılmıştı –1920’lerin başı, 1930’ların başı ve 1940’ların başı. Britanya’nın 325 milyon Hint adına savaş ilan etme hakkına karşı çıkan “Hindistan’ı Terk Edin” kampanyası (1942) özellikle etkili olmuştu. Hareketi bastırmak için olağanüstü şiddet kullanıldı ama olaylar bazı Britanyalı yöneticilerin gerçeği görmesini sağladı. Britanyalı genel vali General Archibald Wavell, 1943’te Churchill’e “Savaştan sonra Hindistan’ı zorla elde tutmak için gereken kuvvet, Britanya’nın imkânlarını aşacaktır” demişti.</p>

      <p class="paragraf-4">Savaş sonrası dönemde imparatorlukların aşırı gerilmesi üç çeşit tepki doğurdu: Baskı, böl-yönet ve yandaş yöneticileri destekleme. Baskı, çok sayıda geniş çaplı sömürge savaşını tetikledi. Fransızlar, yarım milyon insan hayatına mal olan Vietnam Savaşı’nı (1946-54) başlattılar; Cezayirlilerle yapılan bir başka savaşta (1954-62) bir milyon insan hayatını kaybetti. Britanyalılar Malaya’da (1948-60), Kenya’da (1952-56), Kıbrıs’ta (1955-59) ve Aden’de (1963-67) sömürge savaşları yaptılar. Bu “kirli savaşlar”, katliamlarla, toplama kamplarıyla ve yaygın işkence vakalarıyla hafızalara kazındı.</p>

      <p class="paragraf-4">Anavatandan çok uzakta, milliyetçi gerillalara karşı yapılan sömürge savaşları, gerilemekte olan emperyalist güçlere büyük bir yük getirdi. Afrika’daki eski imparatorluğuyla küçük bir Avrupa devleti olan Portekiz örneğinde bu çok barizdi. Gine-Bissau (1956-74), Angola (1961-74) ve Mozambik’te (1964-74) aynı anda savaşması, durumdan memnun olmayan subayların öncülük ettiği 1974-75 Portekiz Devrimi’nin doğrudan bir sebebiydi.</p>

      <p class="paragraf-4">Savaş sonrası dönemde yaşanan bu bir dizi çatışmanın en sonuncusu, 1964-79 arasında Rodezya’daki (günümüz Zimbabvesi) ırkçı rejimle yapılan savaştı. Bu örnekte anavatan, beyaz yerleşimcilere arka çıkmamıştı. Muhafazakâr Parti’den başbakan Harold Macmillan, 1960’da Güney Afrika’ya yaptığı bir ziyarette Britanyalı yöneticilerin görüşlerini şöyle dile getirmişti: “Kıtanın her yerinde değişim rüzgârları esiyor. İster hoşumuza gitsin, ister gitmesin, milli şuurun yükselişi siyasi bir olgudur”. Emperyalist çıkarları korumanın daha başka, daha incelikli yollarına ihtiyaç vardı –Hindistan’ın 1947’de “sömürgelikten kurtulması”nda olduğu gibi.</p>

      <p class="paragraf-4">Hint milliyetçiliği temel ifadesini, 1885’te kurulan Hint Ulusal Kongresi’nde bulmuştu. Kongre’nin en radikal unsurları Hindu-Müslüman-Sih birliğini, alt kıtayı kaplayan tek bir devleti, kapsamlı toprak reformunu ve işçi haklarına destek verilmesini savunuyordu. 78 Britanya gemisi ile 20 sahil istasyonunda görevli Hint mürettebatın isyan çıkardığı Şubat 1948, bu potansiyeli açıkça göstermişti. Öğrenciler ve işçiler, isyan eden askerlere destek verdiler. Hindular ile Müslümanlar birlikte yürüdüler.</p>

      <p class="paragraf-4">Ama Hint toprak sahipleriyle kapitalistlerinin çıkarlarını tehdit eden sınıf mücadelelerine düşmanca yaklaşan daha sağ unsurlar, milliyetçi harekete egemendi. Kongre devrimci değil burjuva-milliyetçi bir partiydi. Kongre’nin sağ kanadında yer alan Mahatma Gandi isyana karşı çıkarken, daha sol eğilimli Jawaharlal Nehru bile isyanı sınırlamakla uğraşıyordu. Bu, milliyetçi hareket içinde, Hindu şovenlerin, Müslüman ayrılıkçıların ve Britanyalı imparatorluk yöneticilerinin istifade edebilecekleri bir zaafa yol açmıştı. Sınıf mücadelesi, sömürülenleri, sömürenlere karşı birleştirme eğilimindedir. Sınıf mücadelesinin olmaması, insanları bölünmüş ve nefret siyasetinden kolay etkilenir hale getirerek, tam tersi etki yapabilir.</p>

      <p class="paragraf-4">Britanya, Kongre’nin etkisini dengelemek için ayrı bir Müslüman devleti kurulmasını savunan Muhammed Ali Cinnah’ın Müslüman Birliği’ni teşvik etti. Sonuç, yoksul Hindular ile Müslümanların birbirlerini hedef aldıkları komünal bir şiddet selinin serbest kalması oldu.</p>

      <p class="paragraf-4">Hindu, Müslüman ve Sih nüfuslar iç içe geçmişti –özellikle de alt kıtanın kuzeybatısındaki Pencap bölgesinde. Kongre ile Müslüman Birliği liderleri (Britanya’nın zımni rızasıyla) bölünme konusunda aralarında anlaşır anlaşmaz, yeni sınırın her iki tarafında da sağcı çeteler “kendi” topraklarını etnik olarak temizleme faaliyetine giriştiler. Hindistan ile Pakistan 1947’de bağımsız olurken 250.000 ile 1 milyon arasında insan komünal katliamlarda hayatını kaybetti. Bölünmenin yarattığı ayrılıklar hâlâ çözülmeyi bekliyor. Keşmir’in statüsü yüzünden iki ülke halen kavgalı; şovenizm ve komünalizm, bölge siyasetini zehirlemeye devam ediyor.</p>

      <p class="paragraf-4">Britanyalılar muhalefeti bölüp Kongre radikallerini önemsizleştirdiler ve Delhi ile Karaçi’de işbaşına gelen yeni rejimlerin yabancı sermaye dostu olmasını sağladılar. Başka yerlerde de yerli yönetimine geçiş sırasında benzer yöntemler kullanıldı.</p>

      <p class="paragraf-4">Malaya’da Britanyalılar, Komünist öncülüğündeki gerilla hareketi karşısında bir kontrgerilla savaşı yürüttüler. Gerillalar çoğunluk itibariyle Çin kökenliydi. Britanyalılar, Malay siyasetçilerini yumuşatmak için onlara eninde sonunda bağımsızlık vermeyi vaat ederken, Malayların Çinli azınlığa güvenmemesinden istifade ettiler.</p>

      <p class="paragraf-4">Kenya’da Britanyalılar, ilk önce 1956’da Mau Mau Ayaklanmasını bastırdılar; ardından, birkaç yıl sonra 1963’te, bağımsızlığa istikrarı bozmadan geçilmesini müzakere etmek için görece ılımlı, önemli bir milliyetçi lider olan Jomo Kenyatta’yı serbest bıraktılar.</p>

      <p class="paragraf-4">Kıbrıs’ta da benzeri yaşandı. Britanya, adadaki milliyetçi gerilla hareketi EOKA’yı yenemiyordu. Bunun yerine, ateşkes yapılmasını sağlayarak iktidarın, gerillalara komutanlık yapan General Grivas’ın elinden alınıp daha muhafazakâr bir milliyetçi lider olan Başpiskopos Makarios’a devredilmesini gündeme getirdiler.</p>

      <p class="paragraf-4">İmparatorluk (dolaysız sömürge yönetimi), 1940’ların sonu ile 1970’lerin sonu arasında yaşanan, kimi az kanlı kimi çok kanlı bir dizi çatışmayla resmen sona erdi. Ama bu emperyalizmin sonu demek değildi. Geçiş sürecinde yabancıların çıkarları genellikle çok iyi korunmuştur. Ekonomik bağımlılığın aşırı düzeyde olması, bağımsızlığını yeni kazanan devletlerin birçoğunu prangaya vurmuştu. Dev şirketlerle askerî süper güçlerin hâkim olduğu bir dünyada yoksulluktan kurtulmalarını sağlayacak yolu pek azı keşfedebilecekti. Daha radikal olan milliyetçiler kimi zaman prangaları kırmaya kalkışacaklardı. Ama bunu yaptıklarında bir kez daha emperyalizmin ekonomik ve askerî gücünün menziline girdiklerini görece<span>klerdi. Küresel gücün arka perdesi değişmişti. Ama oyuncuların hünerlerini sergiledikleri sahne aynı kalmıştı.</span></p>

      <p class="ara1" xml:lang="en-GB"><span>Petrol, Siyonizm ve Batı Emperyalizmi</span></p>

      <p class="paragraf-4">Dünyanın bir bölgesi, 1945’ten itibaren dünyanın büyük güçleri açısından özel önem kazanmıştır: Ortadoğu. Sebebi, dünyanın bilinen petrol rezervlerinin %70’inin burada olmasıdır. Petrol, küresel ekonominin en önemli metasıdır. Yakacak, ısıtma ve aydınlatma demektir. O olmadan kapitalizm durma noktasına gelecektir. Petrol aynı zamanda oldukça kârlı bir uğraştır. Dünyanın en büyük on şirketinden beşi petrol şirketidir.</p>

      <p class="paragraf-4">ABD ekonomisinin 1945’ten sonraki büyümesi, petrol talebini hızla yurtiçi üretimin üzerine çıkardı. 1950’lerde ABD petrol tüketiminin yalnızca %10’unu ithal ediyordu. 1980’lere gelindiğinde bu oran yarıyı geçmişti. Aynı zamanda, Çin ve Hindistan gibi yeni sanayileşen ülkeler petrol kaynakları üzerinde baskı yaratıyorlar. Çin’in dünya üretimindeki payı 1978’de yaklaşık %5 iken, yıllık %8’e yaklaşan büyüme oranlarıyla günümüzde %20’ye yaklaşmıştır.</p>

      <p class="paragraf-4">Petrol hayati bir metadır; talebi sürekli yükselirken rezervler sınırsız değildir. Ortadoğu’nun savaş alanına dönmesinin başlıca nedeni budur.</p>

      <p class="paragraf-4">18. yüzyılın sonunda Britanya, esas olarak Hindistan ve Avustralya ulaşımını güvence altına almak için Mısır ile Süveyş Kanalı’nın kontrolünü ele geçirmişti. I. Dünya Savaşı’ndan hemen önce, Ortadoğu’da nüfuz alanını genişletmesini gerektirecek aynı ölçüde öncelikli başka bir neden daha ortaya çıktı: Britanya Kraliyet Donanması gemilerinde kömürden petrol gücüne geçiş yapıldı. Güney Irak’ın petrol sahalarının kontrolü stratejik bir öncelik oldu.</p>

      <p class="paragraf-4">Modern Ortadoğu, I. Dünya Savaşı ile ortaya çıktı. Osmanlı Türklerini 1918’de Irak ile Suriye’den çıkarmak üzere yarım milyon Britanyalı asker gönderildi. Ortadoğu, savaş zamanı yapılmış gizli bir anlaşma uyarınca Britanya ile müttefiki Fransa arasında sömürgelere bölündü.</p>

      <p class="paragraf-4">Ama Britanya, savaş zamanında iki anlaşma daha yapmıştı: Arap ayaklanmasının Haşimi liderlerine, Türk yönetiminden bağımsızlık sözü vermişti; Yahudi halkına bir anavatan yaratmak üzere Filistin’de Siyonist yerleşime destek teklif etmişti. Bu sözlerden ilki tutulmazken ikincisine sadık kalındı.</p>

      <p class="paragraf-4">Siyonizm, 19. yüzyılın sonunda kurulan sağ eğilimli milliyetçi bir hareketti ve I. Dünya Savaşı’ndan önce Avrupa Yahudilerinin küçük bir kesimi tarafından destekleniyordu. O dönemde siyasi bakımdan faal olan Yahudilerin çoğu solda yer alıyordu. Musevilik bir ırk, hatta bir milliyet olmayıp dinî bir itikattır. Avrupa Yahudilerinin ezici çoğunluğu, Ortaçağ’da din değiştirip Museviliğe geçenlerin soyundan geliyordu. Tek gerçek “anavatanları” Avrupa idi. Ama Siyonistler, Yahudi karşıtlığının kaçınılmaz olduğunu, Yahudilerin ayrı bir “millet” olduğunu ve bu nedenle de dünyanın farklı yerlerinden Yahudilerin bir yere yerleşip birlikte yaşamaları gerektiğini iddia ettiler. Bunun neresi olacağı tali bir meseleydi. Önerilerden biri Madagaskar idi.</p>

      <p class="paragraf-4">Çoğu Yahudi’ye göre bu plan bir hayaldi. İşleri, evleri ve şirketleri yaşadıkları yerdeydi. Yerel toplumla kaynaşmışlardı. Yahudi karşıtlığı gerçek bir tehditti ama buna verilebilecek en pratik cevap, yüceleştirilmiş bir “anavatana” kaçıp gitme hayallerine kapılmak değil, sosyalistlerle ve sendikalarla birlikte onunla mücadele etmek gibi gözüküyordu.</p>

      <p class="paragraf-4">Siyonizm’i güçlendiren emperyalizm oldu. Siyonist liderler bunu anlamıştı. Aralarında Alman Kayseri, Rus Çarı ve Osmanlı Sultanının da olduğu devlet liderlerinin desteğini almak için yoğun kulis faaliyetleri yürüttüler. Ama emellerine ulaşmalarını sağlayan Britanyalılar oldu. Britanya, savaş sırasında Siyonistlerin, Yahudiler arasından gönüllü askerler devşirmelerini istiyordu ve savaştan sonra, Filistin’de Britanya yanlısı bir Siyonist adacığın olmasının avantajını görebiliyordu. Siyonist bir lider 1914’te şunları yazıyordu: “Ülkeyi kalkındırabilir, uygarlığı geri getirebilir ve Süveyş Kanalı’na muhafızlık edebiliriz”.</p>

      <p class="paragraf-4">Sorun, Filistin’de halihazırda yaşayanların olmasıydı. 1918’de oradaki 700.000 kişilik nüfusun yalnızca 60.000’i Yahudi idi. Geriye kalanlar, çoğu yarıcılık yapan Arap halktı. Ama Britanya’nın Filistin üzerindeki manda yönetimi hakkından vazgeçtiği 1947’de Yahudilerin sayısı on kattan fazla artarak 650.000’e çıkarken, nüfusu üç kattan az artan Arapların nüfusu 2.000.000 olmuştu. Bu fark, Britanya yönetiminin izin verdiği büyük ölçekli Yahudi göçünü yansıtıyordu.</p>

      <p class="paragraf-4">Avrupalı ve Amerikalı hayırseverler, Siyonistlere bol mali kaynak sağlıyordu. Böylelikle topraklarını bilfiil kullanmayan Arap mal sahiplerine cazip fiyatlar teklif edip arazi satın alabiliyorlardı. Siyonistlerin toprak hırsızlığı ve Britanya’nın Arap protestolarını zorla bastırması, 1936-39 Filistin Ayaklanmasını tetikledi. 20.000 Britanya askeriyle birlikte savaşan Siyonist milisler ayaklanmayı bastırdılar. 5.000 kadar Filistinli öldürüldü. Ardından Britanyalılar, gerilimi azaltmak için Yahudi göçünü sınırlamaya çalıştılar. Bu politika 1940’larda onları, kendilerine güvenleri giderek artan Siyonist milislerle silahlı çatışmaya sürükledi. Filistinlilerin yenilgisi, Britanya’nın besleyip büyüttüğü Siyonist hareketin artık kendi başının çaresine bakabilecek güce kavuştuğunu gösteriyordu.</p>

      <p class="paragraf-4">Yahudi soykırımı (<span class="char-style-override-9">Holokost</span>), Siyonizm’e büyük ivme kazandırdı. Altı milyon Yahudi’nin sistemli bir imha programı çerçevesinde katledilmesi dünyayı şok etmişti. Yahudi karşıtlığının ancak ayrı bir Yahudi anavatanı kurulmasıyla çözümlenebilecek kadar yaygın bir sorun olduğunu vurgulayan Siyonist görüş önemli ölçüde güçlenmişti. Siyonist talepleri desteklemenin dünya toplumunun ahlaki bir yükümlülüğü olduğu duygusu birçok insanda yer etmişti.</p>

      <p class="paragraf-4"><span>Britanya’nın 1947’de geri çekileceği kesinleştiğinde, Birleşmiş Milletler bir uluslararası barış anlaşmasına aracılık etti. Filistin bölünecek, büyük çoğunluğu göçmen yerleşimcilerden oluşan ve nüfusun yalnızca %30’unu oluşturan Siyonistler toprakların %55’ini alacaktı. Araplar planı kabul etmediler. Arap başkentlerinde emperyalizm karşıtı dev gösteriler patlak verdi. Filistinliler kendilerini savunmak üzere örgütlendiler ve Arap desteğinin artması beklediler. Ama artık Siyonistler durdurulamayacak kadar kalabalıklaşmış, çok iyi örgütlenmiş ve ağır silahlanmış durumdaydılar. Saldırıya geçip tarihî Filistin’in %80’ini ele geçirdiler.</span></p>

      <p class="paragraf-4">Terör, ana fetih araçları idi. Irgun grubunun, Deir Yasin köyünde 250 Filistinliyi katletmesinden sonra kamyonlar dolusu Siyonist milis diğerlerine uyarı olsun diye “Deir Yasin! Deir Yasin!” diye bağırarak dolaşmıştı. 1948’de en az 700.000 Filistinli ülkeden kaçtı.</p>

      <p class="paragraf-4">Arap monarşileri küçük ve köhne ordularıyla savaşa girdiler. Çabucak mağlup oldular ama kendileri de toprak hırsızlığına soyunarak, Filistin’in kalan kısımlarını Mısır ile Ürdün arasında bölüştüler.</p>

      <p class="paragraf-4">İsrail Devleti 1948’de kuruluşunu ilan etti. O zamandan bugüne kadar 1956, 1967, 1973 ve 1982 yıllarında komşularıyla savaştı. 1967’de Suriye’den Golan Tepeleri’ni, Ürdün’den Batı Şeria’yı, Mısır’dan ise Gazze Şeridi ile Sina Çölü’nü almıştı. O yıl 350.000 Filistinli daha sürgüne çıkmıştı. 1967’de ele geçirilen topraklarının çoğu hâlâ geri verilmemiştir. İsrail toprak ilhaklarına, yerleşim yeri inşaatlarına devam ediyor ve Yahudileri göçe teşvik ediyor. Ülke içinde Filistinliler, olağanüstü baskı altında yaşıyorlar. Bu baskı Birinci İntifa (1987-93), İkinci İntifa (2000-05) ve Gazze Savaşı (2008-09) sırasında doruk noktasına çıkmıştır.</p>

      <p class="paragraf-4">İsrail niteliği gereği askerî ve yayılmacı bir devlettir çünkü mülksüzleştirme temelinde kurulmuş bir sömürge yerleşimcileri devletidir. Komşularıyla asla barış içinde yaşayamaz çünkü onların topraklarına el koymuştur. Güvensizlik, topraklarını ve insan gücünü büyütme yönünde sürekli baskı oluşturmaktadır.</p>

      <p class="paragraf-4">İsrail aynı zamanda emperyalizmin ileri karakoludur. ABD’nin yabancı ülkelere yaptığı askerî yardımların düzenli olarak %25’ini alan Siyonist devlet, Batı emperyalizminin Ortadoğu’daki maaşlı bekçi köpeğidir.</p>

      <p class="paragraf-4"><span>Siyonizm ve Amerikan emperyalizmi, Ortadoğu’da sürekli baskı, şiddet ve istikrarsızlık kaynağıdır. Ancak bölgenin bütün jeopolitik yapısını yeniden şekillendirecek kadar güçlü, aşağıdan yükselen bir Arap devrimi, kalıcı bir barış umudunu yeşertebilir. Kudüs’e giden yol Kahire’den geçer.</span></p>

      <p class="ara1" xml:lang="en-GB"><span>1956: Macaristan ve Süveyş Kanalı</span></p>

      <p class="paragraf-4">1956 yılı savaş, devrim ve hayal kırıklığı yılıydı –hiçbir şeyin tekrar asla aynı olmayacağı bir yıl.</p>

      <p class="paragraf-4">1948 savaşı ve İsrail’in yaratılması, Arap milliyetçiliği açısından feci bir bozgundu. Yolsuzluğa batmış, gerici, kukla kralların halkın yoğun baskısıyla karşılaşmasıyla bu bozgunun sonucu Ortadoğu genelinde hissedildi. Halkın bu memnuniyetsizliği, Arap ordularında görevli küçük rütbeli subayları etkiledi. 1948 askerî başarısızlığına yakından şahit olmuşlardı. Reformu ve modernleşmeyi desteklemek için iyi nedenleri vardı. Mesleki konumları gereği milli bir kuvvet olarak örgütlenmişlerdi.</p>

      <p class="paragraf-4">Şiddetlenen kitlesel protestoların ortasında, 23 Temmuz 1952 tarihinde Hür Subaylar Hareketi’nin askerî darbesi, Mısır’da Kral Faruk iktidarını sona erdirdi. Hareketin en önemli lideri Albay Cemal Abdül Nasır idi.</p>

      <p class="paragraf-4">Nasır diktatör oldu ama toprak reformu programı, devlet-kapitalist gelişme çizgisi ve gerek Siyonizmi gerekse Batı emperyalizmini sert bir dille eleştirmesi, onu hem Mısır’da popüler yaptı hem de Ortadoğu’da Arap milliyetçiliğinin simgesi haline getirdi. Nasır, iktidarı ele geçirdikten üç yıl sonra Süveyş Kanalı’nı millileştirdi. Britanya ile Fransa, İsrail ile işbirliği yaparak Kasım 1956’da Mısır’ı işgal ettiler.</p>

      <p class="paragraf-4">İşgal, emperyalist güçler açısından siyasi bir felaketle sonuçlandı. Arap dünyasında öfke patlamasına yol açarken, anavatanda da kitlesel protestolarla karşılandı. İşçi Partisi ile İşçi Sendikaları Kongresi’nin çağrısıyla düzenlenen protesto, II. Dünya Savaşı’ndan sonra Londra’nın tanık olduğu en büyük gösteriydi; 10 Downing Street’in dışında protestocularla polis arasında çatışmalar yaşandı. Britanya ekonomisinin bağımlı olduğu mali kaynak akışını kesme tehdidiyle harekâtın fişini çekerek bu güçlü tepkiden istifade eden ABD’nin amacı, petrol zengini Ortadoğu’nun en büyük emperyalist gücü Britanya’nın yerini almaktı. Süveyş Kanalı harekâtı, Britanya İmparatorluğu ile ilgili yanılsamalara kesinkes son vermiş oldu: Nihai gerileme içindeki imparatorluk artık ABD’den bağımsız olarak dünyada bir rol oynayamayacaktı. Öte yandan, Nasır’ın Arap dünyasındaki konumu iyice güçlendi.</p>

      <p class="paragraf-4">Demir Perde’nin diğer tarafında daha da dramatik olaylar cereyan ediyordu. Stalin, 1953’te öldü. Diktatörlüğü arkasında sayısız kurban bırakmıştı; şimdi Rus yönetici sınıfı, terör aygıtına hükmetme fırsatını elde etmişti. Stalin’in polis şefi Beriya idam edildi.</p>

      <p class="paragraf-4"><span>Yeni Sovyet lideri Nikita Kruşçev’in 20. Parti Kongresi sırasında Stalin’i alenen suçladığı Şubat 1956 tarihinde, bürokrasi içindeki iktidar mücadelesi açığa çıktı. Stalin’in binlerce kişiyi katlettiğini, milyonları sürgüne gönderdiğini ve Haziran 1941 Alman işgali sırasında korkak, kifayetsiz bir tutum takındığını söylüyordu Kruşçev. Bu açıklama büyük bir şok dalgası yarattı. Stalinist propaganda makinesi, çeyrek yüzyıl boyunca en ufak muhalif sesi bile susturmuştu. Birdenbire her şey sorgulanır olmuştu. Belki de “sosyalist anavatan”da her şey yolunda gitmiyordu. Eleştirilerin bazıları belki de “kapitalist yalanlar”dan ibaret değildi.</span></p>

      <p class="paragraf-4">Sovyet İmparatorluğu içinde 1953’ten beridir memnuniyetsizlik artıyordu. O yılın Haziran ayında, Doğu Berlin’de dev bir inşaat sahasında çalışan inşaat işçileri, ücretleri değişmeksizin daha uzun süre çalışmaları gerektiği söylendiğinde işi bıraktılar. Şehir içinde protesto yürüyüşü yaparken on binlerce kişi onlara katıldı. Ertesi gün Doğu Almanya’nın her yerinde genel grev vardı. Bazı şehirlerde göstericiler parti bürolarını işgal ettiler, polis karakollarına saldırdılar ve hapishaneleri basarak mahkûmları serbest bıraktılar. Temmuz ayında, Rusya’nın kuzey ucundaki Vorkuta köle işçi kampında ayaklanma patlak verdi. Beş gün içerisinde 50 maden ocağında çalışma durmuş, 250.000 madenci greve katılmıştı. Her iki ayaklanma da ordu tarafından ezildi. Ama reform ihtiyacı açıkça görülüyordu; gulaglarda tutulan milyonlarca mahkûmun %90’ı iki yıl içinde serbest bırakıldı. Kruşçev’in 20. Parti Kongresi’nde yaptığı konuşma bağlama uygundu.</p>

      <p class="paragraf-4">Tartışmaların yeniden başlaması ve reform doğrultusunda atılan ilk çekingen adımlar, diktatörlük rejimleri için her zaman tehlike noktalarıdır. Bastırılan değişim arzusu birdenbire önüne geçilmez bir sele dönüşebilir. Polonya’da, gerek uzun Nazi işgalinin gerekse savaşın sona ermesiyle canlanan özgürlük ve refah umutları hâlâ hafızalardaki yerini koruyordu. Sovyet liderinin ölümü ve ardından alenen eleştirilmesi, bu umutları yeniden alevlendirdi. Haziran 1956’da, Doğu Berlinli işçilerin 3 yıl önce yaptığı gibi Poznańlı işçiler de iş bırakıp şehirde yürüyüş düzenlediler ve çok geçmeden polisle çatışmaya girerek tutsakları serbest bıraktılar, buldukları silahlara el koydular. Ayaklanma kontrol altına alındı ama hareketi doğrudan ezmek yerine bürokrasinin sınırlı reformu savunan bir kesimi, bunu kullanarak iktidara yönelik bir hamle yaptı. Stalin döneminde hapse atılan bağımsız bir Komünist lider olan Wladyslaw Gomulka serbest bırakıldı ve yeni bir rejim kurdu. Ruslar ülkeyi işgal etmekle tehdit ettiler ama geri durmaya ikna edildiler. Gomulka, 250.000 kişilik coşkulu bir kitleye seslendi. İşçi sınıfı isyanı olarak başlayan şey bürokratik bir darbeye dönüşmüştü. Ekim ayındaki Polonya Baharı (öyle deniliyordu), iktidarı, Polonya’nın devlet-kapitalist yönetici sınıfının reformcu kanadına vermişti.</p>

      <p class="paragraf-4"><span>Macaristan’da olaylar tamamen farklı bir şekilde cereyan etti. Poznań ve Polonya Baharı, Avrupa’nın kalbinde büyük bir işçi sınıfı devrimini ateşleyen fünyelerdi. 22 Ekim 1956’da Budapeşte Politeknik Enstitüsü öğrencileri, demokrasi, ifade özgürlüğü, mahkûmların serbest bırakılması, Rus birliklerinin geri çekilmesi ve köylülerin çiftlik ürünleri üzerindeki zorunlu devlet vergilerinin kaldırılması talepleriyle 14 maddelik bir manifesto hazırladılar. Taleplerinde ısrarcı olduklarını göstermek için ertesi gün bir yürüyüş düzenleyen öğrencilere on binlerce işçi destek verdi. Akşamüzeri, radyo istasyonuna yaklaştıkları sırada gizli polis üzerlerine ateş açtı. İşçiler, spor kulüplerindeki silahlara el koyarken, askerler de silahlarını göstericilere verdiler. Şehir genelinde ve çok geçmeden de ülke genelinde iktidar, halk komiteleri ile silahlı milislerin eline geçti.</span></p>

      <p class="paragraf-4">Britanya Komünist Partisi gazetesi <span class="char-style-override-9">The Daily Worker</span> adına olayları takip eden Peter Fryer, geçtiği haberde yeni demokratik organlardan şöyle bahsediyordu:</p>

      <p class="alinti">Rusya’da 1905 Devrimi’nde ve Şubat 1917’de oluşturulan işçi, köylü ve asker konseylerine benziyorlar … Bunlar aynı anda hem (fabrikalarla üniversitelerde, maden ocaklarıyla askerî birimlerde seçilen delegelerin bir araya geldikleri) ayaklanmanın organları hem de (silahlı halkın güvendiği) halk özyönetiminin organlarıydılar.</p>

      <p class="paragraf-4">Macaristan yönetici sınıfının Imre Nagy önderliğindeki bir kesimi, Polonya’da Gomulka’nın yaptığı gibi, halk isyanına gem vurarak kontrolü yeniden ele geçirmeye kalkıştı. Ama hareket çok güçlüydü. Olaylar, hükümet değişikliğiyle geçiştirilemeyecek kadar büyümüştü.</p>

      <p class="paragraf-4">4 Kasım’da Budapeşte caddelerinde Rus tankları geziniyordu. İşçi sınıfının yaşadığı kenar mahallelerin bombalarla harabeye döndüğü ve işgalcilerle sokak sokak çarpışan binlerce Macar’ın hayatını kaybettiği şehir, bir savaş meydanını andırıyordu. Petrograd Sovyeti’nin 1905 ile 1917’de oynadığı rolü üstlenen Büyük Budapeşte Merkezi İşçi Konseyi, iki hafta boyunca şehirde hayatı felç edecek bir genel grev başlattı.</p>

      <p class="paragraf-4">Kasım’da Budapeşte’de ikili iktidar vardı. İşçi Konseyi temel ihtiyaç malzemelerini temin ediyor, ekmek dağıtıyor, sağlık hizmetlerini sürdürüyor ve silah imal ediyordu. Yeni kurulan János <a id="Anchor-7"></a><a id="Anchor-8"></a>Kádár rejiminin otoritesi ise Rus tanklarının taretlerine dayanıyordu.</p>

      <p class="paragraf-4">Ama işçilerin 3.000 tanka ve 200.000 askere karşı galip gelmesi mümkün değildi –Doğu Avrupa’nın diğer bölgelerine yayılan bir devrim olmadan imkânsızdı. Grev yenildi, İşçi Konseyi bastırıldı ve Nagy’nin de aralarında olduğu 350 muhalif idam edildi. Buna rağmen işbirlikçi Kádár rejimi sallantılı durumdaydı. Kontrolü yeniden ele geçirmeye çabalarken ücretlere ortalama %22 zam yapmak ve “mevcut tüm idari organlarda … demokratik seçimler” yapma sözü vermek zorunda kaldı.</p>

      <p class="paragraf-4">1956 olayları, yekpare Stalinist yapıda çatlaklar yarattı. Gerçek Marksistlerin savunduğu aşağıdan devrim ve işçilerin kendilerini özgürleştirmesi geleneği, Budapeşte’nin sokaklarında yeniden doğmuştu. Dünyanın dört bir yanındaki on binlerce sol eylemci, siyasi bağlılıklarını tekrar gözden geçirmek zorunda kaldı.</p>

      <p class="paragraf-4">Doğu Almanya’da 1953 isyanına katıldıkları için Komünist Parti’den ihraç edilenlerin %68’i partiye 1933’ten önce katılmıştı. Yaşlı devrimciler, kendi sınıflarıyla birlikte çarpışmıştı. Yeni yönetici sınıfın uygun görülen “apparatçik”leri makamlarını korumuştu.</p>

      <p class="paragraf-4">Budapeşte’den geçtiği haberleri sansürlenen Peter Fryer, <span class="char-style-override-9">The Daily Worker</span>’dan istifa etti ve ardından Komünist Parti’den ihraç edildi. Yalnız değildi. Britanya Komünist Partisi, Macar Devrimi’nin hemen ardından 7.000 üyesini (üyelerinin beşte biri) kaybetti –aralarında önde gelen pek çok aydın ve sendikacı da vardı.</p>

      <p class="paragraf-4">Stalinizm dağılırken Yeni Sol biçimlenmeye başladı. Yeni grupçuklar içinde toplanmaya başlayan eylemciler, birbirine rakip “Stalinizm karşıtı” siyasi geleneklere yöneldiler. Bunlardan birçoğu aynen Stalinizm gibi aldatıcıydı. Maoculuk bunlardan biriydi. Bir diğeri, uzaklardaki bir Karayip adasının ıssız dağlık bölgelerinde şekilleniyordu. Sömürüyle adaletsizliğin yara izlerini taşıyan bir dünyada, devrimci idealizmin somut temsilcisi, esin kaynağı ve simgesi olan bir kişi burada ortaya çıkacaktı: Che Guevara.</p>

      <p class="ara1" xml:lang="en-GB"><span>Che Guevara ve Küba Devrimi</span></p>

      <p class="paragraf-4">Aralık 1956’da 82 devrimciden oluşan bir grup, yolsuzluğa batmış, acımasız, ABD destekli Fulgencio Batista diktatörlüğünü devirmek niyetiyle Küba sahiline çıktı. 1953’te başarısızlıkla sonuçlanan Moncada kışlası baskının anısına kendilerine 26 Temmuz Hareketi diyorlardı. Grubun en önemli lideri Fidel Castro idi. Diğer liderler arasında Fidel’in kardeşi Raul ve Arjantinli bir doktor Ernesto (“Che”) Guevara vardı.</p>

      <p class="paragraf-4">Gruptan yalnızca 12 kişi, ücra Sierra Maestra Dağları’nda gerilla savaşı başlatacak kadar yaşayabildi. Buna rağmen grup dağılmadı ve yeni gönüllülerin katılımıyla büyüdü. 1958 yazına gelindiğinde 200 üyeleri vardı. Altı ay sonra Ocak 1959’da, devrimci savaşı kazanarak Küba’nın başkenti Havana’ya girdiler.</p>

      <p class="paragraf-4">Çarpıcı bir başarıydı. Zafer kazanıldığı anda bile sadece 800 gerilla vardı; yine de Batista’nın silahlı kuvvetlerini yenip 7 milyon kişinin yaşadığı Karayip adasının kontrolünü ele geçirebildiler.</p>

      <p class="paragraf-4">ABD, Orta Amerika ile Karayipler’i “arka bahçesi” olarak görüyordu. Görünürde bağımsız olan devletleri generallerin, toprak sahiplerinin, sanayicilerin ve haydutların oluşturduğu, ABD güdümlü rejimler yönetiyordu. Amerika’nın bölgedeki çıkarlarını savunmak üzere tasarlanmış bu sistemi, ABD istihbarat kurumları denetleyip idare ediyordu. Örneğin, 1954’te Guatemala’da biraz da olsa reformcu bir rejim iktidara geldiğinde, CIA’nın düzenlediği bir darbeyle devrilmesi fazla zaman almamıştı.</p>

      <p class="paragraf-4">Ancak, halk Batista’dan o kadar bıkmıştı ki ABD, Castro ile anlaşabileceğini düşünerek son anda Batista’yı yüzüstü bırakmıştı. Neden olmasındı ki? Rus Devrimi’ni işçiler yapmıştı. Çin Devrimi’ni gerçekleştiren köylülerdi. Küba Devrimi’nde ikisinin de rolü yoktu: Orta sınıftan aydınların hareketiydi.</p>

      <p class="paragraf-4">Castro, liberal reformları destekleyen ama başka pek bir şey söylemeyen bir dizi açıklama yapmıştı geçmişte. Mayıs 1959 gibi geç bir tarihte şöyle diyordu: “Özel kesim yatırımlarına karşı değiliz … Özel yatırımcıların faydalı olduğuna, onların deneyimlerine ve coşkusuna inanıyoruz … Yatırım yapacak uluslararası şirketler, yerli firmalarla aynı güvencelere ve haklara sahip olacaklar”.</p>

      <p class="paragraf-4">Devrimciler naif insanlardı. Zaferi mümkün kılan, Küba köylüleri ile kır emekçilerin desteğiydi. Bunlar, ABD sermayesinin yük hayvanlarıydı. Büyük iş dünyasının çıkarlarına karşı çıkmaksızın bu kesimlerin hayatlarını iyileştirmek söz konusu olamazdı.</p>

      <p class="paragraf-4">Küba’nın ekonomik gelişme çelişkileri, Castro’yu basit bir tercihle baş başa bıraktı: Ya Batista gibi bir vekil rejimle yola devam edecekti ya da toprak reformu gerçekleştirecek, adanın zenginliğini okulları, hastaneleri ve refah sistemini karşılamakta kullanacaktı.</p>

      <p class="paragraf-4">Castro ilk başta dikkatle hareket etti ama Amerikan çıkarlarına tehdit olabilecek her adımında şiddetli misillemeyle karşılaştı. Giderek gerginleşen soğukluk, adadaki Amerikan işletmelerinin toptan millileştirilmesi, Rusya ile güçlü ticari ilişkiler geliştirilmesi ve Küba Devrimi’n “sosyalist” olduğunun ilan edilmesi sonucunu doğurdu. Ardından CIA, Nisan 1961’de ABD’de yaşayan zengin Kübalı sürgünlerin silahlı saldırısına destek oldu. Zamanında Batista’yı kaderiyle baş başa bırakan sıradan Kübalılar, şimdi birleşerek Castro rejimini savundular. Domuzlar Körfezi çıkartması fiyaskoyla sonuçlandı. Ekim ayında Castro’nun müttefiki Sovyetlerin adaya (geçici olarak) nükleer silahlar konuşlandırarak dünyayı nükleer bir savaşın eşiğine getirdiği Küba Füze Krizi, ABD ile Küba arasındaki çatlağı kapanamayacak ölçüde genişletti.</p>

      <p class="paragraf-4"><span>Şehirli işçiler devrimde hiçbir rol oynamadılar ve devrimden sonra da etkileri olmadı. Kır emekçileri yol kenarlarında devrimi alkışlarla karşıladılar ama gerilla saflarına katılanlar çok sınırlıydı. Devrim neredeyse bütünüyle orta sınıftan idealistler ile (mücadele esnasında saflarına çekebildikleri) az sayıdaki köylü çiftçinin eseriydi. Küba Devrimi bu nedenle “işçi sınıfının kendini kurtarması” örneği değildi. Bunun sonucunda Küba “sosyalizmi”, ABD ablukası altında yaşayan ve başlıca geçim kaynağının şeker kamışı olduğu bir Karayip adasının yoksullaştırılmış devlet kapitalizmi ve ekonomik bağımlılığı örneği oldu. Reformlar gerçekti ama yukarıdan bahşedilmişti ve yoksulluğun getirdiği sınırlamalara tabiydi.</span></p>

      <p class="paragraf-4 para-style-override-18">Bununla birlikte Che Guevara, Küba deneyiminden yola çıkarak dünyanın her yerine uygulanabilecek bir devrimci gerilla savaşı teorisi geliştirdi. Yaşadıklarından üç temel ders çıkarmıştı:</p>

      <p class="alinti para-style-override-19">1. Halkın gerilla ordusu, düzenli hükümet kuvvetlerini yenebilir.</p>

      <p class="alinti para-style-override-19">2. Azgelişmiş dünyada mücadelenin doğal alanı şehir değil kırsal kesimdir.</p>

      <p class="alinti para-style-override-19">3. Devrimcilerin koşulların olgunlaşmasını beklemesi gerekmez; gerilla grubu oluşturup, bir katalizör olarak hareket ederek kendi başlarına devrim yapabilirler.</p>

      <p class="paragraf-4 para-style-override-20"><span>Che’ye göre kararlı d</span>evrimcilerden meydana gelen küçük, hareketli ve etkili gerilla grupları, isyan <span class="char-style-override-9">focos</span> (üsleri) kurarak devrimci gerilla savaşının kıvılcımını çakabi<span>lir ve Afrika, Asya, Amerika kıtalarında ABD destekli diktatörleri alaşağı edebilirler.</span></p>

      <p class="paragraf-4"><span>Che sözüne</span> sadık birisiydi. Küba’da halkın sevdiği bir devlet adamı olarak konforlu bir hayat sürebilirdi. Ama Küba liderlerinin benimsediği Sovyet tarzı iktisat ve diplomasi çok geçmeden onu hayal kırıklığına sürükledi. Özü neyse her zaman öyle kaldı: Gözü pek, idealist ve kararlı bir devrim savaşçısı. Ortadan kayboldu ve <span class="char-style-override-9">fuko</span> devrim teorisini pratiğe geçirmek amacıyla gizlice önce 1965’te Kongo’ya, ardından 1966’da Bolivya’ya geçti.</p>

      <p class="paragraf-4">Ama teorinin yanlış olduğu ortaya çıktı. Devrim, sadece iradi eylemlerle ve dinamizmle tekrarlanmazdı. İradecilikle tarihe dayatma yapılamazdı. Öznel etkenler (liderlik, örgüt, fikirler), devrimci durumlarda belirleyiciydi. Ama nesnel koşulların uygun olması gerekirdi. Devrimin mümkün olup olmadığı sınıfsal güç dengesine, devletin iç tutarlılığına, kitlelerin bilinç düzeyine ve kendine duyduğu güvene de bağlıydı. Bu ikisi arasında düzgün bir ilişki olmalıydı: Devrimci örgüt toplumla, onun sınıf mücadeleleriyle ve kitle hareketleriyle iyice kaynaşmış olmalıydı; devrimciler ancak bu koşullarda halkın ruh halini kavrayabilir, mümkün olan taleplere ve eylem çağrılarına karşılık verebilirdi.</p>

      <p class="paragraf-4">Küba’da toplumsal kuvvetlerin hepsi zayıftı: Toplumun seçkinleri, Batista rejimi, orta sınıf, emek hareketi, köylüler, kır emekçileri. Yolsuzluk ve sömürü yaygındı. Hayat acımasızdı ama yabancılaşma ve atalet her yere sirayet etmişti. İçi boşalmış bu topluma giren gerillalar, dipsiz bir boşluğa atılan kum taneleri gibiydiler.</p>

      <p class="paragraf-4">Başka yerlerde durum farklıydı. Kongo’da Che, birbirleriyle didişen yozlaşmış savaş ağalarının hizipçiliğine ve yakalandığı hastalığına yenildi. Ama Bolivya’da daha kötüsüyle karşılaşacaktı. Ücra bir dağlık bölgede 50 kişilik gerilla kuvvetiyle, yerel halkın kayıtsızlığı ile korkusunun ortasında yalnız kalmıştı. Beladan belaya sürüklenip sayıları giderek azalan gerillalar, 1967 Ekim ayının başlarında 1.800 Bolivya askeri tarafından kuşatılıp mağlup edildiler.</p>

      <p class="paragraf-4">Ele geçirilen Che oracıkta katledildi. Tüm bunlara rağmen, acılarla yoğrulmuş dünyada kahramanlığı ve idealizmi nedeniyle devrimci direnişin simgesi haline geldi. Ama dünyayı Che’nin umut ettiği şekilde değiştirmek için onun hatalarından dersler çıkarmalıyız.</p>
    </div>
  </div>
</body>
</html>
