<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-23.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-23.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1-1">12</p>

      <p class="resimciz-1"><img alt="4.png" class="image" height="9" src="../Images/4_fmt12.jpeg" width="181" /></p>

      <p class="anabaslik-2" id="toc_marker-14">DEVRİMCİ DALGA</p>

      <p class="tarih">1917–1928</p>

      <p class="resim-4"><img alt="3.png" class="image" height="21" src="../Images/3_fmt13.jpeg" width="57" /></p>

      <p class="paragraf-4">I. Dünya Savaşı, rakip ulusal-kapitalist bloklar arasında cereyan eden emperyalist bir savaştı. Amaç, küresel kaynakların ve gücün, yönetici sınıfın bir grubunun aleyhine olacak şekilde bir diğerinin çıkarları doğrultusunda yeniden bölüşülmesiydi. İnsanların büyük çoğunluğu, zaferden hiçbir kazancı olmayacak, aksine kıyımın, yıkımın ve sıkıntının ortasında kaybedecek çok şeyi olan kurbanlardı.</p>

      <p class="paragraf-4">Hem bu nedenle hem de kararlı ve sürekli büyüyen savaş karşıtı bir azınlığın çabasıyla, 1914 Ağustos’unda savaşın patlak vermesiyle birdenbire duraklayan kitle hareketi yavaş yavaş yeniden canlanmaya başladı. Giderek güçlenerek tarihin gördüğü en büyük işçi sınıfı devrimi dalgasını doğurdu; önce Doğu Cephesi’nde, ardından Batı Cephesi’nde çatışmaları durdurdu ve en sonunda da Avrupa kapitalizminin varlığını tehdit eder hale geldi.</p>

      <p class="paragraf-4">Rus Devrimi ile başlayıp Alman Devrimi’nin yenilgisiyle sona eren 1917-23 olayları, günümüz eylemcileri açısından en zengin tarihsel deneyim damarını temsil eder. Hareket nasıl oluştu, hangi biçimi aldı ve neden başarısız oldu?</p>

      <p class="ara1" xml:lang="en-GB">1917: Şubat Devrimi</p>

      <p class="paragraf-4">Savaşın başlaması, Viyana, Petrograd, Berlin, Paris ve Londra’da heyecanlı yurtseverleri sokaklara döktü. Grevler bitti, protestolar iptal edildi ve işçi sınıfı mahallelerindeki barikatlar kaldırıldı. Troçki “Avusturya-Macaristan’da kitlelerin yurtsever coşkusu”ndan, Arthur Ransome Rusya’da “o anın nasıl ulusu tek bir vücut haline getirdiği”nden, Rosa Luxemburg Almanya’daki “çılgın hezeyan”dan bahsediyordu.</p>

      <p class="paragraf-4">Her şey yok olup gitmemişti. Kalabalıklar ağırlıklı olarak orta sınıftandı. Fabrikalarda ve işçi sınıfı mahallelerinde genellikle daha durgun bir ruh hali hissediliyordu. Ama siyaset keskin bir şekilde sağa kaymış, emek hareketi liderleri şovenizme teslim olmuş ve başlarda yükselen savaş karşıtı seslere artık kimse kulak asmaz olmuştu. On milyonlarca kişi savaşı coşkuyla destekledi ve yine on milyonlarca kişi, kendi birliklerini desteklemekten başka seçenekleri olmadığını düşündü. Kapitalizm dünyayı barbarlığa sürüklemekle kalmamış, insanlığı da savaş ateşiyle deliliğin eşiğine getirmişti.</p>

      <p class="paragraf-4">Neredeyse herkes, 1870 Fransa-Prusya Savaşı’nda olduğu gibi savaşın kısa süreceğini bekliyordu. Almanlar 6 hafta içinde Paris’te olacaklarını umuyordu. Fransız askerleri, birlikleri taşıyan vagonların yan taraflarına “Berlin’e” diye çiziktiriyorlardı. Britanyalı siyasetçiler, “savaşın yılbaşına kadar biteceği”ni söylüyorlardı. Ama böyle olmadı. Uzadıkça uzayan savaş, benzeri görülmemiş bir vahşete yol açtı çünkü modern kapitalizmin gelişmiş sanayileri, imha araçlarını tarihte daha önce bilinmedik ölçekte seri olarak üretebiliyordu.</p>

      <p class="paragraf-4">Kıyıma yapılan yatırımlar arttıkça, savaşın amaçları da harcamalara değecek ölçüde büyüdü. Alman liderler Orta Avrupa’nın tamamına hâkim olmayı, Belçika ile doğu Fransa’nın sanayi bölgelerini topraklarına katmayı ve Balkanlar’a, Türkiye’ye ve Ortadoğu’ya uzanan bir nüfuz alanı yaratmayı planlıyorlardı. Afrika’daki Alman sömürgelerini eline geçiren Britanya’nın planı, Fransa ve Rusya ile birlikte Ortadoğu’yu paylaşmaktı. 1871’de Almanya’ya kaptırdıkları Alsas-Loren’i geri almak isteyen Fransızlar, sanayi merkezi Renanya’ya göz dikmişlerdi. Askerî kuvvet, sermayenin yayılmasını sağlayan asli mekanizma olarak ekonomik rekabetin yerini almıştı; kâr elde etmek için oluk oluk kan ve para akıtılması gerekiyordu.</p>

      <p class="paragraf-4">Avrupalı askerlerin, işçilerin ve köylülerin ödediği bedel çok yüksekti. Almanya, askerlik çağındaki her sekiz erkekten birini, Fransa ise her beş erkekten birini kaybetti. Milyonlarca insan, hayatının geri kalanını sakat geçirmek zorunda kaldı. Cephede hizmet eden yerel alaylar “takviye olarak” gönderildiğinden şehirlerde erkek kalmadı.</p>

      <p class="paragraf-4">Anavatanda ücretler düşürülüyor, fiyatlar zamlanıyor ve kaynaklar savaş üretimine yönlendirildiğinden yiyecek kıtlıkları yaşanıyordu. 1917’de Alman işçiler, ihtiyaçları olanın üçte ikisi kadar kalori alabiliyordu. Savaş sona ermeden önce yaklaşık 750.000 kişi açlıktan hayatını kaybetti.</p>

      <p class="paragraf-4">Toplum altüst olmuştu. Daha önce köylerinden hiç ayrılmamış köylüler, uzak yerlerdeki savaş alanlarında ölüme gönderiliyordu. Şehrin gecekondu mahallelerinden toplanan genç işçiler, modern sanayileşmiş savaşın girdabına atılıyordu. Önceden ev kadınlığı yapan kadınlar, cephane fabrikalarında erkeklerinin yerini alıyor, sendikaya katılıyorlardı.</p>

      <p class="paragraf-4">Sınıfsal gerilimler artmıştı. Top ateşi altında, su içinde kalmış siperlerde yaşayan ve yetersiz beslenen askerler, hatların gerisinde köy evlerinde kalan kurmay subaylara hiç iyi gözle bakmıyorlardı. Yaşam standartları düştüğünden işçilerin grev yapması yasaklanırken, savaştan kâr elde eden bankacılarla patronlar zenginleşiyordu. 1916-17 kışına gelindiğinde, Avrupa genelinde siperlerde ve vatan cephelerinde kasvetli bir ruh hali hâkimdi. Kusursuz bir fırtınanın eli kulağındaydı. Ama nerede patlak verecekti bu fırtına?</p>

      <p class="paragraf-4">“Eski kuşaktan olan bizler, yaklaşan devrimin kaderini belirleyecek muharebelerde çarpışacak kadar yaşamayabiliriz”, diyordu Lenin Ocak 1917’de bir grup genç işçiye hitap ettiği Zürih’te. Oysa Rusya’nın ekonomik geriliği onu Avrupa’nın en zayıf halkalarından biri yapıyordu. Rusya’nın dünya hâkimiyeti uğruna verilen bu kanlı mücadeleye katılması, gücünü aşan bir maceraydı. Rusya, uzun mesafeler, ilkel tarım, seyrek demiryolu ağı ve mühimmat savaşında milyonlarca kişilik orduları besleyemeyecek kadar küçük sanayisiyle kaybetmeye mahkûmdu. “İlk aylarda”, diye yazıyordu Troçki:</p>

      <p class="alinti">askerler hiç düşünmeksizin ya da pek az düşünerek kendilerini top mermilerinin altına atıyorlardı; ama gün geçtikçe deneyimleri arttı –cahilce emirler verilen düşük rütbeli askerlerin acı deneyimleri. Generallerin kafa karışıklığını, tabanı delik ayakkabılarıyla yaptıkları amaçsız manevraların sayısına, atlanmış öğünlerin sayısına bakarak ölçüyorlardı. Bu kanlı insan ve nesne karışımından genelleşmiş bir sözcük duyuluyordu: ‘arapsaçı’.</p>

      <p class="paragraf-4">Açlık ve umutsuzluk, siperlerde bekleyen köylü piyadeleri içten içe kemiriyordu. Disiplinsizlik ve firarlar yaygınlaşmıştı. Hattı bir arada tutan tek şey neredeyse kırbaç ve infaz cezalarıydı. Açlık, işçi mahallelerinde de kol geziyordu. Yine de, 1917 yılının 23 Şubat sabahında Çar’ın iktidarı her zamanki kadar sağlam gözüküyordu. O günkü gösterinin (Uluslararası Kadınlar Günü), Rus Devrimi’nin fitilini ateşleyeceği konusunda hiç kimsenin en ufak bir beklentisi bile yoktu.</p>

      <p class="paragraf-4">Devrimci yeraltı örgütlerinin günü toplantılar, konuşmalar ve dağıtılan broşürlerle geçirmekten başka bir niyeti yoktu. Bir grev ya da gösteri çağrısı yapılmamıştı. Önemli değildi. Bir şey kopmuştu. Kitleler artık daha fazla katlanamıyordu. Kadın dokuma işçileri greve çıktılar ve “Kahrolsun zamlar! Kahrolsun açlık! İşçilere ekmek!” sloganları atarak yürüyüşe geçtiler. Diğer fabrikaların önünden geçerken el kol hareketleriyle, kar topu atarak ve bağırarak içerideki işçileri kendilerine katılmaya çağırdılar: “Gelin! İşi bırakın!” Sokak protestosunun enerjisi birbiri ardına işçi gruplarını eyleme çekerken hareket büyüyerek kendiliğinden bir “toplu” greve dönüştü.</p>

      <p class="paragraf-4">Ertesi gün Petrogradlı 400.000 işçinin yarısı harekete katıldı ve ekmek fiyatının düşürülmesi taleplerinin yanı sıra artık çok daha meşum şeyler duyuluyordu: “Kahrolsun otokrasi! Kahrolsun savaş!”</p>

      <p class="paragraf-4">O gün ve takip eden günlerde polisle, askerî birliklerle ve Kazaklarla çatışmalar yaşandı. Ama bunların hepsi kanlı değildi. Kazaklara, Erikson dokuma fabrikasının 2.500 işçisine saldırmaları emredildiğinde, subaylarının iki yana sıralandığı bir koridordan geçerken bazıları işçilere gülümsüyordu. Troçki, “Disiplinden geriye sadece ince ve şeffaf bir kabuk kalmıştı ki bu da her an kırılabilirdi”, yorumunu yapıyordu.</p>

      <p class="paragraf-4">23-27 Şubat tarihleri arasında, işçi yığınlarının başkentin sokaklarında devletin silahlı kuvvetleriyle karşı karşıya geldiği beş günlük sürede devrim kritik belirsizliğini sürdürdü. Şöyle devam ediyordu Troçki: “Hiç kuşkusuz ki her devrimin kaderini belli bir aşamada ordunun tavrındaki kırılma belirler”. Ne kadar sıkıntılı ve memnuniyetsiz olsa da, vurması emredilen insanlara içten içe ne kadar sempati duysa da, subaylarına karşı geldiğinde asker büyük bir risk alır. Kazan kaldıracak cesareti toplayabilmesi için karşısındaki kitlenin kazanacak güce ve kararlılığa sahip olduğundan emin olmalıdır.</p>

      <p class="paragraf-4">Bu mesele, beş gün süresince Petrograd sokaklarında yaşanan kimi büyük kimi küçük binlerce karşılaşmada karara bağlandı. Kaçamak bir bakışla, bir gülümsemeyle, yankılanan bir sloganla; acımasız bir subayın emri karşısında açlıktan nefesi kokan bir annenin çığlığıyla; kalabalık bir caddede ortak insanlığın doğurduğu baskıyla; devrimin mikrobiyolojisiyle kararlaştırılır.</p>

      <p class="paragraf-4">Dördüncü günde kışlalarda şiddetli bir isyan dalgası patlak verdi. İşçilerle askerler sokaklarda kaynaşıp silahlarıyla ve kızıl bayraklarıyla birlikte gösteri yaptılar. Düzeni yeniden sağlamak için cepheden getirilen yeni alaylar da yükselen devrimci dalgaya kapıldılar. Generaller ordunun kontrolünü kaybettiler. Çara, tahttan çekilmediği sürece olayların önüne geçilmesinin mümkün olmadığını bildirdiler. Çarlar İmparatorluğu, beş gün süren proleter devrimle yıkılmıştı. Rusya artık bir cumhuriyetti.</p>

      <p class="paragraf-4">Ama ne tür bir cumhuriyet? Nasıl idare edilecekti? Kim yönetecekti? İnsanlar, talep ettikleri ekmek ve barışı elde edecek miydi? Bu sorular cevaplanmayı bekliyordu. Rus Devrimi daha yeni başlamıştı.</p>

      <p class="ara1" xml:lang="en-GB">İkili İktidar: Devrimin Mekaniği</p>

      <p class="paragraf-4">Tarihteki en büyük proleter devrim gerçekleşmişti. Kavga, çalışan insanların kitlesel eylemiyle sürdürülmüş ve kazanılmıştı. Burjuvazi ve orta sınıf hiçbir rol oynamamıştı. Yine de iktidar işçilere değil, (kısıtlı sorumlulukla ve oldukça sınırlı yetkilerle seçilmiş parlamenter organ) Çarlık Duması’ndaki Kadet Partisi’nin liberal-burjuva siyasetçilerine geçmişti. Kadetler, liberal toprak sahiplerinin, sanayicilerin ve aydınların partisiydi. Dağ fare doğurmuş gibi gözüküyordu. Troçki buna “Şubat Devrimi’nin paradoksu” demişti. Neden böyle olmuştu?</p>

      <p class="paragraf-4">Kitleler, toplumu yönetebilecek bir siyasi güç olarak örgütlenmemişlerdi henüz. Ne de bunu yapabilecek özgüvene sahiptiler. Ama siyaset boşluk kaldırmaz ve güç en az dirençle karşılaştığı doğrultuda ilerler. Dolayısıyla, mevcut liberal-burjuva “muhalefet” siyasetçileri, Rusya’nın en önemli masasındaki boş sandalyeleri anında işgal ettiler.</p>

      <p class="paragraf-4">Sıradan halkın çoğu, eğitimli, deneyimli ve akıcı konuşan bu siyasetçilerin söylediklerine ve vaatlerine inanıyordu. Kadetlerin, zenginleri temsil eden sınıf düşmanları olduğunu acı deneyimlerle öğrenmeleri gerekecekti.</p>

      <p class="paragraf-4">Sol partilerin liderleri karışıklığı daha da körüklediler. Sosyal Devrimciler<span class="dipp"><a class="footnote-link" href="#footnote-225-10" id="footnote-225-10-backlink">10</a></span> (SD’ler), eski Narodnik hiziplerin birleşmesiyle oluşmuş, radikal aydınların partisiydi. Köylülüğe odaklanmaya devam ederek devrim sırasında köylülerin oyları temelinde bir kitle hareketi oluşturdular. Ama sonra, zengin köylülerin muhafazakârlığını, orta halli köylülerin kararsızlığını ve yoksul köylülerin edilgenliğini parti içinde bir araya getirdiler. Bu parçalı ve geri sınıfsal taban, SD’lerin belirleyici bir devrimci liderlik üstlenmesini engelledi. Çok geçmeden de bölündüler. Sağ SD’ler Geçici Hükümet’i desteklerken, Sol SD’ler Bolşevikler ile ittifak yaptı.</p>

      <p class="paragraf-4">Menşevikler (reformcu sosyalistler), Rus Sosyal Demokratlarının rolünün kendi devrimlerini yapmak değil, liberal burjuvazinin parlamenter demokrasiyi ve yurttaş haklarını yerleştirme çabasını desteklemek olduğunu savunuyorlardı. Bolşevikler (devrimci sosyalistler) de önce benzer bir konumu benimsemişlerdi. 1903’te Menşeviklerden kopmalarından sonra bile Rus Devrimi’nin sınırlı bir “burjuva devrimi” olacağına inanmaya devam etmişlerdi. Bu konumun mantığı, 1917’de yeni Geçici Hükümet’i desteklemelerini gerektiriyor gibiydi.</p>

      <p class="paragraf-4">3 Nisan’da Bolşevik Parti lideri Lenin, Petrograd’ın Finlandiya istasyonuna geldi. Sürgünden dönüşünde onu binlerce işçi ve asker karşıladı. Çok geçmeden parti politikasıyla ters düştü; emperyalist savaşı şiddetle eleştirerek bir an önce barış yapılması, Geçici Hükümet’in devrilmesi ve “dünya sosyalist devrimi”nin ilan edilmesi çağrısında bulundu. Bolşevik Parti alabildiğine demokratikti (1917 boyunca devam eden tartışmaların sonucuydu bu) ve Lenin, bir konuşmasıyla partinin konumunu tersine çeviremezdi. Josef Stalin gibi daha tutucu liderlerin şiddetle destekledikleri parti politikasını değiştirmek için parti içinde zorlu bir mücadele vermek zorundaydı.</p>

      <p class="paragraf-4">Üç şey belirleyici oldu. Birincisi, partinin sıradan eylemcilerinin ruh hali Lenin’de somutlaşmıştı ve bu eylemciler, derinleşen toplumsal-siyasi krize tepki olarak hızla sola kayan kitlesel işçi sınıfı hareketiyle iyi kaynaşmışlardı.</p>

      <p class="paragraf-4">İkincisi, Geçici Hükümet, temsil ettiği sınıf güçleri yüzünden Bolşeviklerin “Ekmek, Barış, Toprak” sloganıyla özetlenen halk taleplerini karşılamaktan uzaktı. Savaşa devam etmeye kararlı olan hükümet, ekonomik krizi çözemedi ve köylülere toprak falan vermeyecekti.</p>

      <p class="paragraf-4">Üçüncüsü, kitleler, işçi, asker ve köylü konseyleri (“sovyetler”) ağı içinde örgütlenmişti. Sovyetler, halkın taleplerinin demokratik ifade kazanmasını sağlıyor, bunların elde edilmesi için kitlesel protestolar düzenliyor ve embriyo halindeki alternatif halk hükümetini temsil ediyordu.</p>

      <p class="paragraf-4">Bolşevikler, Sovyetlerde saklı bulunan potansiyeli iki sloganla belirginleştirecekti: “Kahrolsun Geçici Hükümet” ve “Tüm İktidar Sovyetlere”. Burjuva devletinin yıkılıp yerine yeni bir proleter devlet kurulması gerektiği, bunun yansımasıydı.</p>

      <p class="paragraf-4">Şubat Devrimi’nin paradoksu, Troçki’nin “ikili iktidar” dediği şeyi yarattı: Alternatif ve rakip iki siyasi otorite merkezinin toplum içerisinde aynı anda var olması. Eski devlet aygıtının denetimini elinde tutan ve mülk sahibi sınıfları temsil eden Geçici Hükümet, ikili iktidarın bir tarafıydı. Sovyetler, yani devrimci kitlelerin demokratik meclisleri diğer tarafı oluşturuyordu.</p>

      <p class="paragraf-4">İkili iktidar fazlasıyla istikrarsız olduğundan sürdürülemezdi. Ya Geçici Hükümet sovyetleri ezip rakipsiz bir özel mülkiyet yönetimi kuracak ya da sovyetler Geçici Hükümet’i devirip yeni bir toplumsal düzen yaratacaktı. Lenin’in görevi, bu anlayışı partisine benimsetmek ve onu ikinci devrime hazırlamaktı. Troçki ile küçük bir takipçi grubunun Temmuz ayında Bolşevik Parti’ye katılmaları Lenin’in konumunu güçlendirdi; iki devrimci lider bundan böyle yakın siyasi müttefikler olarak çalışacaktı.</p>

      <p class="paragraf-4">Lenin’in <span class="char-style-override-9">Devlet ve Devrim</span> broşürü, partisinin bu şekilde yeniden silahlanmasına önemli bir katkı olarak Ağustos 1917’de yazıldı. Kapitalist devletin yansız bir kuvvet olmayıp aksine yönetici sınıfın çıkarlarının savunucusu olduğunu ısrarla belirtiyordu. Lenin’in polemik yazısı, özgün Marksist geleneğin yeniden vurgulanmasıydı çünkü Marx, büyük ölçüde 1871 Paris Komünü deneyimine dayanarak, kapitalist devletin paramparça edilip yerine kitlesel katılımcı demokrasiyi temel alan yeni tür bir devletin geçirilmesi gerektiğini dile getiriyordu.</p>

      <p class="paragraf-4">“Devlet, sınıf karşıtlıklarının uzlaşmazlığının bir ürünü ve tezahürüdür”, diye yazıyordu Lenin. “Devlet, sınıf karşıtlıklarının uzlaşması nesnel olarak mümkün olmadığı anda, yerde ve ölçüde ortaya çıkar. Tersinden söylersek, devletin varlığı, sınıf karşıtlıklarının uzlaşmazlığını kanıtlar”. Daha basit bir ifadeyle “devlet, bir sınıf yönetimi organı, bir sınıfın başka bir sınıf üzerindeki baskı organıdır”. Yönetici sınıfın sömürü, baskı ve şiddeti karşısında halkın direnişini bastıracak “silahlı gruplar”dan oluşur. Lenin’e göre sosyalistlerin amacı, sınıfların ortadan kalkması, dolayısıyla baskıcı devletin feshedilmesidir. Ancak sınıf karşıtlıkları “sönümlendiği” zaman devlet de “sönümlenecektir”. Sınıf mücadelesi kor ateşinin yandığı devrim ocağında işçiler, çıkarlarını koruyup öne çıkarmak için kendi devletlerini yaratmalıdır.</p>

      <p class="paragraf-4"><span>Bu Lenin’in, Marx’ın izinden giderek “proletarya diktatörlüğü” dediği şeydi. İfade tarzı kötüdür. Diktatörlük ile demokrasiyi zıt kutuplar olarak düşünürüz. Ama fikir sağlamdır. Devlet, kimin kontrolünde olduğuna bakılmaksızın baskıcı bir kurumdur.</span> <span>Ama burjuva devleti ze</span><span>nginlerin malını mülkünü korurken, seçilmiş temsilcilerin kitle meclislerine hesap vermekle yükümlü olduğu ve silahlı halk milislerinin demokratik denetime tabi olduğu işçi devleti ise büyük çoğunluğun çıkarlarını savunur.</span></p>

      <p class="paragraf-4">Sovyetler, 1917 boyunca toplumun işleyişinde artan bir rol oynadı. Devrimci başkentte giderek daha fazla sayıda işçi, asker ve bahriyeli, Geçici Hükümet’in emirlerini görmezden gelerek Sovyetlerin kararlarına riayet eder oldu. Kitle bilinci, olaylarla deneyimlerin ışığında açıkça sola kayıyordu. İktidar eski devletten yeni demokrasiye geçiyordu.</p>

      <p class="paragraf-4">Bir noktada meseleler kritik bir hal alacaktı. Kitleler, devrimci krizin nihai çözümü için, halkın taleplerinin karşılanması için, devrimin vaatlerinin yerine getirilmesi için yüzlerini Sovyetlere çevirecekti.</p>

      <p class="paragraf-4">Zamanlama belirleyici olacaktı. Zamanından erken bir ayaklanma, devrimci öncünün tecrit olup yönetici sınıfça yok edilmesi riskini getirecekti. Kitlelerin umutları en üst noktadayken eğer devrimciler rehberlik edemezse, kaderine boyun eğen ve kayıtsızlaşan insanlar çok geçmeden günlük hayatın eski rutinine geri döneceklerdi. Devrimi besleyen büyük coşku ve enerji boşa gidecek; yönetici sınıf, kırılgan iktidar aygıtını onarma fırsatı elde edecekti. Lenin’in Bolşevik Partisi, büyük sınava hazırdı: devlet iktidarını ele geçirmek üzere silahlı bir proleter ayaklanmanın liderliği ve örgütlenmesi.</p>

      <p class="ara1" xml:lang="en-GB">Şubat’tan Ekim’e: Devrimin Ritimleri</p>

      <p class="paragraf-4">1917 yılında sınıf mücadelesi gelgitler yaşarken Rus Devrimi beş önemli krizden geçti. Bu krizlerden dördü (Şubat Günleri, Nisan Günleri, Ağustos ayındaki Kornilov Darbesi ve Ekim Ayaklanması), devrimi ileri taşıyan başarılı kitlesel eylemlere sahne oldu. Bunların sonucunda eski düzen zayıfladı, halk örgütlenmesi güçlendi, kitlelerin bilinç düzeyi, özgüveni ve mücadele azmi arttı; bir sonraki ileri hamlede kullanılacak platform ortaya çıktı. Bunlardan biri (Temmuz Günleri) kısmi bir başarısızlıktı. Devrimci hareketin ilerlemesiyle değil, gerilemesiyle sonuçlandı. Öyle olsa bile başbakanı yerinden etti ve kitlelere değerli dersler öğretti.</p>

      <p class="paragraf-4">İlk kriz monarşiyi deviren, burjuva liberallerin hâkimiyetindeki Geçici Hükümet’i iktidara getiren ve hızla gelişen demokratik halk meclisleri (“sovyetler”) ağını doğuran beş günlük bir ayaklanmaydı.</p>

      <p class="paragraf-4">İkinci kriz, 18 Nisan ile 5 Mayıs arasında yaşandı. Yeni dışişleri bakanı Miliukov’un, Britanya ve Fransa ile ittifak yaparak emperyalist savaşı sürdürme taahhüdü krizi tetikledi. Bu karar, 20-21 Nisan’da kitlesel gösterilerle protesto edildi. Birçok asker silahıyla yürüyüşe katıldı. Halk Geçici Hükümet’in devrilmesini talep ediyordu. Ama belirleyici bir muharebe için henüz çok erkendi. Lenin ve Bolşevikler, hareketi frenlediler. Bununla birlikte Nisan Günleri, Miliukov’un 2 Mayıs’ta istifasına ve Kerenski ile birlikte beş “sosyalist” bakanın daha katıldığı yeni bir koalisyon hükümetinin kurulmasına tanıklık eden bir hükümet krizi yarattı.</p>

      <p class="paragraf-4">Temmuz Günleri, 3-5 Temmuz arasında Petrograd’da zamansız bir ayaklanma biçiminde gerçekleşti. Geçici Hükümet açısından Nisan’dan çok daha zorlu bir meydan okumaydı. Ardından, Bolşevik Parti’yi yeraltına çekilmeye zorlayan baskı dalgası geldi. Sorun, fabrikalarla kışlalarda isyankâr ruh halinin hâkim olduğu Petrograd ile ülkenin geri kalanı arasındaki uçurumdu. Petrograd’da gerçekleşecek bir devrimin burada tecrit edilip ardından Paris Komünü gibi kanla boğulması tehlikesi vardı. Çelikten disiplin gerekliydi. Bolşevikler kitlelerle birlikte yürüdüler ama bunu yaparken hükümeti derhal devirmeye yönelik girişimlere karşı çıktılar. Birçok işçi onları hainlikle suçladı. Parti üyeleri ve destekçiler umutsuzluğa kapılmıştı. Hareket yatıştığında yüzlerce kişi tutuklandı, devrimci basın susturuldu ve Lenin ile diğer Bolşevik liderler saklanmak zorunda kaldılar. İşçi sınıfı mahallelerine kasvetli bir ruh hali çökmüş, partiye olan destek hızla gerilemişti.</p>

      <p class="paragraf-4">Ama Temmuz Günleri kesin bir yenilgi değildi. Kadet Başbakanı Prens Lvov’un istifa edip yerini 21 Temmuz’da “sosyalist” Kerenski’ye bırakmasına neden oldu. Bolşevikler, geri çekilmeye öncülük edip devrimin soluksuz kalmasının önüne geçmeyi başardılar. Petrograd kitle hareketi bir süreliğine sindirilmişti ama dağıtılamamıştı. Ancak, bu geri çekilme, Çar yanlısı bir karşı-devrim girişimine cesaret verecek kadar etkili oldu.</p>

      <p class="paragraf-4">26 Ağustos tarihinde General Kornilov, hem ülke içinde hem de orduda düzeni yeniden tesis etmek için kendisine diktatörce yetkiler verilmesini talep etti. Kerenski, Geçici Hükümet adına bunu reddetti. Bunun üzerine Kornilov Petrograd üzerine yürüdü. Lenin şimdi devrimin tehdit altında olduğunu ve tüm devrimcilerin, Kornilov karşısında Kerenski’yi desteklemesi gerektiğini söylüyordu. Yaptığı ihanetlere ve baskıcı yapısına rağmen generaller karşısında Kerenski hükümeti desteklenmeliydi çünkü darbenin başarılı olması halinde sovyetler ve sol partiler ortadan kaldırılacaktı.</p>

      <p class="paragraf-4">Bolşeviklerin müdahalesi belirleyici oldu: Tüm devrimci hareketin darbeye karşı seferber olması demekti bu. Kornilov’un ordusu eriyip gitti. Askerler, Çar yanlısı bir general için savaşmaya istekli değildi. “Ayaklanma”, diyordu Troçki, “püskürtülmüş, darmadağın edilmiş ve toprağa gömülmüştü”. Sadece dört gün sürmüştü (27-30 Ağustos).</p>

      <p class="paragraf-4">Devrim sarkacı artık daha şiddetli sallanıyordu. Milyonların yükselen umutları kritik kütleye yaklaşıyordu. Ağustos’un coşkusu, Temmuz’un kasvetli havasını dağıtıyordu. Bolşevik Parti saflarına akın akın yeni insanlar katılıyordu.</p>

      <p class="paragraf-4">Bolşevikler, devrim yılına küçük bir kitle partisi olarak girmişti –Mart başında Petrograd’da yaklaşık 2.000 üyesi vardı. Bu sayı Nisan sonunda 16.000’e, Temmuz sonundaysa 36.000’e çıkmıştı. Artık her on Petrograd sanayi işçisinden biri parti üyesiydi. Bir bütün olarak işçi sınıfı üzerindeki etkisi büyüyordu. Mayıs’ta %20 olan Bolşeviklerin başkentteki oy oranı, Ağustos’ta %33’e ve Kasım’da %45’e yükseldi. Haziran başında düzenlenen Birinci Sovyet Kongresi’nde delegelerin %13’ü Bolşevik idi. Ekim sonundaki İkinci Kongre’de bu oran %53’e yükseldi ve müttefikleri Sol Sosyal Devrimciler de %21’lik ağırlığa sahipti.</p>

      <p class="paragraf-4">Kornilov’un yenilmesinden sonra rüzgârın Bolşeviklere doğru esmeye başlaması, Rusya’nın yaşadığı ekonomik, toplumsal ve askerî krizin derinleşmesiyle çakıştı. Askerler savaşmayı reddediyor, subaylarını vuruyor ve eve geri dönüyordu. Köylüler topraklara el koyuyordu. Ulusal azınlıklar bağımsızlık propagandası yapıyordu. Sanayi durma noktasına gelmişti. Devlet iktidarının manivelaları ele geçirilmişti. Sovyetler, toplumsal hayatın kontrolünü ele alıyordu. Geçici Hükümet fiilen felç olmuş durumdaydı.</p>

      <p class="paragraf-4"><span>Hâlâ saklanmakta olan Lenin, 12 ile 14 Eylül tarihleri arasında “Bolşevikler Devlet İktidarını Ele Geçirmelidir” başlıklı bir mektup yazdı. Merkez Komitesinin yanı sıra Bolşevik Parti’nin Petrograd ve Moskova Komitelerine hitaben yazılmıştı. Bolşevikler, Petrograd ve Moskova sovyetlerinde çoğunluğu zaten ele geçirmişti. Lenin’e göre bu, devrimci krizin olgunlaşmış olduğuna işaret ediyordu. Kitlenin bilinç düzeyindeki sola kayma, devrimci öncünün harekete geçmesi halinde kitlelerin peşinden gitmesini sağlayacak ölçüde belirgindi. Şimdi asıl tehlike geç kalmaktı.</span></p>

      <p class="paragraf-4">Ama gecikme yaşandı. Bolşevik liderler tereddüt ettiler. Lenin’in derhal ayaklanma başlatma önerisinin Merkez Komite tarafından kabulü 10 Ekim’i buldu –Lenin kılık değiştirerek toplantıya katılmıştı. Buna rağmen, Merkez Komitenin iki muhalif üyesi Zinoviyev ile Kamenev’in, Lenin’in politikasına açıkça karşı çıkması sonucunda bocalama ve muhalefet tutumu devam etti. Ayaklanmanın hemen öncesinde, 24 Ekim tarihinde Lenin bir kez daha Merkez Komiteye yazması gerektiğini düşündü: “Durum son derece kritiktir … başkaldırıyı geciktirmenin artık ölümcül olacağı gün gibi açıktır … zafer kazanabilecekken ayak sürüdükleri için tarih devrimcileri affetmeyecektir …”</p>

      <p class="paragraf-4">Neden Bolşevik liderlik harekete geçmekte bu kadar isteksizdi? Neden neredeyse son sınavda başarısız oluyorlardı? Tüm partilerde, en devrimci olanların içinde bile örgütsel tutuculuk ortaya çıkar. Dikkatli olmayan, rutinleri olmayan hiçbir örgüt kalıcı olamaz. Aşırı maceracılık kendi kendine zarar verir. Yıllardır verilen mücadelenin sonucunda bin bir zahmetle kurulan ve polis devletinde gizlice çalışma deneyimiyle derinden derine şekillenen Bolşevik Parti, kendini koruma hususunda tutucuydu. Ama sonra, kuvvetler dengesinin en sonunda devrimcilerin lehine döndüğü o an (ki kısa olacaktı) geldi. Tony Cliff’in Lenin’in biyografisinde anlattığı üzere işçiler çoğu zaman düşmanlarından güçsüzdü.</p>

      <p class="alinti">Bu olgunun ışığında sabırsızlığını yıllar boyunca kontrol etmeyen her devrimci parti, maceracılığa ve partiyi elleriyle yıkmaya mahkûm eder kendini. Ama düşmanın daha güçlü olduğunu düşünme alışkanlığının, zafere giden yoldaki en büyük engel haline geldiği o an gelir –ki devrimin anlamı budur.</p>

      <p class="ara1" xml:lang="en-GB">1917: Ekim Devrimi</p>

      <p class="paragraf-4">Sağ eğilimli tarihçiler, sıklıkla Ekim Ayaklanmasını, Rusya’nın 1917 sonbaharında içine düştüğü “anarşi”nin mümkün kıldığı Bolşevik bir “darbe” olarak gösterirler. Bu baştan aşağı bir yanlış anlamadır. Bu tarihçilerin temel hatası, tarihe aşağıdan değil yukarıdan bakmaktır. Onlara anarşi olarak gözüken şey aslında devlet otoritesinin aşınması ve yeni halk iktidarı organlarının ortaya çıkmasıdır. Darbe diye tanımladıkları şey gerçekte milyonlarca işçi, asker, bahriyeli ve köylünün demokratik iradesinin bir ifadesidir.</p>

      <p class="paragraf-4">Çarlık monarşisi milyonlarca askerden oluşan bir orduya sahipti, yine de Şubat Devrimi ile devrildi. Geçici Hükümet, bu milyonlarca kişilik orduyu devraldı. Ama o da Ekim Ayaklanmasıyla silinip gitti. Darbeler, bu büyüklükte tarihsel olaylara yol açamaz. Ekim Ayaklanmasının başarısı onun hakiki niteliğini gizler. Devrim öylesine olgunlaşmış, toplumsal kriz öylesine derinleşmiş, hükümet otoritesi öylesine zayıflamış, kitleler belirleyici adımı atmaya öylesine hazırdı ki halkın iradesini yerine getirmek için birkaç on bin kişi yeterli olmuştu.</p>

      <p class="paragraf-4">Ayaklanma günü 25 Ekim 1917 tarihinde, Rusya’nın önüne geçilemeyen yangınının tüm enerjisi, silahlı 25.000 kadar (işçi, asker ve bahriyeli) erkekle kadının elinde toplanmıştı. Troçki, kıdemli üç askerî idareci ve Petrograd Sovyeti Askerî Devrimci Komitesi komuta ediyordu bu kitleyi. Başkalarının yapması gereken pek bir şey yoktu. Çoğu işçi evinde oturdu, çoğu asker kışlasında kaldı. Tartışmalar yaptılar, oy kullandılar ve liderlerine yetki verdiler. Artık mesele, iktidarın bir sınıftan diğerine resmen devredilmesiyle sınırlıydı. Yağma ya da kargaşa olmadı. Tiyatrolar, sinemalar ve dükkânlar açıktı. Can kayıpları asgari düzeydeydi, Şubat ya da Temmuz Günlerinden çok daha azdı.</p>

      <p class="paragraf-4">Zirve nokta aslında o kadar heyecan verici değildi. Hükümet merkezi olan Kışlık Saray’ı, Çarlık subayları, Kazaklar, savaş gazileri ve gönüllü Kadın Taburu koruyordu. Kerenski adına savaşmaya hazır toplumsal kuvvetlerin toplamı bu kadardı.</p>

      <p class="paragraf-4">Neva nehri tarafından savaş gemisi Aurora’nın toplarıyla tehdit edilen, işçilerle bahriyelilerin sarayın labirenti andıran giriş ve geçitlerinden içeri sızmasını engelleyemeyen savunma kuvveti, hummalı kavgaların ortasında dağıldı. Yaşananlar, Eisenstein’ın 1928 tarihli <span class="char-style-override-9">Dünyayı Sarsan On Gün</span> filminde çok daha etkileyici gözükecekti.</p>

      <p class="paragraf-4">25 Ekim akşamı Troçki, Petrograd Sovyeti’ne “Geçici Hükümet’in ortadan kalktığı” haberini veriyordu. Lenin, saklandığı yerden çıkarak “Rus tarihinde yeni bir dönem”in başladığını ilan etti. “Her şeyin üstesinden gelecek ve proletaryayı dünya devrimine götürecek kitle örgütünün gücüne sahibiz”, diye devam ediyordu. “Şimdi, Rusya’da proleter bir sosyalist devlet kurmaya başlamalıyız. Yaşasın dünya sosyalist devrimi!”</p>

      <p class="paragraf-4">Yeni hükümetin radikalliği benzersizdi. Toprak kararnamesiyle toprak sahiplerinin malı mülkü milyonlarca köylüye dağıtıldı. Sanayi kararnamesiyle işçiler fabrikaların denetimini ele aldı. Kendi kaderini tayin hakkı kararnamesiyle Rus İmparatorluğu’nun ezilen uluslarının bağımsızlık hakkı tanındı. Zenginlerin el konulan malikâneleri oturmaları için yoksullara verildi. Eğitim ve sağlık hizmetlerden eşit şekilde yararlanma artık her yurttaşın hakkıydı. Evlenme ve boşanma yasaları kaldırıldı, cinsiyetler arası eşitlik ilan edilirken zina, eşcinsellik ve kürtaj suç olmaktan çıkarıldı.</p>

      <p class="paragraf-4">Böyle bir şey daha önce hiç olmamıştı. Önceki devrimlerin çoğu, en radikal aşamalarında bile burjuvazinin denetiminde kalmıştı. Önemli bir istisna olan 1871 Paris Komünü tek şehirle sınırlı kalmış, yalnızca iki ay ayakta kalabilmişti. Şimdi, tarihte ilk kez modern bir ulus devlette işçi sınıfı iktidarı ele geçirmişti.</p>

      <p class="paragraf-4">Devrimden önceki sekiz ay gerekli hazırlık dönemiydi. Mücadelenin gelgitleri (devrimin ritimleri), kitleler açısından temel bir öğrenme, yanılsamalardan sıyrılıp kurtulma, özgüven kazanma ve siyasi deneyimin zor zamanlarında sola yönelme süreci olmuştu. İkili iktidar (devrimin mekaniği), bir tarafında tüm gerici güçlerin toplanma noktası haline gelen Geçici Hükümet’in, diğer tarafında kitlelerin artan bilincini ve iradesini bünyesinde barındıran sovyetlerin bulunduğu, giderek kızışan toplumsal kuvvetler arası cepheleşmeye örgütsel bir ifade kazandırmıştı. Bolşevikler (devrimin partisi), hayati önem taşıyan ve mücadeleye her düzeyde yön verebilecek sıradan eylemciler ağını sunmuştu.</p>

      <p class="paragraf-4">Kitleler, sovyetler ve parti arasındaki ilişkiyi buhar, buhar haznesi ve motor pistonu arasındakine benzetebiliriz. Devrime güç veren kitlelerin enerjisiydi (buhar) ama bu enerjiyi yoğunlaştıran sovyetlerdi (buhar haznesi) ve onun kuvvetini yönlendiren de partiydi (piston).</p>

      <p class="paragraf-4">Bununla beraber, ekonomik çöküş, köylü direnişi, ulusal çözülme süreci ve askerî-emperyal parçalanma, Kızıl Ekim’in baş döndürücü zaferini tehdit etmeye başladı.150 milyonluk Rusya nüfusunun yalnızca 3,5 milyona yakını sanayi işçisiydi. Çoğu köylüydü ve savaş sırasında zorla askere alınan 12 milyon kişinin çoğu köylerden toplanmıştı. Çarlık ordusunda subaylarla erler arasındaki sınıfsal bölünme, kırsal kesimde toprak sahipleriyle köylüler arasındaki sınıfsal bölünmeye ayna tutuyordu. Köylü-askerler devrimi desteklediler çünkü subaylarından nefret ediyorlardı, savaştan bıkmışlardı ve toprak istiyorlardı. Onlara toprak verdiği için Bolşevikleri desteklediler. Ama şehirlerde açlık kol geziyordu ve sanayinin çökmesi, işçilerin yiyecek karşılığında köylülere verecek pek az şeyleri olduğu anlamına geliyordu. Petrograd’da Ekim 1917’de 300 gram olan günlük ekmek tayını, Ocak’ta 150 grama, Şubat’ta 50 grama (bir somun ekmeğin onda biri) düşürüldü.</p>

      <p class="paragraf-4">Alman saldırıları krizi ağırlaştırdı. Almanlar, hububat ve kömür zengini Ukrayna’nın büyük bir kısmından feragat etmedikleri sürece Bolşevikler ile barış yapmayı reddediyordu. Alman ültimatomu Bolşevik liderlik içinde bölünmeye yol açtı. Bazıları, Rus topraklarının korunması için “devrimci savaşı” savunuyordu. Lenin ültimatomun kabul edilmesini savundu çünkü Bolşeviklerin savaşacak gücü yoktu. Ne devrimci savaşı ne de ültimatomun kabul edilmesini destekleyen Troçki, Almanya’da eli kulağında olan devrime güveniyordu. Alman ordusu neredeyse hiç dirençle karşılaşmadan Ukrayna’yı işgal etti. Böylece, Lenin’in konumu benimsenmiş oldu. Brest-Litovsk Anlaşması ile Ukrayna’nın geniş toprakları Alman emperyalizmine bırakıldı. Yiyecek kıtlıkları ağırlaştı ve devrim yavaş yavaş açlıktan ölmeye başladı.</p>

      <p class="paragraf-4">Çok geçmeden uğraşılması gereken başka emperyal yağmacılar ortaya çıktı: Trans-Siberya Demiryolu’ndaki Çek Alayı; kuzeyde Murmansk’da ve güneyde Bakü petrol yataklarında bulunan Britanya birlikleri; Pasifik sahilinde Vladivostok’ta Japonlar. Üstelik bunlar, karşı-devrimci “Beyaz” ordulara cesaret verip onlara destek oluyorlardı. Acımasız bir iç savaş başlamak üzereydi.</p>

      <p class="paragraf-4">Bolşevikler her zaman sosyalizmin ancak dünya ölçeğinde başarılabileceğini savunmuştur. Tam da ülkenin ekonomik geriliğinin, parlamenter demokrasiyi yaratıp kapitalist gelişmeyi kolaylaştıracak bir burjuva devriminden daha ileri gitmeyi olanaksız kıldığını varsaymalarından ötürü Rusya’da sosyalist devrim yapma düşüncesi onları tereddütte bırakıyordu. Şimdi, ulusal ölçekte çözülemeyecek ekonomik çelişkilerle kapana kısılmışlardı. Avrupa’nın sanayi gücünden yararlanamadığı sürece proleter devrim ya köylerin ilkel yoksulluğu yüzünden nefessiz kalacaktı ya da gerek yabancı gerekse Çar yanlısı ordular tarafından kanla boğulacaktı.</p>

      <p class="paragraf-4">“Sosyalizmin tek ülkede nihai zafere ulaşması … imkânsızdır”, diyordu Lenin Ocak 1918’de düzenlenen Üçüncü Sovyet Kongresi’nde. “Sovyet iktidarını gönülden destekleyen işçi ve köylü neferlerimiz, büyük dünya ordusunun da neferleri arasındadır”. İki ay sonra meseleyi daha yalın ortaya koyuyordu: “Alman devriminin gerçekleşmemesi halinde mahvolacağımız kesin bir gerçektir”.</p>

      <p class="paragraf-4">Devrim tehlikedeydi. Kurtarılabilecek miydi? Küreselleşecek miydi?</p>

      <p class="ara1" xml:lang="en-GB">1918: Savaş Nasıl Sona Erdi?</p>

      <p class="paragraf-4">Devrim 1917 başında Rusya’da patlak verdi çünkü büyük güçlerin en zayıfı oydu. Ama çok geçmeden yayıldı. Savaşla geçen üçüncü kış mevsiminde, sanayileşmiş savaşın baskısı, tüm Avrupa toplumuna çok büyük bir yük dayatıyordu.</p>

      <p class="paragraf-4">1916 felaketleri hükümetleri devirip generalleri yerlerinden etti. Fransız Ordusu başkumandanı olarak General Joffre’nin yerine geçen General Nivelle, “Formülümüz hazır … zafer kaçınılmaz”, diyerek ilk iş olarak yeni bir saldırı başlattı. Ama işler beklediği gibi gitmedi. Fransızlar beş gün içinde 120.000 asker kaybettiler. Bir ay sonra Nivelle de görevden alındı. Fransız Ordusu asker isyanlarıyla çalkalanıyordu. <span class="char-style-override-9">Poilus</span>’un (Fransız erler) artık canına tak etmişti. Nisan sonunda başlayan isyan, Mayıs ayında yayılarak devam etti ve Haziran’da doruk noktasına ulaştı. Firarlar sık görülür oldu, bütün bir birliğin cepheye geri dönmeyi reddettiği oldu ve askerlerin devrimci şarkılar söylediği gösteriler yapıldı. Yaklaşık 40.000 askerin doğrudan katıldığı isyanlar 68 tümeni etkiledi. İki hafta süresince cephe hattında neredeyse hiç Fransız askeri kalmamıştı. İsyanlar bastırıldı ama verilen 554 ölüm cezasından yalnızca 49’u infaz edildi, siperlerde koşullar iyileştirildi ve Fransız Ordusu ertesi yıl da savunma konumunda kalmaya devam etti.</p>

      <p class="paragraf-4">Ekim 1917’de İtalyan Ordusu’nda çatlaklar ortaya çıktı. General Cadorna, Mayıs 1915 ile Eylül 1917 arasında İtalya’nın kuzeydoğu sınırındaki İsonzo ırmağında en az 11 saldırı emri vermişti. Hepsi de başarısız olmuştu. Yalnızca 1917’de yapılan iki saldırıda İtalyanların can kayıpları 300.000 civarındaydı. Ekim sonunda Avusturyalılar ile Almanlar karşı saldırıya geçtiğinde İtalyan Ordusu çöktü. Çözülme 112 km boyunca sürdü. Savaş alanında kaybedilenin iki katı kadar asker firar etti. On binlerce asker tüfeğini bırakıp “Savaş bitti! Eve gidiyoruz! Yaşasın Rusya!” diye bağırarak cepheden çekildi. Yeni hat, kuzeydoğu İtalya’nın içlerinde acemice oluşturuldu. Cadorna kovuldu, askerlerin koşullarında bariz iyileşmeler oldu ve 1918’in ikinci yarısından önce yeni bir saldırı yapılmadı.</p>

      <p class="paragraf-4">Sahipsiz toprakların diğer tarafında (Almanya, Avusturya-Macaristan, Bulgaristan ve Osmanlı İmparatorluğu’nda), koşullar daha da kötüydü. Topyekûn savaş, ön cephelerde kanlı saldırılar ve “mühimmat savaşı” demekti. Ayrıca, düşmanı açlıktan kıvrandırarak boyun eğmeye zorlamak demekti –Britanya donanmasının Alman limanlarını ablukaya alması ve Alman denizaltılarının İngiliz gemilerine saldırması.</p>

      <p class="paragraf-4">Almanya, I. Dünya Savaşı’nda 1,8 milyon askerini kaybetti ama bu sayının neredeyse yarısı kadarını da ülke içerisinde açlığa kurban verdi. Askere alınanlar yüzünden toprağı işleyecek kimse kalmadığından yiyecek üretimi düştü. Savaş üretiminin, tüketim ihtiyaçlarına önceliği vardı. Deniz ablukası, Alman ticaretine büyük zarar verdi. Savaşın ikinci yarısında, ortalama Alman işçisinin günlük besini, hayatını sürdürmesi için gereken kalori miktarının yalnızca üçte ikisini karşılayabiliyordu.</p>

      <p class="paragraf-4">200.000’e yakın Alman makine işçisi, Nisan 1917’de ekmek tayınının düşürülmesine karşı greve gitti. Hoşnutsuzluk, Kiel’de bulunan Açık Deniz Filosu askerlerine sıçradı. Kötü koşullar, katı disiplin ve subay kesimine tanınan ayrıcalıklar askerler arasında kızgınlığa neden olurken, tayınların düşürülmesi bardağı taşıran son damla oldu. Bahriyeliler, kurdukları “yiyecek komiteleri”nin yetkililerce tanınmasını talep ettiler. Ama hareket ezildi. Liderlerinden ikisi idam edildi ve diğerleri kürek cezasına çarptırıldı.</p>

      <p class="paragraf-4">Ardından, Berlin ile bir düzine kadar sanayi merkezinde 500.000 kişinin katılımıyla Ocak 1918’de Almanya’yı yeni bir grev dalgası kapladı. Eylemlerde koordinasyonu sağlamak için henüz tam anlamıyla gelişmemiş işçi konseyleri ortaya çıktı. Başrolde savaş karşıtı sosyalistler vardı. Eylemciler, Almanya’daki olaylar ile Rusya’daki devrim arasında doğrudan kıyaslama yapıyordu. Ama yetkililer çok sert önlemler alarak hareketi bir kez daha bastırdılar.</p>

      <p class="paragraf-4">Almanya’nın yöneticilerine son bir şans verilmişti. Rus Devrimi ve Brest-Litovsk Anlaşması, Doğu Cephesi’nde savaşı sona erdirmişti. Artık Batı Cephesi’ni güçlendirip Britanya ve Fransa kuvvetlerine karşı saldırıya geçilebilirdi. Ama ABD savaşa girmişti ve yüz binlerce askerini Atlantik’in ötesine taşımak üzereydi. Almanya’nın fırsatı kısa ömürlü olacaktı.</p>

      <p class="paragraf-4">1918 baharında General Ludendorff beş ayrı saldırı başlattı. İtilaf güçlerinin savunma hattı neredeyse yarılıyordu. Britanya başkumandanı Douglas Haig, “Sırtımız duvara yaslanmış ve davamızın haklılığına inanmışken, her birimiz sonuna kadar savaşmalıyız”, diyerek askerlerine ne pahasına olursa olsun direnme emri vermişti. Savunma hattı bozulmadı ve saldırılar Temmuz ayında sona erdiğinde Almanlar yarım milyon insan kaybetmişti. İtilaf güçlerinin kaybı daha fazlaydı ama her ay 300.000 Amerikan askeri geliyordu.</p>

      <p class="paragraf-4">İtilaf devletleri şimdi saldırıya geçebilirdi ve ciddi kazanımlar sağlamaya başladılar. Batı Cephesi’ndeki çatışmalar benzersiz bir vahşete sahne oldu. Üst üste yenilgiler alan Almanlar, 1914’te fethettikleri toprakların büyük bir kısmını geri kaybettiler.</p>

      <p class="paragraf-4">I. Dünya Savaşı, İttifak Güçlerinin devasa bir kuşatmaya alındığı bir savaştı. 1918 sonbaharına gelindiğinde tüm cephelerde ağır ve giderek şiddetlenen bir baskı vardı. Eylül ve Kasım ayları arasında İttifak Güçlerinin dördü de iflas etti.</p>

      <p class="paragraf-4">Filistin’deki Osmanlı hattı, 19-21 Eylül tarihinde Megiddo [<span class="char-style-override-9">Nablus</span>] Muharebesi’nde yarıldı. İki ordu tamamen dağılıp kuzeye doğru kaçtı. Çözülme bugünkü Türkiye-Suriye sınırına kadar devam etti. Zaferde önemli rol oynayan milliyetçi Arap gerillalar, Ürdün’ün doğusunda Arapça konuşan halkın yaşadığı toprakları kurtardılar. Ortadoğu’da savaş 30 Ekim tarihinde Mondros Ateşkes Antlaşması ile sona erdi.</p>

      <p class="paragraf-4">Britanyalı, Fransız, Sırp, Yunan ve İtalyan birliklerinden oluşan karma ordu, Eylül ayı sonunda başlattığı iki haftalık aralıksız saldırının sonucunda Makedonya’daki Bulgar hattını yarmayı başardı. Bulgaristan küçük, azgelişmiş bir ülkeydi. 1912 ile 1918 arasında altı yıl süren savaş sırasında, taraflar arasında askerlik çağındaki nüfusundan oransal olarak en fazla kayıp veren ülkeydi. Tarımı çökmüştü. Yeni doğan sanayileri Alman savaş aygıtının emrine verilmişti. Bulgar liderler, halkı felakete sürüklemişti. 29 Eylül tarihinde Selanik Cephesi’nde ateşkes antlaşması imzalandığında, ordunun büyük kısmı zaten dağılmış ve anavatanda devrim patlak vermişti.</p>

      <p class="paragraf-4">Avusturya-Macaristan hattını, Vittorio Veneto muhaberesinde (24 Ekim-4 Kasım) İtalyanlar yardı. İtalyanların Adriyatik’in liman şehri Trieste’yi ele geçirmesinden bir gün sonra ateşkes imzalandı. Askerî bozgun, köhne Avusturya-Macaristan İmparatorluğu’nu yıktı. Orduda ulusal bölünmeler oldu ve liberal siyasetçiler bir düzine kadar şehirde iktidarı ele geçirdi –Prag, Brno ve Bratislava’da Çeklerle Slovaklar; Zagreb ve Saraybosna’da “Güney Slavları”; Krakov’da Polonyalılar. Habsburg “İkili Monarşi”sinin iki başkenti de (Almanca konuşulan Viyana ve Macarca konuşulan Budapeşte) devrimci yükselişin seline kapıldı. Budapeşte’de liberal demokratların, Viyana’da ise Sosyal Demokratların başı çektiği bir koalisyon iktidara geldi.</p>

      <p class="paragraf-4">Önde gelen Alman generalleri Hindenburg ile Ludendorff, 29 Eylül tarihinde Kayser’e savaşın artık kaybedildiğini bildirdiler. Ateşkes ilan edilmesi, uzlaşarak barış yapılması ve “aşağıdan kalkışmayı yukarıdan devrimle engellemenin” gerektiğini belirterek Sosyal Demokratların da katılacağı yeni bir hükümet kurulmasını talep ettiler.</p>

      <p class="paragraf-4">Fazlasıyla inatçı olan Kayser savaşı sürdürmeye kalkıştı. Çaresizce son bir girişimle Britanya Kraliyet Donanmasını yenmek için Açık Deniz Filosuna denize açılma emri verdi. Alman bahriyeliler, Savaş Tanrısı’na adanan son kurbanlar olacaktı.</p>

      <p class="paragraf-4">29 Ekim’de bahriyeliler arasında isyan patlak verdi. Bu kez, gemilerinde sessizce oturmak yerine saldırıya geçerek isyanı tüm filoya ve rıhtımlara yaymak için silahlı gösteriler düzenlediler. 3 Kasım tarihinde Kiel’deki Alman deniz üssünde kontrol artık devrimci konseyde idi. Kiel ilk kurşun oldu. Almanya’nın dört bir yanında büyük gösteriler yapıldı. Kısa süre içinde birçok Alman şehri işçi, asker ve bahriyeli konseylerinin denetimine geçti.</p>

      <p class="paragraf-4">9 Kasım’da devrim Berlin’e ulaştı. Yüz binler sokaklara dökülmüştü. Şehir kızıl bayraklarla ve sosyalist afişlerle süslenmişti. Savaş karşıtı bir devrimci sosyalist olan Karl Liebnecht, imparatorluk sarayının balkonundan kalabalığa hitap ederek “sosyalist cumhuriyet”in kurulduğunu ve “dünya devrimi”nin başladığını ilan etti. Alman Devrimi başlamıştı. Rusya’nın Şubat Günleri olmuştu. Şimdi Almanya’nın Kasım Günleri vardı. 1917 filmi, Avrupa’nın kalbinde yeniden gösterime giriyordu.</p>

      <p class="paragraf-4">İnsanlık tarihinin o güne değin gördüğü en kanlı kıyım olan I. Dünya Savaşı, Avrupa’nın dört bir köşesinde işçi, asker, bahriyeli ve köylü milyonların devrimci eylemiyle sona ermişti.</p>

      <p class="ara1" xml:lang="en-GB">Alman Devrimi</p>

      <p class="paragraf-4">İttifak Devletleri, savaşı kazanamayacakları iyice belli olunca tavizler vererek bir dizi barış teklifi yaptılar. Ama hepsi reddedildi. İtilaf güçleri (Britanya, Fransa, İtalya ve ABD), eksiksiz bir zafer ve dünyayı kendi çıkarları doğrultusunda istedikleri gibi paylaşmak istiyordu. Bu koşullarda, Almanya, Avusturya-Macaristan ve Bulgaristan liderleri savaşı sürdürmeye karar verdiler.</p>

      <p class="paragraf-4">Dünyanın yönetici sınıflarının emperyalist açgözlülüğü, insanlığı sonu gelmeyen bir kıyıma mahkûm etmek üzereydi. Bunu devrim engelledi; ilkin Rusya’da, sonra Bulgaristan, Avusturya-Macaristan ve Almanya’da. Üstelik devrim hastalığı, yenilen İttifak Devletleri ile sınırlı kaldı. “Bütün Avrupa’yı devrim ruhu sarıyor”, diye yakınıyordu Britanya Başbakanı David Lloyd George 1919’da Fransız meslektaşına yazdığı bir mektupta. “Siyasi, toplumsal ve iktisadi yönleriyle tüm mevcut düzen, Avrupa’nın bir ucundan diğer ucuna halk kitlesi tarafından sorgulanıyor”.</p>

      <p class="paragraf-4">Savaşın sonunda, devrim fırtınasının merkez üssü Petrograd’dan Berlin’e, Avrupa’nın kıyısından merkezine kaydı. Tarihi, Alman Devrimi’nin sonucu belirleyecekti. Almanya’da kazanılacak bir zafer, Avrupa’nın en zengin sanayi ekonomisini ve en geniş işçi sınıfını sosyalist devrimin safına çekerek, Rusya’da abluka altında bulunan Bolşevik rejimin imdadına yetişecek, Kuzey Denizi’nden Pasifik’e kadar işçi iktidarını yerleştirecek ve büyük olasılıkla devrimin küreselleşmesini sağlayacaktı. Bu başarılsaydı, insanlık tarihi gelecekte farklı bir rota izleyecekti. Büyük Bunalım, Nazizm, Stalinizm, II. Dünya Savaşı, Soğuk Savaş olmayacaktı. 1918-23’te bundan daha yüksek bir ödül olamazdı.</p>

      <p class="paragraf-4"><span>Almanya’nın Kasım Günleri devrimi, büyük gösterilere, kitle grevlerine ve asker isyanlarının yanı sıra işçi, asker, bahriyeli konseyleri ağının hızla oluşmasına tanıklık etti. Rus Devrimi, böyle bir ağın, doğrudan demokrasiyi temel alan potansiyel bir alternatif devlet yapısını temsil ettiğini göstermişti. Ama Alman konseyleri, iktidarı geleneksel parlamenter türde bir hükümete devretmeyi seçti. 1.500 işçi ile asker delegenin oluşturduğu bir meclis, SPD’li (sağ sosyalist) ile USPD’li (sol sosyalist) bakanların kurdukları yeni yönetimi onay verdi. Bu hem konseylerin gücünü (desteklerine ihtiyaç olması) hem de konseylerin izlediği siyasetin güçsüzlüğünü (mesleği siyasetçilik olanlara güvenmeleri) gösteriyordu.</span></p>

      <p class="paragraf-4">Alman sosyalistleri üç gruba bölünmüştü. SPD (Alman Sosyal Demokrat Partisi) liderleri, savaş yanlısı ve devrim karşıtı idi. Ana amaçları, kendilerini iktidara getiren hareketi tahrip ederek Almanya’yı kapitalizm için güvenli bir yapmaktı. SPD lideri Frederick Ebert, Kasım ayında Almanya başbakanı oldu. Kısa süre sonra General Groener’den bir telefon aldı. Başkomutan, orduda “katı disiplini ve düzeni” destekleyip “Bolşevizm ile mücadele etme” sözü vermeleri koşuluyla yeni hükümeti tanıyacağını söyledi. Ebert ve Groener, sıkı müttefikler oldular.</p>

      <p class="paragraf-4">USPD (Bağımsız Sosyal Demokrat Parti) liderleri, merkezciydi. Saflarında Eduard Bernstein gibi sosyal-demokrat revizyonistler, Karl Kautsky gibi daha radikal parlamenter sosyalistler ve iktisatçı Rudolf Hilferding gibi Marksist aydınlar bulunuyordu. Onları bir araya getiren, devrimci retorik ile reformcu pratiğin (değişen oranlarda) bileşimiydi. Ocak 1919’da, SPD’nin seçmen desteği USPD’nin beş katıydı (11,5 milyona 2,3 milyon). Haziran 1920’ye geldiğimizde iki parti kafa kafaya gelmişti. I. Dünya Savaşı’ndan sonra devrimlerle Avrupa’yı altüst eden iki yıl içinde Alman işçileri arasında sola kayışın ne kadar çarpıcı boyutta olduğunu gösteren bir ölçüttü bu.</p>

      <p class="paragraf-4">Üçüncü grup, Spartaküs Birliği ya da 1 Ocak 1919’da aldığı isimle KPD (Alman Komünist Partisi) idi. Karl Liebknecht ile Rosa Luxemburg’un önderlik ettiği devrimci sosyalist grup, karakter olarak Rus Bolşeviklerine benziyordu. Kasım 1918’de USPD’nin Spartaküs Birliği’nden muhtemelen on kat fazla üyesi vardı.</p>

      <p class="paragraf-4">SPD hükümetin hâkim partisiydi ve parti liderleri, etle tırnak gibi oldukları Ordu Başkomutanlığı ile birlikte çalışıyordu. “Devrim ruhu” askerlere de bulaşmış olduğundan, Sosyal Demokrat İçişleri Bakanı Gustav Noske, generallere Özgür Birlikler (<span class="char-style-override-9">Freikorps</span>) denilen yeni bir paramiliter kuvvet oluşturma yetkisi verdi.</p>

      <p class="paragraf-4">Askerî yenilgi, ekonomik kriz ve toplumsal çalkantılar bileşimi, eski dünyayı paramparça etmiş, çoğu Alman sola yönelmişti. Aralarında birçok küçük rütbeli subayın, muvazzaf subayın, seçkin askerin ve askerî uzmanın da bulunduğu diğerleri sağa yönelmişti. <span class="char-style-override-9">Freikorps</span>, bu aşırı sağcı unsurlardan toplandı. Acımasızlığı, Yahudi karşıtlığı, aşırı milliyetçiliği, işçi konseyleri, sendikalar ve Sola karşı şiddetli düşmanlığıyla kısa sürede nam saldı. Bu haydutların çoğu daha sonra Nazi Partisi’ne katılacaktı.</p>

      <p class="paragraf-4">Berlin, devrimin başkenti ve yeni kurulan KPD’nin en güçlü üssüydü. 4 Ocak’ta SPD ağırlıklı hükümet, işçi protestolarına karşı harekete geçmeyi reddetmesi nedeniyle USPD üyesi olan Berlin emniyet müdürü Emil Eichhorn’u görevden aldı. Birçoğu silahlı, yüz binlerce işçi sokaklara döküldü. Emniyet müdürlüğünde Geçici Devrimci Komite kuruldu.</p>

      <p class="paragraf-4">Ama liderlik tereddüt içindeydi, yerel birliklerin hasmane tutumu devam etti ve Berlin dışından destek asgari düzeyde kaldı. Berlinli eylemciler, devrim olgunlaşmadan önce harekete geçmeye teşvik edildi. Devrimci başkent yalıtıldı. Spartakist Ayaklanma’nın kanlı bastırılmasına yalnızca <span class="char-style-override-9">Freikorps</span> değil Berlin dışından birçok asker de isteyerek katılacaktı. Liebknecht bayıltıldıktan sonra vurularak öldürüldü. Luxemburg kafatası tüfek dipçiğiyle parçalandıktan sonra kurşunlandı ve cesedi bir kanala atıldı. Alman Devrimi’nin kafası koparılmıştı.</p>

      <p class="paragraf-4">Yeni bir parti olan KPD’nin Berlin dışında desteği sınırlıydı, daha yerleşik örgütlerin otoritesinden yoksundu ve deneyimsiz olan çoğu eylemcisi maceracılığa eğilimliydi. Temmuz 1917’de Bolşevikler, başkentte iktidarın zamanından önce ele geçirilmesini önlemek için Petrograd proletaryasını dizginlemişlerdi. Aynısını Ocak 1919’da Berlin’de yapamayan Spartakistler feci bir bedel ödediler.</p>

      <p class="paragraf-4">Her şeye karşın gerilemenin ölümcül olması gerekmiyordu. Kriz, Almanya genelinde olgunlaşıyordu. SPD’ye olan destek USPD ile KPD’ye kayıyordu. Silahlı işçilerle devrimci askerler, <span class="char-style-override-9">Freikorps</span>’a daha etkili bir direnç gösteriyordu. Mart 1920’e gelindiğinde, yaşanan bölgesel iç savaşlarda tahminen 20.000 kişi hayatını kaybetmişti.</p>

      <p class="paragraf-4">Bu noktada Alman yönetici sınıfı, bir “asayiş ve düzen” darbesi başlatarak Berlin’e askerî birlikler gönderdiler ve SPD hükümetini devirip yerine muhafazakâr bir bürokrat olan Wolfgang Kapp’ı atadılar.</p>

      <p class="paragraf-4">Bu kez erken harekete geçen sağ olmuştu. En önemli sendika konfederasyonunun başkanı genel grev çağrısı yaptı. Milyonlarca işçi sokağa çıkmakla kalmayıp yeni konseyler kurarak silahlandı. Ruhr Kızıl Ordusu, Almanya’nın en büyük sanayi bölgesini sağcı birliklerden temizledi. Kapp Darbe Girişimi birkaç gün içinde çöktü ve SPD’li bakanlar görevlerine döndüler. Darbe, yönetici sınıfın gerçek mizacını ifşa etmişti ve Alman işçileri hızla sola yöneldiler. Yenilgisi aynı zamanda devrimin kuvvetini göstermişti ve hareketin özgüveni iyice artmıştı.</p>

      <p class="paragraf-4">Ama potansiyel gerçekleşmedi. KPD, proleter bir ayaklanma hazırlığından geri durdu. Kapp Darbe Girişimi, Ağustos 1917’deki Kornilov Darbesi’nin aksine sosyalist devrimin yolunu açmadı. Ocak 1919’da fazla cüretkâr davranan KPD liderleri iyi bir ders almışlardı ve şimdi, tamamen farklı koşullarda fazlasıyla ürkek kalmışlardı.</p>

      <p class="paragraf-4">Devrim sanatında zamanlama her şeydir. 1920 yazının, devrimcilerin, işçi sınıfını Avrupa’nın kalbinde zafere taşıyabileceği bir an olduğu neredeyse şüphesizdi. Başarısızlıklarının bedeli hesaplanamayacak kadar büyüktür.</p>

      <p class="ara1" xml:lang="en-GB">İtalya’nın “İki Kızıl Yılı”</p>

      <p class="paragraf-4">Almanya gibi İtalya da, emperyalist savaşın gerginliklerinin istikrarsız toplumsal düzende derin yaralar açmasının ardından 1920 yazında devrimin eşiğine gelmişti. İtalya’nın <span class="char-style-override-9">Biennio Rosso</span>’su (“İki Kızıl Yıl”: 1919 ve 1920) sırasında ülke, gerilimlerini sosyalist devrimle çözümlemeye yaklaşmıştı. Bunun olmamasının vahim sonuçları oldu. Solun başarısızlığı sağın fırsatı oldu: Benito Mussolini’nin faşistleri 1922’de iktidarı ele geçirdi.</p>

      <p class="paragraf-4">Savaş sonrası dönemin krizinin kökleri, ülkenin uzun, tekleyen ve asla tamamlanmayan burjuva devriminde yatıyordu. Fransızların yönetimi altında hayata geçirilen feodalizm karşıtı 1796-1814 reformlardan ve birbirini takip eden 1820, 1831, 1848, 1860 ayaklanmalarından beridir İtalya ancak yarım yamalak bir modernleşme yaşamıştı. Ülke, Troçki’nin “bileşik ve eşitsiz gelişme” dediği şeyin çarpıcı bir örneğiydi. Mayıs 1915’te, I. Dünya Savaşı’na girdiği sırada Milano ile Torino gibi kuzey şehirlerinde ileri kapitalist sanayi ve modern işçi sınıfı ortaya çıkarken, kırsal güneyde ise toprak sahipleri, rahipler ve mafyanın eline düşmüş, çaresiz ve yoksul köylüler bulunuyordu.</p>

      <p class="paragraf-4"><span>Savaştan önce, kuzeyli işçi sınıfının artan militanlığı ve radikalizmi, kırsal iç bölgelere sirayet etmeye ve köyleri hareketlendirmeye başlamıştı. Yolsuzluklarıyla ün salmış siyasi seçkinler, bu kıpırdanmalara ağır bir baskıyla ve milliyetçi retoriğe sarılarak karşılık verdiler. Sosyalizmin cazibesini zayıflatmak için Avrupa’nın diğer yerlerinde olduğu gibi emperyalizm kullanıldı. İtalya, 1896’da Etiyopya’da ve 1911-12’de Libya’da sömürge savaşlarına girdi. Ardından, Avusturya-Macaristan’ın zararına Balkanlar’ı kendi topraklarına katmak temel gayesiyle dünya savaşına girildi.</span></p>

      <p class="paragraf-4">Son zamanlarda gösterdiği ekonomik gelişmeye rağmen İtalya emperyalist ihtiraslarını destekleyecek sanayi tabanından yoksundu. Bismarck’ın bir keresinde vurguladığı üzere İtalya’nın doymak bilmez bir iştahı vardı ama dişleri çürüktü. Savaş İtalyan toplumunda çok büyük gerginlikler yaratarak derinlere kök salmış toplumsal gerilimleri kriz noktasına getirdi.</p>

      <p class="paragraf-4">İtalyanların çoğunluğu başından itibaren savaşa karşıydı ve devam ettiği sürece de karşı çıkmayı sürdürdü. Hem reformcuları hem de devrimcileri içinde barındıran Sosyalist Parti ne yazık ki açık bir savaş karşıtı politika izlemedi. Sloganı, “ne destek ne sabotaj” idi. Bu sırada Lenin’in sloganıysa “kahrolsun emperyalist savaşlar” idi.</p>

      <p class="paragraf-4">İtalya savaşta yarım milyon kişi kaybetti ve siperlerdeki sefalete, vatan cephesindeki ekmek kıtlıkları, açlık eşlik ediyordu. Ağustos 1917’de Torino fabrikalarında kitle grevleri patlak verdi; Ekim ve Kasım aylarında orduda firarlar yaygınlaştı. Köylerin yüzyıllardır süren yoksulluğu, fabrikalardaki yeni sömürü, savaşın sebep olduğu kıyım ve mahrumiyet bir araya gelerek İki Kızıl Yılı doğurdu.</p>

      <p class="paragraf-4">1919 yazında, Rus Devrimi ile dayanışma amaçlı üç günlük genel grev ilan edildi. 1920 baharında Torino metal işçileri, tanınmış devrimci Antonio Gramsci’nin Rus sovyetlerinin İtalya’daki dengi olarak gördüğü <span class="char-style-override-9">camere del lavoro</span>’nun (fabrika konseyleri) tanınması talebiyle grev yaptılar. Hareket Ağustos 1920’de doruk noktasına ulaştı. Milano makine işçileri, işverenlerin lokavt kararı karşısında fabrikaları işgal ettiler. Ardından, kuzeybatı İtalya’nın “sanayi üçgeni” işgal hareketiyle çalkalandı. 400.000 kadar makine işçisi ve diğer sektörlerden 100.000 işçi katıldı. İşgal edilen fabrikalar birer askerî üs gibi görüldü: Polise karşı savunulan fabrikalarda silah depolandı. İtalyan işçi sınıfı artık yeter diyordu: İşçiler arasında isyancı bir ruh hali hâkimdi.</p>

      <p class="paragraf-4">Hükümet felç olmuştu. Başbakan Giovanni Giolitti, Senato’da hareketi bastıracak yeterli kuvvete sahip olmadığını itiraf ediyordu. Böylece, bazı tavizler vererek sendika liderleriyle anlaşma sağladı. Sosyalist Parti, bu karara meydan okuyacak kadar hazırlıklı değildi. Reformcular hem sendikalara hem de partiye hâkimdi. Eğer Ağustos 1920’de tabanı sağlam bir devrimci parti isyana öncülük etseydi, İtalyan işçi sınıfı pekâlâ devlet iktidarını ele geçirebilir, köylülerle birlikte kır ve kent yoksulları kitlesini arkasından sürükleyebilirdi. Bunun olmamasının başlıca nedeni devrimci netliğin, örgütün ve yönelimin olmamasıydı.</p>

      <p class="paragraf-4">Başarısızlığın bedeli oldukça ağır oldu: Geri çekilen proleter hareket çok geçmeden yükselen faşist harekete yenik düşecekti.</p>

      <p class="ara1" xml:lang="en-GB">Dünya Devrimi</p>

      <p class="paragraf-4">Kapitalizm bir dünya sistemidir. “Küreselleşme” hakkındaki yakın dönem tartışmalarının çoğu, kapitalizmin bu biçimi son zamanlarda aldığını varsayar. Oysa Marx, <span class="char-style-override-9">Komünist Manifesto</span>’da (1848) sistemin ilk başlardaki gelişimini şöyle tasvir ediyordu:</p>

      <p class="alinti">Amerika’nın keşfi, Afrika’nın gemiyle dolaşılması yükselen burjuvaziye yepyeni alanlar açtı. Doğu Hindistan ve Çin Pazarları, Amerika’nın sömürgeleştirilmesi, sömürgelerle yapılan ticaret, mübadele araçlarının ve genel olarak metaların artması ticarette, denizcilikte, sanayide o güne kadar görülmemiş bir canlanma sağladı ve böylelikle yıkılmakta olan feodal toplumun bağrındaki devrimci unsurun hızla gelişmesine yol açtı.</p>

      <p class="paragraf-4">Çünkü Marx’a göre “büyük sanayinin ve dünya pazarının oluşması” el ele gidiyordu. Küreselleşme kapitalizm kadar eskidir. Erken 20. yüzyılın dijital teknolojisinden, 20. yüzyılın telsiz iletişimden ve 19. yüzyılın telgraf kablolarından daha eskiye uzanır. 18. yüzyılın köle ticaretinden ve 17. yüzyılın ilk sömürgelerinden de önce gelir. Geçmişi, 15. ve 16. yüzyıl tüccar kapitalistlerinin ticaret ağlarında hissedilen sistemin ilk doğum sancılarına kadar uzanır.</p>

      <p class="paragraf-4">Kapitalizm küresel olmanın ötesinde son derece istilacıdır. Dünyanın bir köşesinde tutundu mu, oradan hızla yayılır. Ona bu özelliğini kazandıran, rakip şirketlerle devletlere bölünmüş dünyanın rekabetçi niteliğidir. Ekonomik bakımdan gelişemeyip sanayi öncesinin toplumsal sistemine hapsolup kalanlar yenilmeye mahkûmdur. <span class="char-style-override-9">Conquistadores</span>’in çelik ve silahları, Aztekler ile İnkaların taştan silahlarına galip gelmişti. Avrupalılar, Hindistan’ı çakmaklı tüfeklerle ve ateş gücünün disipliniyle fethetmişti. Makineli tüfekler ve topçu ateşi, Zuluları ve Dervişleri ezip geçmişti. Aşağıdan burjuva devrimlerini (Hollanda, Britanya, Amerika ve Fransa) çok geçmeden yukarıdan burjuva devrimlerinin (İtalya, Almanya, Japonya, Türkiye ve birçok başka yer) takip etmesinin temel nedeni budur. Kapitalizm sanayi devriminin önünü açtığından başka yerlerdeki yönetici sınıflar da değişimi kucaklamak zorunda kaldılar, yoksa jeopolitik mücadelede gerilere düşeceklerdi. Dolayısıyla, siyasi-askerî rekabetin buyrukları, bir kez harekete geçirildiğinde sanayileşmenin dünyanın dört bir yanına sıçramasını sağlar. Ticaretin küreselleşmesi, sanayinin küreselleşmesi olur.</p>

      <p class="paragraf-4"><span>Eğer kapitalizm bir dünya sistemiyse, bundan işçi sınıfının da uluslararası bir sınıf olduğu sonucu çıkar. Milliyetçilik işçileri böler ama bu onların gerçek çıkarlarını yansıtmaz. Küresel ölçekte çalışan patronlarla boy ölçüşebilmek için işçilerin de ulusal sınırların ötesinde birleşmesi gerekir. Toplumsal kurtuluş için ulus devleti yıkmalı, alternatif bir demokratik devlet yaratmalılar. Kazanımlarını uluslararası sermayenin karşı-devrimine kurban etmemek için mücadelelerini dünya geneline yaymalılar.</span></p>

      <p class="paragraf-4">“Tek ülkede sosyalizm” inşa etmek mümkün değildir. Marx, Engels, Troçki ve başka birçok tanınmış Marksist düşünür, proleter devrimin dünya genelinde olması gerektiğini, aksi takdirde yenileceğini vurgulamıştır. Sosyalist bir “kuşatma ekonomisi” ancak geçici bir önlem olabilir. Er ya da geç ya yoksulluk ve güvensizlik devrimi içine kapanmaya zorlayarak ayakta kalmak için yeni sömürü ve askerîleşme biçimleri yaratacak ya da işçi devleti düşman baskılara (ekonomik boykot, iç savaş ve yabancı askerî saldırılar bileşimine) yenik düşecektir. Bu bilgi, Ekim Ayaklanması’ndan sonra Bolşevik liderlerin düşüncesinde yer etmişti. 1919’da Komünist Enternasyonal’in (Komintern ya da Üçüncü Enternasyonal) kurulmasına öncelik vermeleri bu yüzdendi.</p>

      <p class="paragraf-4">Bolşevikler, I. Dünya Savaşı’nın başlamasıyla birlikte her biri kendi hükümetini desteklemeyi seçtiğinden parçalanmış olan Sosyal Demokrat İkinci Enternasyonal’in yerine devrimci bir enternasyonal yaratmak istiyorlardı. Yeni Komintern, dünya devriminin komuta merkezi olacaktı. Komintern’in ilk dört kongresi, üye sayısı ve önemi giderek büyüyen, gerçekten de devrimci olan meclislerdi. Mart 1919’da toplanan ilkine 33 ülkeden 51 delege katılırken, Kasım-Aralık 1922’de düzenlenen dördüncüsüne 61 ülkeden 408 delege katılmıştı.</p>

      <p class="paragraf-4">Dünya devrimi ne kadar gerçekçi bir amaçtı? Devrim bulaşıcıdır. Kapitalizm bir dünya sistemi olduğundan önemli krizleri de daima uluslararası ölçekte olur. Benzer koşullar benzer tepkileri uyandırır; bir yerlerde gerçekleşen bir devrimin haberi, uyumlu davranmanın ve itaatkârlığın ince örtüsünü çabucak yırtıp atabilir. Amerikan Devrimi, Fransız Devrimi’ne esin kaynağı oldu. 1848 Devrimleri Avrupa’nın dört bir yanına yayıldı. 1917 Rus Devrimi, insanlık tarihinin en güçlü devrim dalgasını tetikledi. Sarsıntılar Almanya ve İtalya ile sınırlı kalmayıp Avrupa’nın her yerinde ve başka yerlerde de hissedildi.</p>

      <p class="paragraf-4">1918 sonunda, Macaristan’da çöken liberal-milliyetçi hükümetin yerini Béla Kun’un önderliğini yaptığı Komünistler ile Sosyal Demokratların oluşturduğu radikal bir “Sovyet” hükümeti aldı. Nisan 1919’da Münih’te “Sovyet Cumhuriyeti” kuruldu ve aynı ay içinde Viyana’da devrimciler iktidarı ele geçirmeye kalkıştılar. Bu olaylar, olası bir alternatif geleceğin bir anlık görünüp geçen resmini sunuyordu: Budapeşte, Münih ve Viyana, Avrupa’nın kalbinde devrimci bir blok oluşturabilirdi.</p>

      <p class="paragraf-4">Ama böyle olmadı. Bu örneklerde devrimciler, reformcuların devrimi rayından çıkarmasını engel olabilecek kadar güçlü değillerdi. Sovyet Cumhuriyeti’nin devrilmesinden sonra idamla yargılan Bavyeralı devrimci bir lider, Sosyal Demokrat ve Bağımsız Sosyalist “müttefikler” ile birlikte çalışma deneyimini şöyle özetliyordu: “Sosyal Demokratlar başlar, sonra sıvışıp bize ihanet ederler. Bağımsızlar kendilerini kaptırır, bize katılır ama sonra bizi yüzüstü bırakırlar. Biz Komünistler son nefesimize kadar direniriz. Biz Komünistler ölümle randevusu olan kişileriz”. Mesele basittir. Sosyalist devrim mümkündü. İşçilerin, kapitalizmi ve devleti savunmaya kararlı reformcu liderlerin sözlerine kulak vermeleri, bu olasılığı tekrar tekrar boşa çıkarmıştır.</p>

      <p class="paragraf-4">Keza, devrimci mayalanma, Avusturya-Macaristan ve Almanya gibi mağlup devletlerle ya da Rusya ve İtalya gibi zayıf olanlarla sınırlı değildi. Devrimci ruh hali, Britanya, Fransa ve İspanya’yı da kasıp kavurmuştu.</p>

      <p class="paragraf-4">Britanyalı askerler, Fransa’dan vatanlarına geri dönmeleri geciktiğinden isyan etmiş, Rusya’ya gönderildiklerinde Bolşevik kuvvetlerle çarpışmayı reddetmişlerdi. 1919’da Glasgow’da patlak veren makine işçileri grevlerinde, polisle ve gönderilen askerî birliklerle çatışmalar yaşanmıştı. Madencilik, ulaşım ve demiryolu sendikalarının “üçlü ittifakı”, 1920’lerin başlarında hükümetlerin ödünü patlatmıştı.</p>

      <p class="paragraf-4">Ekmek isyanları, kitle grevleri, köylülerin toprak işgalleri, şiddetli sokak çatışmaları ve şehirlerde ilan edilen Bolşevik cumhuriyetleri ile 1918-20 arasında İspanya’da da “Üç Bolşevik Yıl” (<span class="char-style-override-9">Trenio Bolchevista</span>) yaşandı. “Başka yerlerde olduğu gibi burada da”, diye yazıyordu Amerikalı romancı John Dos Passos, “Rusya fener ışığı olmuştur”.</p>

      <p class="paragraf-4">Devrim salgını kıtaları aştı. İşçiler sendikalar kurmak, ücretlerini artırmak ve koşullarını iyileştirmek için Avustralya, Kanada ve ABD’de kitle grevleri düzenlendiler. Belli başlı merkez ülkelerden sömürge çevre ülkelere de yayıldı. İrlandalı Cumhuriyetçiler, bağımsızlıklarını kazanmak için gerilla savaşı başlattılar. Mısır’da halk, Britanya yönetimine son verilmesini talep etti. Çinli öğrenciler, sömürgecilik karşıtı kitle hareketini tetiklediler.</p>

      <p class="paragraf-4">1918-23 arasında insanlığın geleceği belirsizliğini sürdürdü. Anayolcu tarihçiler potansiyeli <span>inkâr edip anarşiye yaptıkları kaba ve kibirli göndermelerle bu dönemi geçiştirmeyi tercih ederler. Dünya devrimini gerçek bir olasılık yapacak kadar güçlü kitlesel halk hareketlerindense, generallerin manevralarıyla ve devlet adamlarının rutin işleriyle ilgilenmek onları daha huzurlu hissettirir.</span></p>

      <p class="ara1" xml:lang="en-GB"><span>Birinci Çin Devrimi</span></p>

      <p class="paragraf-4">Uzadıkça uzayan, karmaşık bir savaş ve devrim süreci, 1911 ile 1949 arasında Çin’i dönüştürdü. Bu sürecin, I. Dünya Savaşı ile Rus Devrimi’nin hızlandırdığı ilk evresi, 1927 karşı-devrimiyle sona erdi. II. Dünya Savaşı’nın tetiklediği ikinci evre, 1949’da Çin Komünist Partisi’nin zaferiyle ve Çin Halk Cumhuriyeti’nin kurulmasıyla sonlandı. İlk evrede Rusya benzeri bir proleter ayaklanma mümkündü. 1927 yenilgisi, tüm ülkenin tarihini şekillendirecekti.</p>

      <p class="paragraf-4">Çin’in devrimci krizini emperyalizm tetiklemişti. 19. yüzyıl boyunca büyük yabancı güçlere, Çin sahillerinde bir dizi imtiyaz tanınmıştı –sömürgeler ve bununla ilişkili ticari ayrıcalıklar. Bu imtiyazlar aslında rüşvet, tehdit ve askerî harekât bileşimiyle elde edilmişti. Çin ulusal direnişi ezilmişti. Yabancı güçler, imtiyazlarına kalkan olsun diye Pekin’deki çökmüş Mançu Hanedanı’nı ayakta tutuyorlardı.</p>

      <p class="paragraf-4">Ama Ekim 1911’de, ülke topraklarını koruyamamaları yüzünden büyük itibar kaybına uğrayan Mançular askerî bir isyanla devrildi. Cumhuriyet ilan edildi ve sürgünden dönen milliyetçi lider Sun Yatsen başkan yapıldı.</p>

      <p class="paragraf-4">Kısa bir süre sonra Sun Yatsen’i azleden orgeneral Yuan Şikay, parlamentoyu feshedip kendini diktatör ilan etti. Milliyetçi burjuvazi, tarihî görevini (istikrarlı bir hükümet kurmak, ülkeyi birleştirmek ve modernleşme reformlarını gerçekleştirmek) yerine getiremeyecek kadar zayıftı. Böylece yerini subaylar aldı. Ama onlar da Çin toplumunu parçalayan çatışmaların üstesinden gelecek araçlara sahip değildi.</p>

      <p class="paragraf-4">Sun Yatsen ve Çin Milliyetçi Halk Partisi (Kuomintang), güneydeki liman şehri Guangzhou’da yeni bir siyasi üs kurdu. Ancak, Çin’in çoğu ne Pekin diktatörlüğünün ne de özgür Guangzhou’nun yönetimi altındaydı; buralarda yönetim binden fazla savaş ağasından bir birinin, bir diğerinin eline geçiyordu.</p>

      <p class="paragraf-4">Çin burjuvazisi üç nedenle zayıftı. Birincisi, Çin’in 350 milyonluk nüfusunun yalnızca beşte biri şehir denilebilecek yerlerde yaşıyordu; az sayıda demiryolu, kötü yolları ve sınırlı büyük ölçekli sanayisiyle esasen toprak ağaları ile köylülerden meydana gelen bir tarım ülkesiydi. İkincisi, burjuvazi, emperyalizmle çelişkili ilişkisi yüzünden bölünmüştü. Yerli sanayiler kurmak isteyen bazı Çinli kapitalistler, yabancılara tanınan imtiyazlardan memnun değildi. Bazılarınınsa yabancı kapitalistlerle ekonomik bağları vardı.</p>

      <p class="paragraf-4">Üçüncüsü, burjuvazi kitlelerden korkuyordu. Ulusal bağımsızlık için savaşmak isteyenler bile kontrolü daha radikal kuvvetlere kaptıracaklarından korkuyorlardı. Taiping ve Boksör Ayaklanmalarının olumsuz hatıraları burjuvazinin hafızasında yer etmişti.</p>

      <p class="paragraf-4">Hem Guangzhou burjuvazisinin hem de Pekin diktatörlüğünün zayıf olması, siyasi bir boşluk doğuruyordu. Bu boşluğu, kontrolleri altındaki yerlerde toprak sahipleriyle, subaylarla ve suç çeteleriyle ittifaklar kurarak güç üsleri oluşturan savaş ağaları, yani bölgede askerî gücü olanlar dolduruyordu. Merkezî devletin çöküşü, düzenin çözülmesi ve mülkiyetin tehdit altında olması demekti. Sonuç, küçük haydut devletlerden oluşan istikrarsız bir mozaikti. Mançuların devrilmesi, Çin’i bu nedenle yabancı emperyalizmin talanına daha açık hale getirmişti. Başlıca tehdit kaynağı Japonya idi.</p>

      <p class="paragraf-4">Japonlar, 1894-95 Çin-Japonya Savaşı’ndan sonra Kore’nin ve 1904-05 Rusya-Japonya Savaşı’ndan sonra da Mançurya’nın denetimini fiilen ele geçirmişti. Bu iki çatışma Japonya’yı Çin’deki hâkim güç yapmıştı. Japonya, I. Dünya Savaşı sırasında Çin’deki Alman sömürgelerini ele geçirdi ve tüm ülkeyi Japonya’nın protektorası haline getirecek 21 maddelik bir talep listesi açıkladı. Savaşın sonuna gelindiğinde Japonya, dünyanın üçüncü büyük donanmasına sahip olan büyük bir güçtü ve Alman sömürgelerine el koyması, 1919 Versay Barış Konferansı’nda diğer galip güçlerce resmen kabul edildi.</p>

      <p class="paragraf-4">Sonuçta, Çin delegeleri Versay Anlaşmasını imzalamayı reddettiler ve haberin Pekin’e ulaşması yeni bir devrimci kalkışmayı tetikledi. Öğrencilerin başını çektiği emperyalizm karşıtı protestolar, kitlesel toplantılar, gösteriler, Japon mallarının boykot edilmesi ve Şangay’da yapılan genel grev sonucunda milyonlarca sıradan Çinlinin katıldığı bir eylem dalgası ortaya çıktı.</p>

      <p class="paragraf-4">1919’un “4 Mayıs Hareketi”, 1911’dekinden çok daha güçlüydü. Savaş üretimi, Şangay gibi önemli limanlarda ve üretim merkezlerinde embriyo halindeki işçi sınıfının büyüklüğünü ve özgüvenini artırdı. Rus Devrimi, ağırlıklı olarak köylü ülkesi olan bir yerde işçi sınıfının nasıl sosyalist devrime yol açabileceğini göstermişti. Marksist çalışma grubu Pekin Üniversitesi’nde 1918’de toplantılarına başladı ve Çin Komünist Partisi (ÇKP) 1921’de Şangay’da kuruldu. Ertesi yıl, Çinli işçilerin şirket haydutlarına, yabancı polise ve savaş ağalarının ordularına baş kaldırmasıyla birlikte birçok şehirde büyük grevler patlak verdi. Yeni ÇKP artık bir kitle partisi olmuştu.</p>

      <p class="paragraf-4">Ulusal ve toplumsal mücadeleler birbirini beslemeye başladı. Kitleleri, emperyalizme ve savaş ağaları sistemine karşı harekete geçirmeden ulusal bağımsızlık kazanılamazdı; işçiler, yabancı kapitalistlerle ve polisle mücadele etmeden çektikleri yoksulluğa son veremezlerdi.</p>

      <p class="paragraf-4">1924-27 arasında Kuomintang ile Komünistler ittifak oluşturdular. Kuomintang subaylarını eğitmek üzere Whampoa’da bir harp akademisi açan Ruslar, Çinli Komünistleri, Sun Yatsen Milliyetçilerinin siyasi rehberliğini takip etmeye teşvik ettiler.</p>

      <p class="paragraf-4">General Çan Kayşek, 1926 Kuzey Seferi’nde Kuomintang’ı eyleme geçmeye yönlendirdi; Milliyetçi ordu yaklaşırken yerel savaş ağalarına karşı işçi ve köylü ayaklanmaları düzenlendi. Ulusal ve toplumsal devrimin güçlü akıntısı güney Çin’i baştan aşağı etkisine aldı. Toprak ağaları, tüccarlar ve tefeciler kaçtı. Köy kooperatifleri kuruldu. Şehirli işçiler fabrikalara el koydular. Ayak bağlama geleneği, çocuk fahişeliği, afyon bağımlılığı ve eskiden kalma diğer baskılar kayboldu. Yeni bir toplumsal kurtuluş çağı doğmak üzere gibiydi.</p>

      <p class="paragraf-4">Şangay, Çin Devrimi’nin Petrograd’ı idi. Mart 1927’de, Çan Kayşek şehre yaklaşırken on iki gün süren genel greve 600.000 işçi katıldı. İşçi liderlerinin ağırlıkta olduğu bir hükümet iktidara geçti. Kuomintang ordusu şehre girdiğinde işçi liderleri, işçilere silahlarını bırakıp Milliyetçi askerleri kurtarıcılar olarak selamlarını söylediler. Fazla zaman geçmemişti ki Nisan 1927’de Çan Kayşek ordusunu şehrin üzerine saldırarak planlı bir karşı-devrimci katliam başlattı. 50.000’den fazla kişi boğazlandı, sendikalar ezildi ve eylemci ağları tasfiye edildi. Şangay’ın devrimci işçi sınıfı hareketi birkaç gün içinde yok edildi.</p>

      <p class="paragraf-4">Karşı-devrimci terör, Şangay’dan diğer şehirlere ve eyaletlere yayıldı. Artık toprak ağaları, kapitalistler ve yabancı güçlerle birlikte hareket eden Milliyetçiler, yaz sonuna gelindiğinde Birinci Çin Devrimi’ni ezmişlerdi. Ama bunu yaparak, ulusal bağımsızlığı kazanmak için gereken halk kuvvetlerini seferber etme olasılığını büsbütün yok ettiler.</p>

      <p class="paragraf-4">Kuomintang, burjuva milliyetçisi bir partiydi. Liderleri ve subayları, mülk sahibi sınıflardan geliyordu. 1926-27 proleter ve köylü devrimi bu nedenle savaş ağalarından ve emperyalistlerden daha büyük bir tehdit olarak görüldü.</p>

      <p class="paragraf-4">Ama Şangaylı işçiler neden silahlarını bırakmıştı? İktidarı neden milliyetçi burjuvaziye teslim etmişti? İşçi sınıfının Komünist liderliği nasıl olmuş da böyle feci bir hata yapmıştı?</p>

      <p class="paragraf-4">Troçki, Kuomintang ile ittifak yapılmasına şiddetle karşı çıkmıştı. Ona göre Çinli işçiler (silahlı devrimci milisler de dahil) bağımsız bir örgüte sahip olmalı, sosyalist devrimi gerçekleştirmeliydi. Ama görüşleri kabul görmedi. Lenin ölmüştü, Troçki etkisizleştirilmişti ve Stalin, Rusya’da baskın siyasi şahsiyet olmuştu. Çinli Komünistleri yabancı akıl hocaları felakete sürüklemişti çünkü yalıtılmış ve kuşatılmış haldeki Rus liderliği, uluslararası işçi sınıfı devrimine düşman, bürokratik bir diktatörlüğe doğru gidiyordu.</p>

      <p class="ara1" xml:lang="en-GB"><span>Sömürgecilik Karşıtı Ayaklanmalar</span></p>

      <p class="paragraf-4"><span>Çin</span> Devrimi, I. Dünya Savaşı sonrasında tam ve yarı sömürge ülkelerde yaşanan en önemli ayaklanmaydı. Ama birçok benzeri vardı.</p>

      <p class="paragraf-4">19. yüzyılın sömürgecilik karşıtı ayaklanmaları çoğunlukla geleneksel biçim almıştı. Liderler genellikle kabile şefleri ve hükümdar soyundan gelenler arasından çıkıyordu. Modern ateş gücüne karşı eski silahlar ve çağdışı taktikler kullanılıyordu. Amaç, eski düzeni geri getirmekti.</p>

      <p class="paragraf-4">20. yüzyılın sömürgecilik karşıtı ayaklanmaları farklıydı. Yeni direniş hareketlerinin rehberlik ettiği ve sömürge toplumunun en ileri kesimlerinin başı çektiği bu ayaklanmalar, Rus Devrimi’nden ve dönemin en radikal fikirlerinden esinlenmişti. Emperyalizmin geleneksel toplumları dönüştürmesi bunu mümkün kılmıştı. Yabancı sermaye sayesinde altyapı ile sanayinin hızla gelişmesi, yeni bir işçi sınıfı yaratmıştı. Şangay ve Guangzhou, Bombay ve Kalküta, Belfast ve Dublin modern şehirler olmuştu. Piyasa en uzak köylere bile ulaşmış ve ekonomilerini krize sokmuştu. İthal edilen Manchester’ın makine işi malları Hint dokumacıları mahvetmişti. Çöken meta fiyatları, Latin Amerika köylülerini yokluğa sürüklemişti.</p>

      <p class="paragraf-4">Savaş hem sanayileşmeyi hem de fakirleşmeyi hızlandırdı. Yeni savaş sanayileri, kırsal kesimden yığınlar halinde işçi çekti. Milyonlarca Asyalı ve Afrikalı, asker ya da emekçi oldu. Ama zorunlu askerlik, savaş vergileri ve yiyecek kıtlıkları, kenar mahallelerde ve köylerde sefalet demekti aynı zamanda. Geleneksel toplumları parçalayan kapitalizm ve savaş, modern kitlesel direniş hareketleri yaratabilecek yeni toplumsal kuvvetler (eğitimli orta sınıf ve sanayi işçisi sınıfı) yaratıyordu.</p>

      <p class="paragraf-4">Troçki, o dönemde dünya kapitalizmini niteleyen “bileşik ve eşitsiz gelişme”den bahsediyordu. İleri teknoloji, büyük ölçekli sanayi ve modern şehirlerin hemen yanı başında okur-yazar olmayan köylülerin hâlâ elle çekilen sabanlara mahkûm olduğu köyler bulunuyordu. Üniversite öğrencileri, feodal savaş ağaları ile silahlı adamlarının yaşadığı şehirlerde komünist çalışma gruplarına katılıyorlardı. Ortaçağ’dan kalma kılıçlarını sağa sola savuran haydutlar, grev gözcülüğü yapan işçilere saldırıyordu.</p>

      <p class="paragraf-4">Bileşik ve eşitsiz gelişme, çevrenin tam ve yarı sömürge ülkelerinde en aşırı biçimini aldığından sınıf mücadeleleri sıklıkla bayağı etkili oluyordu. Meksika, İrlanda ve Hindistan’da yaşananlar çelişen örnekler sunar.</p>

      <p class="paragraf-4">1910’da Meksika, İspanyol sömürgecilerin soyundan gelen toprak sahibi seçkinlerin hâkimiyetindeydi. Yönetimde diktatör bir başkan Porfirio Diaz vardı ve ekonomisi giderek Amerika’nın ticari çıkarlarının esiri oluyordu. Yerli Kızılderililerin ve karma ırk <span class="char-style-override-9">mestizos</span>’un oluşturduğu çoğunluk, bu yarı sömürge yapısında yük hayvanı muamelesi görüyordu.</p>

      <p class="paragraf-4">Liberal siyasetçi Francisco Madero, 1910-11 silahlı isyanında Diaz’ı kovdu. Ama tarım reformu vaatlerini gerçekleştiremeyince, toplumsal konulara duyarlı bir eşkıya olan Panço Villa kuzeyde ve köylü bir çiftçi olan Emiliano Zapata güneyde yeni hükümete karşı-devrimci bir savaş başlattılar. Tarih bu kez kendini bir üst düzeyde tekrar etti. Madero, kendi generallerinden Victoriano Huearta tarafından öldürüldü ama başka bir liberal siyasetçi, Venustiano Carranza, köylülerle olan ittifakı tazeleyip diktatörlüğe karşı mücadeleyi yeniden başlatmak için çabucak bir Meşrutiyet Ordusu kurdu.</p>

      <p class="paragraf-4">Villa ile Zapata’nın köylü orduları 1914’te Meksiko Şehrine girdi. Ama devlet iktidarını almak yerine kontrolü tekrar liberal burjuvaziye bıraktılar. Villa ile Zapata, Çin Komünist Partisi’nin 1927’de Şangay’da izlediği politikayı aynen uyguladılar –Carranza’nın Meşrutiyetçileri, Çan Kayşek’in Kuomindang’ı rolünü oynuyordu. Her şey daha yavaş çekimle yaşansa da akıbet aynıydı. Meşrutiyetçiler, radikal bir toprak reformu yapmayı reddettiler. Hükümet birlikleri, köylü gerillaları ezmek için ABD kuvvetleriyle omuz omuza çarpıştılar. Zapata 1919’da, Villa ise 1923’te öldürüldü; Meksika sonunda büyük işletmelerle zenginler için güvenli bir yer haline getirildi.</p>

      <p class="paragraf-4">Benzer kuvvetler 1916-23 arasında İrlanda’da da iş başındaydı. En eski Britanya sömürgesi olan İrlanda’nın uzun bir yoksulluk, baskı ve direniş tarihi vardı. 1916 Paskalyasında silahlı 800 Cumhuriyetçi asi, başta Genel Posta Ofisi olmak üzere Dublin şehir merkezindeki önemli kamu binalarını ele geçirip güvenlik güçleriyle çatışmaya girdi. Belfast ile Dublin, I. Dünya Savaşı’ndan hemen önce şiddetli sınıf mücadelelerine tanıklık etmişti ve İrlanda 1914’te Özerk Yönetimin eşiğinde gibi gözüküyordu. Ama Paskalya Ayaklanması zamansız oldu. Halk desteği sınırlıydı ve (esas itibariyle Özerk Yönetim yanlısı milisler olan) İrlanda Gönüllüleri’nin planlanan katılımı son anda gerçekleşmedi. Sonuçta, Cumhuriyetçi öncüler tecrit edilip bozguna uğratıldılar.</p>

      <p class="paragraf-4">Ama akabinde ele geçirilen liderlerin idam edilmesi, İrlanda kamuoyunu öfkelendirerek kitlelerin hızla sola kaymasına katkı yaptı ve ana Cumhuriyetçi parti olan Sinn Fein, 1918 sonunda düzenlenen seçimlerde ezici bir zafer kazandı. Londra Parlamentosu’na katılmayı reddeden Sinn Feinliler, İrlanda Dáil’ini [<span class="char-style-override-9">parlamento</span>] kurdular. Michael Collins, Britanya güvenlik aygıtını yıkmak amacıyla askerî eylemlere yönelecek İrlanda Cumhuriyet Ordusu’nu şekillendirdi.</p>

      <p class="paragraf-4">Britanyalılar, 1919-21 arasında İrlanda’da acımasız bir sömürge savaşı yürüttüler. Kesin zaferin mümkün olmadığı görüldü ama Kuzey İrlanda’da Ulster’in üst tarafında Britanya hâkimiyetinin kabul edilmesi karşılığında Güney İrlanda’ya bağımsızlık vermeyi teklif ederek direnişi bölmeyi başardılar. Bağımsızlık Savaşı böylece yozlaşarak bir iç savaşa dönüştü. Britanya, Eamon De Valera gibi bölünmeyi reddeden “Cumhuriyetçiler” karşısında Michael Collins gibi bölünme yanlısı, muhafazakâr “Serbest Devletçiler”i destekledi.</p>

      <p class="paragraf-4">Paskalya Ayaklanmasına katıldığı için idam edilen İrlandalı devrimci sosyalist James Connolly, bölünmenin, “sınırın her iki tarafında da gericilerin bayram yapmasına” yol açacağını tahmin etmişti. Haklıydı. Esasen köylü olan Güney, İrlandalı Katolik Cumhuriyetçilerden oluşan “Yeşil” siyasi seçkinlerin, daha sanayileşmiş durumdaki Kuzey ise İngiliz-İrlandalı Protestan Kralcılardan oluşan “Turuncu” siyasi seçkinlerin hâkimiyetine girdi. Hizipçi çatlakları derin yarıklara dönüştüren sınır çizgisi, İrlanda işçi sınıfını derinden bölerek güçsüzleştirdi.</p>

      <p class="paragraf-4">İrlanda Britanya’nın en eski sömürgesiyse, 250 milyona yakın nüfusuyla Hindistan da en büyüğüydü. Ülkenin insan gücü, ikmal malzemeleri ve mali kaynakları, savaş sırasında Avrupa ve Ortadoğu cephelerine akmıştı. Savaş bittiğinde gösteriler, grevler ve yiyecek isyanları ülkeyi baştan aşağı etkisine aldı.</p>

      <p class="paragraf-4">General Dyer, 16 Nisan 1919’da 50 tüfekli adamına, Amritsar’da surlarla çevrili bir alanda toplanan yaklaşık 20.000 göstericinin üzerine ateş açma emri verdi. On dakika boyunca aralıksız ateş eden askerler 1.000’e yakın kişiyi öldürdüler. Kitle eylemlerine milyonlarca köylü, işçi ve şehirli yoksul katıldı. Hindular ve Müslümanlar, patronlara, toprak ağalarına ve polise karşı yan yana çarpıştılar. Bombay Valisi, hareket “bizi korkuttu” ve “kazanmalarına ramak kalmıştı” diyecekti.</p>

      <p class="paragraf-4">Başarısızlıkta Britanyalıların en ufak bir payı bile yoktu. Mahatma Gandhi ve en büyük Hint milliyetçisi parti olan Kongre liderleri eylemlere son verilmesi çağrısı yaptılar. Gandhi, “şiddetsizlik” (<span class="char-style-override-9">ahimsa</span>) ilkesini benimsemişti. Gandhi, desteklediği son emperyalist savaşın dehşetine rağmen, bağımsızlık mücadelesi sırasında Hint milli hareketinin kendini savunma amacıyla silah kullanmasına karşı çıktı; üstelik yabancı işgal ordusu, protestoculara karşı öldürücü kuvvet kullanmaya hazırken.</p>

      <p class="paragraf-4">Tasavvufa bağlı birisi görünüşü altında ılımlı bir milliyetçi olan Gandhi için <span class="char-style-override-9">ahimsa</span> bir ilke meselesi olabilirdi. Ancak, siyasi anlamı, mücadeleyi bağımsızlık yanlısı milliyetçi propagandayla sınırlamak ve gelişip sömürüye karşı bir sınıf mücadelesine dönüşmesini engellemek oldu –ki bu, Kongre’nin temsil ettiği Hint burjuvazisinin çıkarlarını tehdit edecekti. Hint ulusal hareketi, kararlı bir devrimci liderlik altında 1920’lerin başında Britanya yönetimini sona erdirebilirdi. Bocalayan liberal liderlik yüzünden yabancı gücün yönetimi bir çeyrek yüzyıl daha sürdü; sona erer ermez de topluluklar arası şiddet, etnik temizlik ve eşi görülmedik gaddarlıkta soykırım belaları baş gösterdi.</p>

      <p class="paragraf-4"><span>Sömürge devrimleri neden başarısız oldu? Troçki’nin ilk olarak Rus Devrimi’nin niteliğini açıklamak üzere geliştirdiği sürekli devrim teorisi bize bir yanıt sunuyor. Milliyetçi burjuvazi bocaladı çünkü toprak-sermaye özel mülkiyetini temel alan bir toplumsal düzenle güçlü bağları vardı. Sömürge yönetimini tehdit edecek ölçüde güçlenen kitlesel işçi ve köylü hareketleri, yerli toprak ağaları ile kapitalistlerin mülklerini ve iktidarını da tehdit ediyordu. Sınıfsal içgüdüleri böylece milliyetçi liderleri ya hareketi dizginlemeye ya da onu ezmek amacıyla karşı-devrime katılmaya itiyordu. Bu geçmişten gelen bir dersti: Kitlelerin kurtuluşu yine kendi elleriyle olmalıdır. Özgürlük asla verilmez, onu kazanmak gerekir.</span></p>

      <p class="ara1" xml:lang="en-GB">Stalinizm: Devrimci Yenilginin Acı Meyvesi</p>

      <p class="paragraf-4">1923 sonuna gelindiğinde, I. Dünya Savaşı’nın canlandırdığı büyük devrimci dalga artık dünyanın dört bir yanında duruluyordu. Alman Devrimi yenilmişti ve liberal parlamenter Weimar Cumhuriyeti rejimi belli ölçüde istikrar kazanmıştı. Ekim 1917 Ayaklanması, Bolşeviklerin uğruna çabaladığı dünya sosyalist devriminin fitilini ateşleyememişti. Bizzat Lenin’in kendisi, kırılan devrimci umudun acı bir simgesi haline gelmişti: Geçirdiği felç yüzünden sağlığı giderek bozulan Lenin 1924’te hayatını kaybetti. Rus Devrimi tecrit edilmiş, düşmanlarla kuşatılmış, savaşın yıkımına uğramış ve ekonomik çöküntü yüzünden yoksullaşmış durumdaydı. Umutsuz gözüken koşullarda ayakta kalmaya çalışan Bolşevik rejim içine kapandı ve zamanla yozlaşarak, eski sosyalist fikirlerinin çirkin bir taklidine dönüştü.</p>

      <p class="paragraf-4">Bu sonucun kaçınılmaz olduğu, Stalinizmin Bolşevik Devrim’in doğrudan bir ürünü olduğu, 20. yüzyıl siyasi tarihinin büyük bir yalanıdır. Gerçek çok farklıydı. Stalin’in liderliğindeki Rusya’da 1928’de ortaya çıkan devlet bürokrasisi bir karşı-devrim yapmıştır. On yıl boyunca güç biriktiren bu yapı, 1920’lerin sonunda kararlı bir biçimde harekete geçtiğinde işçi sınıfı demokrasisinin tüm kalıntılarını yok edebildi. Düzmece toplantılar yapılıyor, konuşmacıların sesi bastırılıyor ve muhalif görüştekiler, Komünist Parti’ye devrimden sonra katılan görevlilerin hâkimiyeti altındaki parti-devlet aygıtı tarafından tasfiye edilip sürgüne gönderiliyordu. Troçki’nin başını çektiği Sol Muhalefet dağıtıldı.</p>

      <p class="paragraf-4">Bürokrasi, 1930’lu yıllarda eski Bolşevik Parti’nin neredeyse tamamını tasfiye ederek kontrolünü pekiştirdi. Ekim Ayaklanmasına katılan emektar partililer tutuklanıyor, işkenceden geçiriliyor, düzmece mahkemelerde teşhir ediliyor, “sabotajcı” ya da “bozguncu” olarak damgalanıp Stalin’in gizli polisi tarafından idam ediliyordu. 1940’ların sonuna geldiğimizde, Lenin döneminin son (1923) Politbüro’sunun dokuz üyesinden yalnızca Stalin, Molotov ve Kollantai hayatta kalmıştı. Lenin doğal sebeplerle ölmüş, Tomsky tutuklanacağı korkusuyla intihar etmiş, Kamenev, Zinoviyev, Buharin, Rikov ve Troçki, hepsi öldürülmüştü.</p>

      <p class="paragraf-4">Bu nasıl olabilirdi? Bolşevik liderler, geri durumdaki Rusya’nın yalıtılmış halde sosyalizme ulaşamayacağını tekrar tekrar vurgulamışlardı. “Sosyalizmin tek ülkede nihai zafere ulaşması elbette mümkün değildir”, diyordu Lenin 11 Ocak 1918 tarihinde. “Sovyet iktidarını gönülden destekleyen işçi ve köylü neferlerimiz, büyük dünya ordusunun da neferleri arasındadır”. Ama Bolşevik liderler, sonunda kendilerini yok edecek olan karşı-devrimin alacağı biçimi tahmin edememişlerdi. Varlığı derinden hissedilen üç maddi etken Rus Devrimi’ni olumsuz etkiledi: Köylülüğün toplumsal ağırlığı, savaşın neden olduğu ekonomik çöküş ve işçi sınıfının dağılması.</p>

      <p class="paragraf-4">Devrimi, işçi-köylü ittifakı mümkün kılmıştı. Köylülerin sayısı işçilerin on katı kadardı. Eğer işçiler köylüleri yanlarına çekememiş olsaydı, Çara sadık köylü-askerlerin kurşunlarına hedef olacaklardı. Bolşeviklerin “ekmek, barış ve toprak” vaadiyle köylüler Ekim Ayaklanması’nı desteklediler.</p>

      <p class="paragraf-4">Ama işçilerle köylülerin çıkarları daha sonra birbirinden uzaklaşmaya başladı. Emeğin ortaklaşa olması nedeniyle işçi sınıfı da kolektif bir sınıftır. İşçiler madenleri, fabrikaları ve demiryollarını ayrı ayrı birimlere bölemezler. Ekonomiyi, bütünleşmiş bir toplam olarak yönetmeleri gerekir. Öte yandan köylülük, bireylerden oluşan bir sınıftır çünkü her köylü, refah içinde yaşayan bağımsız bir köylü olmanın hayalini kurar. Köylüler, toprağa el koymalarına izin verecek şehirli devrimcileri desteklerler. Ama işbirliğinin daha öteye taşınması, şehirlerin, köylerle ticaretini yapabilecekleri malları üretme güçlerine bağlıdır. Bunu yapamadıkları takdirde köylüler ticaretten uzak duracak ve şehirler açlıkla boğuşacaktır. Bolşevikler bunu biliyordu. Sorun, üretimin çökmüş olmasıydı. Dünya savaşı, devrim ve iç savaş bileşimi, ekonomiyi öylesine sekteye uğratmıştı ki sanayi üretimi 1914 düzeyinin beşte birine gerilemişti.</p>

      <p class="paragraf-4">Yiyecek, benzin ve diğer temel ihtiyaç mallarında yaşanan kıtlıklar, 1918’in sonu ile 1920’nin sonu arasında 9 milyona yakın Rus’un açlık, hastalık ve soğuktan hayatını kaybetmesine yol açtı –savaşta kaybedilenin iki katından fazla. Bu durum, üçüncü etkeni resme dahil ediyor. Milyonlarca kişinin şehirleri terk edip ailelerinin bulunduğu köylere dönmesiyle işçi sınıfı fiziki olarak dağılmıştı. Rusya’nın şehir nüfusu yarıdan fazla azalmıştı.</p>

      <p class="paragraf-4">Kalan işçiler bile aynı değildi. Devrimci hükümet, geniş toprakları idare etmek, bozulmuş ekonomiyi yeniden canlandırmak ve (14’ten fazla yabancı askerî gücün destek verdiği) Beyaz ordulara karşı iç savaşı sürdürmek zorundaydı. 1917’in devrimci proletaryası bu nedenle 1920’de Kızıl Ordu’ya dönüştürüldü. Dahası, ekonominin çeşitli parçaları yeniden canlandıkça kırsal kesimden yeni işçiler geldi. Dolayısıyla, 1920’nin Rus işçi sınıfı 1917’dekinden çok daha küçük olduğu gibi bileşimi de çok farklıydı.</p>

      <p class="paragraf-4">İç Savaş sona erdiğinde, devrimci işçi sınıfı çözülmüş, köylüler toprağın kontrolünü ele geçirmiş ve toprak ağalarıyla kapitalist sınıfların hakkından gelinmişti. Ülke genelinde faal olan yegâne örgütlü kuvvet, parti-devlet idaresiydi.</p>

      <p class="paragraf-4">Tam demokrasi uygulanmış olsaydı, uluslararası işçi sınıfının çıkarları ile Rus köylülüğünün çıkarları arasındaki çelişki ülkeyi paramparça edecekti. Bolşeviklerin, dünya devriminin imdatlarını yetişeceği umuduyla iktidarı kaybetmemeye çalışmaktan başka seçenekleri yoktu. Devrimci gelenek bir süreliğine tarihî bir kuvvet olarak iş görebilecekti –her ne kadar şimdi devrimci sınıftan ziyade devrimci aygıtta somutlaşmış olsa da.</p>

      <p class="paragraf-4">Ama Bolşeviklerin yerçekimine meydan okumaları söz konusu olamazdı. Eninde sonunda, kendilerini çepeçevre saran düşman toplumsal kuvvetlere yenik düşeceklerdi. Lenin bunu görebiliyordu: “Bizimki aslında bir işçi devleti değil”, diyordu 1920 gibi erken bir tarihte, “aksine bir işçi ve köylü devleti … Bu kadarla da bitmiyor. Parti programımız, devletimizin bürokratik çarpıklıklarla dolu bir işçi devleti olduğunu gösteriyor”. Daha sonra, eski Çarlık subaylarının ve yeni katılan ikbal avcılarının devlet aygıtı içinde güçlenmesiyle telaşa kapılan Lenin şu soruyu ortaya attı: “Bu bürokrat yığını –kim kimi yönetiyor?”</p>

      <p class="paragraf-4">1921-28 Yeni Ekonomi Politikası (YEP), ekonomik çelişkileri çözümleme ve bir sonraki küresel devrimci kabarma öncesinde soluklanma fırsatı bulma girişimiydi. Devlet işletmelerinin yanında özel üretimin ve serbest piyasanın gelişmesine izin veriyordu. Bunun sonucunda girişimciler sınıfı (YEPçiler) ve zengin köylüler sınıfı (<span class="char-style-override-9">kulaklar</span>) gelişti. Aynı zamanda, devlet işletmelerini yöneten “kızıl sanayiciler”, işçileriyle ilişkilerinde giderek geleneksel kapitalistler gibi davranmaya başladılar. Savaş durumundaki bir devlette geri bir ekonomiyi çalıştırmanın gerekleri, yönetimdeki rejimin siyasi niteliğini dönüştürüyordu.</p>

      <p class="paragraf-4">Lenin’in “kim kimi yönetiyor?” sorusu 1928’de kesin olarak cevaplandı. Hem (YEPçileri ve <span class="char-style-override-9">kulakları</span> temsil eden) Sağı hem de (Bolşevik geleneği temsil eden) Solu ezen Stalin’in Merkezi, yeni bürokratik yönetici sınıfın siyasi ifadesi olarak Komünist Parti’nin karanlık odalarından sahnenin ortasına çıktı.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-10-backlink" id="footnote-225-10">10</a> Sosyalist Devrimci Parti <span class="char-style-override-9">–çev</span>.</p>
        </div>
      </div>
    </div>
  </div>
</body>
</html>
