<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-21.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-21.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1-1">11</p>

      <p class="resimciz-1"><img alt="4.png" class="image" height="9" src="../Images/4_fmt11.jpeg" width="181" /></p>

      <p class="anabaslik-2" id="toc_marker-13">EMPERYALİZM VE SAVAŞ</p>

      <p class="tarih">1873–1918</p>

      <p class="resim-4"><img alt="3.png" class="image" height="21" src="../Images/3_fmt12.jpeg" width="57" /></p>

      <p class="paragraf-4">1800-75 arasında tüccar kapitalizmi sanayi kapitalizmine dönüştü. Kapitalistlerle ulus devletler arasındaki rekabet, ekonomileri, toplumsal yapıları, siyasi sistemleri dönüştüren ve giderek hızlanan bir büyüme-küreselleşme sürecine güç vermeye başladı. Ama hiçbir şey saat gibi işlemedi. Kapitalist gelişme plansız ve çelişkiliydi; sistem genişledikçe periyodik krizlerinin ölçeği ve etkisi büyüdü. İnsan emeğinin yarattığı bir şey olmasına karşın küresel kapitalist piyasa, kendi başına canı olan, görünüşe göre insan kontrolü dışında kalan ama tüm insan faaliyetlerine egemen olan canavarca bir mekanizma haline geldi. Sistemin (klasik iktisat teorisinin hayallerinin aksine) kendi kendini düzenlemekten aciz olduğu ve insan eliyle düzenlenmeye yatkın olmadığı anlaşıldı; rekabetçi sermaye birikiminin mantığı, siyasetçilere, bankacılara ve sanayicilere kendini bir demir yasa olarak dayattı. Dolayısıyla, sistemin her büyük krizi kendini sermayenin mantığı ile insanlığın ihtiyaçları arasında, gırtlak gırtlağa rekabet ile açların doyurulması arasında, emperyalist savaş ile uluslararası dayanışma arasında basit bir seçime dönüştürdü.</p>

      <p class="paragraf-4">Bu bölümde, son derece marazi bir sistemin 1875-1908 arasında nasıl emperyalizme, silah harcamalarına ve dünya savaşına yol açtığını; kitlesel direniş hareketlerinin bu dönemde ne ölçüde sisteme meydan okuyup devrimci bir alternatif sunabildiğini analiz edeceğiz.</p>

      <p class="ara1" xml:lang="en-GB">Afrika Kapışması</p>

      <p class="paragraf-4">2 Eylül 1898’de 20.000 kişiden oluşan Britanya ordusu, Afrika’nın bağımsızlığını koruyan birkaç devletinden birinin kalbinde, Hartum yakınındaki Omdurman’da 50.000 kişilik Sudan ordusuyla karşı karşıya geldi.</p>

      <p class="paragraf-4">Sudan, kavurucu çölleri ve hastalıkların kol gezdiği yağmur ormanlarıyla acımasız bir coğrafyaya sahipti. Sudanlıların kendi görüşleri de bu yöndeydi: “Allah Sudan’ı yaratırken kahkaha atıyormuş”. Affı olmayan bu topraklarda hayat zordu. Yine de Britanyalılar, orada yaşayan insanların elinden topraklarını almaya geleceklerdi.</p>

      <p class="paragraf-4">Farklı 100 dil konuşan ve belki de bir düzine değişik hayat tarzını takip eden 600 kadar kabileden oluşan Sudan ancak yakın geçmişte tek bir devlet yapısı altında toplanmıştı. 19. yüzyılın sonuna doğru bunun (fevkalade şiddet dolu bir yolla) olmasını sağlayan şey, emperyalizmin etkisiydi.</p>

      <p class="paragraf-4">Türk ve Mısırlıların Sudan’ı fethetme süreci 1820’lerde başlamış ve 60 yıl sonra hâlâ devam ediyordu. İşgal sömürücü ve baskıcıydı. Köylerden vergi toplanması, (gergedan derisinden yapılan) kırbacın yardımıyla gerçekleştirilen yarı askerî bir işlemdi. Devlet görevlilerinin yolsuzluk yapması sıradanlaşmıştı; vergilerin üzerine bir de rüşvet ve hediyeler biniyordu. Toprağın acımasızlığına ve yoksulluğuna, yabancı efendilerin zorbalığı ekleniyordu. Ama bu, 1881-84 arasında yabancıların Sudan’dan kovulup bağımsız bir İslami devlet kurulmasıyla sonuçlanacak güçlü bir direniş dalgası doğurdu.</p>

      <p class="paragraf-4">Direniş İslami bir biçim aldı çünkü Sudan’ın çeşitliliğinin ve parçalanmışlığının üstesinden gelebilecek liderliği, dirençli eylemcileri, örgütlenmeyi ve ideolojiyi yalnızca din sunuyordu. Emperyalizme karşı mücadele içinde biçimlendiğinden devlet İslami olmasının yanı sıra otoriter ve askerîleşmişti.</p>

      <p class="paragraf-4">Tesadüfen 1882’de Mısırlılar, Britanya’nın desteklediği Kahire’deki kukla rejime karşı kendi devrimlerini yaptılar. Ama bu hareket ezildi ve Britanyalılar, Mısır’ın fiilî yöneticileri olarak Türklerin yerini aldı. Ancak, Britanya’nın vakit kaybetmeksizin Sudan’ı tekrar fethetme girişimi başarısızlıkla sonuçlandı ve yeni İslamcı devletin 1885’ten sonra topraklarını tamamen kontrolü altına almasını sağladı. Bu tekrarlanan fetih çabası aslında biraz gönülsüzce yapılmıştı: Sudan fakirleşmiş bir bakir doğaya sahipti, kontrolü zordu, sahip olmaya değecek bir getirisi yoktu ve Britanya hükümeti bu uğurda savaşmaya hevesli değildi.</p>

      <p class="paragraf-4">Takip eden on yılda birçok şey değişti. 1876’ya kadar Avrupalılar açısından Afrika bilinmeyen bir “kara kıta” idi. Nüfuz alanları, pek çoğu 17. yüzyıldan kalan ve Avrupa kapitalizminin o zamanki tüccar niteliğini yansıtan, kıyıda ya da kıyıya yakın yerlerde kurulmuş ticaret üsleriyle sınırlıydı büyük ölçüde. Afrika’nın geri kalanı, farklı gelişme aşamalarındaki yönetim birimlerinin meydana getirdiği bir yamalı bohçaydı. Mısır, 19. yüzyılın büyük bir kısmında modernleşmeci-ulusalcı rejimler tarafından yönetilmişti. Kuzey Afrika’nın geri kalanı, Osmanlı İmparatorluğu’na bir şekilde yakından bağlı olan geleneksel-İslamcı hükümdarların yönetimi altındaydı. Habeşistan (Etiyopya), çok eskiden gelen Hristiyan kültürüyle denize kıyısı olmayan, dağlık bir krallıktı. Batı Afrikalı Aşantiler ve Güney Afrikalı Zulular, askerî kabile krallıklarıydı. Geri kalan Sahraaltı Afrikası’nın çoğu Sudan’a benziyordu: Küçük küçük kabile yapılarından oluşan bir mozaik. Britanyalıların Natal ve Cape kolonisini, Boerlerin (ya da Afrikanerler, yani Hollanda asıllı beyaz çiftçi-yerleşimciler) ise iç kısımdaki Transvaal ve Özgür Orange devletini yönettikleri Güney Afrika önemli bir istisnaydı.</p>

      <p class="paragraf-4">Britanya, Fransa, Portekiz, İspanya, Almanya ve İtalya emperyalizmi, 1876’dan sonra bir kuşaklık zaman diliminde Afrika’nın bu siyasi coğrafyasını baştan aşağı dönüştürdü. Sanayi kapitalizminin 19. yüzyılın ortalarında Avrupa’nın büyük kısmına yayılması, birincil ürünlere, yeni pazarlara ve fazla sermayenin yatırılabileceği mahreçlere olan talebi hızla büyüttü. 1873 finansal çöküntüsü ve onu takip eden küresel durgunluk, Avrupalılar arasında rekabeti iyice şiddetlendirmişti. Bunun sonucunda, Afrika kıtasının tamamı 1876-1914 arasında Avrupalı güçler tarafından sömürgelere bölündü –hem o dönemde hem de günümüzde “Afrika Kapışması” olarak bilinen toprak hırsızlığı.</p>

      <p class="paragraf-4">Afrika’dan Avrupa’nın büyüyen sanayilerine ve kentlerine altın, elmas, bakır, kalay, kauçuk, pamuk, palm yağı, kakao, çay ve daha bir sürü şey gönderiliyordu. Sayıları giderek artan beyaz yerleşimcilerin de aralarında olduğu yerel halklar, Avrupa’nın mamul mallarına pazar sağlıyordu. Demiryolları inşaatı gibi sömürgelere yönelik altyapı projeleri, Avrupalı sanayicileri ve tahvil sahiplerini zengin yapıyordu.</p>

      <p class="paragraf-4">Bu nedenle ve keza büyük güçler arasındaki siyasi gerilimin yükselmesinin etkisiyle Afrika’nın bölüşülmesi rekabetçi ve ihtilaflı bir süreç oldu. Bu, belirli bölgelerin ekonomik değerinden bağımsız bir dinamik doğuruyordu. Büyük güçler, rakiplerinden önce davranmak adına her yere sömürgeler kuruyordu. Bunları, birbirlerinin yayılmasını durduracak engeller olarak ve askerî gücü birbirlerinin “nüfuz alanlarına” yansıtacak platformlar olarak kullanıyorlardı. Yine, bir amaçları da bu sömürgeleri emperyal at ticaretinde pazarlık kozu olarak kullanmaktı.</p>

      <p class="paragraf-4">Mağrip (Fas, Cezayir ve Tunus) ile Batı Afrika’nın tamamını kontrolü altında tutan Fransa, Atlantik’ten Hint Okyanusuna kadar uzanan bir imparatorluk hayali kuruyordu. Bunun aksine Britanya, Mısır, Doğu Afrika ve Güney Afrika’daki mevcut topraklarını birbirine bağlayacak, “Kahire’den Cape’e”, kuzeyden güneye uzanan bir imparatorluktan bahsediyordu. Ama Tanzanya’yı ele geçiren Almanlar, her ikisinin de yolunu kesmişti.</p>

      <p class="paragraf-4"><span>Afrika halklarına kesilen fatura oldukça ağırdı. Büyük toplarla, makineli tüfeklerle ve katliamlarla direniş hareketleri eziliyordu. Beyazların sahip olduğu malikâneler yaratmak üzere toprağa silah zoruyla el konuyordu. Yerli çiftçiler ve çobanlar, mülksüzleştirme, vergilendirme, zorba çeteler ve düpedüz haydutluk bileşimiyle ücretli emek olmaya zorlanıyordu.</span></p>

      <p class="paragraf-4">Kuzey Nijerya Protektorası’nın Britanya Yüksek Komiseri Sir Frederick Lugard, 1906 köylü ayaklanması karşısında ısrarla “toptan imha”yı savunuyordu. Çapa ve nacaklarla silahlanmış 2.000 kadar Afrikalı köylü, şarjörlü tüfek kullanan askerlerce kurşun yağmuruna tutularak öldürüldü. Tutsakların kafaları kesildi ve mızrağa geçirilerek sergilendi. İsyan eden köyler yerle bir edildi. Aynen Lugard gibi Alman komutan General Lothar von Trotha da sorun yaratan Afrikalılarla başa çıkmanın yolunun “toptan imha” olduğunu açıkça dile getiriyordu. Almanların 1904-07 arasında Namibya çölüne sürdüğü Herero ve Nama halkından on binlerce kişi açlık ve susuzluk yüzünden hayatını kaybetti. Belçika Kongosu’nda, bütün ülkenin devasa bir zorunlu çalışma kampına çevrildiği 1885-1908 arasında savaş, açlık ve hastalık nedeniyle milyonlarca kişi, muhtemelen nüfusun neredeyse yarısı yok oldu. Kauçuk toplama kotalarını dolduramayan yerli işçilerin elleri kesiliyordu.</p>

      <p class="paragraf-4">Britanya’yı Sudan’a geri getiren, Afrika Kapışması’nın 1885-95 arasında şiddetlenmesi oldu. Afrikalıların yönettiği bağımsız bir devlet örneği zaten yeterince rahatsız ediciydi. Fransa’nın, Britanya’nın arka bahçesine müdahale etme olasılığı meseleye aciliyet kazandırdı.</p>

      <p class="paragraf-4">General Herbert Kitchener, ilerledikçe ordusunun gereksinimlerini temin edebileceği bir demiryolu inşa ederek iki yıl boyunca Nil’den aşağı doğru indi. Adamları modern tüfekler, mitralyözler ve toplarla donanmıştı. Çoğu Sudanlının tek silahı mızrak ve kılıçtı. Omdurman Muharebesi bir katliamdı. Kitchener’in ordusu 429 kayıp verirken, Sudanlılardan 10.000’i öldürüldü, 13.000’i yaralandı ve 5.000’i esir alındı. Britanya askerleri, savaş alanındaki yaralıları ölüme terk etti.</p>

      <p class="paragraf-4">Bu arada küçük bir Fransız keşif kolu, güney Sudan’da Nil’in yukarı kısımlarındaki Faşoda’ya ulaşmıştı. Kitchener önlerini kesmek için nehrin kaynağına doğru ilerledi ve Britanya, birliklerin geri çekilmemesi halinde Fransa’yı savaş açmakla tehdit etti. Fransızlar geri çekildi.</p>

      <p class="paragraf-4">“Faşoda olayı”, büyük güçler arasındaki artan emperyal gerilimin ifadesiydi –yalnızca Afrika’da değil, Uzak Doğu, Orta Asya, Ortadoğu, Balkanlar, Orta Avrupa ve Kuzey Denizi’nde de. Kapitalizm, maden ocakları, plantasyonlar ve mitralyözleri kapsayan yağmacı bir sömürgeciliği durmadan beslemesinin ötesinde insanlığı, sanayileşmiş dünyanın ilk modern dünya savaşına sürüklemekteydi.</p>

      <p class="ara1" xml:lang="en-GB">Çin’e Tecavüz Edilmesi</p>

      <p class="paragraf-4">14 Ağustos 1900’de, 19.000 askerden oluşan uluslararası işgal kuvveti Çin İmparatorluğu’nun başkenti Pekin’i ele geçirdi. Britanya, Fransa, Almanya, Rusya, İtalya, Japonya ve ABD birlikleri, sömürgecilik karşıtı ulusal ayaklanmayı bastırmak amacıyla düzenlenen bu askerî harekâta katıldı. Halk arasında “Boksörler” diye bilinen Haklı ve Uyumlu Yumruklar Cemiyeti adlı gizli örgütün üyeleri ayaklanmanın başını çekiyordu. Ayaklanmacılar, Mançu Hanedanı’ndan Dul Cixi’nin kuşatma altındaki imparatorluk hükümetinin örtülü desteğini almıştı. Boksör isyancılar ve İmparatorluk birlikleri, işgalcilere karşı omuz omuza çarpıştılar.</p>

      <p class="paragraf-4">Boksör Ayaklanması (1899-1901), Çinlilerin 19. yüzyıl sömürgeciliğine karşı ne ilk ne de en güçlü başkaldırısıydı. 20 ile 30 milyon arasında insanın hayatını kaybettiği 1850-64 Taiping Ayaklanması, II. Dünya Savaşı’na gelinceye kadar tarihin en kanlı çatışmasıydı.</p>

      <p class="paragraf-4">Avrupalı tüccarlar, Marco Polo’nun 13. yüzyıldaki seyahatlerinden beridir Çin’in zenginliğine göz dikmişlerdi. Ama Çin muhafazakâr ve kendi kendine yeterli bir yerdi. Avrupalıların sunabileceği hiçbir şeye ihtiyacı yoktu. Britanya Doğu Hindistan Şirketi, Hindistan’ın geniş topraklarını kendi talebini yaratan bir metanın ekimine ayırarak bu sorunu 19. yüzyılın başında çözdü: Afyon. 1810’a gelindiğinde şirket Çinlilere yılda 350 ton afyon satıyordu. İmparatorluk hükümeti ticareti durdurmaya kalkıştığında Britanya savaş başlattı. Dolayısıyla, 1839-42 ve 1856-60 Afyon Savaşları’nda Britanya İmparatorluğu uyuşturucu tacirleri adına savaşmış oldu.</p>

      <p class="paragraf-4">Çin tarihi hep “döner kapı” olagelmişti; imparatorluk hanedanları kimi zaman isyanlar ve fetihler sonucunda yerlerinden oluyor ama devletle toplumun asli yapıları korunuyordu. Kapının son dönüşü, parçalanmakta olan Ming Hanedanı’nın Mançular tarafından alaşağı edildiği 1644’te olmuştu. Kuzeydoğudaki Mançurya’dan gelen ve kökenleri itibariyle barbar istilacılar olan Mançu imparatorları, Çin devletinin egemen mandarin kültürüne çabucak uyum gösterdiler. İyi eğitimli, dolgun maaşlı ve aşırı muhafazakâr bürokratlar olan mandarinler, devlet hizmetini kontrollerine almışlardı. Yerel toprak ağaları ve şehirli tüccarlarla ittifak içinde Çin’i yönetiyorlardı.</p>

      <p class="paragraf-4">19. yüzyılın ortasında gelindiğinde, yolsuzluk ve baskı yine kriz noktasına tırmanmıştı; köylüler patlamaya hazırdılar. Ancak bu kez Avrupa emperyalizmi döner kapıyı işlemez duruma getirecekti.</p>

      <p class="paragraf-4">İki Afyon Savaşı, dış dünyadan kopuk Çin devletinin askerî açıdan ne kadar geri olduğunu göstermişti. İlk savaşta Britanyalılar, Guangzhou, Şangay ve diğer Çin limanlarını ele geçirmek için küçük bir savaş gemisi filosu ile asker ve denizcilerden oluşan bir sefer gücü kullanmışlardı. Yang-Çe nehri boyunca yukarı ilerleyerek Nanking’i tehdit etmiş, imparatorluk hükümetini barış istemeye zorlamışlardı. Nanking Anlaşması ile Çin, Hong Kong’u elinden çıkarıyor, aralarında Guangzhou ile Şangay’ın da olduğu dört limanı Britanya ticaretine açıyor ve yüklü bir savaş tazminatı ödemeyi kabul ediyordu.</p>

      <p class="paragraf-4">Ama bu yeterli değildi. Çinlilerin Britanya’nın taleplerine direnmesi 15 yıl sonra ikinci bir savaşa yol açtı. Çinlilerin egemenliğine tecavüz edilmesine bu kez Fransa, Rusya ve ABD de katıldı. Savaş, Tiençin’deki Taku kalelerinin ele geçirilip 18.000 kişilik Britanya ve Fransa birliklerinin iç kısımlara, Pekin’e doğru ilerlemesiyle sona erdi. İmparatorluk başkenti zapt edildi ve İmparatorun yazlık sarayları yağmalanıp yakıldı.</p>

      <p class="paragraf-4">Afyon Savaşları’nın bir sonucu, son derece kârlı olan uyuşturucu ticaretindeki büyük artıştı. 19. yüzyılın sonuna gelindiğinde Çin’in afyon tüketimi 100 kat artmış, yetişkin erkeklerin dörtte biri bağımlı olmuştu. Bir başka sonuç, Çin limanları ile ticaretinin Avrupalıların kontrolüne girmesi oldu. Kıyı boyunca bir dizi yabancı çevrik bölge [<span class="char-style-override-9">enclave</span>] ya da mini sömürge (“imtiyazlar”) kuruldu. Çin gümrüklerini Avrupalı görevliler kontrol ediyor ve Avrupalı yerleşimciler yurtdışında geçerli olan haklardan (Çin yargısından muafiyet) faydalanıyordu. Avrupalı misyonerler, din değiştirip Hristiyanlığı benimseyecek insanlar arıyorlardı.</p>

      <p class="paragraf-4">Afyon Savaşları ve yabancılara tanınan imtiyazlar, yönetimdeki Mançu Hanedanı’nın ve kadim imparatorluk devletinin çürümüşlüğünü gözler önüne serdi. Bu ise Çin’in kırsal kesimlerinde uzun süredir mayalanmakta olan köylü isyanının tetiklenmesine yardımcı oldu. Hareket, güney Çin’de köylüler, emekçiler ve fakirleşmiş muhalif aydınlar arasında başladı. Lideri, Hong Xiuchuan adlı bir okul öğretmeni ve Hristiyan mutasavvıfı idi. Hong, Tanrı tarafından şeytanları yok edip “Büyük Barış”ın “Cennet Krallığı”nı kurmakla görevlendirildiğini iddia ediyordu. Toprağın eşit bölüşülmesi, malların ortak mülkiyeti ve toplumsal ayrımların ortadan kaldırılması, Cennet Krallığı’nın ayırt edici özellikleri olacaktı: O anın koşullarında güçlü bir kitle hareketi doğuran, ilham verici bir toplumsal kurtuluş mesajı.</p>

      <p class="paragraf-4">Ama 19. yüzyıl Çini’nde hüküm süren aşırı yoksulluk, ilk yılların eşitlikçi idealizmini çok geçmeden unutturdu. Kıtlık ancak az sayıda kişinin rahat yaşayabilmesi demekti ve isyanın (Taiping Ayaklanması) liderleri, kendileriyle birlikte dostlarının da bu azınlığın içinde yer alması için konumlarını istismar ettiler. Bu bakımdan Taiping Ayaklanması beklenen sonuçları doğurdu: Önceki köylü isyanları, en az eski hanedanlıklar kadar baskıcı olan yenilerini ortaya çıkarıyordu. Gerçek toplumsal kurtuluşun ekonomik ön koşulları, geleneksel Çin’de mevcut değildi. Bununla birlikte Taiping hareketi, muazzam bir destek ve ivme kazandı. Mançu Hanedanı’nı, yabancı emperyalistlerin isyancılara saldırması kurtardı. Yeniden teşkilâtlandırılarak giderleri Çinli tüccarlarca karşılanan, Avrupa yapımı silahlarla donatılan ve Amerikalı-Britanyalı subaylarca komuta edilen ordu, isyanı bastırdı.</p>

      <p class="paragraf-4">“Her Daim Muzaffer Ordu”nun başarısı, Çin tarihinde derin bir etki yaptı. Taiping Ayaklanması, emperyalizmin getirdiği tehdide cevaben reform ve modernleşme vaat eden, yeniden diriltilmiş bir imparatorluk devletinin mümkün olabileceğini gösteriyordu. Yenilgiye uğraması bu yolu tıkadı. Bunun yerine Mançu Hanedanı, 1860’da ve 1900’de olduğu gibi kesinkes yenildiği ve başkentinin yabancı işgali altında olduğu zamanlarda bile emperyalizmi kendine dayanak yapan siyasi bir kutsal emanete tutundu. Çinli halk yığınları karşısında Mançularla yabancıların birbirinin desteğine ihtiyacı vardı. Çünkü Çin Afrika’ya benzemiyordu: Tecavüze uğrayabilir ama parçalanamazdı.</p>

      <p class="paragraf-4">Çinliler sayıca fazla (19. yüzyıl ortasında 350 milyon kadar) olmalarının yanı sıra dilleri, kültürleri ve tarihleriyle tek bir halktı. Çin’i fethetmeye yönelik her girişim, işgalcinin askerî gücünü hızla tüketecek, sonunda bozguna mahkûm olacaktı. 1931-45 Japon işgalinin kaderi aynen böyle oldu. Japonlar kıyı bölgelerini tutmayı başardılar ama Çin’in devasa iç bölgelerine asla hâkim olamadılar ve amansız askerî mücadele, yüz binlerce askerin sürekli olarak konuşlandırılmasını gerektirdi.</p>

      <p class="paragraf-4">Mançu yönetimi ve yabancı imtiyazlar bileşimi, 19. yüzyıl boyunca ve 20. yüzyılın başlarında Çin’in bağımsız gelişimini fiilen baskı altında tuttu. Avrupa, Amerika ve Japonya ilerlerken Çin geriye gitti. Bu çelişki, 1911-49 arasında uzun süreli bir dizi devrimci kalkışmaya yol açtı. Siyasi açmazın kırılıp Çin’in ekonomik potansiyelinin gerçekleşmeye başlaması ancak bundan sonra olabildi.</p>

      <p class="ara1" xml:lang="en-GB">Emperyalizm Nedir?</p>

      <p class="paragraf-4">1916’nın Ocak ve Haziran ayları arasında Rus Bolşevik Partisi’nin sürgündeki lideri Viladimir İlyiç Lenin, <span class="char-style-override-9">Emperyalizm: Kapitalizmin En Yüksek Aşaması</span> başlıklı popüler bir kitapçık kaleme almıştı. İşçi sınıfından eylemciler için yazılan bu kitapçığın amacı günümüz kapitalizminin ve 1914’te başlayan emperyalist savaşın niteliğini açıklamaktı.</p>

      <p class="paragraf-4">Lenin, özgün şeyler yazdığı iddiasında değildi. Amacı, aralarında Britanyalı Liberal John Hobson’un <span class="char-style-override-9">Emperyalizm</span> (1902), Avusturyalı Marksist Rudolf Hilferding’in <span class="char-style-override-9">Finans Kapital</span> (1910), Polonyalı-Alman Marksist Rosa Luxemburg’un <span class="char-style-override-9">Sermaye Birikimi</span> (1913) ve Rus Marksisti Nikolay Buharin’in <span class="char-style-override-9">Emperyalizm ve Dünya Ekonomisi</span> gibi küresel sistemin önde gelen teorisyenlerinin eserlerini özetleyip halka tanıtmaktı.</p>

      <p class="paragraf-4">Bu çalışmalar, Eric Hobsbawm’ın “İmparatorluk Çağı (1875-1914)” diye tanımladığı dönemi anlama girişimleri idi. Marx’ın kapitalizm teorisinin radikal bir güncellemesine karşılık geliyorlardı. Önce Avrupa’nın uğursuz askerîleşmesiyle, ardından da I. Dünya Savaşı’nda bu sürecin tamamına ermesiyle karşı karşıya kalan bu düşünürler, sistemin sıra dışı şiddetini açıklayacak yeni teoriler geliştirdiler.</p>

      <p class="paragraf-4">Hızlı ekonomik büyüme ve sanayi yatırımlarının muazzam ölçeği, onlara göre kapitalizmin niteliğini dönüştürmüştü. Marx’ın zamanında sisteme, esasen ülke ve sömürge pazarları içinde rekabete tutuşmuş küçük ve orta ölçekli firmalar egemendi. Ama Marx’ın <span class="char-style-override-9">Kapital</span>’de gözlemlediği üzere “sermayenin yoğunlaşması ve merkezîleşmesi” eğilimi vardı.</p>

      <p class="paragraf-4">Sermaye birikimi rekabetçidir ve daha büyük ölçek ekonomileri sağlayabilen büyük şirketler, küçük rakiplerini kepenk kapatmaya zorlar. Mülkiyet büyük şirketlerde merkezîleşirken üretim de büyük fabrikalarda yoğunlaşır. Kriz bu süreçleri hızlandırır: Rekabet baskısını şiddetlendirerek küçük firmaları iflasa sürükler ve daha güçlü olanların, cüzi fiyatlarla varlıkları toptan satın alarak pazar paylarını büyütmelerine izin verir. Gelişmekte olan sermaye birikimi merkezleri özellikle avantajlıdır çünkü yeni sanayiler kurarken en son teknolojileri kullanabilirler.</p>

      <p class="paragraf-4">Uzun Bunalım’ın böyle bir etkisi olmuştu. 19. yüzyıl sonuna doğru kapitalizm, her sektörde faaliyet gösteren birkaç dev firmanın hâkimiyetine girmişti. Aynı zamanda ekonomik güç, geçmişe uzanan sanayileriyle Britanya’dan Almanya ile ABD’ye kaymıştı –yüzyılın dönüm noktasında Britanya’nın üretimini geride bırakmışlardı.</p>

      <p class="paragraf-4">Lenin, beş özellik temelinde emperyalizmin özlü bir tanımını sunuyordu:</p>

      <p class="paragraf-4 para-style-override-16"><span class="char-style-override-4">1. Üretimle sermayenin yoğunlaşması öyle bir aşamaya gelmiştir ki artık ekonomik hayatta belirleyici rol oynayan tekeller yaratmıştır.</span></p>

      <p class="paragraf-4 para-style-override-17"><span class="char-style-override-4">2. Banka sermayesinin sanayi sermayesiyle birleşmesi ve “finans kapital” temelinde finans oligarşisinin yaratılması.</span></p>

      <p class="paragraf-4 para-style-override-17"><span class="char-style-override-4">3. Sermayenin ihracı, metaların ihracından farklı olarak istisnai bir önem kazanır.</span></p>

      <p class="paragraf-4 para-style-override-17"><span class="char-style-override-4">4. Dünyayı aralarında paylaşan uluslararası tekelci kapitalist birliklerin oluşumu.</span></p>

      <p class="paragraf-4 para-style-override-17"><span class="char-style-override-4">5. Tüm dünyanın, en büyük kapitalist güçler arasında teritoryal olarak bölüşülmesi tamamlanmıştır.</span></p>

      <p class="paragraf-4 para-style-override-11">Aynen Marx’ın 19. yüzyıl ortasında kapitalizm analizinde yapmış olduğu gibi Lenin ve çağdaşları da sistemin en ileri parçalarına odaklanarak ana eğilimleri tespit etmişlerdir. Analizleri bir bütün olarak küresel kapitalizmin izlediği yolun haritasını çıkarıyordu ama yolu gösterenler Almanya ile ABD idi.</p>

      <p class="paragraf-4">20. yüzyılın başında dev şirketlerin büyüklüğü belirleyiciydi: Ulusal ekonomiyi kontrol edecek ve devlete hâkim olacak kadar büyüklerdi. Her sektörün önde gelen firmaları karteller ya da tröstler oluşturuyor, pazarı aralarında pay ediyor ve ürünü, fiyatları, kârları belirliyorlardı.</p>

      <p class="paragraf-4">Yalnızca iki firma (AEG ve Siemens), Alman elektrikli ürünler sanayisinin neredeyse tamamını kontrol ediyordu. Her biri üç firmadan oluşan iki grup, kimyasal maddeler sanayisini kontrol ediyordu. Yapılan bir çalışmada, 1905 itibariyle önde gelen 12.000 Alman firmasının 385 kartel içinde örgütlendiği tahmin ediliyordu. “Karteller, baştanbaşa ekonomik hayatın temellerinden biri haline geliyor” diyordu Lenin. “Rekabet tekele dönüşüyor”.</p>

      <p class="paragraf-4">Krediye erişim imkânı, büyük ölçekli yatırımın ön koşulu olduğundan finans kapital, birbirini besleyen bir süreç içerisinde tekelci sermayeyle birlikte yükseliyordu. Büyük Alman bankalarında tutulan toplam mevduatlar, 1907-08 ile 1912-13 arasında geçen beş yılda %40 artmıştı. Finans kapital, sanayi sermayesi gibi giderek merkezîleşiyordu. 1913’ün sonuna gelindiğinde Berlin’in en büyük dokuz bankası (iştirakleriyle birlikte), tüm Alman banka sermayesinin %83’ünü kontrol ediyordu. Bunların en büyüğü olan Deutsche Bank tek başına %23’ünü kontrolünde tutuyordu.</p>

      <p class="paragraf-4">Sanayi ve bankalar birbirine bağımlı hale gelmişti. Şöyle yazıyordu Hilferding: “Sanayide sermayenin daima büyüyen bir bölümü, onu kullanmakta olan sanayicilere ait olmaktan çıkar. Sanayiciler, bundan yararlanma olanağını, kendileriyle bağlantılı olarak sermaye sahiplerini temsil eden bankalar aracılığıyla elde ederler yalnızca. Öte yandan bankalar, kaynaklarının giderek artan bir kısmını, sanayiye yatırmaya zorlanır”. Böylece bankalar, çeşitli kredi biçimleri (kredi kullandırarak, hisse senetleri ve tahviller satın alarak) marifetiyle sanayinin sahibi ve düzenleyicisi haline gelmiştir. Hilferding şu sonuca ulaşıyordu: “Finans kapital, bankaların çekip çevirdiği ve sanayicilerin kullandığı bir sermaye oluyor”.</p>

      <p class="paragraf-4">Sanayi kartellerinin ve banka konsorsiyumunun gücü, devletin rolünü dönüştürdü. Bir tek Britanya’da (o da sadece I. Dünya Savaşı öncesinde) devlet, sermaye birikiminde neredeyse hiçbir doğrudan rol üstlenmemiştir. Bunun aksine Almanya’da, sermayelendirmesi [<span class="char-style-override-9">kapitalizasyon</span>] açısından özel Deutsche Bank ile boy ölçüşebilecek yegâne kurum, kamuya ait Prusya Devlet Demiryolları İdaresi idi.</p>

      <p class="paragraf-4">Demiryolu yatırımları (ki stratejik bir zorunluluktu) ile silahlanma harcamaları bir arada düşünüldüğünde devlet, ağır sanayi üretiminin en büyük müşterisiydi. Almanya’da ordu ve donanma için yapılan devlet harcamaları 1870-1914 arasında 10 kat arttı. Essen’deki Krupp fabrikalarının I. Dünya Savaşı’ndan önceki 40 yılda 4 kat büyümesinin neredeyse tek sebebi devletin silah ihaleleriydi. Devlet, doğrudan yatırımlar ile devlet ihalelerinin yanı sıra ithal ürünlere gümrük tarifeleri uygulayarak yabancı rekabetten koruma da sağlıyordu –1879’da “komşuyu zarara sokma politikasını” başlatan Almanya’yı, Britanya dışındaki tüm büyük güçler takip edecekti.</p>

      <p class="paragraf-4">20. yüzyılın başlarında dünya kapitalizminin gelişimi son derece çelişkili bir hale büründü. Bir yandan küreselleşme vardı: Hızlı ekonomik büyüme, dev firmaların hâkimiyeti, dur durak bilmeyen yeni pazar arayışı ve aralıksız genişleyen uluslararası ticaret. Öte yandan, sanayi kartelleri, banka konsorsiyumları ve askerî devletler, karşıt ulusal-kapitalist bloklar içinde kaynaştığından ekonomik milliyetçilik vardı.</p>

      <p class="paragraf-4">Bu bloklardan en dinamiği olan Almanya, çelişkiyi en keskin biçimde yaşayan ülke oldu. Yeni pazarlar arayan Alman sermaye kütlesi genişlemeye devam ettikçe, mevcut ülke topraklarının sınırlarını zorlamaya başladı. Ama engellere tosladı: Korumacı gümrük tarifeleri, kapatılmış sömürge pazarları ve yabancı kapitalistlerin rekabeti. İşte I. Dünya Savaşı’nın en önemli kökeni burada yatıyordu. Finans kapitalizmi (dev tekellerin büyümesi; sanayi, banka ve devlet sermayesinin kaynaşması), birbiriyle çekişen milliyetçiliklerden oluşan tehlikeli bir dünya yaratmıştı.</p>

      <p class="paragraf-4">“Rekabet nihayetinde en yüksek aşamasına ulaştığında”, diye açıklıyordu Buharin, “devlet-kapitalist tröstler arasındaki rekabet halini aldığında, o zaman devlet gücünün kullanılması ve bununla bağlantılı imkânlar, çok büyük bir rol oynamaya başlar … Dünya mücadele sahasında durum gerginleştikçe (ve çağımızı nitelendiren, ‘ulusal’ finans kapital grupları arasındaki muazzam rekabet yoğunluğudur), devlet gücünün zırhlı yumruğuna [<span class="char-style-override-9">askerî güç</span>] daha sıklıkla başvurulacaktır”.</p>

      <p class="ara1" xml:lang="en-GB">1905 Devrimi: Rusya’nın Büyük Genel Provası</p>

      <p class="paragraf-4">9 Ocak 1905 tarihinde Rus Çarının St. Petersburg’daki Kışlık Saray’ı önünde 200.000 kadar kişinin katıldığı dev bir gösteri düzenlendi. Bir rahibin liderlik ettiği gösteriye bayramlık elbiselerini giyerek aileleriyle beraber gelen işçiler, ilahiler söylüyor ve Çarın posterlerini taşıyorlardı. Sıkıntılarının halli için “Küçük Baba” dedikleri Çarlarına ricada bulunmaya gelmişlerdi.</p>

      <p class="paragraf-4">Sarayın önünde, yağan karın altında kasvetli bir kalabalık toplanmıştı. Birdenbire Kazaklar, erkek, kadın, çocuk demeden insanlara atlarıyla saldırdılar. Ardından, dehşete kapılmış insanlar civardaki sokaklara doğru kaçarken Muhafızların yaylım ateşiyle karşılaştılar. Muhtemelen binden fazla kişi hayatını kaybetti: Kanlı Pazar. Ertesi gün, katliamı protesto etmek amacıyla St. Petersburglu 125.000 işçi greve çıktı. 1905 Rus Devrimi başlamıştı.</p>

      <p class="paragraf-4">O andan itibaren bir gelgit halinde muazzam bir kitlesel grevler ve gösteriler, köylü ayaklanmaları ve asker isyanları hareketi başladı. Çarlık devletinin, Kore’nin ve Mançurya’nın denetimini ele geçirmek için Japonya ile emperyalist bir savaşa tutuştuğu Uzak Doğu’da yaşanan feci bozgunların ardından o yılın sonbahar aylarında devrim doruk noktasına ulaştı. Ekim ortasından Aralık başına kadar geçen 50 günlük dönemde başkenti, yaklaşık 200.000 işçiyi temsil eden demokratik bir kitle meclisi olan St. Petersburg İşçi Delegeleri Sovyeti idare etti. St. Petersburg’da önce Ekim, sonra Kasım ayında düzenlenen kitlesel grevler ve Aralık başında Moskova’da patlak veren silahlı ayaklanma, polis devletine ağır darbe vurmuştu.</p>

      <p class="paragraf-4"><span>Ama hareket atılım yapamadı ve mecali kalmayan işçiler geri çekildi. Rejimin karşı saldırısı başladı: Gizli polisin hazırladığı ve Kara-Yüzler diye bilinen devlet destekli paramiliter güçlerin gerçekleştirdiği, Yahudileri hedef alan planlı katliamlarda 3.500 kişi öldürüldü; St. Petersburg Sovyeti kapatıldı ve liderleri tutuklandı; Moskova’da işçi sınıfının yaşadığı kenar mahalleler top ateşine tutuldu ve tutuklular acımasızca vurularak katledildi.</span></p>

      <p class="paragraf-4">Sayıları oldukça azalan ve sağa sola dağılmış halde sürgünde yaşayan devrimciler, küçük gruplar içerisinde neyin yanlış gittiği tartışmaya başladılar. Meseleyi (Rusya’daki devrimci çalkantının iç dinamiğini) en iyi kavrayan, onun devrimci ruhunu ötekilerden çok daha fazla özümseyen birisiydi: 25 yaşındaki Yahudi aydını Leon Troçki, kısa ömürlü St. Petersburg Sovyetinin fiilî lideri.</p>

      <p class="paragraf-4">Troçki’nin “sürekli devrim teorisi” (1917 olayları doğru olduğunu gösterecekti), Rus tarihinin yüz yıllık muammasını çözdü: Zafer kazanmak için devrim hangi biçimi almalıdır?</p>

      <p class="paragraf-4">19. yüzyıl boyunca Rusya’nın radikal aydınları, Ortaçağ’dan kalma bir otokrasinin diktatörlüğü olan Çarlıkla neredeyse tek başlarına mücadele ettiler, içinde bulundukları zor durumu bitip tükenmeksizin tartıştılar ve kitlelere ulaşmanın bir yolunu aradılar ama bunu bir türlü başaramadılar. Aydınlar kendilerini “Halkın Sesi” olarak gördüler –ne var ki sesleri nereden geldiği bilinmeyen bir yankı olarak kaldı.</p>

      <p class="paragraf-4">Çoğu devrimcinin (Narodnikler) kafasında, Çarı, toprak ağalarını, rahipleri devirecek bir köylü devrimi ve köyleri, özgür çiftlikleri, yerel üretimi temel alan bir devrim sonrası ütopyası vardı. Bazı Narodnikler, kırsal bölgeleri gezip köylerde devrim propagandası yapmak için “halka gittiler”. Bazıları, tanınmış kişilere suikastlar düzenlenmesi gibi terörist eylemlerle devrimin kıvılcımını ateşlemeyi umut ederek “eylemli propagandayı” benimsediler. Kısacası Narodnikler, Çarlığı, halka seslenerek ve bombayla alaşağı etmeye çalıştılar. Elde ettikleri tek sonuç, polis devletinin kendilerini yok etmesi oldu. Canlandırmak istedikleri köylü yığınları, siyasi uykusuna devam etti.</p>

      <p class="paragraf-4">Tarımın rutin işleri ve toplumsal yalıtılmışlık koşulları, köylü hayatını şekillendiriyordu. Köylünün hayali, borçlarından kurtularak toprağını işlemekle ve hali vakti yerinde bağımsız bir köylü olmakla sınırlıydı. Rus köylüleri, Marx’ın bir keresinde Fransız köylüleri için söylediği gibi bir “patates çuvalı” idi: <span class="char-style-override-9">Per se</span><span class="dipp"><a class="footnote-link" href="#footnote-225-9" id="footnote-225-9-backlink">9</a></span> kolektif olmayıp, güncel durumun gereği ya da küçük mülk sahibi olma umuduyla bir sınıf olarak bir araya gelmiş bireyler kitlesi.</p>

      <p class="paragraf-4">Köylü isyanı, başarılı bir devrimin gerekli koşuluydu. Bu koşul sağlanmadığı takdirde, ağırlıklı olarak zorunlu askerlik görevini yapan köylülerden oluşan ordu, Çara bağlı kalacak ve devrimcileri hiç çekinmeden vurup öldürecekti. Ama bu yeterli koşul değildi çünkü dağınık küçük mülk sahipleri karışımından başka bir şey olmayan köylüler, kendi devrimci partilerini ve liderlerini yaratamazlardı. Dışarıdan (şehirlerden) birilerinin onlara liderlik etmesi gerekliydi. Ama liderliği şehrin hangi sınıfı üstlenecekti? Aydınların toplumsal ağırlığı yoktu. Ya burjuvazi ya da proletarya olmalıydı.</p>

      <p class="paragraf-4">Neredeyse tüm Sosyal Demokratlar (o dönemde Rusya’da sosyalistler böyle biliniyordu), geri kalmışlığı nedeniyle Rusya’da ancak bir burjuva devriminin mümkün olduğuna inanıyordu. Mevcut köylerin basitçe tarım komünlerine dönüştürülebileceğini savunan Narodnik düşünceyi ütopyacı bir hayal olarak görüyorlardı. Menşevikler (Rus Sosyal Demokratları 1903 Londra konferansında bölündüğünde “azınlığı” oluşturanlar), mücadeleye liberal burjuvazinin önayak olacağını, bu nedenle Sosyal Demokratların görevinin onları desteklemek olduğunu, sınıf ittifakını parçalayabilecek “aşırılıklar”dan ve “aşırı uca savrulmalar”dan kaçınmak gerektiğini dile getiriyorlardı. Bolşevikler (“çoğunluk”), Rus burjuvazisinin çok küçük ve güçsüz olduğunu, Çarlığa ve yabancı sermayeye fazlasıyla bağımlı olduğunu, devrimci kalkışma olasılığı karşısında (büyük mülk sahipleri sınıfı olarak) dehşete düştükleri için gerekli liderliği üstlenemeyeceklerini ısrarla belirtiyorlardı. Sonuçta devrime, kısa vadeli sonuçlarıyla ister istemez “burjuva” damgası taşıyacak olsa da, köylülerle ittifak içindeki proletarya önderlik etmeliydi.</p>

      <p class="paragraf-4">Bolşeviklerin lideri Lenin, burjuvazinin çekingenliği konusunda haklı çıktı. 1905’te ilk tüfek patladığında liberaller koşarak sığınacak bir delik arıyorlardı. İşçiler, tek başlarına savaşmaya terk edildiler.</p>

      <p class="paragraf-4"><span>Ama Troçki 1905 olaylarını daha derinlemesine kavramıştı: Devrime önderlik edebilecek güce yalnızca proletarya sahipti; ancak şehirlerde yapılacak kitlesel grevler ve isyanla sonuçlanacak gösteriler, köylü isyanını ateşleyebilirdi; ordu ancak bundan sonra emirlere karşı gelebilir ve devlet dağılabilirdi. Ama o zaman, demokrasinin zaferini tamamına erdirmek ve pekiştirmek (devrimi ezmek amacıyla yeniden toparlanan gerici kuvvetleri engellemek) için proletaryanın bir işçi devleti kurması gerekecekti. Böyle bir devlet, sınıf tabanlı olması nedeniyle proletaryanın çıkarlarının bir organından başka bir şey olamazdı –işçilerin fabrikaların denetimini almasını, köylülerin topraklara el koymasını ve zenginlerin mülksüzleştirilmesini destekleyen bir organ. Troçki’ye göre bundan daha azını istemek, zaferi tehlikeye atacak, mülkü ve gücü sınıf düşmanlarının elinde bırakacak, devrimin dayandığı işçilerle köylülerin şevkini kıracaktı.</span></p>

      <p class="paragraf-4">Dolayısıyla, Lenin’in “burjuva devrimini” gerçekleştirecek “proletarya ile köylülüğün demokratik diktatörlüğü” formülleştirmesinin karşısına Troçki “proletarya diktatörlüğü” ile “sürekli devrimi” koyuyordu –burada, Rusya’nın demokratikleşmesi, dünya sosyalist devrimi mücadelesinin önünü açacaktı.</p>

      <p class="paragraf-4">Troçki’ninki sıra dışı bir görüştü. Rusya, Avrupa’nın büyük devletleri arasında en geri olanıydı. Az sayıda şehir vardı ve Rusya’nın uçsuz bucaksız topraklarında iletişim yetersizdi. 150 milyonluk nüfusun çoğu köylüydü; bunların çoğu da toprakların verimsizliği, sert iklim koşulları ve ilkel teknikler yüzünden fakirlik içinde yaşıyordu. Ücretli emekçilerle aileleri yaklaşık 25 milyon kadardı ama bunların çoğu köylerde oturuyordu. Gerçek şehirli proletarya, fabrikalarda ve maden ocaklarında çalışan yaklaşık 3,5 milyonluk bir kesimdi. Bunlardan yalnızca 2 milyon kadarı, devlet denetimini gerektirecek ölçüde büyük fabrikalarda çalışıyordu.</p>

      <p class="paragraf-4">Ama bu küçük proletarya oldukça yoğunlaşmış, Çarlık ekonomisinin ve siyasi gücünün kalbinde stratejik konuma sahip olmuştu. Hızlı, devlet destekli sanayileşme, bir kuşaklık bir zaman diliminde bu sınıfı yaratmıştı. Demiryolu, havan topu ve mitralyöz çağında eğer Rusya büyük bir güç olarak kalmak istiyorsa bunları üretecek kömür madenlerine, çelik ve makine fabrikalarına sahip olmalıydı. Bu jeopolitik zorunluluk, modern bir sanayi yaratmak üzere devleti harekete geçmeye zorladı.</p>

      <p class="paragraf-4">Yüksek vergilerle ve dış kredilerle karşılanıp yüksek gümrük vergileriyle korunan devlet yatırımları, yıllık %8 gibi rekor düzeyde bir büyüme oranı getirdi. Yeni sanayiler, benzerleri arasında en ileri olanlarıydı. 1.000’den fazla işçi çalıştıran dev şirketler ABD’de toplam işçilerin yalnızca %18’ini oluştururken, Rusya’da bu oran %41’i aşıyordu. Üstelik Rus proletaryasının üçte ikisi yalnızca üç bölgede yoğunlaşmıştı: St. Petersburg, Moskova ve Ukrayna.</p>

      <p class="paragraf-4">Çarlık kendi mezar kazıcılarını yaratmıştı. 1905’te işçiler canavarı toprağa gömememişlerdi; ama 1917 farklı olacaktı.</p>

      <p class="ara1" xml:lang="en-GB">Osmanlı İmparatorluğu ve 1908 “Jön Türk” Devrimi</p>

      <p class="paragraf-4">Devrimler bulaşıcıdır. Bir istisna olmayan 1905 Rusya Devrimi de başta İran (1906), Türkiye (1908), Meksika (1910) ve Çin (1911) olmak üzere bir devrim dalgası fitilini ateşledi. Türkiye’deki devrim, takip eden 20 yıllık zaman diliminde Ortadoğu’yu dönüştürecek bir süreci başlattı.</p>

      <p class="paragraf-4">1908’de Türkiye, Suriye, Irak ve batı Arabistan’ı yöneten Osmanlı İmparatorluğu’nun bölgede hâkimiyeti vardı. Türkçe konuşan bir savaş beyinin 14. yüzyılda Anadolu’da (Türkiye) kurduğu Osmanlı İmparatorluğu, emperyal fetihlerle geçen iki yüzyıllık dönemde güçlenerek 16. yüzyılın ilk yarısında en gösterişli günlerini yaşadı. Bizans’ın başkenti Konstantinopolis’i [İstanbul] 1453’te ele geçiren Osmanlı orduları, ardından Balkanlar’a ve Orta Avrupa’ya akınlar düzenleyerek Viyana kapılarına dayandı. Doğu’da Hazar Denizi’ne ve Basra Körfezi’ne; bir Osmanlı gölü haline gelen Kızıl Deniz’in her iki tarafından aşağı doğru; Mısır, Libya, Tunus ve Cezayir’in Osmanlı vilayetleri olmasıyla birlikte Kuzey Afrika’nın neredeyse tamamına yayıldı.</p>

      <p class="paragraf-4">İmparatorluğu, mutlakiyetçi bir sultan ve ona eşlik eden asker ve devlet görevlileri aygıtı yönetiyordu. Modern top ve misket tüfekleriyle teçhiz edilmiş ordusu, ücretli profesyonel askerlerin yanı sıra, ellerinde tuttukları araziler karşılığında askerlik hizmeti yapan toprak sahiplerinden meydana geliyordu.</p>

      <p class="paragraf-4">Osmanlı sivil toplumu (kırsal kesimde toprak ağaları ile köylüler, şehirlerde tüccarlar ve zanaatkârlar), idari maksatlarla muhafazakâr cemaat liderlerinin kontrolü altındaki çeşitli etnik-dinî “milletlere” bölünmüştü. Osmanlı devletinin ülke içindeki başlıca meşgalesi, iç düzeni muhafaza etmek ve vergileri toplamaktı. Sivil toplum, imparatorluk devletinin yararına vardı. İktisat siyasetin hizmetindeydi. Geleneksel iktidarı ve ayrıcalıkları korumaya kararlı askerî-bürokratik, feodal ve aşiret seçkinleri, ekonomik ve toplumsal kuvvetlerin serbestçe gelişmesini engelliyordu. Bundan ötürüdür ki 18. yüzyıl boyunca jeopolitik güç, durağan Osmanlı İmparatorluğu’ndan daha dinamik Avrupalı rakiplerine kaymıştır.</p>

      <p class="paragraf-4">Merkezî iktidar gerilerken, imparatorluğa içkin zaaflar (hem coğrafi hem de ulusal tutarlılıktan mahrum olması) açığa çıktı. 18. yüzyılın başlarında Mısır, yerel satrapların yönetiminde fiilen bağımsız hale geldi ve Yunanistan, silahlı ayaklanma sonucunda özgürlüğünü kazandı. Osmanlı İmparatorluğu “Avrupa’nın Hasta Adamı” oldu. İç isyanlar ve yabancı güçlerin saldırıları yüzünden parçalanma tehlikesinin büyümesine rağmen Osmanlı yönetici sınıfı reforma ve modernleşmeye direndi. Peş peşe tertiplenen “yukarıdan burjuva devrimi” girişimleri hüsranla sonuçlandı.</p>

      <p class="paragraf-4"><span>Osmanlıları 19. yüzyıl boyunca ayakta tutan, büyük güçler arasındaki çekişmeler ve yabancı kredilerle yatırımların gelişi oldu. Britanya ile Fransa, Rusların güneye doğru yayılmasını engellemek için Kırım Savaşı’nda (1853-56) Türkleri desteklediler. Ardından Britanyalı ve Fransız bankacılar, demiryolları ve silahlanma harcamalarını karşılamak üzere krediler açtılar. 19. yüzyıl sonu modernleşmesi böylece Osmanlı İmparatorluğu’nu bağımlı bir yarı sömürgeye dönüştürdü. Sultan II. Abdülhamit rejimi (1876-1909), devlet gelirlerinin %60’ını orduya ve idareye, %30’unu ise yabancı bankacılara yapılan faiz ödemelerine harcadı.</span></p>

      <p class="paragraf-4">1905-07’de, doğu Türkiye’nin Ermeni tebaası, Rus örneğinden esinlenerek yeni vergilere ve zorunlu askerliğe karşı ayaklandı. İsyanı bastıramayan Osmanlı rejimi, vergileri geri alarak af ilan etti. Ama bundan önce isyan imparatorluğun diğer yerlerine sıçradı.</p>

      <p class="paragraf-4">Balkanlar’da görev yapan düşük rütbeli subaylar arasında İttihat ve Terakki Fırkası (İTF) adlı muhalif bir gizli örgüt kuruldu. “Jön Türk” hareketinin kalbi, Osmanlı idaresindeki Selanik (bugün Yunanistan’ın Thessaloniki) şehriydi. İTF, Abdülhamit rejiminin güçsüzlüğüne ve yozlaşmasına öfkeyle bakan, orta sınıftan milliyetçileri bir araya getiren bir partiydi. Liberal anayasayı ve büyük güç statüsüne ulaşmak için gereken reformlarla modernleşmeyi savunuyordu.</p>

      <p class="paragraf-4">3 Temmuz 1908’de başına buyruk bir binbaşı, devrimci bir manifesto yayınlayarak tek taraflı bir girişimde bulundu. 23 Temmuz’da İTF lideri Enver Paşa, Aralık 1876’da ilan edilip sadece 3 ay sonra iptal edilen Osmanlı anayasasının yeniden yürürlüğe koyulduğunu ilan etti. İsyan çok kısa sürede Balkanlar’daki Osmanlı ordularına yayıldı. Enver’in bu beyanatından bir gün sonra Sultan Abdülhamit meclis seçimleri yapılacağını duyurdu. Ordusu isyan eden diktatör teslim olmuştu.</p>

      <p class="paragraf-4">Bu bir askerî darbe mi, yoksa bir halk devrimi miydi? Devrimin başını ordu subayları çekiyordu. Rejim ordusunun askerî disiplini, bu kez tersinden işlemişti: Erler ayaklanmamış ama subaylarının hükümete karşı harekete geçme emrine riayet etmişlerdi. Ama ödenmeyen maaşlar ve her yere yayılmış yolsuzluklar yüzünden erler arasında zaten derin bir hoşnutsuzluk vardı. Grev dalgasının fitilini ateşleyerek (Ağustos-Aralık 1908 arasında 111 grev), ortalama ücretin %15 artmasıyla sonuçlanan devrim, vergilere ve askere alınmaya karşı bir köylü devrimi olarak başladığı kırsal kesimde de devam etti. Ermeniler başlattı ama çok geçmeden Türkler ile Araplar da katıldı.</p>

      <p class="paragraf-4">Yani bu, orta sınıftan subayların öncülük ettiği bir halk devrimiydi. Jön Türk Devrimi neden böyle ayrıksı bir biçim almıştı?</p>

      <p class="paragraf-4">Sanayi azgelişmişti ve yabancı sermayeye bağımlıydı. Bu nedenle, hem burjuvazi hem de proletarya fazlasıyla zayıftı. Büyük şehirleri dışarıda tutarsak Osmanlı toplumu coğrafi olarak dağınık, toplumsal bakımdan parçalanmış ve kültürel olarak çeşitlilik gösteren bir yapıya sahipti. Merkezinde subayların yer aldığı devlet hizmetlisi orta sınıf, devrime öncülük edebilecek uyuma, örgütlenmeye ve anlayışa sahip yegâne toplumsal gruptu. Osmanlı İmparatorluğu askerî bir devlet olduğundan Osmanlı Devrimi askerin liderliğinde gerçekleşti. Gerileme sürecinde olan ve modernliğin kuvvetlerinin tehdidiyle karşı karşıya kalan geleneksel bir imparatorluk, böylelikle ayrıksı bir burjuva devrimi biçimi aldı: Fransız (aşağıdan) ile Prusya (yukarıdan) biçimlerinin bir karışımı.</p>

      <p class="paragraf-4">Diktatörlük çöktü ama diktatör görevinde kaldı. İTF devrimin başını çekmişti ama devlet iktidarından dışlanmıştı. Temmuz 1908 ile Ağustos 1909 arasında Osmanlı İmparatorluğu, saray ile kışlanın siyasi otoriteyi ele geçirme kavgasına tutuştuğu, istikrarsız bir ikili iktidarla yönetildi.</p>

      <p class="paragraf-4">1909 Nisan’ı ortalarında kriz patlak verdi. Sultanın örtülü desteğini alan İslamcı muhafazakârlar, İstanbul’daki yeni reform hükümetine karşı kitlesel gösteriler düzenlendiler ve rejime sadık paramiliter güçler, Adana vilayetinde 17.000 Ermeniyi katlettiler. İTF, aslında bir karşı-devrim girişimi olan bu gösterileri ezmek üzere har<span>ekete geçti. 22 Nisan’da, Balkanlar’dan gelen birlikler İstanbul’a girerek anayasanın yeniden geçerli olduğunu ilan ettiler. Bir hafta sonra Yıldız Sarayı’nı işgal ederek Abdülhamit’i tahttan inmeye zorladılar.</span></p>

      <p class="paragraf-4">Bu ikinci devrim, devlet iktidarını gerçekte İTF liderlerinin eline verdi. Ama yeni rejim, Osmanlı İmparatorluğu’nun birikmiş çelişkilerine çözüm bulamadı. 1909-14 yılları, sürekli siyasi krizlerin yaşandığı bir dönem oldu.</p>

      <p class="paragraf-4">Devrim, etkili kuvvetleri serbest bıraktı. Eğer İTF modern bir kapitalist ulus devlet inşa edecektiyse, proleter ve köylü başkaldırısı frenlenmeliydi. Keza, imparatorluğun tebaa halklarının (Sırplar, Yunanlılar, Bulgarlar, Ermeniler, Araplar) ulusal özlemleri de bastırılmalıydı.</p>

      <p class="paragraf-4">Devrimi savaş dönüştürecekti. Türkiye’nin 1911-23 arasını sürekli savaşlarla geçirmesi, eski imparatorluğun yıkılıp yeni Türkiye Cumhuriyeti’nin kurulmasıyla sonuçlandı. Osmanlılar 1912’de Libya’nın ve 1913’te Makedonya’nın kontrolünü kaybettiler. Savaşlarla boğuşan İTF liderleri giderek otoriter bir tavır takınırken, demiryolları inşa edip silahlı kuvvetleri modernize etmek için dış kredilere ve yabancıların uzmanlığına fazlasıyla bağımlı hale geldiler. Ocak 1913’te anayasal hükümeti deviren askerî darbeden sonra İTF’nin en önemli üç liderinin diktatörlüğü başladı. Alman sermayesine ve askerî danışmanlarına bağımlılığın artması, 1914’ün Ağustos ayı başlarında Berlin ile gizli askerî ittifaka girilmesine yol açtı.</p>

      <p class="paragraf-4">İTF liderleri artık pan-Türkist milliyetçiliği savunduklarını beyan ediyorlardı. Bu, hem imparatorluk içindeki tebaa halklara (ki bunların yaklaşık yarısı Türk değildi) hem de çok sayıda Türkün Çarlık yönetimi altında yaşadığı Orta Asya’da Rusya’nın çıkarlarına karşı bir tehditti. Ulusal azınlıklar üzerindeki baskının şiddetlenmesi, Kafkaslar’da savaş çığırtkanlığıyla ve Osmanlı İmparatorluğu’nun, Alman emperyalizminin ileri karakoluna dönüşmesiyle bağlantılı oldu.</p>

      <p class="paragraf-4">1908-09 Jön Türk Devrimi, burjuva-milliyetçi amaçları olan bir orta sınıfın liderliğinde gerçekleşti. İşçi, köylü, asker ve ulusal azınlıkların halk devrimi bastırıldı. Bunun karşılığında eski Osmanlı İmparatorluğu’nun halkları feci bir bedel ödeyecekti çünkü liderleri, modern sanayileşmiş dünya savaşının cehennem ateşine sürükleyecekti onları.</p>

      <p class="ara1" xml:lang="en-GB">1914: Barbarlığa Geçiş</p>

      <p class="paragraf-4">Sırp milliyetçisi bir öğrenci olan Gavrilo Princip, 28 Haziran 1914’te Avusturya-Macaristan tahtının varisi Arşidük Franz Ferdinand’ı, Bosna’nın Saraybosna şehrine yaptığı bir ziyaret sırasında suikast düzenleyerek öldürdü. Beş hafta sonra Avusturya, Rusya, Almanya, Fransa ve Britanya savaşa tutuşmuştu. Dört yıl süren sanayileşmiş bir kıyım sırasında 10 milyon kişi hayatını kaybedecekti. Ne olmuştu?</p>

      <p class="paragraf-4">Büyük olayların çok sayıda nedeni vardır. Daha doğrusu, ilk elde göze çarpan olaylar, Matruşka bebekleri gibi iç içe bir dizi çelişkiyi tetikler –askerî olanı diplomatik olan, diplomatik olanı jeopolitik olan, jeopolitik olanı da ekonomik olan sarmalayıp kuşatır. Bu nedenledir ki tarihçi A.J.P. Taylor, Temmuz-Ağustos 1914’te patlak veren dünya savaşının tren sefer tarifelerinden çıktığını iddia edebilmiştir. Böyle derken savaşan güçlerin, savaşın hızlı ve kısa olacağına inandıkları, öyle ki orduların seferber edilip demiryolları ile sevk edilme hızının sonucu belirleyeceği gerçeğini ifade ediyordu; dolayısıyla, bir ülke harekete geçtiği zaman diğerleri de aynısını yapmak zorundaydı.</p>

      <p class="paragraf-4">Ama bu, krizin içinde ortaya çıktığı en dolaysız (ve en önemsiz) gerekçeydi. Bir gerekçeye saplanıp kalmak, karmaşık olaylarla ilgilenirken anayolcu tarihçilerin sıklıkla yaptıkları yanlıştır. Tren sefer tarifeleri hakkındaki alaylı ifade, küçük şeylerin büyük savaşları tetikleyebileceği gerçeğini yansıtır. Ama büyük savaşların her zaman büyük nedenleri vardır. “Tesadüfi tarih teorisi” pek açıklayıcı değildir. I. Dünya Savaşı, on yıllardır mayalanan bir emperyalist savaştır. Gelin altta yatan nedenlerine bakalım.</p>

      <p class="paragraf-4"><span>Avrupa’da gerilim yüksek olmasına karşın Saraybosna suikastı ilk anda genel bir telaşa neden olmadı: Avusturya-Macaristan’ın kendi iç meselesi olarak görüldü. Avusturya-Macaristan, Avrupa’nın kalbinde yer alan ve Almanca konuşan Habsburgların yönettiği, köhne bir hanedanlık imparatorluğuydu. 39 milyonluk nüfusunun 12 milyonu Avusturyalı, 10 milyonu Macar, 6,6 milyonu Çek, 5 milyonu Polonyalı, 4 milyonu Ukraynalı, 3,2 milyonu Hırvat, 2,9 milyonu Romanyalı, 2 milyonu Slovak, 2 milyonu Sırp, 1,3 milyonu Sloven ve 700.000’i İtalyan idi. Avusturyalı ve Macar yönetici sınıflar imparatorluğu beraber yönetiyorlardı. İhtiyar Habsburg otokratı Franz Josef hem Avusturya İmparatoru hem de Macaristan Kralı idi.</span></p>

      <p class="paragraf-4">Büyüyen işçi sınıfının militanlığı ve milliyetçi propagandanın tebaa halklar arasında güçlenmesi, Habsburg rejimini tehdit ediyordu. Rejimin tepkisi, sorunlu bir baskı ve reform karışımı oldu. 1914’te anayasal hükümet çöktü ve “ancak saldırgan bir politika … bu devleti yıkımdan kurtarabilir”, diyen general Conrad von Hötzendorf gibi şahinler kontrolü ele geçirdi. Muhalefetin gözü korkutuldu ve kararlı askerî eylemlerle devlet otoritesi yeniden sağlandı.</p>

      <p class="paragraf-4">Avusturya yönetimi altında yaşayan Sırplar için bir direniş feneri işlevi gören, bağımsız Balkan devleti Sırbistan hedef olarak seçildi. Hötzendorf, 1906-14 arasında devletin en yetkili konseylerinde tam 25 kez Sırbistan’a (“bu zehirli yılana”) savaş açılmasını istedi. Saraybosna suikastı, Habsburg şahinlerine eşsiz bir fırsat sunmuştu.</p>

      <p class="paragraf-4">23 Temmuz’da Avusturya hükümeti, Sırbistan’a ültimatom vererek Sırpları Franz Ferdinand suikastında suç ortağı olmakla suçladı ve soruşturmada tam bir işbirliği yapmamaları, topraklarında Avusturya aleyhtarı tahrikleri engellememeleri halinde savaş açmakla tehdit etti. Sırpların yanıtından memnun olmayan Avusturyalılar, 28 Temmuz’da savaş hazırlıklarına başlama emri verip (Tuna nehrinin karşı kıyısındaki) Belgrad’a ateş açtılar. Bunlar, I. Dünya Savaşı’nın ilk kurşunları idi.</p>

      <p class="paragraf-4">Sırbistan, Rusya’nın müttefikiydi. Avusturyalılar ve Ruslar, Balkanlar’da jeopolitik rakiplerdi. Rusya aynı zamanda devrimin eşiğindeydi. St. Petersburg’un Viborg mahallesinde barikatlar kurulmuş, işçiler Çarın birlikleriyle şiddetli bir çatışmaya tutuşmuştu.</p>

      <p class="paragraf-4">Çar, 30 Temmuz’da orduya seferberlik emri verdi. Viyana’da olduğu gibi St. Petersburg’da da şahinler egemendi. Sertlik yanlısı bakanlarla generaller, Rusya’nın Balkanlar’daki çıkarlarını korumak için savaşın kaçınılmaz olduğunu; savaşın milliyetçilik ateşini güçlendirerek ülkedeki devrimci ruh halini dağlayacağını söylüyorlardı.</p>

      <p class="paragraf-4">Ama Rusya’nın seferberlik ilan etmesi, Almanya açısından ölümcül bir tehdit demekti. Ulusal birlik ve hızlı sanayileşme, Almanya’yı Avrupa’nın en büyük gücü yapmıştı. Gergin rakipler bir araya gelerek düşman bir ittifak kurdular: Rusya, Fransa ve Britanya’dan oluşan İtilaf Devletleri [<span class="char-style-override-9">Üçlü Antant</span>]. Sadece bir tane güçlü müttefiki (Avusturya-Macaristan) olan Almanya, kendinden üstün kuvvetlerle iki cephede savaşa tutuşmak gibi korkutucu bir olasılıkla karşı karşıyaydı.</p>

      <p class="paragraf-4"><span>Almanya’nın savaş planı, bu tehlikeli durum hesaba katılarak özenle hazırlanmıştı. Hazırlayan genelkurmay başkanının adıyla anılan Schlieffen Planı, batıda Fransa’yı yere serecek 6 haftalık bir yıldırım savaşının ardından Alman kuvvetlerinin büyük kısmının “Rus silindiri” ile karşılaşmak üzere doğuya kaydırılmasını öngörüyordu. Her şey zamanlamaya bağlıydı. Ruslar 30 Temmuz’da seferberlik emri verdiklerinde, Schlieffen Planı’nın saati işlemeye başlamıştı. Bunun sonucunda Alman hükümeti, 1 Ağustos’ta Rusya’ya ve 3 Ağustos’ta Fransa’ya savaş ilan etti.</span></p>

      <p class="paragraf-4">Britanyalılar kısa bir tereddüt geçirdiler. Almanya’nın Avrupa’ya hâkim olup Britanya İmparatorluğu’nun güvenliğini doğrudan tehdit etmesinden çekiniyorlardı. Kriz şimdi onun asli yapısını ortaya çıkarmıştı: Almanya ile Britanya arasındaki emperyalist rekabet.</p>

      <p class="paragraf-4">19. yüzyılın ortasında Britanya, “dünyanın ilk atölyesi”; dünya genelinde pamuğun %50’sini, kömürün %60’ını ve çeliğin %70’ini üreten yegâne sınai süper güçtü. 1914’e gelindiğinde Britanya’nın bu sanayilerdeki payı pamukta %20’ye, kömürde %20’ye ve çelikte sadece %10’a düşmüştü. Hem Almanya hem de ABD, sınai güçler olarak Britanya’yı geride bırakmıştı. Britanya halen en büyük imparatorluktu. Britanya’nın dünyadaki kara parçalarının beşte birini ve dünya nüfusunun dörtte birini yönettiği 20. yüzyılın başlarında zirve noktasına ulaşmıştı. Ama küresel hegemonyasını sürdürmek için gereken sanayi gücü zayıflıyordu.</p>

      <p class="paragraf-4">Aynı zamanda emperyalist gerilim şiddetleniyordu. Her sektörde sayıları bir elin parmaklarını geçmeyen dev tekelci firmaların ulusal ekonomiler üzerindeki hâkimiyeti artıyordu. Bu firmaların durmak bilmeksizin hammaddeler ve yeni pazarlar arayışı içinde olması, onları küresel ölçekte yabancı rakiplerle çatışmaya sürüklüyordu. Ulus devletler arasındaki geleneksel jeopolitik çatışma böylelikle sermaye blokları arasındaki ekonomik rekabetle iç içe geçiyordu. Büyük güçler, emperyalist çekişmenin tetiklediği bir silahlanma yarışına girmişti.</p>

      <p class="paragraf-4">Bu nedenle, savaşın arifesindeyken Avrupa, daha önce görülmemiş büyüklükte ordulara sahip bir kıtaydı. Gıda, giyecek, silah, ekipman ve savaş malzemeleri üretiminin sanayileşmesi, Avrupa’nın sahada aktif ordularında 6 milyon kadar erkeğin derhal savaşmaya başlayabileceği anlamına geliyordu –ayrıca arkalarında 13 milyona yakın yedek kuvvet vardı.</p>

      <p class="paragraf-4">1906-12 arasında Almanlar <span class="char-style-override-9">Weltpolitik</span> (dünya politikası) takip etmişlerdi. Bu, yükselen Alman emperyalizminin, Britanya ile Fransa’nın mevcut imparatorlukları karşısında ben de varım demesiydi. Britanya donanması ile silahlanma yarışına girilmesi bunun en açık ifadesiydi. Alman <span class="char-style-override-9">Weltpolitik</span>’i, Britanya devlet idaresi sanatının iki ilkesini ihlal ediyordu: Kıta Avrupası’nda güç dengesini koruma gereksinimi; Manş Denizi limanlarının düşman bir kuvvetin eline geçmesini önleme ihtiyacı. Her iki ilke de Britanya’nın ada olmasından, ticari menfaatlerinden ve denizlerdeki geleneksel üstünlüğünden kaynaklanıyordu.</p>

      <p class="paragraf-4">Britanya’yı ve ülkenin gemi taşımacılığı rotalarını, büyük bir donanma koruyordu. Bölünmüş haldeki Avrupa, Britanya yönetici sınıfının hem imparatorluğunu sömürme hem de denizaşırı ticaretten kâr elde etme konularında rahatça hareket etmesine izin veriyordu. Tek (özellikle de Manş Denizi limanlarını kontrolüne alacak) bir gücün hegemonyası altında birleşecek bir Avrupa, tehdit demekti. Donanmalar arasındaki silahlanma yarışı, işte bu noktada anlam kazanıyordu. Britanya, Almanya karşısındaki üstünlüğünü sürdürmek için 1899’da 29 olan savaş gemisi sayısını 1914’te 49’a çıkardı. Ayrıca, “muhteşem yalnızlık” politikasından vazgeçerek Fransa ve Rusya ile ittifak yaptı.</p>

      <p class="paragraf-4">Bu, Almanya’ya sürdüremeyeceği bir askerî yük getirdi. Britanya, filosunu güçlendirirken Fransız ve Rus orduları da büyüyordu. Almanya, her iki tarafında düşmanları olan bir kıta gücüydü. Bu nedenle, donanmalar arası silahlanma yarışını terk ederek kara ordusunu büyütmeye odaklanmak zorunda kaldı. Aynı anda hem Avrupa’da kendini savunup hem de denizlerde Britanya’ya kafa tutamazdı.</p>

      <p class="paragraf-4">1912 sonlarında Alman liderler, Avrupa’da silahlanma yarışını kaybetmekte olduklarına ve kuvvetler dengesinin aleyhlerine değiştiğine kanaat getirmişlerdi. Olabildiğince kısa sürede başlatılacak bir önleyici savaşı desteklemeye başladılar. Alman ordusunun lideri Helmuth von Moltke, “bir uluslar savaşı”nın kaçınılmaz olduğunu söylüyordu.</p>

      <p class="paragraf-4">Yani, I. Dünya Savaşı’nın nedeni, karşıt ulus devlet ittifakları arasındaki askerî rekabetti. Bu ulus devletler, rakip emperyalist sermaye bloklarının menfaatlerini temsil ediyordu.</p>

      <p class="paragraf-4">Sermayenin yoğunlaşması ve merkezîleşmesi (1870’lerin ortalarından itibaren bayağı hızlanan uzun vadeli bir süreç), küresel rakip şirketlerden oluşan bir dünya yaratmıştı. Sanayileşmenin yayılması da yeni (ve önemli) kapitalist sanayi merkezleri doğurmuştu. Dolayısıyla, rekabetçi sermaye birikimi, Avrupa’nın büyük güçleri arasındaki geleneksel çatışmaları yeniden biçimlendirip canlandırmıştı. Bunlar, savaşa doğru geri sayıma işaret eden silahlanma yarışları, ittifaklar ve savaş planlarında yansımasını bulan, derinlerde yatan çelişkiler; Temmuz-Ağustos krizinin tetiklediği temel gerilimlerdi.</p>

      <p class="paragraf-4">Ama sanayileşmiş emperyalizm, Avrupa’yı savaşa sokan çatışmalara yol açmanın ötesinde, savaşı tarihin en fecisi yapacak ölçekte imha araçları da yarattı. 1914’te kapitalizm, insanlığı dipsiz gibi görünen bir barbarlık çukuruna itti.</p>

      <p class="paragraf-4">En sonunda yaşandığında ne kadar şok edici olduysa, birçok solcunun aslında bir o kadar öngörmüş olduğu bir şeydi bu. Ancak, Avrupa’daki çeşitli sosyalist parti liderlerinin savaş kışkırtıcılığı suçuna fiilen ortak olmalarına doğrusu hiç kimse hazırlıklı değildi.</p>

      <p class="ara1" xml:lang="en-GB">Reform mu, Devrim mi?</p>

      <p class="paragraf-4">Avrupa’nın en büyük sosyalist partisi olan <a id="Anchor-3"></a><a id="Anchor-4"></a>Alman Sosyal Demokrat Partisi (SPD), 4 Ağustos 1914’te Reichstag’da (Alman parlamentosu) oybirliğiyle savaş kredilerini kabul etti. SPD böylelikle 10 milyon kişinin öleceği bir emperyalist savaşa desteğini sunuyordu. Karar Avrupa Solunu sersemletti. Bu, Rus devrimci Nikolay Buharin’e göre “hayatımızın en büyük trajedisi” idi. “Alman Sosyal Demokrasisinin teslim olması”, diyordu Troçki, “beni savaşın ilanından daha fazla şaşırtmıştı”. Lenin, gazetede okuduğunda ilk önce bunun düzmece bir haber olduğunu düşünmüştü.</p>

      <p class="paragraf-4"><span>Alman işçi sınıfı hareketi sarsılıyordu. Genç bir SPD eylemcisi, Toni Sender “her şey çökmüş gibi gözüküyordu”, diye yazmıştı. Kendisini, cepheye giden birliklerle dolu bir yük treninde bulmuştu. Çoğu evli, asık suratlı ve yaklaşmakta olanlardan pek heyecan duymayan erkeklerdi. Sadece birkaç gün önce, 28 Temmuz’da, savaş karşıtı 100.000 gösterici Berlin sokaklarını doldurmuştu. Barışın son günlerinde, dört gün boyunca Almanya genelinde düzenlenen en az 288 savaş karşıtı gösteriye yaklaşık 750.000 kişi katılmıştı. 1911’den beridir yükselen savaş karşıtı kitle hareketinin başında SPD yer alıyordu. 4 Ağustos’taki parti oylaması, kitle hareketini bir daha dirilmemecesine gerileterek, Alman işçi sınıfını</span> <span class="char-style-override-9">Junker</span> <span>subaylar kastının ve onun savaş makinesinin ellerine teslim etti.</span></p>

      <p class="paragraf-4">4 Ağustos akşamında, az sayıda devrimci Rosa Luxemburg’un Berlin’deki dairesinde toplandı. Emperyalizm karşıtı bir bildiri yayınlayarak, tanınmış 300 kadar sosyalisti de imza atmaya davet ettiler. Clara Zetkin, telgraf çekerek hemen destek veren tek kişiydi. Savaş karşıtı Alman sosyalistleri birdenbire küçücük bir azınlık olmuştu.</p>

      <p class="paragraf-4">Almanya’da yaşananlar Avrupa’nın her yerinde tekrarlandı: Sosyalist partiler, emperyalist dünya savaşında kendi burjuva hükümetlerine destek olmak için enternasyonalizmi terk etti. İkinci Enternasyonal’in (dünya sosyalist partiler federasyonu) düzmece bir yapı olduğu açıkça görüldü. Proleter dayanışmasında zımnen ifade edilen enternasyonalizmi destekleyip güçlendirmek yerine Enternasyonal, ulusal şovenizmin savaş davulları duyulur duyulmaz dağılıp gitti.</p>

      <p class="paragraf-4">1914’te Avrupa iki ihtimale gebeydi: Sosyalist devrim ya da emperyalist savaş. On milyonlarca örgütlü ve militan işçiye önderlik eden Avrupalı sosyalist liderler ilkini yeğlemiş olsalardı, I. Dünya Savaşı kıyımı hiç yaşanmayabilirdi. Yanlış giden neydi? Uluslararası dayanışmayı ve savaşa karşı çıkılmasını beyan eden tüm konuşmalarla kararlar neden boş laflardan ibaret kalmıştı? Neden sosyalist liderler, son yüzyıl içinde tekrar tekrar işçi sınıfından destekçilerinin çıkarlarına ihanet edip kapitalizmin emirlerine uyum sağlamıştı?</p>

      <p class="paragraf-4">Avrupa kapitalizminin 1870’lerden sonra hızla büyümesi, 1914’e gelindiğinde sayıları on milyonlarla ifade edilen bir sanayi proletaryası yaratmıştı. Kitlesel grevler sayesinde bu işçi sınıfı, Avrupa genelinde çoğu yerde mücadeleci bir işçi hareketi oluşturmuştu. Bu ise SPD gibi partilerin kitlesel seçmen tabanını yaratmıştı. 1912’de bir milyon üyesi ve 90 tane günlük gazetesiyle Alman SPD’si, dünyanın en büyük işçi sınıfı örgütüydü. Bünyesinde kadın kolu, gençlik kolu, çeşitli sendikalarla kooperatifleri ve sayısız spor kulübüyle kültür derneğini barındırıyordu.</p>

      <p class="paragraf-4">O yıl SPD, her üç oydan birini aldı ve 110 milletvekili çıkararak çarpıcı bir seçim başarısına imza attı; Reichstag’ın en büyük partisi oldu. Ama örgütün küçük bir yasadışı azınlıktan kitlesel bir seçim aygıtına dönüşmesi, partinin toplumsal ve siyasi niteliğini de dönüştürdü.</p>

      <p class="paragraf-4">Bu, revizyonizmin (ya da ilerdeki adıyla reformculuğun) yükselmesinde görüldü. Revizyonizmin başlıca savunucusu Eduard Bernstein (1850-1932), kapitalizmin krize yatkınlığının gerilediğini, refahın muntazaman arttığını ve işçi sınıfının koşullarını iyileştirmenin en iyi yolunun bundan böyle kademeli reform olacağını savunuyordu. Bernstein, SPD’yi bir toplumsal devrim partisi olarak değil de demokrat-sosyalist bir reform partisi olarak yeniden tanımlamak istiyordu.</p>

      <p class="paragraf-4">Bernstein SPD’de asla hâkim olamadı ama partinin keskin bir şekilde sağa kaymasında etkisi oldu. Karl Kautsky (1854-1938), daha çok çoğunluğun temsilcisiydi. Revizyonistten çok ortayolcu idi. Kapitalizmin sömürücü ve şiddet dolu olduğuna, sosyalizmin mantıklı ve zorunlu olduğuna inanmaya devam ediyordu. Ama aynı zamanda, çelişkilerle dolu olan sistemin, işçi sınıfının devrimci eylemi olmaksızın nihayetinde kendiliğinden çökeceği görüşünü benimsiyordu. Bu nedenle Kautsky teoride devrimci ama pratikte reformcuydu. Bu tutumuyla, Bernstein’ın su katılmadık reformculuğu ile Rosa Luxemburg gibi devrimci sosyalistlerin siyaseti arasındaki boşluğu dolduruyordu. Ancak, her üç eğilim de ayrı partiler kurmak yerine varlıklarını SPD içinde sürdürdü.</p>

      <p class="paragraf-4">Reformculuk, hem bir sınıfın sınırlı bilinç düzeyini hem de bir toplumsal grubun fiilî maddi çıkarlarını yansıtır. Kapitalizm koşullarında yaşayan çoğu işçi “karmaşık bilince” sahiptir. Bu, üç etkenin etkileşimden kaynaklanır. Birincisi, sistem sömürüyü, baskıyı ve şiddeti temel aldığından, kurbanlarında öfkeye ve direnişe neden olur. Sınıf mücadelesi, kapitalizmde daimîdir. Öte yandan, toplumun hâkim fikirleri, yönetici sınıfın fikirleridir ve birçok işçi, çoğu zaman bu fikirlerin en azından bazılarını kabul eder. Bu fikirlere güç kazandıran üçüncü etkendir: Sınıfsal güç dengesi olumsuz gözüktüğünden işçilerin sıklıkla savaşacak özgüvenden yoksun oldukları gerçeği.</p>

      <p class="paragraf-4">Lenin, “sendikal bilinç” ile “devrimci bilinç” arasında ayrım yapıyordu. İlki, çoğu işçinin çoğu zamanki tutumudur; sistemin kimi yanlarından hoşlanmazlar ve bazen belirli reformlar için kavga verirler ama onu devirmek için topyekûn bir mücadeleye girme kararlılığı göstermezler. Reformculuk, sendikal bilincin siyasi biçimidir. İşçilerin, sistem içerisinde kalarak siyasi değişim getirecek sınırlı arzularını yansıtır. Bir sınıf olarak işçilerin çıkarlarını yansıtmaz. Asıl önemli olan, kapitalizmin yıkılıp yerini demokrasiyi, ortak mülkiyeti ve insan ihtiyaçlarını temel alan bir sistemin almasıdır.</p>

      <p class="paragraf-4">Ancak reformculuk, işçi sınıfı hareketi içerisindeki belirgin bir toplumsal katmanın çıkarlarını yansıtır: Sendika liderleri, sosyalist siyasetçiler ve onların tam zamanlı görevlilerden, araştırmacılardan, göz boyama doktorlarından [<span class="char-style-override-9">spin-doctor</span>] oluşan kendi bürokrasileri.</p>

      <p class="paragraf-4"><span>Emek bürokrasisinin siyasi rolü, işyerindeki sömürü koşullarını müzakere etmek ya da parlamentoda sosyal reformları geçirmektir. Bu rolünü icra ederken, yönetici sınıfın temsilcileriyle birlikte çalışırlar. Onlarınki sermaye ile emek arasında arabuluculuk rolüdür. Sıradan işçilerle karşılaştırıldığında emek bürokrasisinin toplumsal konumu ayrıcalıklıdır: Sendika görevlileri ve siyasetçiler yüksek maaşlar alırlar, işleri daha tatmin edicidir ve çalışma koşulları daha iyidir. Görece konforlu ve muhafazakâr bir çevrede yaşarlar. İşçilerin normal, her günkü reformcu bilinci, emek bürokrasisinde cisimleşir: Sol siyasetin en küçük ortak paydası.</span></p>

      <p class="paragraf-4">Reformcu bilinç milliyetçiliği içerir. Eğer amaç sistem içinde kalarak reformlar yaptırmaksa, burjuva ulus devleti, devrimle devrilecek bir hedef olmaktan çıkıp siyasi eylemin çerçevesi olur. “Milli çıkarlar”, mümkün olan reformların sınırını çizer.</p>

      <p class="paragraf-4">1914’e gelinceye değin bunlardan hiçbiri belirgin değildi. Rosa Luxemburg, reformculuğa karşı mücadelenin en ön safında yer alıyordu. SPD liderlerinin güçlenen bürokratik muhafazakârlığına karşı-devrimci sosyalist geleneğin savunulmasında merkezî bir rol oynadı. Marksist geleneğin gelişiminde özellikle iki broşür kilometre taşı oldu –<span class="char-style-override-9">Sosyal Reform mu, Devrim mi</span> (1899) ve <span class="char-style-override-9">Kitle Grevi, Parti ve Sendikalar</span> (1906). Ama dünya sosyalist hareketini paramparça eden 4 Ağustos 1914 ihanetini Luxemburg bile tahmin edememişti.</p>

      <p class="paragraf-4">I. Dünya Savaşı önce 1917’de Rusya’da, sonra 1918’de Almanya’da devrimle sona erdi. Bu olduğunda “sosyalist” papazlar, devrimci işçilerin kurdukları barikatların karşı cephesinde saf tutacaklardı. İşçileri ilkin emperyalist savaş kıyımına yönlendirdikten sonra şimdi onları faşist karşı-devrimcilerin ellerine teslim etmek için ellerinden geleni yapıyorlardı. Kapitalist kriz anlarında reformcuların tarihî rolü işte budur.</p>

      <p class="ara1" xml:lang="en-GB">I. Dünya Savaşı</p>

      <p class="paragraf-4">I. Dünya Savaşı’nın başlangıcında, mavi ceket ve kırmızı pantolon içindeki Fransız piyade hatları, mitralyözlere ve modern toplara karşı mücadele ettiler. Sadece bir ay içinde Fransızlar adamlarının dörtte birini kaybettiler.</p>

      <p class="paragraf-4">Üç yıl sonra savaşın çehresi ebediyen değişti. Muhabereler aylarca sürüyor, onlarca kilometrekarelik bir alana yayılıyordu. Lastik, ağaç kütükleri, bomba çukurları, dikenli teller ve cesetlerle kaplı bir çöplüğe dönüşmüştü toprak. Çoğu zaman ortalıkta kimse gözükmüyordu. Birlikler, siperlerle tünellerden oluşan yeraltı yapılarında kalıyordu. Saldırıya geçildiğinde mümkün olduğunda korunmak için küçük gruplar halinde sürünerek ilerleniyordu.</p>

      <p class="paragraf-4">Kayıplar yine de insanı dehşete düşürecek kadar çoktu. Verdun muhaberesinde (Şubat-Aralık 1916), yaklaşık bir milyon asker öldü ya da yaralandı. Somme Muharebesi (Haziran-Kasım 1916) de arkasında bir o kadar ölü ya da yaralı bıraktı. Her iki olayda da ordular sadece birkaç kilometre ilerleyebilmişti. Üstelik kördüğüm çözülememişti. Savaş eskiden olduğu gibi devam etmişti. Passchendaele Muharebesi’nde (Temmuz-Kasım 1917), bir milyon kişi daha hayatını kaybetti ya da yaralandı. Aralıksız yağan yağmur, savaş alanını çamur deryasına çevirmişti. Yaralanan binlerce asker düştüğü yerde boğulup hayatını kaybetti. Yine cephede sadece birkaç kilometrelik bir değişiklik oldu ve savaş önüne geçilmez biçimde devam etti.</p>

      <p class="paragraf-4">I. Dünya Savaşı, eşi görülmemiş bir kıyıma, yıkıma ve israfa yol açtı. Sanayi toplumunun, kitlesel üretimle insan ihtiyaçlarını karşılama gücü tam tersine kullanıldı: Sanayileşmiş bir kıyıma. Savaş, ulusal kapitalist bloklar arasındaki rekabetin aşırı bir dışavurumuydu. Rakip blokların tüm sanayi gücü, büyük ordular kurulmasına ve bunların silahlandırılıp gereksinimlerinin karşılanmasına vakfedildi. Sonuç pata durumuydu.</p>

      <p class="paragraf-4">Zorunlu askerlik hizmetiyle milyonlarca kişiden oluşan ordular yaratılmıştı. 1815’te Waterloo’da Prusya ordusu 60.000 kişiydi; 1870’de Sedan’da Prusya ordusu 200.000 kişiydi. Ama 1914’te Batı Cephesi’nde çarpışan Alman ordusunda 1,5 milyon asker vardı. Bu kadar büyük bir ordunun savaşmaya devam etmesi için gereken silah, cephane ve malzemeler, kitlesel üretimle sağlandı. 1815’te Waterloo’da Britanyalıların 156 topu vardı. Toplamda birkaç bin gülle harcadılar. 1916’da Somme’de 1.400 topları vardı ve birkaç gün içinde iki milyona yakın top mermisi kullandılar.</p>

      <p class="paragraf-4">Modern ateş gücü, akıl ermez bir “çelik fırtına” ve “boş savaş alanı” yarattı. Askerler bir bomba çukurundan diğerine sürünerek ilerliyor, bombaların yerle bir ettiği binaların yıkıntılarına sığınıyor ya da yeraltı tünellerinde bekliyordu. Pata durumu ve yıpranma, tüm çatışmayı şekillendirdi. Sanayi üretimi belirleyiciydi: Hep daha fazla silah, mermi, patlayıcı üretilmesi talep ediliyordu. Milyonlarca işçi savaş sanayilerinde çalıştırılıyordu. Vatan cephesi, bombardımanların ve ablukaların hedefi oluyordu.</p>

      <p class="paragraf-4">I. Dünya Savaşı siperleri, kıyımın simgeleri haline gelmiştir. Ama buna neden olmadılar: Aslında, ateş gücünün hâkim olduğu savaş alanlarında, çelik fırtınasından korunma sağladılar.</p>

      <p class="paragraf-4">Pata durumu hikâyenin yalnızca bir kısmıydı. Sanayileşmiş militarizmin dinamiği, giderek daha ölümcül imha araçları da üretti. Rakip bilim insanları ile mühendislerin, uluslarının öldürme gücünü artırmak için birbirleriyle rekabete tutuşmaları sonucunda teknolojik silahlanma yarışında sıçrama yaşandı. 1914’te on binlerce süvari varken, 1918’te artık binlerce tank vardı. 1914 Ağustos ayında Britanya’nın tüm Batı Cephesi’nde 30 tane askerî uçağı varken, 1918 Ağustos ayında tek bir muhaberede 800 tanesi kullanılıyordu.</p>

      <p class="paragraf-4">Dolayısıyla, savaşın niteliği ister istemez değişti. Ağustos ve Eylül 1914’ün manevra savaşı, Ekim ve Kasım’a gelindiğinde siper savaşı çıkmazına dönüşmüştü. 1915 boyunca cepheler arasındaki bölgeye yapılan saldırılarla çıkmazdan kurtulma girişimleri, kanlı bir şekilde püskürtüldü. Siyasetçiler ve generaller, daha fazla adama ve cephaneye ihtiyaçları olduğuna karar verdiler. Verdun, Somme ve Passchendaele’de ölüm saçan, aylarca süren taarruzlar, 1916 ve 1917 yıllarında savaşın üçüncü evresinde gerçekleşti. Bunlar, zorunlu askerliğin ve bütünüyle seferber olmuş, topyekûn savaş ekonomilerince <span class="char-style-override-9">matériel</span>’in [<span class="char-style-override-9">askerî malzemeler</span>] kitlesel üretiminin acı meyvesiydi.</p>

      <p class="paragraf-4">Siper savaşları tüm cephelerde geçerliydi. Batı Cephesi deneyimleri, Doğu Cephesi’nde, Balkanlar’da ve Ortadoğu’da görülebilirdi. Doğunun uzayıp giden cephelerinde, hatlar genellikle daha zayıftı ve kolaylıkla yarılabiliyordu. Ama büyük mesafelerde ikmal yollarının yetersiz kalması, muzaffer orduları yavaşlattı ve mağlup olanların daha geride yeni siper hatları kurmalarına olanak tanıdı.</p>

      <p class="paragraf-4">En sonunda açmaz, bir yandan “ateş aç ve manevra yap”a dayalı yeni piyade taktiğini kullanan, öte yandan çok sayıda tankın ve hava gücünün desteğini alan devrimci bir bileşimle kırıldı. Ama bu kıyımı sona erdirmedi. Yeni manevra savaşı, siper savaşı patasından daha da kanlı oldu. Katillerin fatura büyüklüğünü, çarpışmanın mizacı değil ölçeği belirliyordu. Sanayi kapitalizminin ürünüydü bu.</p>

      <p class="paragraf-4">İki etken belirleyiciydi: Birincisi, büyük güçler, sanayileri genişleyip rekabete tutuştuğundan emperyal çekişmeye göre bölünmüştü; ikincisi, büyük güçler çarpıştığında, bu aynı sanayiler imha araçlarını seri olarak üretebiliyordu. Bu, II. Dünya Savaşı’nın ilkinden daha uzun ve kanlı olmasının bir nedenidir. İlki 4 yıl sürüp 10 milyon cana mal olurken, 6 yıl süren ikinci savaşta 60 milyon kişi öldü. Küresel sanayi kapasitesi 20 yıl sonra çok daha büyümüştü. Bugün bir dünya savaşı büyük bir olasılıkla çok daha ölümcül olacaktır.</p>

      <p class="paragraf-4">Modern sanayileşmiş savaşa içkin kıyım ve mahrumiyet, toplumları paramparça etti. Yönetici sınıf, savaşa verilen desteği canlı tutmak için “düşmanı” şeytanlaştırırken, “hainleri” ve “casusları” alenen aşağıladı. Bu kimi zaman soykırıma varan bir ırkçılık boyutuna ulaştı. Osmanlı Türkleri, 1915 yılında “terörle savaş” sırasında içeride 1,5 milyon Ermeni’yi tüfekle, sopayla ve ihmalle katlettiler. Bir kuşak sonra soykırım bile sanayileşecekti: Naziler, özel olarak yapılmış imha fabrikalarında 6 milyon insanı ve bir o kadar da Yahudiyi katlettiler.</p>

      <p class="paragraf-4">Yönetici sınıf açısından, askerlerle işçilerin kanlı yıpratma savaşına karşı isyan etmeleri tehlikesi söz konusuydu. Patronlarının imparatorluk ve kâr savaşını sürdürmek yerine sınıfsal çıkarlarını ulusal nefretin önüne koyarak, “düşman” devletlerdeki asker ve işçilerle birlikte hareket edebilirlerdi.</p>

      <p class="paragraf-4">I. Dünya Savaşı tam da böyle bir isyanla sona erdi. 1917’den itibaren Avrupa’yı bir protesto ve devrim dalgası kasıp kavurdu. Önce Rusya’nın savaştan çekilmesiyle Doğu Cephesi kapandı. Ardından Almanya, Batı Cephesi’nde savaşı bitirdi. Bunun ardından, devrimin küreselleşmesi tehdidi yıllarca hissedilecekti. Halkın savaşa kuvvetli tepkisi, her yerde yönetici sınıfları alaşağı edilmenin eşiğine getirdi. Kapitalizm, son nefesini vermekten kıl payı kurtuldu. Şimdi, dünya devriminin bu gelgit dalgasına eğileceğiz.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-9-backlink" id="footnote-225-9">9</a> <span class="char-style-override-9">Per se</span>: (Latince) haddi zatında, kendi başına <span class="char-style-override-9">–çev</span>.</p>
        </div>
      </div>
    </div>
  </div>
</body>
</html>
