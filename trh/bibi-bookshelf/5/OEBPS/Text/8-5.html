<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8-5.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1-1">3</p>

      <p class="resimciz-1"><img alt="4.png" class="image" height="9" src="../Images/4_fmt3.jpeg" width="181" /></p>

      <p class="anabaslik-2" id="toc_marker-5">ANTİKÇAĞ İMPARATORLUKLARI</p>

      <p class="tarih">ykl. MÖ 1000–30</p>

      <p class="resim-4"><img alt="3.png" class="image" height="21" src="../Images/3_fmt4.jpeg" width="57" /></p>

      <p class="paragraf-4">Demir, insanlığın üçüncü büyük teknolojik atılımının temeli idi. Yaklaşık 10.000 yıl önce avcı-toplayıcılıktan çiftçiliğe geçişin, ardından da 6.000 yıl kadar önce çapalamaya dayalı ekimden sabana dayalı yoğun tarıma yönelmenin emek üretkenliğinde yol açtığı artışla karşılaştırılabilecek önemli bir artışı mümkün kıldı. Beşerî toplumsal örgütlenme ölçeğinin dönüşmesi, bu teknolojik atılımların her birinin bir sonucudur.</p>

      <p class="paragraf-4">Küçük ve kısa ömürlü olan Tunç Devri imparatorlukları, Mısır’da Nil, Irak’ta Dicle ile Fırat, Pakistan’da İndus ve Kuzey Çin’de Sarı nehrin meydana getirdiği geniş, alüvyonlu taşkın ovalarında kurulmuştu. Büyük çöl, bozkır ve dağ bölgeleri, bu ilk uygarlık merkezlerini ayırmıştı. Tahta ve taştan yapılan aletlerle üretkenlik düşük, artıklar küçük oluyordu. Tunç Devri teknolojisi kullanılırken ancak büyük nehir vadilerinin sıra dışı verimliliği, şehirler inşa etmeye, ordular kurup desteklemeye ve imparatorluklar yaratmaya yetecek zenginliği sağlayabiliyordu.</p>

      <p class="paragraf-4">Bu durum, MÖ 1000’i takip eden yüzyıllarda değişti: Uygarlığın ve imparatorluğun ölçeği katlanarak arttı. Demir Devri çiftçileri, vahşi dünyadan azar azar ekecek araziler kopardılar ve karşılarına çıkan ağır toprakları sabanla sürdüler. Üretkenlik ve nüfus hızla büyüdü; Demir Devri’nde imparatorluk kuranların ellerinin altındaki artıklarla karşılaştırıldığında, Tunç Devri’ndekiler devede kulak kalıyordu.</p>

      <p class="paragraf-4">Bu bölümde, MÖ ilk bin yıllık dönemde hüküm süren belli başlı Demir Devri uygarlıklarını ve imparatorluklarını inceleyeceğiz –Pers, Hint, Çin, Yunan ve Roma.</p>

      <p class="ara1" xml:lang="en-GB">Pers: Ahameniş İmparatorluğu</p>

      <p class="paragraf-4">MÖ 6. yüzyılın ortasıyla sonu arasında, Perslerin üç büyük fatihi olan Kyros, Kambises ve Darius (Ahameniş Hanedanı), batıda Bulgaristan’dan doğuda Pakistan’a, kuzeyde Kafkas Dağları’ndan güneyde Sudan’ın Nübye çölüne kadar uzanan bir imparatorluk kurdular.</p>

      <p class="paragraf-4">Persler, güneybatı İran’ın sarp dağ vadilerine yerleşmiş çiftçilerdi. Medler, kuzeydoğu İran’ın geniş bozkırlarında göçebe hayatı süren atlılardı. Pers ile Medya MÖ 550’de fetihle birleşmişti. İki kuşak içerisinde Irak, Mısır, Türkiye, Pakistan ve Afganistan imparatorluk topraklarına eklendi. Dolayısıyla, MÖ 6. yüzyılın Pers İmparatorluğu, uygarlığın dört özgün merkezinden üçünü içine almıştı: Nil, Dicle-Fırat ve İndus nehir vadileri. Tek bir imparatorluk yönetimi altında bir araya gelen bu bölgeler ve aralarında kalan topraklar, haraç ödeyen eyaletlerden oluşan bir yamalı bohça olarak idare ediliyordu. İmparatorluğun eyaletlerini, birleşik bir kültürel bütün oluşturacak şekilde kaynaştırma çabası yoktu. “Yüce Kral” adı verilen Pers imparatoru, kendi etnik ve dinî kimliklerini, kendi iktisadi ve toplumsal örgütlenmelerini, kendi siyasi yapılarını muhafaza eden, tebaa konumundaki farklı halkları yönetiyordu.</p>

      <p class="paragraf-4">Persepolis’te bulunan imparatorluk sarayının ana arz odasına giden tören merdivenini taştan rölyef heykeller süsler. Aralarında elbiselerin, madenî kapların, altının, fildişlerinin, atların, develerin ve antilop, aslan, okapi gibi egzotik hayvanların da bulunduğu hediyeleri ya da haracı Yüce Kral’a getiren, 23 tebaa halktan heyetler resmedilir bu süslemelerde. Persepolis’teki bina yazıtları, imparatorluğun başlıca halklarını sıralarken, kazılarak hazırlanmış binlerce kil tablette ise yiyecekle gümüşün kraliyet ailesi, resmî görevliler ve işçiler arasında nasıl dağıtıldığı kayda geçirilmiştir.</p>

      <p class="paragraf-4">Böylesine geniş bir alandan zorla haraç toplamak nasıl mümkün oluyordu? İmparatorluk, satrapların (genel valilerin) yönettiği büyük eyaletlere bölünmüştü. Yol ağı ve resmî posta sistemi, satrapları imparatorluk başkentine bağlıyordu. Örneğin Kral Yolu, batı Türkiye’deki Sardes eyalet başkentinden başlayıp imparatorluğun batı İran’da bulunan idari başkentine kadar uzanıyordu. Satrapların komutası altında büyük ordular ve donanmalar vardı. Ama büyük bir isyan patlak verdiğinde ya da fetih seferi söz konusu olduğunda, Yüce Kral’ın önderliğinde büyük bir ordu oluşturuluyordu. Ordunun bileşimi, imparatorluğun çok dilli niteliğini yansıtırdı: Farklı her etnik bileşen kendi tarzında savaşırdı.</p>

      <p class="paragraf-4">Persepolis, Susa, Hamedan, Pasargadae ve Babil şehirlerindeki kraliyet saraylarının büyüklüğü, Yüce Kral’ın zenginliğini açıkça ortaya koyuyordu. Persepolis, arz odaları, kabul salonları, kraliyet ailesi konutları, haraçların saklanacağı depolar, imparatorluk muhafız kışlaları, duvarlarla çevrili av parkı, gösteri amaçlı koskocaman bir yapay gölün yanı sıra zanaatkârları, tüccarları, emekçileri barındıran, geniş bir alana yayılmış bir şehirdi. Büyük İskender MÖ 331’de Persepolis’i ele geçirdiğinde, Yunan şehir devletlerinin en zengini olan Atina’nın 300 yıllık gelirine eşit bir hazinenin de sahibi olmuştu.</p>

      <p class="paragraf-4">Zenginliğine rağmen Pers İmparatorluğu görece istikrarsız ve kısa ömürlü oldu. Kyros, Perslerle Medleri birleştirerek güçlü bir fetih aracı yaratmıştı. Persliler, mızrak ve yaylarıyla piyade olarak savaşıyordu; Medler, birinci sınıf hafif süvariydi. Bu hareket kabiliyeti, ateş gücü ve ani saldırı eylemi bileşimi, bir fetih çılgınlığı başlattı. Ama askerî üstünlük, siyasi hegemonyaya ya da toplumsal dönüşüme eşit değildir. Perslerin tek yaptığı, mevcut yönetici sınıfları içlerine alıp onların artıklarının bir kısmına el koymaktan ibaretti. İmparatorlukları, zorla dayatılanın haricinde her türlü bağlılıktan yoksundu.</p>

      <p class="paragraf-4"><span>İmparatorluğun coğrafi genişliği ve çeşitliliği, merkezi zayıflattı. Yerel krallar ve eyalet satrapları sonsuz güce sahiptiler. İsyanlar yaygındı –özellikle de merkeze uzak sınır boylarında. Pers İmparatorluğu, jeopolitik bakımdan ayrı ve kültürel bakımdan yabancı yerleri (Türkiye, Mısır, İran, Afganistan ve Pakistan) bir araya getirip kaynaştırma girişimiydi. Bundan ötürüdür ki eğilimi uyum içinde olmaktan çok dağılma yönünde oldu.</span></p>

      <p class="paragraf-4">Ancak, kırılgan kabuğu çatlatan bir dış güç oldu. En geniş egemenlik alanına MÖ 6. yüzyılın sonlarına doğru ulaşan Pers İmparatorluğu, kuzeybatı sınırlarında başka bir uygarlıkla ters düştü. Bu çarpışma, dünyanın o zamana kadar gördüğü en büyük imparatorluğun zenginliği ile köylü çiftçilerden oluşan küçük toplulukları karşı karşıya getirdi. Alabildiğine farklı iki toplumsal ve siyasi düzeni her yönden sınava soktu. Her ikisi de Demir Devri’nin ürünüydü. Ama birisi Antikçağ imparatorluklarının küresel ölçekte kopyalanmasından ibaretken, diğeriyse devrimin kargaşası ve didişmesi içinde yaratılan yeni bir toplumsal düzendi. Demir Devri dönüşümü, en gelişkin toplumsal biçimini Antik Yunan’ın küçücük şehir devletlerinde aldı. Ancak, bu konuya gelmeden önce uygarlığın Hindistan ile Çin’de izlediği rotaya değinmeliyiz.</p>

      <p class="ara1" xml:lang="en-GB">Hindistan: Maurya İmparatorluğu</p>

      <p class="paragraf-4">MÖ 4. yüzyılın sonunda, Mauryalı savaş ağası Çandra Gupta ilk Hint imparatorluğunu kurdu. Bir yüzyıl sonra doruk noktasına ulaşan bu imparatorluk, İndus Vadisi’nin çoğunu, Kuzey Ovası’nın tamamını, Ganj Vadisi’ni, Nepal’i ve Dekkan’ın büyük bir kısmını içine alıyordu. MÖ ilk bin yıllık dönemin sonlarında hüküm süren bu Demir Devri imparatorluğu, üçüncü binyılın sonlarında Hint yarımadasında hâkimiyet kuran Tunç Devri uygarlığının on katı kadar büyüklükte idi. Gelin nelerin değişmiş olduğuna bakalım.</p>

      <p class="paragraf-4">Hindistan’da çiftçilik, İndus Vadisi’nin batısındaki Kacchi Ovası’nda MÖ 7000 civarında başlamıştı. Burada, buğday, arpa, sığır, koyun ve keçinin yabani ataları evcilleştirilmeyi bekliyordu. Bu doğal kaynaklar, iklim değişikliği ile aşırı avlanmanın simgelediği ekolojik krizden çıkışın yolunu sunuyordu.</p>

      <p class="paragraf-4">Ancak, İndus Vadisi halkı, üç bin yıl boyunca ziraatçıların etkisinden büyük ölçüde bağışık kaldı. Yaklaşık MÖ 4000’e gelinceye değin alüvyonlu taşkın ovasının doğal verimini koruması, çiftçilikle uğraşmayı gereksiz kıldı. Bu tarihten sonra çiftçilik hızla yayıldı. MÖ dördüncü binyılda İndus Vadisi tarım köyleriyle doldu. Üçüncü binyılın ortalarında, nehir vadisinde ekimin sağladığı devasa üretim fazlaları sayesinde Kent Devrimi ortaya çıktı. İndus, Erken Tunç Devri’nde bağımsız olarak ortaya çıkan dört uygarlıktan birine ev sahipliği yaptı.</p>

      <p class="paragraf-4">Yaklaşık beş yüz yıl kadar varlıklarını sürdüren Mohenjo-daro, Harappa ve diğer İndus şehirleri, MÖ 1900’lerde terk edildi. Hint yarımadasındaki Erken Tunç Devri uygarlığı, kendi ağırlığının altında çöktü. Şehirli seçkinlerin aşırı artık biriktirmeleri, ağaçtan küreklerle taştan oraklara dayalı tarım ekonomisinin yeniden üretim kapasitesini muhtemeldir ki zayıflatmıştı.</p>

      <p class="paragraf-4">Kuzeyde, Orta Asya bozkırlarında yaşayan göçebe çobanlar arasında oldukça farklı bir kültür gelişti. Batıda Karpatlar’dan doğuda Mançurya’ya kadar uzanan bu uçsuz bucaksız bölge, yüzlerce kilometre genişlikte çayırlardan oluşuyordu: Koşullar hayvancılık için idealdi. Yağışların sınırlı olması, kışların fazlasıyla sert geçmesi ve kavurucu yaz ayları bileşimi, uygarlığın bu bölgedeki yayılmasını geciktirdi.</p>

      <p class="paragraf-4">Atı evcilleştiren, at arabasını icat eden, (kat kat yerleştirilmiş boynuz, ağaç ve kas kirişinden yapılan) kompozit yayı geliştiren bozkır göçebeleri, bakır, tunç, gümüş ve altın madenlerinden insanı hayrete düşüren nesneler imal ettiler. Doğuştan çetin savaşçılar olarak dünyanın en iyi atlı okçularıydılar.</p>

      <p class="paragraf-4">Bozkırlarda yaşam zorluydu. İnsan sayısı, sürülerin büyüklüğü ve otlakların miktarı arasında ince bir denge vardı. Eğer sıcak geçen yaz mevsimi çayırları kurutursa, ardından savaş, yerinden yurdundan olma ve kitlesel göç gelebilirdi. Bu durumda bozkır insanları, önüne geçilmez bir kuvvetle daha geniş bir dünyayı etkileyebilirlerdi. Dönem dönem (ama önceden kestirilemez bir şekilde) yiyecek-hayvan yemi, ganimet-zenginlik ve yerleşecek yeni yerler arayışıyla Orta Asya’nın dışına çıkarak batıya, güneye ve doğuya ilerlediler. MS 13. yüzyılda Moğollar, MS 5. yüzyılda Hunlar ve MÖ 3. yüzyılda (Çinlilerin korunmak amacıyla Çin Seddi’ni inşa etmesine neden olan) Hiung-nular bunun örnekleridir.</p>

      <p class="paragraf-4">Çok daha önceleri, yaklaşık MÖ 1500’de Aryanlar diye bildiğimiz bir halk, bozkırlardan ayrılıp Hindukuş’un dağ geçitlerini aşarak Pakistan’ın İndus Vadisi’ne ulaşmıştı. İlk önce sayıları görece az olan, göçebe çobanlıkla uğraşan işgalciler olarak geldiler; yaşam tarzlarını ve kültürlerini olduğu gibi sürdürdüler. Ancak, yüzyıllar içerisinde Kuzey Ovası boyunca ilerleyerek Ganj Vadisi’ne, daha sonra da güneye ilerleyip Dekkan’a geçtiler. O zaman, Hindistan’ın MÖ 800’lerde tanıştığı demire sahiptiler; artık iyice karışmış bir halk olan Hint-Aryanlar, kuzey ve orta Hindistan’da demiri kullanarak ormanları temizleyip kurdukları çiftliklere yerleştiler.</p>

      <p class="paragraf-4">Aryanlar, atları, savaş arabalarını ve kendi savaşçı kültürlerini bu topraklara taşıdılar. Konumları güçlendikçe hem yeni bir toplumsal yapının (kast sistemi) hem de yeni bir ideolojik çerçevenin (Hinduizm) temel kurallarını oluşturdular. Kendilerini savaşçılar (<span class="char-style-override-9">kşatriyalar</span>), rahipler (<span class="char-style-override-9">brahmanlar</span>) ve toprak sahipleri (<span class="char-style-override-9">vaişyalar</span>) olarak tanımlayarak, fethin zımnen ifade ettiği toplumsal dışlamaya ve tahakküme resmiyet kazandırdılar. Melez köylüler dördüncü grubu (<span class="char-style-override-9">şudralar</span>) oluştururken, geriye kalanlar ise ya büyüyen alt kastlar kütlesinin üyeleri olarak ya da (Aryan kabile sisteminin bütünüyle dışında görülenlerin durumunda) “kast dışılar” olarak toplumsal düzene dâhil edildiler.</p>

      <p class="paragraf-4">Nihayetinde kaynaşarak (muhafazakârlığı, gösterişli ritüelleri ve güç tanrılarıyla bilinen bir din olan) Hinduizm’i meydana getiren inançlar, kast sistemine meşruiyet kazandırdılar. Toplumsal düzen doğal, ilahların kutsadığı bir düzendi ve ilerleme bireysel bir meseleydi. Uyumlu davrananlar erdemli olanlardı; onlar, daha üst bir kastın mensubu olarak yeniden dünyaya geleceklerdi. Öte yandan, düzene karşı gelenlerse bir sonraki yaşamlarını daha alt bir kastta sürdüreceklerdi.</p>

      <p class="paragraf-4">Demir teknolojisi sayesinde Ganj Vadisi’ni verimli çiftlikler, güçlü monarşiler ve büyük ordular kapladı. Rakip devletler, üstünlüğü ele geçirmek için üç yüzyıl kadar birbirleriyle savaşa tutuştular. Çandra Gupta, MÖ 321’de Maurya tahtı ele geçirdiğinde, Magadha bu devletlerin en güçlüsü olarak öne çıktı. Yunanlı bir yazar, Magadha ordusunun 200.000 piyade, 20.000 süvari, 3.000 fil ve 2.000 savaş arabasından meydana geldiğini tahmin ediyordu; şüphesiz abartmış ama ne kadar etkilendiğini açıkça görebiliyoruz. Çandra Gupta, MÖ 321-303 arasında Ganj Vadisi’ni, Kuzey Ovası’nı ve İndus Vadisi’ni fethetti. Halefleri, güney Hindistan’ı fethetmek üzere yeni savaşlara giriştiler ve MÖ 260’a gelindiğinde Maurya İmparatorluğu, bugün Hindistan’ın, Pakistan’ın ve Bangladeş’in bulunduğu toprakların neredeyse tamamını kaplıyordu.</p>

      <p class="paragraf-4">Maurya fetihleri kanlıydı. Kalingalılar direnenlerin sonuncusuydu ama Maurya imparatoru Aşoka onları tamamen ezip geçti: “150.000 kişi sürgün edildi, 100.000 kişi öldürüldü ve bundan çok fazlasının akıbeti meçhul…” Fethedilen toprakların sömürüsü sistemliydi. Madencilikte, inşaatlarda, sanayide ve ev hizmetlerinde köleler (genellikle savaş esirleri) çalıştırılıyordu. Köylüler toprakla ilgileniyordu. Hükümet, su bentlerinin, sarnıçların ve kanalların bakımını üstleniyordu. Köylüler, ekip biçtikleri toprak parçası için kira ve elde ettikleri ürün için vergi ödüyordu. Tüccarlarla zanaatkârlar da vergi ve resimler ödüyordu.</p>

      <p class="paragraf-4">Maurya İmparatorluğu, haraç ödeyen köylülerle küçük tüccarlar üzerinde yükselen askerî bir üstyapıydı. Bu, Çandra Gupta hükümdarlığı sırasında idare ile iktisat üzerine yazılmış bir inceleme olan <span class="char-style-override-9">Arthashastra</span>’da açıkça görülebilir. İmparator tüm toprakların sahibiydi ve her köylü ona haraç ödemek zorundaydı. Devletin belirlediği görevliler yegâne aracılardı. İmparatorluk illere bölünmüştü. İller ilçelere, ilçeler de köy gruplarına bölünmüştü; en küçük birim köydü. Her köyün bir şefi vardı. Her köy grubu için bir sayman ve bir vergi tahsildarı görevlendirilmişti. Kendi altlarındakine değil de üstlerindekilere hesap vermek zorunda olan görevlilerle hiyerarşi yukarı doğru uzanıyordu.</p>

      <p class="paragraf-4">Oluşturulan ihbarcılar ağıyla muhalifler yetkililere bildiriliyordu. Maurya fetihlerini tamamladıktan sonra imparatorluk idaresini iyice geliştiren Aşoka (MÖ 269-232), <span class="char-style-override-9">Dharma</span> kavramını yerleştirerek her şeyi kapsayan ideolojik bir hegemonya kurmaya çalıştı. Ahengin sağlanması adına farklılıkların öne çıkarılmaması gerektiğine ve hoşgörüye vurgu yapan toplumsal bir etik olan <span class="char-style-override-9">Dharma</span>, Maurya toplumunun çelişkilerini baskılama girişimiydi.</p>

      <p class="paragraf-4">Ama bu işe yaramadı. Aşoka’nın ölümünden 50 yıl sonra Maurya İmparatorluğu dağıldı. Yönetici sınıfın Hindu ve Budist kesimleri arasında gerilimler vardı, tabi devletler isyan etti ve yabancı düşmanlar ülke topraklarını parça parça ele geçirdi.</p>

      <p class="paragraf-4">Askerî üstyapı çok büyüktü: Romalı bir yazar 600.000 piyade, 30.000 süvari ve 9.000 filden bahseder. Ama Maurya devleti, daha küçük yönetim birimlerinin üstünkörü birleştirilmiş bir karışımı olarak varlığını sürdürdü ve imparatorluk aygıtı bu karışım üzerine yerleşmişti. Ortak kültür, iyi iletişim ve toplumsal bütünleşmeyle siyasi uyumu sağlayan etkin mekanizmalar sayesinde birleşmiş geniş tabanlı yönetici sınıfı bir arada tutacak temel tutkal eksikti.</p>

      <p class="paragraf-4">Pers İmparatorluğu, yabancıların istilasıyla yok oldu. Maurya İmparatorluğu, iç ahengin yokluğu yüzünden içeriden yıkıldı. Bu örneklerin aksine Çin İmparatorluğu varlığını 2.000 yıl boyunca sürdürdü. Şimdi Çin’e bakacağız.</p>

      <p class="ara1" xml:lang="en-GB">Çin: Ch’in İmparatorluğu</p>

      <p class="paragraf-4">MÖ 3. yüzyılın sonunda Çin’de birliği sağlayan Ch’in savaş ağası Şi Huang-ti, Geç Tunç Devri’nin Şang Hanedanı’ndan beş kat daha büyük bir alana hükmediyordu. Bunu nasıl başarmıştı?</p>

      <p class="paragraf-4"><span>Çin Tarım Devrimi yaklaşık MÖ 6000’de başladı. Çiftçilikle uğraşan ilk köyler, Kuzey Çin’in Sarı Nehir Vadisi’nde ortaya çıktı. Domuz evcilleştirildi ve sulanan yamaç taraçalarında darı (ardından buğday) ekimi yapıldı. Takip eden bin yıllık sürede çiftçilik Orta Ova’yı aşarak güneye doğru yayıldı. Çok daha sonraları, MÖ 2000 civarından itibaren Çin Kent Devrimi, Anyang gibi antik şehirleri merkez alan bir Tunç Devri uygarlığı ortaya çıkardı. Bu uygarlık, kuzeydoğu Çin’i 400 yıl boyunca (MÖ 1523-1027) yöneten Şang Hanedanı devrinde doruk noktasına ulaştı. Şang iktidarı, atların, savaş arabalarının ve tuncun bedelini karşılamakta kullanılan tahıl üretimi fazlalarını kontrol etmesine dayanıyordu. Ama o da diğer Tunç Devri uygarlıklarının yolunu takip etti: Jeopolitik rekabet dinamiği, Şang Çini’nde askerî yapının fazlasıyla öne çıkmasına ve toprakların aşırı genişlemesine sebep oldu. Böylece zayıf düşen Şang Çini, MÖ 11. yüzyılda batıdan gelen Çulu akıncılara karşı koyamayarak yıkıldı.</span></p>

      <p class="paragraf-4">Çu Çini (MÖ 1027-221) asla etkin bir merkezî yapıya sahip olmadı; rakip idari yapılar arasında bölünmüş olarak varlığını sürdürdü. Her devletin kralı, önemli bölgesel makamlara atama yaparken kendi erkek akrabalarına, maiyetinde bulunan kişilere ve devlet görevlilerine öncelik verdi. İdareyi surlarla çevrili şehirlerden yürüten bu bölgesel beyler, şehri çevreleyen kırsal bölgelerde yaşayan köylü yetiştiricilerin ürün fazlasını onların elinden çekip alıyordu.</p>

      <p class="paragraf-4">Uygarlık ilerledi. Çu idaresi sırasında pirinç ekilmeye başlandı ve Orta Ova’nın güney ucundaki Yang-Çe Nehri Vadisi’nde manda sürüleri beslendi. Ürün fazlalarının ve lüks malların uzun mesafelere gönderilebilmesi için bir kanal ağı inşa edildi. Tarımın sınırları dağlara, kuzeye, batıya ve güneye genişledi. Ama yalnızca ağaç ve taş aletler kullanıldığından ürün fazlaları küçüktü. Destekleyecek surlarla çevrili bir altyapının ve bölgesel orduların varlığında, Çu seçkinlerinin aldıkları pay büyüktü. Antik Çin’den günümüze gelmiş bir köylü şarkısında, uygarlığın “yük hayvanı” insanın bitip tükenmeyen zahmetli çalışması ve siyasi yabancılaşması şöyle dile getirilir:</p>

      <p class="paragraf-4 para-style-override-11"><span class="char-style-override-4">Çalış, çalış, güneşin doğuşundan</span></p>

      <p class="paragraf-4 para-style-override-13"><span class="char-style-override-4">Gün batımına, gün bitene kadar.</span></p>

      <p class="paragraf-4 para-style-override-13"><span class="char-style-override-4">Sabanla çayırı sürer, tırmıkla toprağı temizlerim,</span></p>

      <p class="paragraf-4 para-style-override-13"><span class="char-style-override-4">Et ve içecek, her ikisi de elimin altında,</span></p>

      <p class="paragraf-4 para-style-override-13"><span class="char-style-override-4">Öyleyse, baştakiler neden olsun ki umurumda?</span></p>

      <p class="paragraf-4 para-style-override-11">MÖ 4. ve 3. yüzyıllarda, “Savaşan Devletler Çağı”nda bölgesel şiddet tepe noktasına ulaştı. Ama doğudaki Çu devletleri birbiriyle kavga ederken, batıda yeni bir güç yükseliyordu.</p>

      <p class="paragraf-4">Çinliler, yaklaşık MÖ 500’den itibaren büyük çapta demir dökümüne başladılar. Arkeolojik kayıtlarda, dökme demirden yapılmış büyük miktarda alet (baltalar, sabanlar, çapalar, kürekler, oraklar, keskiler ve bıçaklar) yer almaktadır. Demir, savaş halinin şiddetlenmesiyle hâsıl olan askerî bir devrimi de kolaylaştırdı. Demir aletler, üretkenliği artırarak orduları desteklemek için gereken ürün fazlalarını güvence altına almış oldu. Savaş arabası, Antik Çin’in şok silahıydı. Artık bunları çok daha fazla sayıda üretmek mümkündü. Ama savaş arabası, dar bir savaşçı seçkinler kesiminin silahıydı aynı zamanda. Öte yandan demir, piyadelerin eline önemli silahlar geçmesini sağladı. Yaylı tüfekten atılan demir uçlu bir ok, heybetli bir beyin zırhını delip geçebiliyordu. Sert, jilet gibi keskin kenarlarıyla demir bir kılıç, atları ve koşum takımlarını kesebiliyor, savaş arabasını kullanan kişinin düşmesine neden olabiliyordu.</p>

      <p class="paragraf-4">Savaş arabalarının çoğalmasının, daha çok sayıda ve silah donanımı daha iyi piyadelerin yanı sıra istihkâm, savaş makineleri ve kuşatma savaşı alanlarında da ilerlemeler oldu. Son olarak, süvarilerin sahneye çıkışıyla Çin ordusunun gerçekten karma sınıflardan müteşekkil bir kuvvet haline gelmesi, en az diğer gelişmeler kadar önemliydi.</p>

      <p class="paragraf-4">Hunlarla Moğolların ataları olan atlı bozkır göçebeleri Hiung-nular, yüzyıllar boyunca Çu Çini’nin kuzey sınır bölgelerine yağma ve talan akınları düzenlediler. Hiung-nu, eşi görülmemiş bir hareket kabiliyeti ile ateş gücü birlikteliğine sahip hafif atlı okçuların ne kadar değerli olduğunu Çinlilere öğretti. Bu dersin en iyi kavrandığı yer, kuzeybatıdaki yarı barbar Ch’in devletiydi. Diğer Çinli yöneticiler, savaşçı kralların hüküm sürdüğü bu dağlık sınır bölgesi krallığını, uygarlıktan nasibini almamış bir yer olarak görüyordu. Ch’in, Hiung-nu karşısında cephe hattı oluşturuyordu. Askerî etkinlik yegâne öncelikti. Geleneğin ve muhafazakârlığın buna engel olmasına izin verilemezdi. Ch’in, mecburiyetten yenilikçi bir devletti.</p>

      <p class="paragraf-4">Uzak kuzeybatıda yerel beylikler güçsüzdü. Vergiler, işçi hizmetleri ve zorunlu askerlik doğrudan bağımsız köylü-çiftçilere dayatılıyordu. Surlarla çevrili şehirlerin haraç toplamaya dayalı asalaklığı, başka yerlere nazaran çok daha hafif hissediliyordu.</p>

      <p class="paragraf-4">Böylece, tarımda ve savaşta Demir Devri devriminin dönüştürücü bir yoğunluğa ulaşması, Çu Çini’nin en uzaktaki sınır bölgesi olan vahşi Ch’in’de oldu. Yeni düzenin mimarı, Ch’in Kralı idi. Savaşan Devletler döneminin en kanlı zamanlarında Ch’inli savaş arabaları, yaylı tüfekçiler ve atlı okçular, Çulu rakiplerini birbiri ardına bozguna uğrattılar.</p>

      <p class="paragraf-4">İnsan kaybı açısından ödenen bedel çok büyüktü. K<span>azanılan bir zaferin ardından 100.000 tutsağın kellesi kesilmişti. Nihai zaferden sonra, “</span>zengin ve güç sahibi olan” 120.000 kişi sürgüne gönderildi. Ch’in kralı artık Şi Huang-ti (“Kutsal İmparator”) unvanıyla anılıyordu.</p>

      <p class="paragraf-4">Zafer, kontrolün asker-bürokrat seçkinlerin elinde olduğu merkezî bir imparatorluk doğurdu. Selefi Şang’dan beş kat daha büyük olması, Çin’in yeni demire dayalı tarım teknolojisi sayesinde ürün fazlalarının artmasından ötürüydü. Yol ağı uzunluğu, Roma İmparatorluğu’nu geride bırakmıştı. Kanallar sisteminin bir benzeri daha yoktu. Ağırlıklar ve ölçüler, yol ve yük arabası ebatları, hatta tarım aletleri biçimleri bile standart hale getirilmişti.</p>

      <p class="paragraf-4">İnsanlık tarihinin en büyük inşaat projesi olan Çin Seddi, İlk İmparator tarafından Hiung-nu’yu durdurmak amacıyla yapılmıştı. Uzunluğu 3.600 km’yi bulan ilk duvar 7,3 metre yüksekliğinde ve sekiz kişinin yan yana yürüyebileceği genişlikteydi. Değişen aralıklarla 25.000 kadar gözetleme kulesinin yerleştirildiği Çin Seddi, 12 yıl gibi kısa bir sürede inşa edildi. İnşaatında yüz binlerce işçi zorla çalıştırılmış, milyonlarca köylünün tahıl üretimi fazlalarına el konulmuştu.</p>

      <p class="paragraf-4">Fetihlerle ve etrafına korku salarak kurulan, kısa ömürlü Ch’in İmparatorluğu’nun belirgin özellikleri aşırı merkezîyetçilik, askerî tarzdaki sömürü ve acımasız bir baskı sistemiydi. İlk İmparator Şi Huang-ti’nin, zalimliği, paranoyaklığı ve deliliğe varan dengesizliğiyle sıra dışı bir savaş ağası ve zorba olduğundan bahsedilir. Belki de doğruydu; düşmanlarının gözünde öyle olduğu şüphesiz. Rejim, tüm kitapların yakılmasını emrederek muhalefetin düşünsel temellerini yok etmeye çalıştı. Kitap saklayan bilim insanları ya kellelerinden oldular ya da Çin Seddi’nin inşasında ölümüne çalıştırıldılar. Kendinden öncesini sil baştan yazmaya kalkışması, siyasi güvensizliği ifade ediyordu.</p>

      <p class="paragraf-4">Meşhur Terracotta Ordusunun (Toprak Askerler) koruduğu İlk İmparator’un anıtmezarı, Büyük Piramidi ve Tutankamon’un mezarını bile gölgede bırakacak bir israf timsalidir –anıtmezardan eski yazılarda bahsediliyor, henüz gün yüzüne çıkarılmış değil.</p>

      <p class="paragraf-4">Ch’in Hanedanı, Şi Huang-ti’nin MÖ 210’da ölmesinden sonra yıkıldı. Saray içi iktidar kavgası, Çin geneline yayılmış bir dizi soylu ve köylü ayaklanmasıyla aynı zamana denk geldi. Sonunda zaferi kazanan, yeni Han Hanedanı’nın (MÖ 206-MS 220) ilk imparatoru olacak, köylü bir devrimci Liu Bang oldu.</p>

      <p class="paragraf-4">Han idaresi, Ch’in devriminin konsolidasyonunu temsil eder. Merkezîleşmiş imparatorluk üstyapısı muhafaza edildi ama bürokratlar, devlet görevlileri ve bilim insanlarından oluşan yönetici sınıf, dengesiz bir diktatörün keyfî kararlarıyla katledilme tehlikesinden artık kurtulmuştu; kitlelerin sömürülmesi, halkın hoşnutsuzluğunu yatıştıracak kadar azalmıştı. Çin’in Demir Devri dönüşümünün ulaştığı en son noktayı temsil eden bu yeni imparatorluk düzeni, acaba toplumsal gelişmeyi kolaylaştıracak mıydı, yoksa engel mi olacaktı? Çin İmparatorluğu bir başlangıç kapısı ya da bir engel miydi?</p>

      <p class="ara1" xml:lang="en-GB">Yunan Demokratik Devrimi</p>

      <p class="paragraf-4">Demir teknolojisi, insan emeği verimliliğinde ve fazlalığın (artığın) büyüklüğünde muazzam artışları mümkün kıldı. Merkezîleşmiş yönetici sınıflar, yeni zenginliğe el koyarak Pers, Hint ve Çin İmparatorluklarını inşa ettiler. Ama demir teknolojisi aynı zamanda alternatifi mümkün hale getirdi. Hammaddenin bol, üretim sürecinin basit olması sayesinde demir aletlere ve silahlara herkes ulaşabiliyordu. Tunç yalnızca soylulara güç kazandırırken, demirin kitleleri güçlendirme potansiyeli vardı.</p>

      <p class="paragraf-4">Bunun olup olmayacağı, sınıf mücadelesinin sonucuna bağlıydı. Dünyanın küçük bir köşesinde zaferi halk yığınları kazandı. Aşağıdan bir devrimle toprak sahibi soylular yenilgiye uğratıldı, radikal bir katılımcı demokrasi deneyimi başladı ve insanlık tarihinin en büyük kültürel başarı patlamalarından birine uygun koşullar yaratıldı. Demokratik devrimin merkez üssü Atina şehir devletiydi. MÖ 510-506 arasında, şehir içindeki devrimci sınıf mücadeleleri sonucunda diktatörlükten demokrasiye geçildi.</p>

      <p class="paragraf-4">Hareket üç farklı aşamadan geçti. İlk olarak, 30 yıllık diktatörlük devrildi ve yerine geçici bir soylular hükümeti getirildi. İkinci olarak, muhafazakâr soyluların, reformun önünü kesme girişimleri bir halk ayaklanmasını tetikledi ve demokratlar hükümetini iktidara getirdi. Üçüncü olarak, soyluların karşı-devrimini destekleyen Sparta askerî müdahalesi, ikinci bir halk ayaklanmasıyla bozguna uğratıldı.</p>

      <p class="paragraf-4">Atina demokrasisi yaklaşık iki yüzyıl varlığını sürdürdü. Yunan dünyasının diğer şehir devletlerinde de benimsendi; öyle ki MÖ 5. yüzyılın ortalarına gelindiğinde neredeyse Ege’deki tüm şehir devletleri demokrasiyle yönetiliyordu.</p>

      <p class="paragraf-4">Atina demokrasisinde, yurttaşların çoğunluğunu oluşturan küçük çiftçiler güçlendi. Büyük toprak sahipleri, MÖ 6. yüzyıl boyunca borç esareti<span class="dipp"><a class="footnote-link" href="#footnote-225-1" id="footnote-225-1-backlink">1</a></span> yoluyla arazilerini genişletmeye çalıştılar. Bu mekanizma antik dünya sınıf mücadelesinde öylesine önemli rol oynamıştır ki açıklanmayı gerektiriyor.</p>

      <p class="paragraf-4"><span>Geleneksel toplumda küçük çiftçiler, zor zamanlara karşı korumasızdır. Bazen hayatta kalmak için zenginlerden borç almaları gerekir. Borca karşı gösterebilecekleri tek varlıkları ellerindeki toprak ve emekleridir. Büyük toprak sahiplerinin borç verirken ana saiki, daha fazla toprağa sahip olma ihtimalidir. Borcu ödeyebilirlerse öderler, sorun yoktur. Ama ödeyememeleri çok daha iyi olur. Böylece küçük çiftliklere el konulurken, küçük çiftçiler de büyük toprak sahiplerinin yanında serf olarak çalışmak zorunda kalan borç esirleri haline gelirler. Atinalı halk yığınları, mücadele ederek bu borç ve borç esareti zincirini kırdılar. MÖ 6. yüzyılın sonunda, mülklerine ve özgürlüklerine sahip yurttaşlar oldular. Atina toplumunun temel yapı taşlarını büyük mülk sahipleri değil köylü</span> <span class="char-style-override-9">oikoi</span> <span>(tekili</span> <span class="char-style-override-9">oikos</span><span>), yani küçük çiftlik ya da atölye sahipliğine dayalı ataerkil hane halkları oluşturuyordu.</span></p>

      <p class="paragraf-4">Küçük çiftçi-yurttaşlar, şehir devletin halk ordusunu (milis gücünü) oluşturuyordu. Nüfusun yaklaşık üçte birini oluşturan zengin köylüler, ağır piyade (<span class="char-style-override-9">hoplitler</span>) olarak savaşıyordu. Daha yoksul köylüler, hafif piyade ya da savaş gemilerinde kürekçi olarak savaşa katılıyordu (triremeler: üç katlı olup her katta kürekçilerin dizili olduğu gemiler).</p>

      <p class="paragraf-4"><span>Şehir devletler sıklıkla savaşa tutuşuyordu. Yunanistan, binden fazla küçücük idari yapıya bölünmüştü; her biri toprak, kaynaklar ve ticarette avantaj elde etmeye uğraşıyordu. Her şehrin</span> <span class="char-style-override-9">içerisinde</span> <span>yurttaşları birleştiren demokrasi, onları diğer şehirler</span> <span class="char-style-override-9">karşısında</span> <span>askerî bir güce dönüştürüyordu. Demokrasi,</span> <span class="char-style-override-9">evrensel</span> <span>bir toplumsal sınıfın değil</span> <span class="char-style-override-9">özgül</span> <span>bir yurttaş kitlesinin siyasi ifadesiydi. Örneğin, önde gelen şehir devleti demokrasisi olan Atina, MÖ 5. ve 4. yüzyıllarda her dört yılın üçünü savaşla geçirmişti.</span></p>

      <p class="paragraf-4">Kara savaşında başarı, şehrin hoplit falanksının (mızrakçıların omuz omuza durmalarıyla oluşan düzenleme) büyüklüğüne ve direncine bağlıydı. Denizde başarı, trireme donanmasının büyüklüğüne, hızına ve hareket kabiliyetine dayalıydı. MÖ 510-506 demokratik devrimi, bir yandan çiftçilerin, zanaatkârların ve küçük tüccarların, diğer yandan da yurttaş-askerlerin ve yurttaş-kürekçilerin devrimiydi.</p>

      <p class="paragraf-4"><span>Antik Atina demokrasisi, bizimkinden hem daha sınırlı hem de daha derinlikliydi. Kadınların, yabancıların ve kölelerin hiçbir siyasi hakkı yoktu; yalnızca yetişkin erkek yurttaşlar oy kullanabiliyordu. Ama bunların büyük kısmı emekçi kişilerdi ve ellerindeki güç son derece gerçekti. Önde gelen on şehir görevlisi (</span><span class="char-style-override-9">strategoi</span><span>) her yıl seçimle belirleniyordu. Ana danışma organı olan Dört Yüzler Kurulu (</span><span class="char-style-override-9">bule</span><span>) kurayla seçiliyordu. Tüm yurttaşların katıldığı, açık havada yapılan kitle toplantısı olan Halk Meclisi (</span><span class="char-style-override-9">ekklesia</span><span>), devletin en güçlü karar organıydı. Adalet, sıradan yurttaşlardan oluşup üye sayısı 2.500’e kadar çıkabilen jüri heyetleri eliyle idare ediliyordu. Toplumdan uzaklaştırma, tersine seçimdi; 6.000 olumsuz oyu bulan herhangi biri, on yıllığına şehirden sürgün ediliyordu.</span></p>

      <p class="paragraf-4">Demokratik anayasa, küçük mülkiyetin güvencede olması anlamına geliyordu –yalnızca zenginler vergi ödüyordu ve savaşa gitme kararını, savaşmak zorunda olanlar alıyordu. Antik Yunan demokrasisinin gerçekliği hakkında kuşkuları olanlar, ona düşman olan soyluların zehir zemberek görüşlerini okumalıdır. Yunan dünyası, oligarklar ile demokratlar arasında keskin bir şekilde ikiye bölünmüştü –yani “azınlığın” (<span class="char-style-override-9">oligoi</span>) yönetimini destekleyenler ile “yurttaşların” (<span class="char-style-override-9">demos</span>) yönetimini savunanlar. Demokrasiye duyulan nefret, Yunan felsefesine, tarihine ve sanatlarına esin kaynağı olmuştur. Sokrates, Eflatun [<span class="char-style-override-9">Platon</span>] ve Aristo gibi düşünürlerin eserleri, büyük oranda demokrasi karşıtı polemik yazıları olarak görülebilir.</p>

      <p class="paragraf-4">Eski toplumların çoğunda eğitim ve kültür, zenginliği ve gücü korumakla meşgul küçük bir azınlıkla sınırlı oluyordu. Antik Atina’da, siyasi gücü 30.000 erkek paylaşıyordu. Bu, eğitim ve kültür için çok büyük bir kitle tabanı yaratıyordu. Sonuç, yaratıcılık patlaması oldu. Bunun içeriğinin çoğu sağ eğilimliydi (demokrasiye <span class="char-style-override-9">tepki göstermek</span> onu <span class="char-style-override-9">övmek</span>ten daha yaygındı) ama bu, yaratıcılık patlamasını mümkün ve gerekli kılanın demokrasi olduğu olgusunu değiştirmez. Partenon gibi büyük mimari anıtlar, heykelde ve resimde insan biçiminin üstün natüralist temsilleri vardı. Thukydides tarihi, Sokrates felsefesi, Aiskhylos, Sofokles ve Euripides tragedyası vardı. Bu arada, demokratik siyasetin teoride ve pratikte hazırlanması vardı. Atina’nın demokratik liderlerinden en büyüğü olan Perikles, şehrin yönetimini şöyle açıklıyor:</p>

      <p class="alinti">Yapımıza demokrasi deniyor çünkü iktidar bir azınlığın değil, bütün insanların elindedir … herkes kanun karşısında eşittir … önemli olan belirli bir sınıfın üyesi olmak değil, insanın özünde sahip olduğu yetenektir … Hiç kimse … yoksulluk yüzünden siyasi karanlığa mahkûm edilemez … Yetkili makamlara getirdiklerimize, onlara bağlı kalacağımızın sözünü veriyoruz …</p>

      <p class="paragraf-4">Demokrasinin askerî başarıları da aynı ölçüde etkileyiciydi. Kudretli Pers İmparatorluğu, Yunanistan’a iki kez boyun eğdirmeye kalkıştı. İlki MÖ 490’da karada Maraton’da, ikincisi MÖ 480’de denizde Salamis’te olmak üzere Atinalılar iki kez Yunan direnişine öncülük ettiler. Sayıca bayağı az olmalarına ve meslekten askerlerin karşısına çiftçi amatörlerle çıkmalarına rağmen, her ikisinde de Atinalılar galip geldi. Pers Savaşlarında, dünyanın o zamana kadar gördüğü en ileri siyasi düzeni temsil eden özgür insanlar ordusu, geleneksel imparatorluğun kaba militarizmi karşısında zafer kazandı. Yine de, göreceğimiz üzere Yunan demokrasisi tarihî bir çıkmaza girmişti.</p>

      <p class="ara1" xml:lang="en-GB">Makedonya İmparatorluğu</p>

      <p class="paragraf-4">Atina, Yunanistan’ın en önemli demokrasisi olmasının yanı sıra en zengin şehir devletiydi. Zenginliğini, güney Attika’daki gümüş madenlerine, deniz ticaretine ve (zamanla bir imparatorluğa dönüşen) Ege şehir devletleri arasında oluşturulan Pers karşıtı ittifakın liderliğini üstlenmesine borçluydu. Yunan toplumunun demokratik biçimi, Yunan dünyasının rakip şehir devletlere bölünmüşlüğüyle çelişiyordu. İlki, çalışan nüfusun güçlenmesini ve kültürel gelişimini destekliyordu. İkincisi, askerî rekabet, savaş ve emperyalizm demekti.</p>

      <p class="paragraf-4">Atina, kıta Yunanistanı’nın daha muhafazakâr şehir devletleri için çifte tehlike demekti. Atina demokrasisi, diğer yerlerdeki oligarkları, sürekli olarak aşağıdan gelecek devrim korkusuyla yaşamak zorunda bırakırken, Atina İmparatorluğu’nun artan zenginliği de rakip şehir devletler arasındaki kırılgan güç dengesini tehdit ediyordu.</p>

      <p class="paragraf-4">MÖ 5. yüzyılın ortalarına geldiğimizde, demokratik-emperyalist Atina artık Yunanistan üzerinde hegemonyasını kurmaya hazır gözüküyordu. MÖ 431-404 Peloponnesos Savaşı, Sparta’nın öncülüğündeki muhafazakâr ittifak ile Atina’nın başını çektiği demokratik konfederasyonu karşı karşıya getirdi. Sonunda Atinalılar yenildiğinde imparatorluk dağıldı ve demokrasi ülküsü, Sparta hâkimiyetinin gölgesinde kaldı. Aslında savaş, Yunan soylularının, Makedonya krallarının ve Roma valilerinin, MÖ 510-506 Atina Devrimi ile başlayan demokrasi tecrübesini ortadan kaldırmak amacıyla kalkıştıkları sürüncemeli bir karşı-devrimin ilk evresiydi.</p>

      <p class="paragraf-4">İkinci evre, Kral II. Philip’in komutası altındaki Makedonya ordusunun, Yunan şehir devletlerinin birleşik ordusunu yendiği MÖ 338 tarihli Chaeronea Muharebesi’ni merkez alıyordu. Yunan şehir devletleri bundan sonra yabancıların hâkimiyetine girdi. Biçimsel demokrasi Atina’da ve bazı şehirlerde kısa bir süre daha varlığını sürdürdü ama gerçek güç bundan böyle başka yerlerde yatıyordu. MÖ 336’da, Büyük İskender’e kafa tutan Thebai şehir devleti saldırıya uğradı, istila edildi ve yerle bir edildi.</p>

      <p class="paragraf-4">Makedonya Krallığı melez bir devletti. Saray ve maiyeti bir Helenizm (Yunan kültürü) merkeziydi; II. Philip (MÖ 360-336), Yunan şehir devletlerinin ağır piyade falanksını kısmen model alan bir ordu kurmuştu. Ama aynı zamanda Makedonya, taslak halindeki otokratik bir monarşinin gevşek bir şekilde bir araya getirdiği bir toprak sahipleri ve kabile şefleri koalisyonuydu. Makedonya kralının başlıca meşgalesi, tahtını korumak ve devletin parçalanmasını önlemekti.</p>

      <p class="paragraf-4">İstikrarsızlık, emperyalizmi üretir. Kralın gücü, gösterdikleri sadakat ve sundukları hizmet karşılığında baronlarını ödüllendirebilmesine bağlıydı. Kralın himayesini mali açıdan karşılamanın en kolay yolu, savaş ve ganimet idi. Philip idaresi altında büyüyen krallık, güney Balkanlar’ın tamamını kontrol eden bir imparatorluğa dönüştü. Fetihler, ganimet ve haraç getiriyordu; bunlarla askerlerin parası ödeniyordu. Makedonya ordusu büyüdü ve tamamen profesyonel bir güç haline geldi. Philip’in kendine özgü katkısı, karma sınıflardan oluşan bir kuvvet yaratmak üzere üç farklı unsuru karıştırması oldu.</p>

      <p class="paragraf-4">Krallığın sınır boylarında yaşayan dağ kabileleri, hafif piyade ihtiyacını karşılıyordu. Makedonya beylerinin soylu maiyetleri, feodal tipte ağır süvarileri meydana getiriyordu. Özgür köylüler de Yunan tarzı falanksı oluşturuyordu. Krallık, insan kaynağının geleneksel savaşçı niteliklerini, Yunan savaş sanatının yöntem ve ilkeleriyle güçlendirmişti. Sonuç, eşi görülmemiş güçte bir askerî aygıttı.</p>

      <p class="paragraf-4">MÖ 338’de Makedonya ordusu, orta Yunanistan’da Chaeronea muhaberesini kazanarak Yunan şehir devletlerinin bağımsızlığını sona erdirdi. Yedi yıl sonra, kuzey Irak’ta Gaugamela muhaberesi ile Pers İmparatorluğunu ortadan kaldırdı. Perslileri önce MÖ 490’da, ardından da 480’de yenen Atinalılar, batı Türkiye’deki Yunan devletlerini kurtarmıştı. Ama bu şehirler, görece geri kalmış Makedonya Krallığı’na boyun eğdiler. Batı Asya’yı fetheden Atinalılar değil, Philip’in halefi Büyük İskender’in idaresi altındaki Makedonyalılar oldu. Neden böyle oldu?</p>

      <p class="paragraf-4">Yunanistan’ın yalnızca %15’inde tarım yapılabiliyordu. Küçük, sağa sola dağılmış tarıma elverişli bir sürü ovayı, dağ sıraları ayırıyordu. Bu, her şehir devletin bağımsızlığının temeliydi. MÖ 5. yüzyılda toplam 1000 civarında şehir devlet bulunuyordu. Demokrasi, birbirine rakip bu küçücük idari yapıların içinde korunuyordu. Bunların en büyüğü ve en zengini olan Atina’da sadece 30.000 kadar yetişkin erkek yurttaş yaşıyordu. Kadınlar, çocuklar, yabancılar ve köleler de hesaba katıldığında toplam nüfus muhtemelen 200.000 kadardı. Yunan demokrasisi, dar ve bölünmüş bir toplumsal tabana dayanıyordu.</p>

      <p class="paragraf-4">Jeopolitik bölünme, bitip tükenmez yerel savaşlar demekti ve önde gelen devletler (ve müttefikleri) arasındaki mücadele, kimi zaman kızışarak topyekûn savaşlara neden oluyordu. Her zaman fazlasıyla askerîleştirilmiş olan Yunan toplumunun bu özelliği, elindeki artıklar büyüdükçe ve jeopolitik düşmanlıklar şiddetlendikçe iyice güçleniyordu. Peloponnesos Savaşı, bu eğilimin en önemli ifadesiydi.</p>

      <p class="paragraf-4">Hiçbir devlet, kalıcı bir hegemonya kuracak kadar güçlenemiyordu. Atina, MÖ 404’te Sparta’ya yenildi. Sparta ise MÖ 371’de Thebai’ye yenildi. Bu devletler kendi aralarında bölünmenin önüne geçemezken, II. Philip (“Kuzey’in Aslanı”) tüm Yunan şehir devletlerine sonunda boyun eğdirecek imparatorluğunu inşa ediyordu.</p>

      <p class="paragraf-4"><span>Aynı zamanda, artan askerîleşme sonucunda şehir devlet demokrasisi de içeride güç kaybetti. Uzun süren, uzak mesafeleri katetmeyi gerektiren zorlu seferlerle birlikte profesyonel komutanlar, paralı asker birlikleri ve askerî uzmanlar ortaya çıktı. Yunanistan’da güç, piyadelerin mızraklarının ucundaydı. Bu gücü yurttaş-çiftçiler elinde tuttuğu zaman demokrasi güçlüydü. Profesyonel paralı askerlerin eline geçtiğindeyse giderek zayıfladı.</span></p>

      <p class="paragraf-4">Antik Yunan uygarlığı daha önce hiç görülmemiş çok yönlülüğe ve dinamizme sahipti ama varlığını, içinde yer aldığı jeopolitik ve sosyolojik çerçeveyle keskin bir karşıtlık içinde sürdürdü. Demokrasi, ne şehir devletler içinde ne de şehir devletler arasında genelleşti. Yunan dünyasının rakip idari yapılara bölünmesi, askerî uzmanların uzun dönemde demokratik meclislerin aleyhine güç kazanması demekti.</p>

      <p class="paragraf-4">Öte yandan Makedonya, Yunan uygarlığının ilerlemelerini benimsedi ve bunları, orta büyüklükteki bir krallığı bir Balkan İmparatorluğuna dönüştürebilecek bir askerî sistem yaratmakta kullandı. Teknik önemliydi ama büyüklük de öyle: Büyük fetih savaşları yaparak Yunan dünyasını birleştirmek için gereken topraklara ve üretim fazlalarına yalnızca Makedon Kralı sahipti.</p>

      <p class="paragraf-4">Yunanistan, aşağıdan devrimle değil de yukarıdan zorla birleştiğinden demokrasinin geleceği yoktu. Yunanistan, Batı Asya’nın fethinde kullanılan bir lojistik üs haline geldi. Daha sonra, İskender’in imparatorluğunun dağılmasının ardından, daha geniş bir alana hükmeden Makedon “halef” devletinin bir eyaleti olacaktı. Pers İmparatorluğu’na ait (Yunanistan’ın zenginliğinin kat kat fazlasını temsil eden) toprakların ve üretim fazlalarının ele geçirilmesi, şehir devleti demokrasileri ağından oluşan Yunan uygarlığının, küresel bir emperyal sisteme dönüşmesini sağladı.</p>

      <p class="paragraf-4">Bu arada daha batıda, daha dinamik bir askerî emperyalizm biçimi ortaya çıkıyordu. Antik Roma şehir devleti de küresel bir imparatorluğa dönüşüyordu. Bir süre sonra Doğu’da, yeni dünya düzeninin kudretli Makedon krallıklarını bile dize getirecekti.</p>

      <p class="ara1" xml:lang="en-GB">Roma Askerî Emperyalizmi</p>

      <p class="paragraf-4">Roma, Yunan tarzı yurttaşlığın Makedonya tarzı militarizmle kaynaşmasıydı. Sonuç, antik dünyanın en dinamik emperyalist devleti oldu.</p>

      <p class="paragraf-4">MÖ 9. yüzyılda bir Demir Devri köyü olan Roma gelişerek MÖ 8. yüzyılda Latin kabile şefinin tepe kalesi haline gelmişti. Ardından, MÖ 7. yüzyılın ortası ile sonu arasında Etrüsk akıncılarının küçük bir kasaba olarak yeniden kurduğu Roma, MÖ 510’a kadar Etrüsk kralları hanedanı tarafından yönetildi. Bu krallardan sonuncusu bir soylu devrimiyle alaşağı edildi; sonraki iki yüzyıl içeride sınıf mücadelesiyle, dışarıda emperyal genişlemeyle geçti. Bu iki süreç yakından bağlantılıydı.</p>

      <p class="paragraf-4">İçerdeki mücadelede patrisyenlerle plebler karşı karşıya geldiler (“Sınıflar Kavgası”). Devlet aygıtını tek başlarına kontrol eden ve babadan oğula geçen toprakların sahibi olan soylular, ilk grubu meydana getiriyordu. Yönetimi üstlenen soylular meclisi olan Senato’ya yalnızca patrisyenler kabul ediliyor, en yüksek devlet memuriyeti olan kıdemli yargıçlıklara da yine yalnızca patrisyenler gelebiliyordu.</p>

      <p class="paragraf-4">Pleblerin çoğu sıradan yurttaş-çiftçiydi. Yunan şehir devletlerinde olduğu gibi küçük çiftçiler, zor zamanlarda başka çareleri olmadığından sıklıkla borca giriyorlardı. Patrisyen senatörlerin hazırladığı ve patrisyen yargıçların uyguladığı kanunlar, borç verenlerin haklarını koruyordu. Borç, küçük çiftlikler pahasına büyük arazileri genişletmenin başlıca mekanizmasıydı.</p>

      <p class="paragraf-4">Pleblerin içindeki bir azınlık daha iyi durumdaydı. Hatta bazıları oldukça zengindi. Ama buna rağmen siyasi iktidardan dışlanıyorlardı. Dolayısıyla pleb hareketi, pleb soylular ile pleb yığınları arasında kurulmuş bir sınıf ittifakıydı. Başlıca silahı çekilmeydi –askerî bir kitle grevi. Yunan şehir devletlerinin yurttaş-çiftçileri gibi şehrin milis gücünü (<span class="char-style-override-9">legio</span> / “asker toplama”) oluşturan Romalı plebler, toplumsal ve siyasi taleplerini duyurmak için dönem dönem savaşmayı reddediyorlardı.</p>

      <p class="paragraf-4">Yunan halk kitleleri, devrimci eylemle gerçek bir demokrasi kazanmıştı. Romalı halk kitleleri, Senato’yu devirmeyi asla başaramadı. Ama büyük kazanımlar elde ettiler; bu kazançların toplu etkisi, gücün Roma toplumu içerisinde köklü bir şekilde yeniden paylaşılması oldu. Zengin plebler, Senato’ya ve kıdemli yargıçlık makamlarına kabul edildiler. Pleblerin oluşturduğu kitle, etkin veto yetkileri kazandı. Yeni yasaların Pleb Meclisi’nden (sivil organ), savaşa girme kararının ise Yüzler Meclisi’nden (askerî organ) onay alması zorunluydu. Yeni yargıçlar, yani Pleb Tribünü, halkın benimsemediği önerileri engelleyebiliyordu.</p>

      <p class="paragraf-4">Sınıflar Kavgası, sınıf uzlaşmasıyla ve karma bir yapının benimsenmesiyle sona erdi. Yönetici sınıf alaşağı edilmedi ama siyasi gücü sınırlanmış, yeni gelenlerin de onlara katılması mümkün olmuş ve devletin hareketleri artık halkın rızasına bağlı hale gelmişti. Yani küçük çiftçilerin mülkü, vergiye ve borca karşı korunuyordu. Büyük toprak sahiplerinin, hemşerileri aleyhine kendilerini zenginleştirmeleri dizginlenmişti. Romalı soyluların hırsı, bunun yerine yabancı düşmanlara yönlendirildi.</p>

      <p class="paragraf-4">Romalı soylular arasında rekabet şiddetliydi. Büyük aileler, önemli devlet görevlileri için birbirleriyle çekişiyordu; ödüller, güç, itibar ve dolgun avantalardı. Zenginlik amaçtan ziyade bir araçtı: Soylular, siyasi güçlerini artırmak için zenginliğe gerek duyuyordu. Rakip gruplar, himaye ilişkisi aracılığıyla kendilerine bağımlı kişilerden ve taraftarlardan müteşekkil maiyetler oluşturuyordu. Rüşvet vererek destekçi topluyor, kontrolleri altındaki oyları takviye ediyorlardı. Gücünü artıramayan aileler geriliyordu. Soylu sınıflara üyelik (senatörler ve şövalyeler), giderek zenginliğe bağlı oluyordu. Hamilik, kamu görevi ve siyasi güç mücadelesi, sınıfsal konumun sürdürülmesi açısından temel önem taşıyordu.</p>

      <p class="paragraf-4">Pleblerin sömürüye direnmesi, soylular arası rekabetin biçimini belirliyordu. Bir yandan, grupların gücü açısından pleblerin desteğini kazanmak mutlaka gerekliydi. Öte yandan, pleblerin toprak sahibi olması, mevcut arazileri genişleterek zenginliği daha da artırma şansını azaltıyordu.</p>

      <p class="paragraf-4">Savaş ve fetih bir alternatif sunuyordu. Yabancı düşmanlara karşı zafer kazanmak, ganimet (özellikle altın ve gümüş), esirler (müstakbel köleler) ve toprak (yeni çiftlikler ve malikâneler kurmak) demekti. Savaş lehine oy kullanmak ve şevkle savaşmak kendi çıkarlarına olsun diye savaşın getirilerinin bir kısmı sıradan yurttaş-lejyonerlerle paylaşılıyordu. Ama aslan payı, devlete ve senatör-generallere gidiyordu.</p>

      <p class="paragraf-4">Böylece Roma, şiddete dayalı, yağmacı bir emperyal soygun sistemi haline geldi. Roma yönetici sınıfı, içeride sömürü oranını yükselterek artığı büyütmek yerine yabancı yönetici sınıfların elindeki artığı, iş gücünü ve üretim araçlarını zorla alma yoluna gitti.</p>

      <p class="paragraf-4">Romalılar MÖ 5. ve 4. yüzyıllarda İtalya yarımadasını tamamen ele geçirdiler. Batı Akdeniz’in kontrolünü ele geçirmek için MÖ 3. yüzyılda Kartaca İmparatorluğu ile iki büyük savaşa girdiler. MÖ 2. yüzyılda, Yunanistan’ı almak için Makedonya Krallığı ile iki büyük savaş yaptılar. Askerî birikim süreci kendi kendini besliyordu. Bir savaşta ele geçirilen artıklar, bir sonrakini başlatmak için kullanılıyordu. Mağlup edilen yönetici sınıflar “Romalılaştırılıyor” idi: Roma yurttaşlığına kabul edilerek Roma kültürünü benimsemeleri teşvik ediliyor ve gelecekteki Roma fetihlerinden kendilerine pay teklif ediliyordu. Bu, büyüyen lejyonlara sürekli yeni askerlerin katılmasını sağlıyordu.</p>

      <p class="paragraf-4">Sınıflar Kavgasının çözüme kavuşmasıyla MÖ 3. ve 2. yüzyıllarda Roma içeride istikrar kazanmış ama dışarıya karşı iyice saldırganlaşmıştı. Bunlardan biri diğerine bağlıydı: Toplumsal barışın maliyeti, emperyal artıklarla karşılanıyordu. Böylece, MÖ 7. yüzyılın sonlarında küçük bir Latin şehri olan Roma, sürekli büyüyerek MÖ 2. yüzyılın sonlarına geldiğimizde antik dünyanın en güçlü imparatorluğu oldu.</p>

      <p class="paragraf-4">Demir Devri teknolojisi, MÖ ilk bin yıllık dönemin emperyal devletlerini inşa etmek için gereken devasa artıkları üretmişti –Ahameniş Persi, Maurya Hindistanı, Ch’in Çini, Makedon halef krallıkları ve Roma İmparatorluğu. Ama Roma emperyalizmi, sıra dışı bir dinamizme ve dayanıklılığa sahipti. Çok hızlı ilerlenen dört yıllık bir seferin ardından Büyük İskender, MÖ 331’deki Gaugamela Muharebesi’ni kazanarak Pers İmparatorluğunu ortadan kaldırdı. MÖ 216’daki Cannae Muharebesi’nde Kartacalı Hannibal, Roma İmparatorluğuna aynı ölçüde yıkıcı bir hezimet tattırdı. Ama Roma teslim olmayı reddetti ve en sonunda zafer kazandı. Buradaki önemli fark, Roma emperyalizminin toplumsal tabanıydı. Ahameniş Persi, profesyonel askerlerin parasını ödemek için köylü tebaasını haraca kesiyordu. Roma Cumhuriyeti ordusu, özgür yurttaşlardan oluşan bir milis gücüydü. Roma köylüsünün, sayıca çok olmanın yanı sıra Pers köylülerin aksine sistemden çıkarı vardı. Romalılar, Cannae’de 80.000 kişi kaybettiler ama 700.000 piyade ile 70.000 süvariden oluşan yedek kuvvetleri olduğu tahmin ediliyor; mücadeleyi sürdürmek hem soyluların hem de köylülerin çıkarına idi. Roma emperyal devletinin üstünlüğü, Geç Cumhuriyet döneminin (MÖ 133-30) büyük krizi sırasında bir kez daha sınanacaktı.</p>

      <p class="ara1" xml:lang="en-GB">Roma Devrimi</p>

      <p class="paragraf-4">Tiberius Gracchus, radikal bir toprak reformu programıyla MÖ 133’te Pleb Tribününe seçildi. Soyluların muhalefeti yüzünden Senato’yu devre dışı bırakıp, toprak reformu tasarısını doğrudan Pleb Meclisine götürerek kanunlaştırdı. Ertesi yıl, sağ eğilimli bir grubun düzenlediği suikasta kurban gitti. Roma siyasetinde yeni bir kriz dönemi başladı. Birçok iç savaş aşamasından geçip, kimi zaman imparatorluğun varlığını tehlikeye atarak bir yüzyıl boyunca devam etti bu kriz. Sonunda yönetici sınıfın kökten yeniden yapılanmasına, devlet bürokrasisinin yeniden şekillenmesine ve imparatorların askerî diktatörlüğüne sebep oldu.</p>

      <p class="paragraf-4">Kriz, geçmişten miras alınan şehir devleti biçiminin, dünya imparatorluğunun yarattığı yeni toplumsal kuvvetlere uyum sağlayamamasından kaynaklandı. Senato’yu kontrol eden patrisyen-pleb soylular, kemikleşerek “yenilere” hasım, dışlayıcı bir soylu kastına dönüşmüştü. Senato seçkinlerinin üst düzey memurlukları tekellerine almaları, soyluların diğer kesimlerini kızdırıyordu –daha önemsiz senatör aileleri, “şövalye” ailelerinin geri planda kalanları ve birçok İtalyan eyalet ailesi artık hükümet idaresiyle ve imparatorluğun ticaretiyle uğraşıyordu.</p>

      <p class="paragraf-4">Mirasla geçen imtiyazlar, yeni toplumsal gerçekliklere uymuyordu. MÖ 2. yüzyılın ortalarından sonra yönetici sınıfın artık eski tarzda yönetmesi mümkün değildi. Bir azınlık, reformu savunuyordu. İnatçı gericiler başka bir azınlığı oluşturuyordu. Çoğunluk kararsızdı ama mülk ve ayrıcalıklarını savunmakla ilgilendiklerinden genellikle krizde gericilere destek verdiler. Bundan ötürüdür ki reformcular, senatörlerin direncini kırmak için daha geniş kuvvetlerin desteğini almaya çalıştılar.</p>

      <p class="paragraf-4">Uzak sınır boylarında fetih savaşlarına girişmek, İtalya’daki küçük çiftçiler için yıkım demekti. Üçüncü İspanya Savaşı (MÖ 154-133), on binlerce asker gerektirmişti. Tipik bir yılda, her sekiz Roma yurttaşından en az biri orduda askerlik yapıyordu. Gemiyle İspanya’ya götürülenlerin birçoğu yıllarca orada kalmıştı.</p>

      <p class="paragraf-4">Ekilmeden kalan tarlaları sıklıkla büyük toprak sahipleri satın alıyordu. Roma yurttaşlarının yerine yabancı köleler geçiyordu. Günümüz tarihçilerinden birinin açıkladığı üzere zenginler, “kendi arazilerine komşu mülkleri ya da yoksullara ait olan diğer küçük arazileri satın almak, ele geçirmek için ikna yoluna ya da şiddete başvuruyorlardı; küçük tarlalar yerine çok büyük çiftlikleri işletmeye başladılar. Özgür insanların askere gitmek üzere topraktan koparılmasını seyretmektense bu arazilerde köle işçileri ve çobanları çalıştırıyorlardı”. Sonuç, iki ucu keskin bir toplumsal kriz oldu. İtalyan köylülüğünün gerilemesi, Cumhuriyetin askerî gücünün dayandığı insan gücü kaynağını kurutuyordu. Kölelerin giderek çoğaldığı kırsal kesimlerde, önemli bir güvenlik sorunu ortaya çıkıyordu.</p>

      <p class="paragraf-4">Yeni köle ekonomisinin merkezi, Sicilya ile güney İtalya idi. Yüz binlerce savaş esiri köle olarak satılıp soyluların malikânelerinde çalışmaya gönderiliyordu. Üç kez bölge çapında köle ayaklanmaları patlak verdi –MÖ 136-134’te ve MÖ 103-101’de Sicilya’da, MÖ 73-71’de kıta İtalyası’nda. Geç Cumhuriyetin krizinin, Birinci Sicilya Köle Savaşı sırasında başlaması bir tesadüf değildir. Orduya asker bulunması ve iç güvenlik, Tiberius Gracchus ile yönetici sınıfın reformcu kanadının önündeki en acil meselelerdi. Arka planda Sicilya villaları alev alev yanarken tartışmalar devam ediyordu.</p>

      <p class="paragraf-4">Terhis edilen askerlerin ve iflas etmiş küçük çiftçilerin yolu Roma’ya düşüyordu. Savaş ganimetleri, bayındırlık projeleri, soyluların himayesi ve tüketimiyle canlanarak hızla büyüyen imparatorluk başkenti, yoksullaşmış “fazla” yurttaşlarını kendine çekiyordu. Roma ayaktakımı artık siyasette bir etken olmuştu. İmparatorluğun büyümesi, İtalya’da Romalılar ile Romalı olmayanlar arasındaki ilişkiyi de değiştirmişti. Lejyonerlerin en azından yarısı Romalı olmayıp, “Latin” ya da “Müttefik” yurttaşlardan oluşuyordu. Savaşın yükünü eşit ölçüde paylaşanlar giderek ganimetten de eşit pay istemeye başladılar. Yurttaşlık hakkı, her an patlamaya hazır bir mesele olmuştu. MÖ 91-88 Sosyal Savaşı, eşit siyasi haklar sorunu yüzünden Romalılar ile İtalyanlar arasında patlak veren bir iç savaştı.</p>

      <p class="paragraf-4">İtalya deyim yerindeyse yanıcı maddelerle doluydu: Ahlaksız senatörler, şövalye kökenli görevliler ve eyalet şehri eşrafı; borçları yüzünden mahvolmuş köylüler; yıllarca cephelerde savaştıktan sonra terhis edilip yoksulluk içinde yaşayan eski askerler; giderek büyüyen kentli yoksullar kitlesi; devlete hizmet etmiş ama siyasetten dışlanmış, Romalı olmayan bir sürü kişi. Ama Roma Devrimi şu özgüllüğe sahipti: Hoşnut olmayan sınıflardan hiçbiri tek başına harekete egemen olamıyordu. Hiçbirisi, tutarlı bir yeni dünya görüşü ve bunu başaracak bir strateji sunarak, diğerlerinin arasından sıyrılıp liderliği ele geçiremiyordu. Hiçbirisi devrimci bir alternatif sunamıyordu. Muhalefetin soylularından oluşan kesimi, halk kitlelerinden ve mülklerine yönelik tehditlerden korkuyordu. Küçük çiftçiler, topraksız yoksullardan korkuyordu. Özgür yurttaşlar, kölelerin rekabetinden korkuyordu. Romalılar, İtalyanların kitlesel olarak yurttaşlığa kabul edilmesiyle birlikte kendi imtiyazlarının zayıflayacağından korkuyordu.</p>

      <p class="paragraf-4"><span>Bu nedenle halk hareketi, birden fazla sınıf arasında yapılan ve çelişkilerle dolu bir ittifaktı. Roma Devrimi’ni karmaşık ve biçimsiz, yüzyılı bulan bir süreç yapan işte bu durumdu. Senato kanalıyla reform yapılmasının önü tıkanmıştı. Yönetici sınıf içinde azınlıkta kalan Halkçılar (</span><span class="char-style-override-9">populares</span><span>: “Halk” idaresini destekleyenler), Optimatelerin (</span><span class="char-style-override-9">optimates</span> <span>ya da “en iyiler”: Senato’nun idaresini destekleyenler) şiddetle karşı çıkması yüzünden yukarıdan devrimi yapamadılar. Ama açmazı çözebilecek devrimci bir sınıfın yokluğunda ancak askerî kuvvet meseleyi karara bağlayabilirdi. Dolayısıyla Roma Devrimi, savaş ağalarının mücadelesi haline geldi.</span></p>

      <p class="paragraf-4">Hırslı siyasetçiler, saygın ve kazançlı kumandanlıkların peşindeydiler. Savaş ganimeti ve tecrübeli askerler, Roma siyaset oyununda yüksek değer biçilen oyun kartlarıydı. Devrim, Halkçı ve Optimate generaller Marius ile Sulla, ardından da Sezar ile Pompey arasında yaşanan bir iç savaşa dönüştü. Belirleyici şahsiyet, Jül Sezar idi. İyi tanınan bir soylu, azimli bir ikbal avcısı ve acımasız bir emperyalist olan Sezar, aynı zamanda parlak bir komutan, siyasetçi ve reformcuydu. Sezar, başkahramanı olduğu Roma Devrimi’nin çelişkilerini bünyesinde toplamıştı.</p>

      <p class="paragraf-4">Sezar, MÖ 49-45 İç Savaşı’ndan zaferle çıkmıştı ama devrimci bir sınıftan ziyade bir halk hareketinin lideri olması nedeniyle eski düzenle uzlaşma arayışına girmek zorunda kaldı. Kısa dönemde bunun imkânsız olduğu anlaşıldı. Yönetici sınıf fazlasıyla bölünmüş, birbirine düşmüştü. Sezar, kendi diktatörlüğünü kurarak çelişkileri aşmayı denedi –suikastla öldürülmesine ve iç savaşın yeniden alevlenmesine giden yol böyle açıldı aslında. Başını Brutus ile Cassius’un çektiği senato içi muhalefet, Sezar hizbinin liderleri olan Anthony ile Octavian tarafından kısa sürede bozguna uğratıldı. Ama ardından bu ikisi, imparatorluğu kendi aralarında pay ederek birbirine rakip kuvvet üsleri oluşturmaya giriştiler. Bu nedenle, Roma Devrimi’nin son mücadelesi, Anthony ile Octavian hizipleri arasında bir iç savaş oldu.</p>

      <p class="paragraf-4">Octavian, ilk Roma imparatoru Sezar Augustus oldu. “Yenileri”, ılımlı reformu ve emperyalist savaşı temel alan askerî bir diktatörlük kurdu. Kurduğu rejim, İtalyan şehir devletinin, bürokrasinin yönettiği küresel bir imparatorluğa dönüşmesini artık tamamladığını gösteriyordu. Ama antik imparatorlukların en başarılısı bile kendi çöküşünün ve nihayetinde de parçalanmasının tohumlarını bağrında taşıyordu.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-1-backlink" id="footnote-225-1">1</a> Borç esareti (<span class="char-style-override-9">debt bondage</span>): Borcun çalışarak ödenmesi <span class="char-style-override-9">–çev</span>.</p>
        </div>
      </div>
    </div>
  </div>
</body>
</html>
