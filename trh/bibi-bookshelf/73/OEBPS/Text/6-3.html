<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-3.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-3.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1">ÜÇÜNCÜ BÖLÜM</p>

      <p class="resimc"><img alt="6.jpg" class="image" height="25" src="../Images/6_fmt2.jpeg" width="316" /></p>

      <p class="anabaslik" id="toc_marker-3">İLKEL TOPLULUK DÜZENİNİN EN YÜKSEK AŞAMASI</p>

      <p class="resim-2"><img alt="5s.jpg" class="image" height="24" src="../Images/5s_fmt3.jpeg" width="52" /></p>

      <p class="paragraf-1"><span class="char-style-override-8">1. Anaerkil topluluğun temel özellikleri.</span> İlkel toplumun en yüksek aşamasında, başlıca toplumsal biçim, klana dayalı topluluktu, yani ekonomik ve tinsel çıkarlar, aynı kökenden geliş ve akrabalık ilişkileriyle birleşmiş bir topluluktu. Dıştan evlilik temel yasa olduğu için, içten evlilikcil boyun öteki klanlarıyla ilişki olmaksızın var olamazdı klan.</p>

      <p class="paragraf-1">Grup evliliği düzeninde ortaya çıkan ilkel klan topluluğu ancak anaerkil, yani ana yönünden akrabalık ilişkilerine dayalı bir topluluk olabilirdi. Birçok kadının birçok erkekle cinsel ilişki kurduğu grup evliliğinde babalık konumu belirsizdi. Çocuk annesini tanıyor ama babasını bilmiyordu. Dıştan evlilik gereği, akrabalar zorunlu olarak değişik klanlara ait olduğu için, çocuk her zaman annenin klanından sayılıyordu ve babanın akrabası sayılmıyordu.</p>

      <p class="paragraf-1">Ana tarafının klanı, klan topluluğunun çıkış noktasıdır ve sonuç olarak, insan toplumunun evriminin kaçınılmaz bir evresidir. Anaerkil dönemde, kadın ekonomik ve toplumsal yaşamda erkeğe eşittir.</p>

      <p class="paragraf-1">Burjuva tarihçiler, Engels’in desteklediği bu görüşü çürütmeye çalışırlar. Örneğin, Alman etnografı H. Schurtz, “etkin ve yaratıcı ilkenin sahibi” erkeğin her zaman ailenin reisi olduğunu, anaerki’nin bir sapaklıktan başka bir şey olmadığını kanıtlamak istedi. Kadının ast konumunun sürekli bir durum olduğunu “kanıtlamayı” amaçlayan bu gerici savlar olgulara ters düşmektedir.</p>

      <p class="paragraf-1">Klanlar düzeninin en yüksek aşaması Mezolitik dönemde gerçekleşmiş ve Neolitik dönemde sürmüştür.</p>

      <p class="paragraf-1 para-style-override-8"><span class="char-style-override-8">2. Üretim güçlerinin gelişimi.</span> <span class="char-style-override-8">Mezolitik dönem ve Erken Neolitik dönem.</span> Geç Paleolitik dönemin sonundan itibaren, buzullar geri çekilmeye başladı ve o zamana kadar stepler ve tundralarla kaplı geniş Avrupa ve Asya toprakları gür bir orman örtüsüyle örtüldü. Geç Paleolitik dönem avcılarının yararlandığı büyük otobur sürüleri ya yok oldular ya da kuzeye çekildiler. Buzul Çağının sonu (çağımızdan yaklaşık olarak on iki bin yıl önce) ve ormanların genişlemesi, sürek avının alışılmış koşullarını ortadan kaldırdı: İnsan, ufak av hayvanı ve geyik gibi sürücül olmayan hayvanları avlamak zorunda kaldı. Bu olumsuz koşullar, zengin mamut avcılığı döneminde kabul edilmiş olan yerleşik yaşam tarzını olanaksızlaştırdı: Av peşinde göçebelik yeniden zorunlu hale geldi.</p>

      <p class="paragraf-1">Bu da en başta av aletlerinin geliştirilmesini zorunlu kılıyordu. Bu nedenle, Geç Paleolitik dönemden itibaren Capsa insanlarında ve onlara yakın olan boylarda ortaya çıkan ok ve yay, Mezolitik dönemde (M.Ö. XII-VI bin yıllarında) zıpkının ayağını kaydırarak her tarafa yayıldı. Yay, mızraktan daha yetkin bir alettir. Fırlatılan ok hedefe daha emin ulaşır, ulaşmaması durumunda bir başka ok fırlatmak olanağı vardır. Yay ve ok kuş avında başarılı olur.</p>

      <p class="paragraf-1">Mezolitik dönem yerleşim yerlerinde, çok sayıda, ağaç ya da boynuz saplı üçgen, yamuk ya da çember parçası biçimli küçük taşlar bulunmuştur; bunlar hiç kuşkusuz ok ucu olarak kullanılıyordu.</p>

      <p class="paragraf-1">Bu evrede avcılığın önemli bir başarısı köpeğin evcilleştirilmesi’dir. Bulunan en eski evcil köpek kemikleri Geç Paleolitik döneme (Afontova Gora, Krasnoiarsk yakınlarında) ulaşmaktadır. Kırım’daki Mezolitik yerleşim yerlerinde sık sık köpek kemiklerine rastlanır. İnsanın kendine alıştırıp evcilleştirdiği ilk hayvan köpektir.</p>

      <p class="paragraf-1">Avın azalması insanı yeni besin kaynakları aramaya zorladı. Toplamacılık tekrar önem kazandı: Yenilebilir yumuşakçalar, meyveler, ceviz, yabanarısı balı vb. toplanmaya başlandı. Kıyı bölgesi klanlarında, “mutfak artığı” adı verilen çeşitli yerlerde ortaya çıkartılan büyük kabuk yığınlarının tanıklık ettiği gibi, yumuşakça toplamacılığı en önemli ekonomik etkinlikti.</p>

      <p class="paragraf-1">Erken Neolitik dönemin başlangıcında (M. Ö. V. bin yıla doğru) balık avcılığı büyük bir önem kazandı. Kara ve deniz avcıları, deniz ve ırmak kıyılarına, göllerdeki adalara yerleştiler ve barınaklarını kıyı yakınlarında kazıkların üzerine kurdular. İnsanlar ağacın işlenmesini bu dönemde geliştirdiler: Sallar, tekneler, kütükten barınaklar yaptılar.</p>

      <p class="paragraf-1">Buzullar geri çekildikçe, avcılar ve balıkçılar yeni bölgelere yerleştiler: Avustralya’nın ve Amerika’nın (Behring boğazından geçerek) nüfuslanması Mezolitik dönemde gerçekleşti; kuzeye doğru ilerleyen insanlar, Mourmansk yakınlarında Kuzey Buz Denizi’ne ulaştılar.</p>

      <p class="paragraf-1">Etnografyanın verileri, Mezolitik ve Erken Neolitik dönem ilkel toplumları daha somut bir biçimde tasarlamamıza olanak sağlıyorlar, çünkü incelenen gelişmemiş topluluklarda bunların kalıntıları bulunmaktadır. Hiç kuşkusuz bunlar uzun bir tarihsel yol aştılar; toplumsal ilişkileri ve ideolojileri, toplumun ilkel biçimlerinden ve anaerki’nin en yüksek aşamasında oluşan ideolojiden önemli ölçüde farklıdır. Ama olumsuz doğal koşullarda, ilkel bir teknik ve ekonomiyi korudular ve kimi zaman da Paleolitik dönem aletlerine dönüş yaptılar.</p>

      <p class="paragraf-1">En gelişmemiş etnik topluluklar, 1880 yıllarına doğru İngiliz sömürgeciler tarafından kökü kazınan Tasmanyalılar, Avustralya yerlileri, Fuegienler, Güney Afrika’nın zencileri ve bunların benzeri öteki boyların insanlarıydılar. Bazıları balıkçılık olmak üzere, devşirme ve avcılıkla geçiniyorlar ve olumsuz koşulların değişime uğrattığı klanlar olan küçük topluluklar halinde yaşıyorlardı.</p>

      <p class="paragraf-1">Bunların en iyi tanınanı Avustralyalılardır.</p>

      <p class="paragraf-1">Avda bumerang kullanıyorlardı. Bu aleti fırlatmak için, vuruşun gücünü artıran özel bir aletten yararlanıyorlardı. Ayrıca taş balta da kullanıyorlardı.</p>

      <p class="paragraf-1">Bu insanlar, avcılık dışında, kuğu yumurtası, salyangoz, kurbağa ve kök topluyorlardı; bir etnografın dediğine göre, üç yüze yakın yenilebilir bitki tanıyorlardı.</p>

      <p class="paragraf-1">Yaş ve cinsiyete göre işbölümü yürürlükteydi: Erkekler avlanıyor, kadınlar ve çocuklar ellerindeki sopayla toprağın üstünde ve altında yiyecek arıyorlardı. Balık avı ve kara avı genellikle toplu yapılıyordu.</p>

      <p class="paragraf-1">Avustralya anakarasının olumsuz doğal koşulları, insanları, su ve yiyecek peşinde sürekli olarak yer değiştirmeye zorluyordu; soğuk ve rüzgârdan korunmak için, ağaç dallarından ve okaliptüs kabuklarından daha sağlam kulübeler yapacak yetenekleri olmasına karşın siperlik ya da derme çatma kulübe yapmakla yetiniyorlardı. Çok ilkel giysileri, çoğu zaman, bellerine tutturdukları bir ot demetiydi.</p>

      <p class="paragraf-1">Avustralyalılar, “yabancılar”a yasak olan belli bir “besin bölgesi”nde yer değiştiren kırk dolaylarında insandan oluşan topluluklar halinde yaşıyorlardı. Topluluğun başında yaşlılardan biri bulunuyordu.</p>

      <p class="paragraf-1 para-style-override-8"><span class="char-style-override-8">3. Geç Neolitik dönem</span>. Geç Neolitik döneme özelliğini taşın yeni işlenme tekniği verir. Cilalama, delme ve biçme (doğrama). Cilalama işi üzerine ıslak kum dökülen kapak taşları üzerinde yapılıyordu. Delme işi ilkin elle, daha sonra yay kirişiyle çevrilerek çakmak taşından matkap ya da borular (dirençli kamış ya da oyuk kemik) yardımıyla yapılıyordu; matkabın ucuna ıslak kum dökülüyordu. Cilalama ve delme çok uzun zaman gerektiren bir süreçtir: İyi bir baltanın bu yöntemle yapımı birkaç yılı alabilirdi. Ayrıca o dönemin aletlerinin çoğu eski yontma yöntemiyle yapılıyordu.</p>

      <p class="paragraf-1">Geç Neolitik dönem boylarının çoğunluğu av, balıkçılık ve toplama yoluyla yaşamayı sürdürüyorlardı.</p>

      <p class="paragraf-1">Yeryüzünün birçok bölgesinde, uzun süre, maddi kültürleri Neolitik dönem niteliğini sürdüren boylar yaşadılar. Örneğin, XVII. yüzyılın sonunda, Kazak gezgini V. Atlassov, düzenleri bütün ayrıntısıyla daha sonra tanınmış kâşif K. Kraçeninkov tarafından aktarılacak olan İtelmen’lere rastladı. İtelmen’ler balta yapıyor ve balıkçılık, avcılık ve toplamacılıkla geçiniyorlardı. Çok sayıda sağmal köpek yetiştiriyor ve tahkim edilmiş yerleşim yerlerinde göçebe bir yaşam sürüyorlardı.</p>

      <p class="paragraf-1">Etnografik belgeler, ilkel boyların avcılık, balıkçılık ve toplamacılığıyla ilgili eksiksiz bir bilgi vermektedir. Av büyük bir çaba, ustalık ve soğukkanlılık gerektiriyordu. Uzun süre pusuda bekleniyor ve uzun mesafelerde avın izi sürülüyordu. Avcılar her türlü tuzak yapıyorlardı: Üzeri toprakla örtülü kapan çukurları, ufak bir sürtünmeyle avın üzerine düşüp ezen kütüklerle düzenlenen aygıtlar; kuşlar ve geyikler için ağlar. Hayvan postu giyerek ava gizlice yaklaşmayı ve sesine öykünmeyi biliyorlardı. Kuzeyli avcıların önemli başarıları, avlarını karlı bölgelerde izlemelerini kolaylaştıran kayağın bulunuşudur.</p>

      <p class="paragraf-1">Balık avı için, akarsular üzerine kurulan bendlerden, ağ ve olta iğnelerinden (Mezolitik dönemden itibaren) yararlanıyorlardı; balığı, balık sepeti, sopa ve zıpkınla yakalıyorlardı.</p>

      <p class="paragraf-1">Toplamanın gelişimi, J. Lips’in “toplamalar” adını verdiği boyların oluşumuyla sonuçlandı, Mezolitik dönemin başından itibaren Akdeniz’in doğu havzasında, yabanıl tahıl başaklarını toplayan “natufienne” adı verilen bir uygarlığa (M.Ö. VI. bin yıl) mensup topluluklar oturuyordu; bu boyların sayısı Neolitik dönemde daha da çoğaldı.</p>

      <p class="paragraf-1">Etnografya bize, düzenli olarak yaban çeltiği hasadı yapan ya da sedir fıstığı, meşe palamudu toplayan “toplamalar”ın geleneklerini çok iyi tanıtıyor. Meşe palamutlarının olgunlaşma döneminde, Kaliforniya Kızılderilileri bütün köycek meşe ağaçlarına gidiyorlardı: Erkekler palamutları sopalarla düşürüyorlar, kadınlar sepetlerle taşıyıp kabuklarını çıkartıyorlar, azık yapmak için kurutuyorlardı; bu kuruttukları palamutları, ağaçların ya da kazıkların üzerine yaptıkları kulübelerde saklıyorlardı. Dövülmüş meşe palamutundan peksimet yapıyor ya da sepetlerde kaynatıyorlardı. Toplayıcılar, başta mayalandırma olmak üzere taneleri korumanın çeşitli yöntemini biliyorlardı. Hiç kuşkusuz, av önemli bir besin kaynağı oluşunu sürdürüyordu.</p>

      <p class="paragraf-1">Öte yandan, Geç Neolitik dönemde tarım ve ilkel hayvancılık başladı.</p>

      <p class="paragraf-1">Alman coğrafyacı ve etnografı E. Hahn, tarım ve hayvancılığın ortaya çıkışıyla ilgili olarak, bu ilerlemeyi dinsel düşüncelerle açıklamak amacıyla bir idealist kuram çıkardı. Ona göre, hayvancılığın kaynağı hayvana tapınmaydı ve kutsal hayvanın evcilleştirilmesiyle başlamış olmalıydı. Tarıma gelince, besleyici toprağa tapınmadan çıkmıştı, toprağı sürme ise verimli toprağa tapınma yöntemiydi.</p>

      <p class="paragraf-1">Toplayıcıların “yabanıl hasat”ının yerini giderek ilkel tarıma ve bitki yetiştirmeye nasıl bıraktığını anlamak için dinsel törenlere başvurmaya gereksinimimiz yok bizim; insanlar, yapay-seçim, melezleme ve elverişli koşulların yaratılması (toprağı kabartıp yumuşatma, sulama, ıslah) yoluyla türleri yavaş yavaş iyileştiriyorlardı. Başlangıçta, çiftçiler toprağı toplamada kullanılan sivri sopayla sürüyorlardı; daha sonra çapa icat edildi. Toplayıcılar biçme bıçağını ve havan elini buldular.</p>

      <p class="paragraf-1">Mil bakımından zengin, taşkın sularının altında kalan bataklık toprakları ekiyorlardı çoğu zaman. Bol su içmiş verimli toprak iyi ürün veriyordu. Başka yerlerde, bu amaçla, ormanlara el atıyorlardı: Çalılar ve korular taş baltayla kesiliyordu ama büyük ağaçları bununla kesmek olanaksızdı; ağaçların kabuklarını yüzüyorlar ve tarlaların içinde ölen ağaç gövdelerini daha sonra yakıyor ve küllerini gübre olarak kullanıyorlardı. Birkaç yıl sonra, toprak yorulunca bir başka yerde tarla açıyorlardı. Buna orman açma tarımı adı verilir.</p>

      <p class="paragraf-1"><span>Hayvancılığın kaynakları daha az belirgin. Her halde, yerleşik bir yaşam tarzı gerektirir ve büyük bir olasılıkla toplamacılarda ortaya çıkmış olmalı. Başlangıçta yakalanan hayvanlar canlı bir yiyecek yedeği oluşturuyorlardı: Bu hayvanları kapalı tuttukları yerlerde bir ikisi beklenmedik bir biçimde alışmış olmalı. İnsanların tutsak hayvanları çoğaltmaya başlamalarına kadar çok zaman geçti. Bununla birlikte, yabanıl hayvanların alıştırılmasının pek öyle ekonomik değeri yoktu; gerçek hayvancılık, hayvanların evcilleştirildiği, yeni ve evcil ırkların üretilmesiyle başladı. İnsanın bilinçli etkinliğinin sonucu olan bir geçiş çok ağır gerçekleşti.</span></p>

      <p class="paragraf-1">Toplamacılıktan doğan ilkel tarım özellikle kadının payına düştü. Avdan kaynaklanan hayvancılığa gelince, niteliği gereği erkeğin işi oldu. Böylece, ekonominin iki dalının gelişmesi, cinsiyete göre işbölümünü daha da hızlandırdı.</p>

      <p class="paragraf-1">Tarım ve hayvancılık başlangıçta tohum halindeydi. Ekonomik evrim ve üstünlükleri Neolitik dönemde pek ender gözlemleniyor. Ama ne olursa olsun, tarihin yeni bir evresinin başlangıcıdır.</p>

      <p class="paragraf-1">“Ekonomik alan”ın yandaşları, örneğin Alman etnograf O. Menghin, tarım ve hayvancılığın aynı yerde oluştuğunu ve buradan başka yerlere dağıldığını ileri sürerler. Oysa, toprağın işlenmesi ve hayvanların evcilleştirilmesi Eski ve Yeni Dünya’da değişik yerlerde başladı.</p>

      <p class="paragraf-1">Tarım ve hayvancılığın ilk merkezleri Kuzeydoğu Afrika’da, İran’ın batısında ve İndus vadisindeydi. Nil vadisindeki, çağımızdan beş bin yıl önceye çıkan Geç Neolitik dönem kalıntıları, Kuzeydoğu Afrika’nın yerleşik insanlarının koyun, inek, domuz yetiştirdiklerini, arpa ve buğday ektiklerini kanıtlamaktadır. Bununla birlikte, avcılık ve balıkçılık önemini sürdürdü.</p>

      <p class="paragraf-1">SSCB topraklarında, tarım ve hayvancılığın en eski izleri Türkmenistan’da, Anaou tepesinin katmanlarında (M.Ö IV. bin yılı) keşfedildi, burada inek, domuz ve koyun kemikleri ile arpa ve buğday kalıntıları bulundu. IV. ve III. bin yılların sınırlarında, tarım Kafkasötesi’nde ve Urallar’da ortaya çıktı: “Ok” adlı (Urallarda Nijni–Teguil yakınlarında) Neolitik yerleşim yerinde bulunan kemik ve boynuzdan yapılmış kazmalar, tarih öncesinin eski dönemlerinde burada tarım yapıldığını kanıtlamaktadır.</p>

      <p class="paragraf-1">Çağımızdan üç bin yıl önce, Avrupa’nın bazı boyları, buğday, arpa, darı, mercimek, bezelye, havuç ve hiç kuşkusuz patates yetiştiriyorlardı. Yakın Doğu halkları da o dönemde birçok sebze ve meyve tanıyorlardı: Hurma, zeytin, asma, incir, bal kabağı, soğan, sarımsak, marul, susam.</p>

      <p class="paragraf-1">Orman bölgelerinde yaygın ilk evcil hayvanlar domuz ve inekti; koyun yetiştirmek daha sonra başladı.</p>

      <p class="paragraf-1">Amerika ve Okyanusya’nın gelişmemiş halkları uzun süre ilkel tarım yaptılar ama alıştırılmaya uygun hayvan bulunmaması ve öteki olumsuz doğal etkenler nedeniyle hayvancılığa girişemediler. Örneğin, değerli bilgin Mikloukho–Maklai’nin incelediği Yeni Gine’nin Papou’ları sebze tarımıyla uğraştıkları için İtelmen’lerden daha gelişmiş durumdaydılar. Brezilya’nın birçok avcı boylarında tarım belirtileri vardı; Kuzey Amerika’nın bazı Kızılderililerine gelince, fasulye, mısır, bal kabağı ve tütünü biliyorlardı.</p>

      <p class="paragraf-1 para-style-override-8"><span class="char-style-override-8">4. Klanlar düzeninin en yüksek aşamasında aletler ve silahlar.</span> Arkeolojik ve etnografik veriler, klanlar düzeninde insan toplumunun belli bir noktasına kadar bize bilgi veriyor. Bu çağın insanı, kabaca yontulmuş muştadan başka aleti olmayan fosil atalarına göre kesinlikle üstündür. Birçok kuşağın deneyimi çeşitli ve karmaşık aletlerin yaratılmasına yol açtı.</p>

      <p class="paragraf-1">Alet ve silahlar başta çakmak taşı olmak üzere çeşitli taşlardan, ayrıca ağaç, boynuz, kemik, deniz kabuğu, lif, deri, vb. şeylerden yapılıyordu. Avda her türlü alet kullanılıyordu. Mızrak ve kargıların sivri uçları taş ya da kemiktendi; vuruşun şiddet ve uzaklığını güçlendirmek için Avustralyalılarınkine benzer fırlatma tahtaları kullanılıyordu. İlginç bir buluş da Avustralyalıların ve bazı Hindistan ve Kuzey Amerika halklarının kullandığı bumerang’dı: Bumerang havada dönerek giden ve kurbana birden darbe indiren kıvrık bir ağaç parçasıdır; atış boşa gittiği zaman avcıya geri dönenleri de vardır.</p>

      <p class="paragraf-1">Ok ve yay bu dönemin en çok kullanılan silahlarıdır. Tek parça ağaçtan basit yaylar olduğu gibi, kemik, ağaç ve boynuz ağızlı daha karmaşıkları da vardı. Çok değişik olan boyutları bazen insan boyuna da ulaşıyordu. Kirişleri hayvan lif ve bağırsaklarından yapılıyordu; genellikle ağaç ya da kamıştan yapılan okların ucunda havada uçuşu düzenleyen tüyleri ve taş ya da kemikten temrenleri vardı. Değişik atış şekilleri vardı. Örneğin kuşlara nişan almak için avcılar sırtüstü yatıp yayı bacaklarının arasına alıyor ve kirişi elleriyle geriyorlardı. Birçok boy oklarını zehirliyordu, Kuzey Amerika Kızılderilileri yangın oku kullanıyordu.</p>

      <p class="paragraf-1">Av ve savaş silahları arasında henüz bir ayrım yoktu: Kızılderililer “tomahawk”larını ev baltası olarak da kullanıyorlardı. Özellikle askerî nitelik savunma silahlarında görülüyor: Ağaçtan, örme dalardan, deriden, hurma yapraklarından ve kamıştan değişik biçim ve boyda yapılan kalkanların amacı savunmaydı.</p>

      <p class="paragraf-1">Tarım araçlarının çeşidi daha azdı. Toprağı kazmayla kazıyorlardı, bu kazmalar budaklı ağaçlardan yapılan basit aletler olabileceği gibi, ağaç saplı, taş ya da geyik kemiğinden yapılmış ağızlı olanları da vardı. Hasatta bıçak, ağaç ve kilden yapılmış oraklar kullanıyorlardı. Oraklara kesici bir ağız takıyorlardı. Buğdayı sopalarla dövüyor ve tohumu öğütmek için havan (dibek) kullanıyorlardı.</p>

      <p class="paragraf-1">Neolitik dönem insanları, hemen hemen hepsi cilalanmış özel araçlar yapıyorlardı: Çapalar, baltalar, bıçaklar, keserler, vb.; cila baltası taşı kavrayan kıvrık bir ağaç sapa uyarlanıyor, sonra bir kolan ya da ziftle tutturuluyordu. Kesici balta düz bir sapa takılıyordu. Büyük ağaç kesimini sağlayan bu araçların ortaya çıkışı, konut yapımının evrimini ve ağaç işleme sanatını kolaylaştırdı.</p>

      <p class="paragraf-1">Kumaş yapımı önce kirmenin, sonra da dokuma tezgâhının bulunmasıyla başladı; Nil vadisinde bulunan Neolitik dönem kalıntıları bunu kanıtlamaktadır; giysiler kemikten yapılan iğnelerle dikiliyordu.</p>

      <p class="paragraf-1">Göçler sırasında insanlar yüklerini sırtlarında taşıyorlardı; en basit ulaşım aracı köpeklerin çektiği kızaklardı, bunların üzerinde çadırlarını, ilkel kap kacaklarını taşıyorlardı. M.Ö. IV. binden itibaren yük hayvanı olarak eşekler kullanılmaya başlandı. Irmak ve göllerde kullanmak için, Mezolitik dönemden itibaren, ağaç gövdeleri oyularak yapılmış ya da tahta ve ağaç kabuğundan tekneleri vardı.</p>

      <p class="paragraf-1 para-style-override-8"><span class="char-style-override-8">5. Konut, kap kacak, giysiler.</span> Paleolitik dönemde kullanılan toprağa oyulmuş kulübe, iklimi ılımlı bölgelerde, Neolitik dönemde de başlıca konut biçimi olarak kaldı.</p>

      <p class="paragraf-1"><span>Bundan başka, deri ya da kayın ağacı kabuğuyla, tropik bölgelerde palmiye yapraklarıyla örtülen çadırlar vardı. Daha sonra, duvarlı, çatılı, dikdörtgen ya da oval biçimli evler yapılmaya başlandı. Avrupa’nın ılıman bölgelerinde oturanlar evlerini genellikle kütükten yapıyorlardı; kimi zaman duvarlarını katılaşmış bir kil ve gübre karışımından yapıyorlardı. Evlerini, ekin sapı, kamış, kayın ağacı kabuğu ve ot yığınlarıyla örtüyorlardı, suların akmasını sağlamak için çatılar eğik yapılıyordu. Balkan yarımadasında evlerini kerpiçten yapıyorlardı; Girit’te kalker bloklarından yapılan evlerin damları su toplamak amacıyla düzdü. Sıkıştırılmış topraktan yapılan zemine kayın ağacı kabukları ya da hasır seriliyordu.</span></p>

      <p class="paragraf-1">Yırtıcı hayvanlardan ve düşmanlardan korunmak amacıyla evlerini genellikle bataklık bölgelerde, göllerde, bazen de kuru kesimlerde direklerin üzerine kuruyorlardı. Kazıkların üzerine ağaçtan bir taban oturtup bunun üzerine kulübelerini yapıyorlardı. İsviçre’de yapılan kazılar, sakinleri Neolitik dönem aletleri yapan, tarım ve hayvancılıkla yaşayan “gölevleri”nin kalıntılarını gün ışığına çıkardı.</p>

      <p class="paragraf-1">İlk barınakların ne kapısı, ne de pencereleri vardı: Giriş yerini basit bir hasır örtüyordu. Ama Neolitik dönemden itibaren, Yakın Doğu boyları taş yuvalarda dönen tahta kapılar kullanmaya başladılar. Ocak konutun içindeyse dumanın çıkması için bir çıkış deliği yapıyorlardı yukarıya. Lamba (yağ kabına batırılmış bir fitil) ya da ağaç yongası kullanıyorlardı aydınlanmak için.</p>

      <p class="paragraf-1">İnsanlar yerde, ağaç dalları, hayvan derileri, hasırlar üzerinde ya da hamaklarda yatıyorlardı. Yastık yerine başın altına bir ağaç destek ve bazen uygun bir biçimde yapılmış peyke koyuyorlardı. Kuzey bölgeler yatağı ancak Neolitik dönemde tanıdılar. Hasırların ya da hayvan derilerinin üzerine oturuyorlardı; peykeler de oldukça eskidir.</p>

      <p class="paragraf-1">Kap kacak, bakırdan, ağaçtan, örülmüş dallardan ya da ağaç kabuğundandı; oyulmuş bambu gövdeleri ve asma kabağı da kap olarak kullanılıyordu. Ama ancak çömlekçiliğin (seramik) keşfi düzenli olarak yemek pişirmeye olanak sağladı; bu da yemek çeşitlerini çoğalttı ve yiyecekleri daha sindirilebilir duruma getirdi. Çömlekçiliğin en eski yöntemlerinden biri, halka halka ya da sarmal biçimde üst üste konan, kumla karışık kili işlemekti. Bu yöntemle yapılan kaplar ateşte pişiriliyordu. Bunların dibi sivri ya da yuvarlak oluyordu.</p>

      <p class="paragraf-1">Çömlekçilik sanatını kadınlar yapıyordu. Bazı uluslarda, kadınların mutlak bir sessizlik içinde kaplarını yaptıkları kulübeye erkeklerin yaklaşmaları bile yasaktı. Demek ki çömlekçilik, işin cinsiyete göre bölünmesinde yer alıyordu.</p>

      <p class="paragraf-1">Kilden kap kacağın ortaya çıkışı daha yerleşik bir yaşam tarzını göstermektedir, çünkü bu ağır ve kırılgan kapları sık sık taşımak olanaksızdı.</p>

      <p class="paragraf-1">Giysiler insanları soğuk ve yağıştan koruyordu. Bunların en eski biçiminde kemer, kolsuz palto, önlük ve etek yer alıyordu; öte yandan bu kılık bütün uluslararasında yaygın değildi. Örneğin, Fuegien’ler önlerine bir önlük takıp omuzlarına fok derisi atıyorlardı. Daha sonra –ve yalnızca bazı bölgelerde– mintan kolları ve pantolon ortaya çıktı. Ama pantolonun paçaları ayrı ayrı hazırlanıyor ve özel bir tutturucuyla tutturuluyorlardı. Ceket ve tek parça pantolon tarih olarak daha yenidir. Çok değişik giysi malzemeleri doğal koşullara bağlıydı: Deri, ağaç yaprağı, ağaç kabuğu, saz kullanılıyordu; iplikçilik ve dokumacılığın bulunmasından sonra, giysiler yün ve ısırgan, keten, kenevir, pamuk gibi bitki liflerinden dokunan malzemelerle yapılmaya başlandı.</p>

      <p class="paragraf-1">Kullanıma giysiden sonra giren ve bazı bölgelerde kullanılan ayakkabı kösele ve deriden, bazen de ağaç ve kenevir kabuğundan yapılıyordu.</p>

      <p class="paragraf-1 para-style-override-8"><span class="char-style-override-8">6. Üretimin örgütlenmesi.</span> Klanlar düzeninin doruk noktasında, üretimin temel biçimi ilkel elbirliği (kooperasyon, ortaklaşa çalışma), yani klan üyelerinin ortaklaşa çalışmasıydı. Sürek avı, ağla balık avlama, örgütlü toplama gibi işler ancak topluca yapılan işlerdi.</p>

      <p class="paragraf-1">İlkel tarımın güçlenmesi, çalışmanın ortaklaşa özelliğini ortadan kaldırmak şöyle dursun, onu daha da güçlendirdi. İlkel araçlarla (tarla açmak için balta, toprağı kabartmak için ağaçtan çapa ya da basit bir sopa) toprağı işlemenin zorluğu güç birliğini gerektiriyordu.</p>

      <p class="paragraf-1">Toprağın ortaklaşa işlenmesi yöntemi tarımla uğraşan bütün halklarda yürürlükteydi; Yeni-Gine Papou’ları önce toprağı sivri sopalarla kabartıyorlar, bu işi yapan erkeklerin arkasından ilkel bel kullanan kadınlar geliyor, bunların arkasından gelen çocuklar toprak keseklerini elleriyle ufalıyor ve taşları ayıklıyorlardı. Bundan sonraki bütün çalışmalar (ekim, çapalama, örtme, parazitlere, kuşlara ve kemirgenlere karşı koruyuculuk ve hasat) genellikle kadınlara düşüyordu ve bu da kadınlar tarafından ortaklaşa yapılıyordu.</p>

      <p class="paragraf-1">Ortaklaşa üretim ortaklaşa mülkiyeti koşullandırıyordu.İnsanlar av alanlarını klanın ortak mülkü olarak kabul ediyor ve burayı çağrısız konutlara karşı kesinlikle yasaklıyorlardı. Konutlar klana (ya da klanın bir kesimine) aitti, bazen bazı araçlar (büyük tekneler, balık ağları) da klanındı; başlangıçta, sürü hayvanları da ortak mülkiyetti. Nihayet, etnografik belgeler, kimi halkların (örneğin Nivkheler, Evenkler) ateşi klanın mülkü saydığını ve ancak hısımlarına verdiklerini kanıtlıyor.</p>

      <p class="paragraf-1">Ama araçların birçoğu kişisel mülkiyetteydi. Yay ve oklar, kazmalar, baltalar, vb. bu araçları yapıp kullananlara aitti. Takıların durumu da böyleydi. Bir süre sonra hayvanlar da bu kapsama girdi. Bununla birlikte iş araçlarının, hayvanların ve takıların kişisel mülkiyeti, temel üretim aracı olan toprağın ortak mülkiyetine bağımlıydı. Kişisel eşyalar istenildiği gibi aktarılamazdı: Miras genellikle klanın içinde kalırdı; domuzunu boğazlayan biri akrabalarına et vermek zorundaydı; kimse bir şey biriktiremezdi, çünkü kamuoyu fazla olanın klan üyeleri arasında paylaştırılmasını isterdi.</p>

      <p class="paragraf-1">Ev işlerinin de ortaklaşa bir özelliği vardı. Genellikle yüz kadar insanın barındığı evlerde oturuluyordu. Büyük konutun ilk biçimine örnek, S. Tolstov’un rökonstitüsyonunu yaptığı, Amou-Daria’nın aşağı kesimlerinde bulunan Kelteminar uygarlığının konutlarıdır; yuvarlak biçimli büyük bir kulübeydi, ortasında sürekli olarak ateş yanıyordu. İki-başlı aileler<span class="dipp"><a class="footnote-link" href="#footnote-225-5" id="footnote-225-5-backlink">5</a></span> çevre kesimlerdeki ocaklarda yemeklerini pişirip bunların yanında yatıyorlardı.</p>

      <p class="paragraf-1">Aynı dönemde, Tuna ve Ren nehirlerinin ormanlık bölgelerinde yaşayan ve toprağı kazma ile işleyen, Orta Avrupa Neolitik boyları uzunlukları 35 metreye kadar evler yapıyorlardı. M.Ö. III. bin öncesinden başlayarak konutların boyutları aşamalı olarak küçüldü ve Neolitik dönemin sonunda en çok rastlanan tipte konut kil yığınlarından yapılan küçük kulübelerdi.</p>

      <p class="paragraf-1">“Uzun evler”in sakinlerinin gelenek ve ev yaşamlarını etnografyadan öğreniyoruz. Morgan, İrokuaların, sayıları 5-20 arasında iki-başlı ailelerin gruplar halinde, ağaç kütüklerinden yapılmış büyük evlerde yaşadıklarını anlatır. Her aile, üzerinde ocakların bulunduğu bir merkezî koridora bakan bölmelerde yaşıyordu. Büyük topluluk ev işlerini ortaklaşa yapıyordu; av, balık avı ve tarım ürünleri ortaklığın yararlanmasına sunuluyordu. Ama İrokualarda üretimin kişiselleşmesinin başlangıcı gözlemleniyordu, yay avcılığı insana tek başına besin sağlama olanağı veriyordu. Sebze tarımı kısmen bireyseldi, bu nedenle aileler arasında pay dağıtımı yapılıyordu. Bununla birlikte klan, toprak mülkiyeti üzerindeki haklarını koruyordu; evlenen her yerli genç, ortak topraktan ayrılan ama başkasına aktarılamayan bir pay alıyordu.</p>

      <p class="paragraf-1">Demek oluyor ki, klanlar düzeninin en yüksek aşamasında egemen olan ortaklaşa üretim ve ev işlerinin ortaklaşa yapılmasıydı; ama üretim güçleri geliştikçe üretim bireyselleşti, bu da iki-başlı ailelerin birbirlerinden ayrılmalarına yol açtı. Geç Neolitik dönem Tuna tarımcılarının küçük kulübeleri bunu kanıtlamaktadır. Bununla birlikte, temel üretim araçlarının mülkiyeti klanın elinde kaldı.</p>

      <p class="paragraf-1">Başlangıcı Paleolitik döneme dayanan cinsiyete göre iş bölümü, yeni ekonomi biçimlerinin gelişmesiyle giderek daha da güçlendi. Av ve hayvancılık işleri erkeğin payına düşüyordu; kadın, toplama, toprağın işlenmesi, ev işleri ve çömlek yapımıyla uğraşıyordu. Bunun sonucu olarak, yerleri ve şenlikleri ayrı olan erkek ve kadın ortaklıkları oluştu.</p>

      <p class="paragraf-1 para-style-override-8"><span class="char-style-override-8">7. Anaerkil klan.</span> Toplumun temel birliği anaerkil klandı. Tarım ve çömlekçilik kadının ekonomik rolüne daha da önem kazandırıyordu ve klanlar düzenin en üst aşamasında, kadının kimi zaman erkeğe oranla daha önemli bir yeri vardı.</p>

      <p class="paragraf-1">Morgan’ın gösterdiği gibi, İrokuaların gelenekleri kesinlikle anaerkil özelliklere sahipti; evlilikten sonra, koca karısının klanına geçiyor ve onun “uzun ev”ine yerleşiyordu. Eğer erkek yiyecek payını sağlamakta tembellik ederse, kalabalık bir ailenin babası olsa bile, etkili bir teyze ya da bir yaşlı onun lehinde şefaatta bulunmazsa klandan atılabiliyordu. İrokuaların çocukları annenin klanına aitti.</p>

      <p class="paragraf-1">Klanlar düzeninin doruklarında, iki-başlı aile güçlenmişti ama bununla birlikte toplumun yönetici birimi değildi. Dıştan evlilik gereği babalar değişik klanlardan geldiği için ailenin dağılmasından sonra mallar iki topluluk arasında paylaşılıyordu. İki-başlı ailenin genellikle besin sağlayacak toprağı yoktu. Bu ailede mallar ayrı kalıyordu; koca ekonomik çıkarlar bakımından çoğu zaman kendi klanının üyelerine bağımlıydı ve onların üretim etkinliklerine katılıyordu. Bu nedenle aile sallantılı ve geçici bir evlilik birliği oluşturuyordu; evlilik özel bir işlem gerektirmeden yapılıyor ve çiftlerden birinin isteği üzerine kolayca bozulabiliyordu. Grup evliliğinin kalıntıları, yasal zina, <span class="char-style-override-9">levirat</span> (dul kadının ölü kocanın erkek kardeşiyle evlenme zorunluluğu) ya da <span class="char-style-override-9">sororat</span> (dul erkeğe karısının ölümünden sonra onun kızkardeşiyle evlenmesi için tanınan hak) şeklinde devam ediyordu.</p>

      <p class="paragraf-1">Klan üyeleri birlikte oturuyorlar ya da “anaerkil büyük aileler” adı verilen birçok çift oluşturuyorlardı. Hepsinin belirlenmiş hakları vardı. Kadın ve erkeklerin hepsi kendi şeflerini seçiyor ve gerektiğinde görevden alıyorlardı. Askerî komutan savaş süresi için seçiliyordu. Klan üyeleri yardımlaşma ve birbirlerini korumakla yükümlüydüler. Klanın dinsel bayramları, kendi yeraltı mezarlıkları vardı.</p>

      <p class="paragraf-1">Daha yaygın bir örgütlenme biçimi, birçok klandan (başlangıçta çift sayılı) oluşan <span class="char-style-override-9">fratri</span> (kabile) idi. Fratri bölünmüş büyük bir klan biçimiydi. Genel kurullarda ve ortak bayramlarda fratri üyeleri arasında dayanışma söz konusuydu; savaş sırasında, fratri bir savaş birliğine dönüşüyordu. İlkel toplum zincirine göre bundan sonra gelen halka, komşu bölgelerden tarafsız bir bölgeyle (genellikle orman) ayrılan bir toprağı, kendi dili ve ayrı bir dini olan tribü (boy) geliyordu. Klan başkanlarını, askerî şefleri kapsayan tribü meclisi savaş ilan ediyor ve barış yapıyordu ama kararların her zaman oy birliğiyle alınması gerekiyordu. Genel olarak bir klan başkanı olan tribü başkanının büyük yetkileri yoktu.</p>

      <p class="paragraf-1">Başkanın saygınlığı kişisel niteliklerine bağlıydı: Avcılık yeteneği, savaşta yiğitlik, bilgelik, konukseverlik, vb. Yetkileri kalıtsal değildi; bu yetkiler maddi güce değil, genel onamaya dayanıyordu: Başkan her zaman görevinden alınabilirdi. Başkalarından daha varlıklı olmayan başkan, av ganimetlerini ve tarım ürünlerini klanın öteki üyeleriyle paylaşmak zorundaydı, bu da onun otoritesini güçlendirmeye katkıda bulunuyordu.</p>

      <p class="paragraf-1">Ev işlerinin yönetimini üstlenen, anaerkil büyük ailenin üretim etkinliğinin gerçek örgütçüsü durumunda olan kadına karşı büyük bir saygı gösteriliyordu; başkanlar bile kadınları dikkate almak zorundaydılar.</p>

      <p class="paragraf-1">Klan örgütü tamamen demokratikti: Herkes klanda özgür ve birbirine eşitti. İlkel insanlar, haklar ve ödevler arasında bir ayrım yapmazlardı. Üretim, toplantılara ve sefere katılmak bir hak olduğu kadar ödevdi. Bu etkinlik gönüllü bir etkinlik olmasına karşın, katılmayı reddediş bireyi toplum dışına atan bir küçülmeyle sonuçlanırdı. Ama bu dönemi ülküselleştirmek yanlış olur. Üretim güçlerinin yetersizliği, doğaya karşı girişilen savaşta kişiliğin ezilmesi, zayıf doğan çocukların öldürülmesi gibi acımasız geleneklere yansıyordu.</p>

      <p class="paragraf-1">Klan ve tribü kapalı kurumlardı. İç uyuşmazlıkların, klan üyelerinin oluşturduğu meclis tarafından çözümlenmesine karşın, bir başka klanın üyesine karşı yapılan bir hakaret öc almaya yol açıyordu: Bütün klan hakarete uğrayanın savunmasını üstleniyordu. Tribü daha da kapalıydı. Onun dışında kalan her şey yasadışıydı.</p>

      <p class="paragraf-1">İlkel toplumda savaştan söz ederken, gerici burjuva yazarları, kafa derisi yüzme, kafatası avcılığı, yamyamlık, işkence, vb. hikâyeleri öne sürüp “kan dökücülük”ün altını çizmeye bayılırlar. Oysa, başlangıçta çok ender olan bu tür olaylar, tribüleri birbirlerine karşı kışkırtmayı amaçlayan Avrupalı sömürgecilerin etkisiyle çoğalmıştı. Papou’ların barışçı mizaçlarından söz eden Mikloukho-Maklai haksız değildir.</p>

      <p class="paragraf-1">Burjuva bilginleri ilkel toplumda savaşların rolünü abartıyorlarsa, bunun amacı, bu savaşların her zaman var olduğunu kanıtlamak ve böylece insanlık dışı kışkırtıcılık ideolojisini haklı göstermek içindir. Gerçekte, savaş doğal bir olgu değildir. Örneğin, Avustralyalılar hemen hemen hiç döğüşmezlerdi ve kavgaları, işin kötüye gideceğini anlar anlamaz araya giren yaşlıların gözleri önünde olurdu. Bu nedenle, bu “savaşlar”da pek ender kan dökülürdü. Klan düzeninin doruk noktasına ulaştığı dönemin sonuna doğru silahlı çatışmalar çoğaldı ve daha acımasızlaştı. Yerleşik yaşam tarzı belirginleştikçe ve yiyecekler yığıldıkça, kendi toprağına kapalı tribü komşularına karşı daha düşmanca davranmaya başladı. Savaşları çoğu zaman yakıp yıkmalar ve kıyımlar izliyordu. Klan köylerinin artık kazık tablayalarla çevrilmesi ya da erişilmesi güç yerlerde kurulmaları boşuna değildir.</p>

      <p class="paragraf-1">Bazen, yenilenler, zafer kazanan tribünün bir klanına katılıyorlardı. Tören sırasında, tutsaklardan biri, anaerkil soydan akrabalığı simgelemek için dudaklarını yaşlı bir kadının göğsüne hafifçe dokunduruyordu.</p>

      <p class="paragraf-1">Klan düzeninin darlığı, nihayet, geleneklerin bireyin çıkarlarını bastırmasında, özgürlük ve girişim ruhuna engel olmasında kendini gösteriyordu. Bundan sonraki evrimin ilkel topluluk düzeninin yıkılmasına yol açması zorunluydu.</p>

      <p class="paragraf-1 para-style-override-8"><span class="char-style-override-8">8. Klanlar düzeninin doruk noktasında tinsel kültür.</span> Üretim güçlerinin gelişmesi insanın tinsel (manevi) güçlerini geliştiriyordu. Kara ve balık avı gereçlerinin yetkinleşmesi, hayvanların alıştırılması ve bitki yetiştirme, taş delgi, bıçkı ve cila işlerinin ilerlemesi, ev yapımı, çömlekçilik, dokumacılık; bütün bunlar, insanın teknik deneyimini genişletiyor ve zihin gücünü zenginleştiriyordu.</p>

      <p class="paragraf-1">İnsan düşüncesinin gelişmesi kendini özellikle soyut düşüncelerin oluşmaya başlamasıyla belli etti ve buna hesap sanatının öğrenilmesi büyük katkıda bulundu. Tarihin ilk dönemlerinde insanlar ancak iki ya da üçe kadar sayabiliyorlardı, daha fazlası pek enderdi. Üstün bir bellek hesabın yerini bir yere kadar tutuyordu: Sürüdeki her koyunu, her meyve ağacını anımsıyorlardı, ama henüz koyunların ya da ağaçların sayısıyla ilgili soyut kavramları yoktu. Hesap ancak düşüncenin evriminin oldukça ileri bir evresinde gelişebildi.</p>

      <p class="paragraf-1">Üretim alanında kazanılan deneyimin dil üzerinde doğrudan bir etkisi oldu. Bilimadamları, dilin bir toplumsal olgu olarak doğuşunu ve özelliğini açıkladılar ve gelişiminin karmaşık güçlüğünü ortaya koydular. Hiç kuşkusuz insanın üretim etkinliğine sıkı sıkıya bağlı olması nedeniyle, üretim alanında meydana gelen değişikliklerin etkisinde kaldı dil. Başlangıçta, dil, soyut düşünce gelişmediği için somut özelliğiyle belli oluyordu. Etnograflar gelişmemiş çağdaş ulusların dillerinin soyut kavramlar bakımından yoksul olduklarını belirtiyorlar: Ağaç, hayvan, kuş vb. türleri (ve aynı zamanda örnekleri) tanımlayan birçok sözcükleri olduğu halde, bu dillerde çoğu zaman “balık”, “ağaç”, “hayvan” gibi sözcükler eksiktir. Bu betimleyici özellik dil bilgisel yapılarında, örneğin, çekimlerde ikil ve üçüllerin kullanılmasında, nesne türlerinin (sınıflarının) çokluğunda görülür. İş kazanımlarının gelişmesi sözcük dağarcığını çoğalttı ve dil bilgisel yapıyı yetkinleştirdi. Düşüncenin evrimi giderek soyut kavramları getirdi.</p>

      <p class="paragraf-1">Kuşaklar boyu toplanan deneyim, ilkel insana çevre ortamda yönünü doğru saptamasına olanak sağladı: Avcı bıraktıkları ize bakarak hangi hayvana gereksinimi olduğunu anlıyordu. Erkek mi yoksa dişi mi, genç ve sakınımsız mı, yoksa yaşlı ve kurnaz mı? Avın bütün alışkanlıklarını bilen avcı, tuzaklarını uygun yerlere büyük bir beceriyle kuruyordu. Hayvanların davranışları ona ilkbaharın yaklaştığını haber veriyordu. Belleğin saptadığı olgular arasındaki birçok ilişki ve ortaklıklar ilkel insanın deneyimlerini oluşturuyordu.</p>

      <p class="paragraf-1">İnsanın deneysel bilgileri, kendi varlığına ilişkin düşünceleri, çevresindeki dünyaya ilişkin düşünceleri işte böyle gelişti. Steplerde, ormanlarda yaptığı uzun yürüyüşler onu yıldızlara yönelmek ve bunun sonucu olarak “yıldız haritası”nı, yıldızların gökyüzündeki konumunu bellemek ve belleğinde tutmak zorunda bıraktı. Kumun ya da ağaç kabuğunun üzerine ilkel coğrafya haritaları çizmeyi oldukça çabuk öğrendi.</p>

      <p class="paragraf-1">Tarım, insanı, işlerini tam zamanında yapabilmesi için, örneğin ekim için dikkate alması gereken mevsimlere alıştırdı; mevsimlerin gözlemlenmesi ilkel bir takvimin yapılmasına yol açtı, hiç kuşkusuz, bunlar genellikle ay takvimi olduklarından aylar birbirine eşit değildi.</p>

      <p class="paragraf-1">Hastalıkları iyileştirmek için bitkilere ve masajlara başvurdular. Ama bu ilkel, yalnızca göreneğe dayalı ilaçlar henüz insan vücudunun somut bilgisine dayanmıyordu.</p>

      <p class="paragraf-1">Bu kuşaktan öteki kuşağa deneyim biriktirerek, insanlar yavaş yavaş bir bireşime ulaşmayı başardılar: Etkilerinin nedenini anlamadan keskin zehirler yapmayı öğrendiler.</p>

      <p class="paragraf-1">Klanlar düzeni boyunca yazının ilk biçimi yavaş yavaş biçimlendi: Piktografi (resim-yazı).</p>

      <p class="paragraf-1">İlkel insanlar siyah lekelerle kaplı bir at çizerek hayvanlardaki şarbon hastalığını dile getirmek istiyorlardı. Başka yazı biçimleri de vardı: Küçük levhalar, düğümlü ipler. Her işaretin belli ve bilinen bir anlamı vardı. İlk yazı biçimlerinin ortaya çıkışı soyut düşüncenin önemli bir gelişimini kanıtlamaktadır.</p>

      <p class="paragraf-1"><span>Üretim alanındaki deneyim ve klanın ya da tribünün bilimsel bilgi tohumları yeni kuşaklara eğitim yoluyla aktarılıyordu. Klanlar düzeni döneminde eğitimin de genel özelliği vardır: Kız ve erkek çocuklar yaşlıların gözetimi altındaydı. Çocuklar çabucak bağımsızlaşıyorlar ve başta av olmak üzere klanın üretim etkinliğine erkenden katılıyorlardı. Av çocukların olağanüstü sabır ve beceri gösterdikleri bir sınav gibiydi. Kongolu çocuklar ellerindeki yemlerle saatlerce kımıldamadan pusuda bekleyebilirler: Ama ellerine kuş konunca çevik bir hareketle onu tutabilirler.</span></p>

      <p class="paragraf-1">Kazanılmış iş yetenekleri, beden eğitimi, sağlık bilgisi, ilk bilimsel bilgiler ve klanın töreleri, ilkel toplumda eğitimi oluşturan konulardı. Yeniyetmelik çağa gelince erkekler ve bazen de kızlar “giriş” adı verilen bir dizi sınavdan geçiyorlardı. Bu sınavlar şenlikler dönemine rastlıyor ve…</p>

      <p class="paragraf-1">Bir tür ayindi bunlar. Bu törenler sırasında delikanlıların klan ve tribünün törelerini bildiklerini kanıtlamalarının dışında acıya karşı dayanıklı olduklarını da göstermeleri gerekiyordu: Kamçılanıyorlar, dizleri kırılıyor, vücutlarında derin yaralar açılıyor, bazen de üzeri yaş dallarla kaplı yakmalığın üzerinde, ısı ve dumana karşın, yaşlılar bu işkenceyi durduruncaya kadar yatmak zorunda kalıyorlardı. Yalnızca, girişi başaranlar klanın yüzde yüz üyesi oluyorlar, giriş sınavında başaramayan zayıflar ise toplum tarafından küçük görülüyordu.</p>

      <p class="paragraf-1">İlkel toplumda plastik sanatların ilkel örnekleri ortaya çıktı. Karanlık mağara köşelerinde, ölgün ateş ışığında, sanatçılar çok renkli resimler yaptılar: Öldürülmüş atlar, koşan ya da rahatça yatan bizonlar, büyük av sahneleri... Aynı dönemde, fildişi ve boynuzdan, son hızla koşan geyik ya da tuhaf saçlı, arkadan kuyruk gibi sarkan kemerli insan (özellikle kadın) heykelcikleri yapıldı. Mezolitik dönemden itibaren sanatlar gerçekçi özelliklerini yitirdiler: Desenler, temsil ettikleri nesnelere bazen kesinlikle benzemeyen karmaşık işaretlere dönüştü.</p>

      <p class="paragraf-1">İlkel insan takılara düşkündü: Vücuduna dövme yaptırıyor, bilezik ve kolye takıyor, işi dişlerini törpülemeye, derisini ve saçlarını boyamaya kadar vardırıyordu. Konutunu, ev araç gerecini, mutfak eşyalarını sevgiyle süslüyordu. Direkler ve ağaç kap kacaklar yontulup boyanıyordu. Ağaç üzerine yapılan dövmenin ve heykelin çoğu zaman simgesel bir anlamı vardı: Yuvarlak ve girişik bezemeler ailenin öykülerini ve destanlarını özetliyordu.</p>

      <p class="paragraf-1">İlkel müzik ancak etnografyanın verileri yardımıyla bilinebilir. En eski müzik aleti hiç kuşkusuz yaydı: Uçlarından biri yankılanma kutusu görevi yapan ağıza sokuluyor, kirişe bir sopayla vurularak ses çıkartılıyordu. Daha sonra yankılanma için özel bir kutu yapıldı, bu da telli müzik aletlerinin doğuşuna yol açtı. İlkel insanın parmakla çalışan, telli, üflemeli ve vurmalı müzik aletleri de vardı. En yaygın müzik aleti tamtamdı. Müziğe, kimi zaman pandomime dönüşen danslar da eşlik ediyordu.</p>

      <p class="paragraf-1">Sözlü gelenek (folklor) çok zengindi. Her tribünün, dünyanın ve ilk insanların kökenini, tribünün geçmişini, insanın doğayla savaşlarını, canavarlara ve devlere karşı kazandığı zaferleri anlatan efsaneleri vardı.</p>

      <p class="paragraf-1 para-style-override-8"><span class="char-style-override-8">9. İlkel din.</span> İnsanın, dünyaya ilişkin doğru düşüncelerinin yanında, yanlış, uydurma düşünceleri, başka bir deyişle dinsel inançları vardı. Dinin kaynağını açıklamak amacıyla XIX. yüzyıl İngiliz bilgini E. B. Tylor idealist bir kuram ileri sürdü. Bu kurama göre, dinsel inançlar ilkel insanın derin düşüncelere dalışından, içe dönüşünden ileri geliyordu. İnsan düşleri ve ölümü düşüne düşüne, bir benzeri, vücudunu terk edebilen bir ruhu olduğu sonucuna varmış ve hayvanların, bitkilerin ve taşların da ruhları ya da cinleri olduğunu varsayarak bu düşüncesini bütün doğayı içine alacak biçimde genişletmiş. Gerçekte, din, boş düşüncelerden değil, ama insanın üretim etkinliğinden çıkmıştır: İnsan düşünce deneyiminin yeterince gelişmemiş olması nedeniyle, onun doğa karşısındaki davranışı hakkında çoğu zaman yanlış düşüncelere yönelinmiştir.</p>

      <p class="paragraf-1">İnsan, klanlar döneminde, dinsel inançlarla birlikte doğmuş olan büyü gücü sayesinde, doğa, hayvanlar ve bitkiler üzerinde doğaüstü bir güce sahip olabileceğini sanıyordu. Avı öykünen pandomimler, birçok gelişmemiş halklarda ta XIX. yüzyılın sonuna kadar sürmüştür. Örneğin, İtelmenler balina avından önce hayvanın otlardan bir benzerini yapıp bir kadının sırtına asıyorlardı. Kadın ocağın çevresinde sürünerek dolaşıyor, çocuklar da ottan yapılmış balina suretini parçalıyorlardı. Bu tören av için bir tür güvence sayılıyordu. Kızılderililer bizon avına çıkmadan önce, birkaç gün süren ve hayvanları etkileyip ölmeye razı edeceğine inandıkları danslar düzenliyorlardı. Paleolitik dönem mağaralarına çizilen av sahnelerinin büyüsel bir anlamı da vardı.</p>

      <p class="paragraf-1">En eski ayinlerde her türlü av hayvanı yer alır. Bu tapınma aşamalı olarak geliştikçe hayvan kitlesi (toplamacılıkla uğraşanlar için bitki) arasından belli bir türe karşı, klan kendini bağlı saymaya başlar. Klanın soyundan geldiğini kabul ettiği totem’dir bu. Böylece, totemcilik, bütün avlanılan hayvana tapmalarda olduğu gibi, iyi anlaşılmamış bir üretim sürecine bağlanır.</p>

      <p class="paragraf-1">Her ekonomik topluluğun şu ya da bu hayvan ya da bitki türüne akraba olduğuna inanan Avustralyalıların düşüncelerini biliyoruz. Bu tapınmanın başlıca ayinlerinden biri, “Yiyeceğin bol olsun!” diyerek yaşlılardan birinin erkeklerin karnına özel bir taş sürtmesidir. Demek ki, başlangıçta, üretim etkinliğinin büyü marifetiyle güvenlik altına alınması söz konusuydu.</p>

      <p class="paragraf-1">Ama totemci inançlar, daha sonraki gelişmelerini koşullandıran bir çelişki içerirler: Totem avcının hem av ganimetidir, hem de klanın ortak atasıdır. Demek oluyor ki, bir totemin avlanması bir akrabanın avlanmasıdır ve kutsal sayılan hayvanın öldürülmesi avcıyı tehlikeye atacaktır. Bu ikilem özellikle ayıya tapınmada görünür; ayıya tapan Evenkler ve öteki avcı Sibirya halkları günah çıkartıp öldürülen hayvandan bağış dilerler.</p>

      <p class="paragraf-1">Klanlar düzeninde tapınmanın bir başka temel ögesi “bilici kadın”, büyücülük sanatında uzman kadın düşüncesidir. Bu, erkeklerin bir başka klana, hatta klanlara mensup olmalarına karşın, kadınların topluluğun birliğinin simgesi oldukları anaerkil klanın kökenine bağlıdır. Avrupa ve Güney Sibirya’da bulunan birçok kadın heykelciğinin kanıtladığı gibi, kadının büyüsel güçlerine inanç, Geç Paleolitik döneme kadar gider. Hepsi kadınlara özgü büyü gücünü simgeleyen bu heykelcikler, klanın kurucusu dişi atadan kaynaklanan tapınmaya tanıklık etmektedirler.</p>

      <p class="paragraf-1">Aynı süre içinde, doğayı canlandıran “ruhlara” ya da “cinlere” tapınma inancı da oluştu. Buna animizm (canlıcılık) adı verilir. İlkellerin inancına göre ruh her nesnede bulunan diri bir hayvandı.</p>

      <p class="paragraf-1">Geç Paleolitik dönem insanlarının ölüm hakkında çok belirsiz düşünceleri vardı: Başlangıçta, gerçek dünyayı “öteki” dünyadan ayırtetmiyorlardı. Ölülerden korkma duygusu, yavaş yavaş, ölüleri yumuşatmak, canlıları onlara karşı korumak amacıyla yapılan ayinlerin izinden geldi.</p>

      <p class="paragraf-1">Avcılık ve devşirmeciliğin egemen olduğu dönemde başlıca din olan totemcilik, tarım ve hayvancılık geliştiği sırada yerini daha karmaşık düşüncelere bırakarak ikinci plana düştü. Doğurgan güç olan toprak, anaerki koşullarında, dişi ataya dinsel saygı göstermeyle karışan bir tapınma nesnesi oldu; amacı toprağın verimliliğine katkıda bulunmak, döllenmesinin büyüsel kılgısıyla (pratiğiyle) gerçekleşen (somutlaşan) beslenme kaynağı toprağa tapma’nın kaynağı budur.</p>

      <p class="paragraf-1">Ekonomi ve düşüncenin evrimi, insanı, o zamana kadar bir bütün olarak kabul ettiği doğanın güçlerini ayırt etmeye yöneltti. Kozmik güçlere ve hasadı sağlayan güneş, yağmur, vb. doğasal olgulara büyük bir önem veriliyor, hatta toplumun varlığı bile bunlara bağlanıyordu. Bununla birlikte, doğaya tapma çoğu zaman totemciliğin kalıntılarıyla karışıyordu, güneş-hayvan ya da güneş-kuş gibi karma imgeler bu nedenle oluşmuştur.</p>

      <p class="paragraf-1">Öte yandan, klanlar düzeninin güçlenmesi ölülere tapma’yı değişikliğe uğrattı. Ölüler artık bir an önce kurtulunması gereken düşman bir güç olarak kabul edilmez oldular: Koruyucu atalar olarak sayılmaya başlandılar. Bu olgu, doğa üzerinde belli bir egemenlik kazanan insanın hayvan ataya (toteme) tapmaktan insan ataya tapmaya geçmesinden ileri gelmiştir. İnsanın kardeşlerine (kuşlar, hayvanlar) karşı zaferinin efsaneleri ve insanbiçimcilik (anthropomorphisme) bu dönemde başlar.</p>

      <p class="paragraf-1">Toprağa, doğa güçlerine ve atalara tapınmada bellibaşlı rol kurban ve yakarı’ya geçti. Yakarı bir isteğin doğrudan ifadesiydi: Hayvanların ruhundan çocuklar ve iyi bir hasat istenir. İlk kurban, teveccühünü kazanmak için ruhu beslemeyi amaçlamaktadır. Chippeway Kızılderililerinin safyürek efsanelerine göre, güneş acıktığı zaman güzel bir oğlana taş atar, bu da güzel oğlanı hasta yaparmış; bir kurban almadan onu iyileştirmezmiş.</p>

      <p class="paragraf-1">Demek ki, başlangıçta, ayinler üretim sürecine bağlıydılar ve amaçları doğayı büyü marifetiyle etkilemekti. Aynı zamanda, gündelik yaşamlarında insanlara egemen olan güçlerin uydurma yansımalarıydılar.</p>

      <p class="paragraf-1">İnsan, sonuç olarak, av, toplama ve balık avındaki başarıyı güvenlik altına almak için doğayı büyü yoluyla etkileyebileceğine inanarak, doğaya olan bağımlılıklarını güçlendirmekten başka bir şey yapmıyordu: Büyü dikkatlerini gerçek gereksinimlerinden başka yere çeviriyor, yaratıcı erkini tüketiyordu. İlkel din, insanın doğa karşısındaki güçsüzlüğünü, kendisinin bizzat yansıması olduğu güçsüzlüğü onaylıyordu.</p>

      <div class="footnotes">
        <div class="footnote">
          <p class="Dipnot"><a class="footnote-anchor" href="#footnote-225-5-backlink" id="footnote-225-5">5</a> <span class="char-style-override-12" xml:lang="en-US">İki-başlı aile (La Famille apparie):</span> <span class="char-style-override-11" xml:lang="en-US">Bir erkekle bir kadını, az ya da çok uzun bir zaman için birbirine bağlayan evlenme biçimi (çev.)</span></p>
        </div>
      </div>
    </div>
  </div>
</body>
</html>
