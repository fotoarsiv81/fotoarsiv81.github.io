<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-21.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-21.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1">ON DOKUZUNCU BÖLÜM</p>

      <p class="resimc"><img alt="6.jpg" class="image" height="25" src="../Images/6_fmt18.jpeg" width="316" /></p>

      <p class="anabaslik" id="toc_marker-19">ÇİN</p>

      <p class="resim-2"><img alt="5s.jpg" class="image" height="24" src="../Images/5s_fmt20.jpeg" width="52" /></p>

      <p class="paragraf-1"><span class="char-style-override-8">1. Kaynaklar.</span> Eski Çin’in toplumsal ve ekonomik gelişiminin incelenmesini, bize ulaşan yazıların özelliği güçleştirmektedir. Birçok metin kesinlikle kaybolmuş ya da iktidarda bulunan grupların çıkarlarına uygun olarak birçok değişikliklere, dönüştürümlere uğramıştır, öyle ki, bunları özgün durumlarına getirmek çoğu zaman olanaksızdır.</p>

      <p class="paragraf-1"><span>Bununla birlikte, eski Çin’in tarihi için son derece önemli gelenek olarak Konfüçyüs’e mal edilen</span> <span class="char-style-override-9">Dizeler Kitabı</span> <span>(Şi-King),</span> <span class="char-style-override-9">Yıllıklar Kitabı</span> <span>(Şu-King) ve</span> <span class="char-style-override-9">Lu Krallığının Kroniği</span> <span>(Çun-tsieu) gibi yapıtlar, muhtemelen, ilk örneklerine uygundur. 300’den fazla halk şarkısı ile dinsel şarkıyı kapsayan Şi-King, M.Ö. XI. ve VII. yüzyıllar arasında yaratıldı. Bu kitap, topluluk üyesi köylünün çalışma hayatının, sevinç ve acılarının bir yansıması, açgözlü memurlara karşı bir karşı çıkma, yurtsever konuların, basit insanların ve soyluların günlük yaşamlarından örneklerin bir bütünüdür.</span></p>

      <p class="paragraf-1">Çin’in genel tarihiyle ilgili ilk yapıtı, en büyük İlkçağ bilgini Sseu Ma-ts’ien’e (M.Ö. 145-90 yılları arası) borçluyuz. Bir saray münecciminin oğlu olan Sseu Ma-ts’ien, ülke içinde birçok yolculuklar yaparak, gelenekleri büyük bir özenle saptadı, belgeleri, Çin halkının ve komşu ülkelerin gelenek ve göreneklerini aydınlatabilecek her şeyi topladı. <span class="char-style-override-9">Sse-Ki</span> (Tarih Anıları) bütün yaşamının yapıtıdır: Bu yapıt, ünlü imparator Houang-ti’den M.S. II. yüzyılın sonuna kadar uzanan bir dönemle ilgilidir; beş bölüme ayrılmış 130 cildi kapsamaktadır: İmparatorların hayatı, soy kütüğü ve kronoloji, ayinlerle, dinle, sulamayla, parayla, fiyatlarla, ticaretle, toprağın işlenmesiyle ilgili çeşitli bilgiler, prenslerin hayatı, ünlü kişilerin hayatı. Sseu Ma-ts’ien, yapıtında, kurulu düzene karşı belli bir hoşnutsuzluğu çağrıştırmak ister. <span class="char-style-override-9">Sse-Ki</span>’de, şimdiye kadar bulunamayan kaynaklardan gelen bilgiler yer almaktadır.</p>

      <p class="paragraf-1">Neredeyse <span class="char-style-override-9">Sse-Ki</span>’nin devamı olan <span class="char-style-override-9">Eski Hanların Tarihi</span> (Ts’ien Han-şu), M.S. I. yüzyılda bütün resmî tarihlere örneklik eden Sseu Ma-ts’ien’in şemasına uygun olarak Pan ailesi tarafından yazılmıştır; bu yapıt 120 cildi kapsamaktadır. M.S. V. yüzyılda, Fan Ye, <span class="char-style-override-9">Yeni Hanların Tarihi</span>’ni (Heu han-şu) yayınladı, bu yapıt da 120 ciltten oluşmaktadır.</p>

      <p class="paragraf-1">Mencius, Han Fei-tseu gibi filozofların birçok yapıtında ya da Kuang gibi politikacıların kitaplarında, İlkçağ’ın yazınsal yapıtlarının incelenmesinde uzmanlaşmış yazarlarda, nihayet, filolojik yapıtlarda, değerli tarihsel bilgiler buluyoruz.</p>

      <p class="paragraf-1">Arkeoloji ve yazıtbilimin verilerinin, Çin’in tarihinin incelenmesinde büyük önemleri vardır. Çin topraklarının altındaki zenginlikler arkeologlar tarafından henüz yeterince ortaya çıkartılmamıştır; toplumsal sınıfların ortaya çıkmasından önceki Çin toplumu tarihinin sistematik bir açıklamasını yapmak için gerekli olan verilerden yoksun bulunuyoruz. Neolitik ve Eneolitik çağ arasındaki ara dönemden kalma ve 1920 dolaylarında bulgulanan Yang-şao (Ho-nan) ve Çeng-tseai (Şan-tung) merkezleri özel bir ilgi çekmektedirler. M.Ö. III. binin ortalarına ait oldukları tahmin ediliyor. Yan-şao’da bulunan boyalı çanak çömlekle, Anau (Türkmenistan) ve Tripolié’de bulunanlar arasında birçok benzerlikler bulunmaktadır; bu da, bu halkların toplumsal ve ekonomik gelişim düzeylerinin aşağı yukarı aynı olduğunu kanıtlamaktadır.</p>

      <p class="paragraf-1">Şang’lar (Yin’ler) döneminin tarihi için, Şang kentinde (bugünkü Anian kenti yakınlarında) yapılan kazılar birçok ilginç veriler sağlamaktadır; işyeri, saray, tapınak ve özel konut yıkıntıları arasında birçok günlük eşya, fildişi, kabuk ve bronz çanaklar üzerine yazılmış yazıtlar bulundu. Anian arşivlerinin kapsadığı yazıtbilimsel incelemeler, yazınsal yapıtların bize aktardığı şeyleri birçok bakımdan doğrulamaktadır.</p>

      <p class="paragraf-1">Halk devriminden sonra Çin’de sürdürülen arkeolojik kazılar, bilime her yıl ülkenin eski tarihine ilişkin yeni bilgiler katmaktadır.</p>

      <p class="paragraf-1 para-style-override-8"><span class="char-style-override-8">2. Doğal koşullar.</span> <span class="char-style-override-8">İlkel nüfus.</span> Çin uygarlık ve devletinin doğduğu topraklar, Hoang-ho havzası boyunca, ırmağın orta ve aşağı kesimlerinde uzanır. Burası 4.000 yıl kadar önce güneyinde dağlar, kuzeybatısında Ordos yaylası bulunan tekdüze bir ovaydı; alüvyon ve lös bakımından zengin topraklar son derece verimliydi. İçinden birçok ırmak geçtiği için çok bataklıklı ve içine girilmez ormanlarla kaplıydı.</p>

      <p class="paragraf-1">Kuzey ve kuzeybatıda Moğolistan’ın kurak stepleri uzanıyordu; güneyde, Yang-tseu-kiang (Yangzi Jiang, Mavi Nehir) havzasının ötesinde Güney Çin’in dağlık ve ormanlık bölgesi başlıyordu. Bunun sonucu olarak eski Çinliler binlerce yıl boyunca öteki eski uygarlık ocaklarından uzak kaldılar.</p>

      <p class="paragraf-1">Yeraltı sularının bolluğu sulamayı, biriktirmeyi ve sellere karşı mücadeleyi zorunlu kılıyordu. Çinlilerin ilkel mitoslarının kahramanlarının serüvenlerini, ırmaktan yararlanma çalışmalarında, bend yapımında, kanal açımında yaşamalarının nedeni budur.</p>

      <p class="paragraf-1">Çin topraklarında en eski zamanlardan itibaren insan yaşıyordu. Pekin yakınlarındaki Şu-Ku-tien mağarasında, fiziksel görünümü Pithécanthrope’a benzeyen Sinanthrope’un kalıntıları bulgulandı. Ama Sinanthrope ateş kullanmasını biliyor, taştan kaba aletler yapıyor ve büyük hayvanları avlıyordu.</p>

      <p class="paragraf-1">Aynı mağaranın üst katmanlarında, Pe-Ouen-çing bizim fiziksel özelliklerimize sahip, M.Ö. 25-50 binlerde yaşamış insanların kalıntılarını buldu.</p>

      <p class="paragraf-1">Nihayet, Yang-şao Neolitik kültürünün kurucuları hiç kuşkusuz Çinlilerin atalarıydılar.</p>

      <p class="paragraf-1">Kalıntıları Şu-Ku-tien mağarasının üst katmanlarında bulunan insanların uygarlıkları Geç Paleolitik döneme aitti. Kuars ve yassı çakıldan (Çin’de pek az çakmak taşı vardır), boynuz ve kemikten yaptıkları aletlerle av yapıyor ve balık tutuyorlardı. Şu-Ku-tien’de bulunan midye ve istiridye kavkıları, ilkel bir değiş-tokuş biçiminin varlığını ortaya koymaktadır. Bu bakımdan, kavkıların görevi, düşünüldüğü gibi, bir değiş-tokuş görevidir, çünkü “kavkı” deyimi, “gümüş”, “ticaret”, “zenginlik” ifade eden hiyerogliflerde geçmektedir. Neolitik ve Neolitik ile Eneolitik arasındaki dönemin Çin’deki temsilcisi Yang-şao (M.Ö. VI. ve II. binler) uygarlığıdır. Yang-şao merkezlerinin en önemli özellikleri çok renkli ve çarkta yapılmış seramiklerden kaynaklanmaktadır. Aile toplulukları halinde bulunan Yang-şao insanları, toprağa kazdıkları kulübelerde yaşıyor ve toprağı kazmayla işliyorlardı (darı ve kaoliang ekiyorlardı); balık tutuyorlar, köpek, domuz ve at yetiştiriyorlar ve yaban hayvanlarını yakalıyorlardı. Daha yeni Yang-şao merkezlerinde (M.Ö. II. bin) bronzdan yapılmış kılıç ve hançer gibi silahlar bulundu.</p>

      <p class="paragraf-1">Köyler tepelerin üzerine kurulmuş ve düşmanın saldırılarına karşı savunmak için çevresine toprak tabyalar yapılmıştı. Eski kentlerin adlarını gösteren hiyerogliflerde çoğu zaman bu “tepe” sözcüğünün bulunması belirleyici bir özelliktir.</p>

      <p class="paragraf-1 para-style-override-8"><span class="char-style-override-8">3. Şanglar ya da Yinler İmparatorluğu.</span> Bakır ve bronzdan yapılmış aletlerin yaygın kullanımı, pirinç tarımının ortaya çıkışı ve Çin’de ipekçiliğin doğuşu, klanlar düzeninin yıkılmasına ve Şanglar (Yinler) sülalesi döneminde (1766-1122), toplumsal sınıfların oluşumuna ve ilkel köleci devletin doğuşuna yol açtı. Bu krallık, Hoang-ho’nun bir dirsek yapıp batıya yöneldiği yerde, ırmağın orta kesimindeki vadide kurulmuştu.</p>

      <p class="paragraf-1">Kaynaklar, bu krallığın toplumsal ve ekonomik düzenini saptamamıza olanak sağlıyorlar. Ekonominin temeli büyük bir olasılıkla, kazmayla yapılan tarıma dayanıyordu. Ağaç ve taştan yapılmış aletlerle işlenen yumuşak ve verimli, löslü toprak her şeye karşın bol ürün veriyordu. Tarımın dışında avcılık ve balıkçılık da yapılıyordu. Kâhinlikle ilgili yazıtlar, sürek avlarında, her boyda yüzlerce hayvan (geyik, yaban domuzu, vb.) öldürüldüğünü belirtmektedir.</p>

      <p class="paragraf-1">Hayvancılık ekonomide önemli bir yer tutuyordu. İnsanlar büyük ve küçük boynuzlu hayvan, domuz, köpek ve kümes hayvanları yetiştiriyorlardı. Kurban olarak sunulan nesnelerle ilgili, okunabilen yazıtlar, hayvanların bolluğuna tanıklık etmektedirler. Bu metinlerden biri, 300 inek ve 100 koyunun kurban edilişini anlatmaktadır.</p>

      <p class="paragraf-1">Meslekler de büyük bir yetkinliğe ulaşmışlardı. Silah, gündelik kap kacak ve bazı araba parçalarının yapımında bronz kullanılıyordu. Olağanüstü nitelikli beyaz kilden, çömlekçi çarkında yapılan ve daha sonra pişirilen ve hatta verniklenen bardaklar, testiler ve öteki kaplar seramiğin gelişimine tanıklık etmektedirler. İpekböceği kozasından elde edilen ipek iplikler dokumacılıkta kullanılıyordu. Bu dönem eşyalarının çoğunda bulunan yetkinlik, uzun süreli bir çıraklık dönemi gerektiriyordu, bu da mesleklerin tarımdan ayrılmış olduklarını göstermektedir. Başkentte özellikle zanaatkârlara (çömlekçi, dökümcü, oymacı, iplikçi, dokumacı, vb.) ayrılmış mahalleler vardı.</p>

      <p class="paragraf-1">Elimizde bulunan kaynaklar, Şangların imparatorluğunda değişik türde köle bulunduğunu göstermektedir. Bunlar özellikle savaşlar sırasında sağlanıyordu.</p>

      <p class="paragraf-1">Üretim güçlerinin gelişmesi, zenginliklerin birikmesi ve köleliğin ortaya çıkışı, topluluk üyeleri kitlesinin karşısına, klan içinde, yöneticiler sınıfını oluşturan ayrıcalıklı aileler azınlığını çıkardı. Uang boyunun başkanı, devletin kalıtsal (dededen, babadan sürüp gelen) başkanı oldu. Anian yeraltı mezarlığında yapılan inceleme, Şang toplumunda kesin bir servet farklılığı bulunduğunu göstermektedir. Sıradan mezar eşyası bulunan birçok mezarın arasında, içinde olağanüstü bronz silahlar ve kaseler, nefritten yapılmış eşyalar bulunan mezarlar da ortaya çıkartıldı. Köleler efendilerinin yanına gömülüyordu. Uanglar’ın masalsı hazineler kapsayan heykelleri de burada bulundu. Ortaya çıkartılan konutlar da, halkın değişik düzeyde servete sahip sınıflara bölünmüş olduğunu kanıtlamaktadır.</p>

      <p class="paragraf-1">Şanglar toplumunun belli başlı üreticileri, klanlar düzeninin güçlü kalıntılarını koruyan komşuluk toplulukları halinde yaşayan köylülerdi. Topluluk üyelerinin çalıştırılış biçimleri günümüze kadar karanlıkta kalmıştır.</p>

      <p class="paragraf-1">Devletin başında, tribü başkanı ve büyük-rahip yetkilerine sahip olan Uang (imparator) bulunuyordu. Yavaş yavaş, bütün toprakların sahibi, insanlar arasında gökyüzünün (tanrının) temsilcisi olan bir doğu despotunun, bir mutlak hükümdarın özelliklerini kazandı. Uang’ın çevresinde, yüksek aristokrasi, imparatorluk ailesinin ve ülkenin öteki soylu ailelerinin üyeleri yer alıyordu. Yönetim memurları ve generaller, vb. bunların arasından çıkıyordu.</p>

      <p class="paragraf-1">Tarım çalışmaları zaman çizelgesinin (takviminin) ayrılmaz parçası olan astronomik gözlemler Şanglar döneminde başladı. Bu uygarlığın en önemli övünç kaynaklarından biri, masalsı imparator Fu-Hi’ye mal edilen hiyeroglif yazısının bulunmasıdır.</p>

      <p class="paragraf-1">Şanglar İmparatorluğunun dinsel anlayışları, atalara tapınmaya sıkı sıkıya bağlı olan animizmden kaynaklanmaktadır. Atalar, özellikle, Uanglar’ın (imparatorların) ataları, çoğu zaman hayvan biçiminde düşünülüyordu. Bu düşünce totemciliğin bir uzantısıdır. Örneğin, Fu-Hi’nin vücudu yılan şeklindeydi, tarımın bulucusu Şen-Hong’un kafası bir öküz başıydı. Çoğu zaman büyüye başvuruluyor, ateşe atılan kaplumbağanın kabuğunda meydana gelen çatlaklar türlü şekilde yorumlanıyordu.</p>

      <p class="paragraf-1 para-style-override-8"><span class="char-style-override-8">4. Çeular İmparatorluğu.</span> Şangların devletinin batısında, Hoang-ho’nun kollarından biri olan Wei ırmağı vadisinde, etnik nitelikleri ve dilleri bakımından Şanglara çok benzeyen Çeu boyları yaşıyordu. Çeuların ekonomisinde tarım en önemli yeri alırken av ve balıkçılık daha az önemli bir rol oynuyordu. Şangların Uangları (imparatorları) kuzeybatıda yaşayan göçebe boylarla savaşmak için sık sık Çeuların askerî gücüne başvuruyorlardı.</p>

      <p class="paragraf-1">M.Ö. XII. yüzyılın ikinci yarısında Şangların imparatorluğu zayıf düştü. Bu konuyla ilgili olarak elimizde bulunan az sayıda belgeler, vergilerden bunalmış, yoğun baskıların ve şato yapımlarının, Uang ve çevresinin düzenlediği eğlencelerin yol açtığı çılgınca masrafların altında ezilen halkın hoşnutsuzluğundan söz etmektedirler.</p>

      <p class="paragraf-1">M.Ö. 1122 yılında, Çeuların başkanı U-Uang, ordularıyla Şangların imparatorluğunu istila etti ve Mu ye (Ho-nan’ın kuzeyinde) ovasında yapılan kanlı savaşta Şang sülalesinin son hükümdarının birliklerini bozguna uğrattı. Söylenceye inanacak olursak, öyle bir kıyım oldu ki, darı ezmekte kullanılan tahta dibek tokmakları kan birikintilerinde yüzüyordu. Kısa bir direnmeden sonra, Şangların bütün toprakları Çeuların topraklarına eklendi ve halkının büyük bir çoğunluğu köle durumuna düştü. Şangların başkenti yerle bir edildi.</p>

      <p class="paragraf-1">Böylece, M.Ö. XII. yüzyılın sonu ve XI. yüzyılın başında, Uzak Doğu’da, yaklaşık olarak bütün Hoang-ho havzasını, daha doğrusu ırmağın aşağı ve orta kesimini, Han havzasını ve Yang-tseu’nun orta ve aşağı kesimini kapsayan büyük bir devlet kuruldu. Bu bölgelerde oturan değişik boylar eski Çinliler tarafından yavaş yavaş eritildiler. Çinlilerin dilini ve uygarlığını kabul ettiler.</p>

      <p class="paragraf-1">Çeuların imparatorluğunun kuzeyinde ve kuzey-batısında göçebe halinde yaşayan birçok çoban boylar arasında, Hiong-Hu (Hunlar) boyu özellikle M.Ö. I. binin başlarında iyice güçlendi ve öteki göçebe boylarla birleşerek Çeuların Çin’ini birkaç kez istila etti. Yang-tseu’nun güneyine ve Sseu Çuan’da yerleşen boylar bağımsızlıklarını korudular. Kendilerine özgü yaşama biçimleri ve konuştukları diller arasındaki farklılıklar bunların Çinlilerin içinde erimelerine engel oldu.</p>

      <p class="paragraf-1">Bununla birlikte Çeuların despotik devletleri uzun süre anlaşmazlıkların dışında kalamadı. Hükümdarları, akraba ve yakınlarına bol bol köle ve toprak dağıtıyor ama özgür insanlar topluluklarını sıkıya alıyordu. İmparatorluk, hızla, imparatora sözde bağımlı büyük ve küçük 1.500’den fazla devlete bölündü. Bunların en önemlileri, M.Ö. VII. yüzyıldan itibaren, Ts’i (Şan-tung), Ts’in (Şeh-si), Tsin (Şan-si), Çu (Yang-tseu’nun orta kesiminde), Wei (Ho-nan) ve Yen (Hu-pei) devletleriydi. Bu devletler, köle sağlamak, toprak kazanmak ve egemenlik kurmak için durmadan kendi aralarında savaşıyorlardı.</p>

      <p class="paragraf-1 para-style-override-8"><span class="char-style-override-8">5.</span> <span class="char-style-override-8">Çin’in eski tarihinin değişik evreleri.</span> Feodal Çin’in tarihçilerine göre, Şanglar İmparatorluğunun yıkılmasından sonra, Çin’in İlkçağ tarihi, sülalelerin geliş sırasına göre üç döneme ayrılır: Çeu (M.Ö. 1122-247), Ts’in (M. Ö. 246-207) ve Han (M.Ö. 206-M.S.220). Çok eski olayları kendi çağlarının anlayışı içinde yorumlamak eğiliminde olan Ortaçağ Çin tarihçileri örneği, burjuva tarihçiler de Çeu ve Han sülaleleri arasındaki dönemi feodal olarak kabul ederler. Bu anlayış kesin olarak büyük Çinbilimci, <span class="char-style-override-9">“Antik Çin”</span> adlı kitabın yazarı Henri Maspero’dan kaynaklanmaktadır. Burjuva idealist tarihçisi Henri Maspero’nun feodaliteyi, kendi belirgin üretim biçimleri ve buna uygun üretim ilişkileri olan bir toplumsal ve ekonomik yapı olarak kesinlikle kabul etmediğini unutmamak gerekir. Feodalite kavramı onun için, senyör ile vassallar arasındaki bağları belirleyen, eskiden bütünlüğü olan bir devlet iken şimdi bir imparatorun şu ya da bu oranda kağıt üzerinde kalan iktidarında, az ya da çok sert bir hiyerarşik sistemin kapsadığı bir sürü haslara dağılmış bir ülkenin bölünmesi sonucu ortaya çıkan hukuksal ilişkilerdi. Maspero, Pottier, Franke ve öteki burjuva bilginlerinin belgeleri ve bazı gözlemlerinin doğruluğu bakımından çalışmaları çok değerli olmakla birlikte, Çin’de toplumsal evrimin olmadığını ve feodalitenin her zaman var olduğunu anlatmak isterler. Irkçılığa son derece yakın gerici varsayımlar bu tür anlayıştan kaynaklandı: Yani, Çinlilerin gelişmeye yetenekleri yoktur, uygarlıklarının gelişmesini yabancılara borçludurlar.</p>

      <p class="paragraf-1">Çin ve Sovyet bilginlerinin yapıtları sayesinde, eski Çin’in feodal düzen efsanesi kesinlikle çürütüldü. Çin toplumunun, kölelerin sömürülmesine dayalı bir üretim biçiminden geçerek, ilkel topluluk düzeninden feodaliteye dönüştüğü yadsınmaz bir biçimde ortaya kondu.</p>

      <p class="paragraf-1">Ne var ki, bilimin bugünkü durumu, dönemlerin kesin tarihinin saptanmasına henüz olanak vermiyor. Birçok Çin bilgini Han ve Çeu toplumlarının feodal niteliği üzerinde direniyorlar. Bununla birlikte, Çeu ve Ts’in dönemlerinin köleci düzenin doruk noktasını yaşadığını, buna karşın Han döneminin köleci düzenin çöküşüne ve feodalitenin doğuşuna tanıklık ettiğini düşünmek için nedenler var.</p>

      <p class="paragraf-1 para-style-override-8"><span class="char-style-override-8">6. Çeular İmparatorluğunun toplumsal ve ekonomik düzeni.</span> Çeu dönemi, üretim güçlerinin oldukça hızlı gelişmesiyle belirginleşir. Çinliler, yaygın olarak daha yeni bir dönemde, VI. ve IV. yüzyıllar arasında kullanılmış olmasına karşın demiri buldular. Tarlalarda özellikle pirinç tarımı yapıyorlardı. “Sulu” pirinç tarımına geçiş, en gelişmiş sulama olanaklarını gerektirir. Çok emek ve beceri isteyen çok karmaşık bir tarımdır. Çiftçi, ağaçtan yapılmış ilkel sabanı kullanmaya başladı; bahçecilik ve bostancılık ortaya çıktı; dutçuluk ve buna bağlı olarak ipekböcekçiliği yaygınlaştı.</p>

      <p class="paragraf-1">Çin Halk Cumhuriyeti bilginlerinin eski Çu Prensliğinin toprakları üzerinde yaptıkları kazılar, bronzun gündelik yaşamda ve üretimde yaygın olarak kullanıldığını gösterdi. Hayran olunacak bir beceriyle yapılmış olan bronz vazolar, çoğu zaman, dinsel ya da belgesel nitelikli yazılarla bezenmiştir. Madeni para basıyorlardı. İpek dokumacılığı, marangozluk, çömlekçilik ve öteki meslekler gelişiyordu. Çeular döneminde, zanaat tarımdan kesinlikle ayrıldı. İşbölümünün sonucu olarak, ticaret ve para karşılığı mübadele gelişti, Ho (bugünkü Si-an kentinin yakınlarında), Lo-yi (bugün Lo-yang) gibi kentler büyüdüler.</p>

      <p class="paragraf-1">Köleci toplumun sınıflarının oluşumu Çeular döneminde tamamlandı. Daha Çeuların Şang İmparatorluğunu istila ettiği günlerde, U-Uang kendi yakınlarına yerli halktan köleler armağan etmişti. Bronz vazolara işlenmiş yazılar bize köleci devletin evrimini anlatmaktadır. Bu, M.Ö. XI. yüzyıldan kalma metinlerden birinde şunlar yazılıdır: “Sana bu eyaletin dört kıdemlisini, 659 köle, seyis, çiftçi ve zanaatkâr veriyorum. Sana 13 Barbar reisi ve kıdemlisi, ayrıca 1.050 köle veriyorum.”</p>

      <p class="paragraf-1">Eyaletler arasındaki savaş ülkeye geniş ölçüde köle sağlıyordu. Sseu Ma-ts’ien’in belirttiğine göre, bu savaşlar sırasında on binlerce insan köle olarak götürülmüştü. Ticaretin, paranın gelişmesi ve tefeciliğin ortaya çıkışı, ülkeye borç yüzünden köleliği getirdi. Bir başka köle kaynağı da özgür insanların yasaları çiğnemek suçuyla mahkûm olmalarıydı. Mahkûm geçici olarak ya da ömür boyu köle oluyordu; bazen kölelik kişinin gelecek soyunu da kapsıyordu. Bir cinayet söz konusu ise, yalnızca suçu işleyen köylü değil bütün ailesi, dahası zincirleme güvence (kefil) nedeniyle komşuları bile köleleşiyordu.</p>

      <p class="paragraf-1">Çin tarımı köylüden büyük bir hüner ve dikkat istediği için, kölelerin emeğinden bu alanda yararlanmak sınırlıydı. Kölelerden daha çok bend yapımında, kanal açmada, kale yapımında, hayvancılık ve madenlerde yararlanılıyordu. “Köle” anlamına gelen deyimlerin çeşitliliği, yalnızca kökenlerinin çeşitliliğini değil, kullanıldıkları alanların çeşitliliğini de yansıtmaktadır.</p>

      <p class="paragraf-1">Çeu dönemi Çin toplumunun ekonomisi, her zaman, köleci devlet ve soylu sınıf aileleri tarafından işletilen komşuluk topluluğuna dayanıyordu. Bu topluluğu filozof Mencius’un (M.Ö. IV. yy) betimlemelerinden tanıyoruz. Ona göre, eskiden toprak, “kuyu” anlamına gelen ve benzetmek gerekirse “tsing” hiyeroglifine benzeyen dokuz eşit parçaya bölünüyordu (bundan dolayı tsin-tien sisteminin anlamı “kuyulu tarla”dır).</p>

      <p class="paragraf-1">Mencius’un yazılarında, ütopik özelliklerin yanı sıra, topluluk üyelerinin ilkel çalışma (sömürülme) biçimini yansıtan bir gerçekçi içerik de vardır. Bununla birlikte, Şi-king’in şarkılarının da tanıklık ettiği gibi, Çeular döneminin başından itibaren, köleleşmiş topluluk köylülerinin ve kölelerin işlediği, uang (imparator) ve yüksek yöneticilere ait geniş mülkler ortaya çıktı. “Tsing-tien” sistemi yavaş yavaş bırakıldı ve M.Ö. VI. yüzyıldan IV. yüzyıla uzanan dönemde, “topluluğa ait tarlalar” bütün bölgelerde ortadan kalktı; onun yerine, hasatın üçte birine ve hatta yarısına eşit mal olarak vergi getirildi. Bu önlem, sömürücülerin boyunduruğunu daha çok hisseden topluluk üyelerinin direnmesiyle karşılaştı. Şi-king’in bir şarkısı, olağanüstü güzel dizelerle, köylülerin ürünlerinin üzerine fareler gibi atılan sömürücülere ve memurlara karşı kinini yansıtmaktadır:</p>

      <p class="paragraf-1 para-style-override-8"><span class="char-style-override-9">“Fareler, fareler, kemirmeyin has buğdayımızı,</span></p>

      <p class="paragraf-1"><span class="char-style-override-9">Tam üç yıldır yaşıyoruz yasalarınız altında,</span></p>

      <p class="paragraf-1"><span class="char-style-override-9">Bir tek iyiliğinizi görmedik bu kadar zamanda,</span></p>

      <p class="paragraf-1"><span class="char-style-override-9">Sizi bırakıp uzaklara gidiyoruz.</span></p>

      <p class="paragraf-1"><span class="char-style-override-9">Gidiyoruz mutlu bir ülkeye,</span></p>

      <p class="paragraf-1"><span class="char-style-override-9">Mutlu bir ülkeye, mutlu bir ülkeye,</span></p>

      <p class="paragraf-1 para-style-override-13"><span class="char-style-override-9">Hak ve adaleti bulacağımız yere…”</span></p>

      <p class="paragraf-1">Kölecilerin zorba yönetimi sık sık halk yığınlarının ayaklanmasına yol açıyordu.</p>

      <p class="paragraf-1">Çeular Çin’inin yönetici sınıfı, büyük ve küçük derebeyler ve doğuştan soylu sınıf gibi Uang’un (ailesinin) en yakın çevresinden kaynaklanıyordu. Soyluluğun derecesinin saptanmasında akrabalık bağları önemli bir rol oynuyordu. Bu durum yasal sahiplik durumunda belli oluyordu, çünkü bir görevi (“hu” = kollukçu, okçu) tanımlayan sıfatlardan başka akrabalık derecesini (“tseu”=oğul, “pouo”=amca) belirleyen pek çok sıfatlar vardı. İktidardaki sınıfın üyeleri görkemli giysiler giyiyorlardı, kalabalık bir maiyetleri ve kişisel muhafız birlikleri vardı. Uang ya da yerel yöneticiden bir yörenin yönetim yetkisini alıyor ve kendi hesaplarına vergi (mal olarak) alarak halkı sömürebiliyorlardı. Bundan başka, uanglar ve ikinci dereceden hükümdarlar, soylulara, üzerlerinde yaşayan insanlarla birlikte topraklar armağan ediyorlardı.</p>

      <p class="paragraf-1">Yavaş yavaş yeni bir insan topluluğu önem kazanmaya başladı: Tüccarlar ve tefecilerdi bunlar; yasal olarak, köylü sınıfından daha çok hakları yoktu, ama ekonomik bakımdan çok etkiliydiler. Bunlarla, egemen sınıfın bir başka kesimi olan aristokrasi arasındaki mücadele, eski Çin’in bütün tarihine damgasını vurdu.</p>

      <p class="paragraf-1">Çeuların imparatorluğunun siyasal düzeni, devletin toprak mülkiyeti ve toplulukların sömürüsü ilkesine dayanan Doğu tipi bir despotizmdi. F. Engels, <span class="char-style-override-9">Anti-Duhring</span>’de şöyle yazar (s.213): “Eski topluluklar, nerede yaşıyorlarsa, binlerce yıldır en bayağı devlet biçimi olan Doğu despotizmine temel oluşturmuşlardır…” M.Ö. I. binin başında Çin’in parçalanmasından sonra ortaya çıkan devletler, orduları ve birçok yönetim örgütleri yardımıyla topluluklar ve köleler üzerinde yönetici sınıfın egemenliğini kuran despotların himayesi altına girmişti. Eski Çin devletlerinin, tıpkı öteki İlkçağ Doğu devletleri gibi, Marx’ın deyimine göre, üç görevi vardı: Yerli halkların soyulması, komşu ulusların soyulması ve o olmaksızın hiçbir üretim etkinliğinin yapılamayacağı sulama işlerinin düzenlenmesi.</p>

      <p class="paragraf-1 para-style-override-8"><span class="char-style-override-8">7. Egemenlik mücadelesi. Tsi’nin Krallığının artan gücü.</span> Sayısız savaşlar sırasında, küçük devletler epeyce azaldılar ve M.Ö. IV. yüzyılın sonunda, bunların birkaç onu kaldı. Ötekilerden daha büyük ve daha güçlü olan beş krallık egemenlik için sürekli mücadele ediyorlardı. Bu mücadelenin sonunda ortaya en güçlü iki devlet çıktı: Tsi’in ve Çu devletleri. Ts’in Krallığı yaklaşık olarak bugünkü Şen-si eyaletinin topraklarına sahipti. En zengin devlet Ts’in Krallığıydı, çünkü göçebelerle canlı bir ticareti vardı, onlardan köle, hayvan ve deri alıyor; onlara demir, ipek, tuz ve zanaat ürünleri satıyordu. Ts’in, krallığın en büyük politikacılarından biri olan Şang İang’ın reformlarının uygulanmaya başlamasından sonra özellikle güçlendi; bu reformlar, tecimsel ve parasal ilişkilerin ilerlemesi ve ekonominin gelişmesi sayesinde gerçekleşmişti. Bu önlemlerin en anlamlılarından biri, yerine mal olarak vergi getirilen “tsing-tien” sisteminin kaldırılması (M.Ö. 350) ve toprağın özgürce alınıp satılmasına izin verilmesiydi. Şang İang, böylece, tüccarların ve tefecilerin (“yeni” soylu sınıf) gücünün hızla büyümesini sağladı ve kullanılmayan toprakların değerlendirilmesine katkıda bulundu.</p>

      <p class="paragraf-1">“Tsing-tien” sisteminin kaldırılması toprağın “yeni” soylu sınıfın elinde toplanmasına ve toplulukların özgür insanlarının yıkımına yol açtı. Mülksüzleşen bu insanlar köleleşmeye mahkûm edilmişlerdi. Şang İang, eski doğuştan soylu sınıfın ayrıcalıklarıyla mücadele etti ve bir yasa çıkardı, bu yasaya göre, ünvanlar kişilerin kökenleri dolayısıyla değil, savaşta gösterilen yararlıklara bir minnet borcu olarak veriliyordu. Şang İang komşu ülkelerden gelen göçmenleri koruyordu, bu da nüfusun hızla artmasına yol açtı.</p>

      <p class="paragraf-1">Şang İang toplulukları çökertmek ve doğuştan soylu sınıfı zayıflatmak için, örneğin ataerkil ailelerin dağıtılması, klan ve tribülerin eski toprak düzenlerini bozan yeni bir yönetimsel bölünmenin yürürlüğe konulması gibi önemli önlemler aldı. Bu dönemde, Ts’in Krallığı, göçebeler arasından birçok ücretli süvari topladı. Halkın elindeki bronz silahlar toplanıp, askerlere demir silahlar verildi.</p>

      <p class="paragraf-1">Köleci üretim yöntemlerinin temellerinin genişlemesi, ekonominin gelişmesi ve iktidardaki sınıfın güçlenmesi, Ts’in devletinin cesaretli bir fetih politikasına geçmesine olanak sağladı; bunun sonucu olarak Çin’in merkezîleşmiş monarşisi kuruldu.</p>

      <p class="paragraf-1">Çu Krallığı Yang-tseu’nun orta kesimindeydi. Büyük bir orduya sahip bulunan bu geniş ve çok nüfuslu devlet, rakibi Ts’in Krallığının birleştirici eğilimlerine karşı çıkıyordu. Oysa, birleşmeyi ivedi gereksinimler zorunlu kılıyordu. Yönetici sınıfın içindeki mücadeleler ülkeyi yakıp yıkıyor, üretici güçlerin yıkımına neden oluyordu; yaşama olanakları elinden alınmış köylüler dağlara ve ormanlara sığınıp, burada, köle sahiplerine ve tüccarlara korku salan müfrezeler kuruyorlardı.</p>

      <p class="paragraf-1">Ülkenin birleştirilmesi işini Ts’in Krallığı üstlendi. Öteki devletleri yavaş yavaş topraklarına kattı. Çok kanlı savaşlar oldu. Örneğin, Çeu’ların imparatorluğu Ts’in’e boyun eğdiği zaman bütün ordusu (400.000 kişi) kılıçtan geçirildi. Yöneticiler ve ana babalar genellikle öldürüldüler. M.Ö. 221 yılında, Ts’in devletinin valisi bütün Çin’in imparatoru ilan edildi ve kendisine “Ts’in-Şi Huang-ti” (Ts’in’in ilk imparatoru) adı verildi. Ülke böylece birleşmiş oldu.</p>

      <p class="paragraf-1 para-style-override-8"><span class="char-style-override-8">8. Tsi’in İmparatorluğu (M.Ö. 246-207).</span> Şi Huang-ti bir merkeze bağlanan monarşiyi güçlendirdi ve ülkenin birleşmesinden bu yana işlevini yitirmiş olan doğuştan soylu sınıfın ayrılıkçı eğilimlerini bastırdı. Ülkeyi 36 eyalete böldü ve eski krallıkların adlarının söylenmesini yasakladı. Şang İang yasaları bütün imparatorlukta uygulandılar. Şi Huang-ti bütün ülke için bir tek uzunluk ve ağırlık ölçü birimi getirdi ve parayı birleştirdi. Bütün ünvanlar kaldırıldı ve özgür insanlar iki sınıfa ayrıldı: Soylular ve halk insanları. Eyaletlere doğrudan doğruya imparatorluğa bağlı olan ve buyruklarının uygulanmasını denetleyen müfettişler gönderdi. Bütün silahlar toplanıp bunlardan imparatorluk sarayını süsleyen 15 metre yüksekliğinde heykeller yapıldı. Hiyeroglif yazısı birleştirildi (eskiden her krallığın kendi yazısı vardı).</p>

      <p class="paragraf-1">Ülkenin birleştirilmesi Şi Huang-ti’ye dış politikasını uygulamak olanağı verdi. Ts’in orduları Yang-tseu ırmağını geçtiler ve güneydeki geniş toprakları fethettiler; Vietnam bile Ts’in’in egemenliğini kabul etmek zorunda kaldı. Ülkeyi göçebelere karşı savunmak ve onlarla aralarındaki ilişkileri bir düzene sokmak için, İlkçağ’ın en görkemli yapılarından biri olan Büyük Çin Seddi yapıldı: Çin Seddi, Çe-li körfezinden bugünkü Kan-su eyaletinin sınırlarına kadar uzanıyordu. Ts’in’in başkenti Hien yang’da (Si-an yakınlarında) önemli çalışmalar yapıldı.</p>

      <p class="paragraf-1">Bununla birlikte Ts’in İmparatorluğu kalıcı olmadı. Şi Huang-ti’nin buyruğu üzerine yapılan büyük çaplı çalışmalar büyük bir insan gücü gerektiriyordu. Örneğin Büyük Çin Seddi’nin yapımında, söylenceye göre, 300.000 askerin gözetimi altında 2 milyon köle ve angarya yükümlü köylü çalışmıştı. Bu ağır yük, toprak bakımından yoksullaşma, köleleşme tehlikesi, haksız vergi ve zulüm, bütün bunlar, köylülerin ayaklanmalarına yol açtı. Aslında Şi Huang-ti’nin sağlığında tahmin edilmesi gereken şeylerdi bunlar. “Eski” soylu sınıf da hoşnut saygınlığını koruyordu. Eski krallıkların halkları arasında da çok hoşnutsuz insan vardı. Şi Huang-ti’nin ölümünden (M.Ö. 209) sonra, köylü ve kölelerin isyanlarından, kölecilerin ve aristokratların ayaklanmalarından gücü tükenen Ts’in İmparatorluğu yıkıldı.</p>

      <p class="paragraf-1">Şi Huang-ti’nin ölümü genel ayaklanma için bir işaret oldu. Köleler ve köylüler saldırıya geçtiler. 209 yılında, bugünkü Ho-nan eyaleti doğumlu, Çeng Şeng adında bir yoksul köylü, kuzey sınırının istihkâmcılık çalışmalarına gönderilen 900 köylüyü ayaklandırdı. Bunun üzerine köylü ayaklanmaları bütün Çin topraklarına yayıldı. Egemen sınıfın temsilcileri, onlarla birlik olup, iktidarı ele geçirmek için silaha sarıldılar. Bunların en güçlüleri, eski Çu Krallığında hizmet etmiş bir yüksek görevlinin soyundan gelen Hiang Yu (Hiang Yu gücünü güneydoğu topraklarından alıyordu) ve Lieu-Pang adında küçük bir memurdu. Mücadele sırasında Hiang Yu ile Lieu-Pang geçici bir anlaşma yaptılar; iktidarı ele geçirmek isteyen başkalarına boyun eğdirdikten ve köylülerin yardımıyla Ts’in monarşisini yıktıktan sonra, köylülerin ayaklanmalarını bastırdılar. Çeng Şeng öldürüldü.</p>

      <p class="paragraf-1">Köylülerin ayaklanması disiplinsizlik ve örgütsüzlük yüzünden başarısızlığa uğradı. Elebaşları ünvanlar alıyor ve yığınlardan kopuyorlardı, aralarından birçoğu kendini iktidardaki sınıfa kabul ettirmeye ve bu sınıfa yamanmaya çalışıyordu. Bununla birlikte Çeng Şeng’in yönettiği ayaklanma, Tsi’in İmparatorluğunda despotik monarşinin yıkılmasını ve çalışanların durumunun biraz düzelmesini sağladı. Bu ayaklanma, Çin tarihinin en önemli ayaklanmalarından biridir.</p>

      <p class="paragraf-1 para-style-override-8"><span class="char-style-override-8">9. Eski Han İmparatorluğu (M. Ö. 206-M.S. 24).</span> Köylü ayaklanması bastırılınca, Hiang Yu ile Lieu-Pang’ın arasındaki iktidar mücadelesi başladı. Hiang Yu, bu mücadelede, eski aristokrasinin ve büyük köle sahiplerinin çıkarlarını savunuyordu. Lieu-Pang’ın politikası daha esnekti. En küçük suç için özgür köylüleri köleliğe yollayan Ts’in yasasını kaldırdı. Ordusunda sıkı bir disiplin uygulanıyordu. Bu nedenle geniş halk katmanlarının sevgisini kazandı ve rakibini ağır bir yenilgiye uğrattı (M. Ö. 202). Daha sonra kendini imparator ilan etti. Kurduğu hanedan Han<span class="dipp"><a class="footnote-link" href="#footnote-225-17" id="footnote-225-17-backlink">17</a></span> adını aldı.</p>

      <p class="paragraf-1">Han İmparatorluğu, Şi Huang-ti’nin yapıtını tamamladı: Çin’in birleştirilmesini gerçekleştirdi. Hanlar sülalesi döneminde bir tek devletin uzun süre yaşaması, ülkenin nüfusunu oluşturan çeşitli etnik toplulukların karışmasına olanak sağladı; birleşme ayrıca lehçe ve ağızların bir tek dilde kaynaşmasına katkıda bulundu. Çin ulusu Han İmparatorluğu döneminde oluştu.</p>

      <p class="paragraf-1">Hanların işlevi, Çinlilerin kendilerine “Han-jen” (Han’ın insanları) adını vermesiyle simgelendi.</p>

      <p class="paragraf-1">İlk Han imparatorlarının politikası monarşik devlet örgütünü güçlendirmeyi, imparatorluğun topraklarını genişletmeyi, Çeu ve Ts’in dönemlerinde ağır hasara uğramış ekonomiyi canlandırmayı amaçlıyordu.</p>

      <p class="paragraf-1">Yönetim, sulama şebekesi yapımını, işlenmemiş ya da halkın öldürülmesi sonucu boş kalmış toprakların tarıma açılmasını destekliyordu. Vergilerin belli bir oranda düşürülmesi, köylünün tarımını iyileştirmesine olanak sağladı. Han döneminde, hayvanların çektiği sabanla çift sürme oldukça yaygınlaştı. Tarla ekim yöntemi gelişti. Egemen sınıfın birçok temsilcisinin ortadan kaldırılması sonucu, geniş halk kitlelerinin durumu bir ölçüde iyileşti.</p>

      <p class="paragraf-1">Eski Hanlar yönetimi, tüccarların ve tefecilerin çalışmalarını bir düzene sokmaya çalıştı. Zenginliklerini sergilemeleri yasaklandı, onların soylarından gelenlerin yönetim görevleri almalarına engel olundu. Ama, daha sonra, yasaklamalar uygulanmadı. Ticaret ve meslekler büyük ilerlemeler gösterdiler. “Kırmızı Çin mürekkebi ve her renk tüy Lu ve Şu eyaletlerinden, tabaklanmış deriler, kemik ve fildişi eşyalar Ts’in ve Yen’den, sedir, sandal ağaçları ve bambu Tsien-nan’dan, balık, tuz, halı ve deri Yen’den ve Ts’inden, boyalı iplikler, ince kumaşlar ve keten giysiler Yen ve Yue’den gelmektedir”. O dönemin bir çağdaşının bu sözleri, üretimin bölgesel dağılımının gelişmesini doğrulamaktadır.</p>

      <p class="paragraf-1">Tecimsel ve parasal mübadele hızla gelişti. Sseu Ma-ts’ien’in belirttiğine göre, zengin tüccarlar bütün imparatorlukta ticaret yapıyorlar ve her türlü mal talebini karşılayabiliyorlardı.</p>

      <p class="paragraf-1">Bilgilerimizin bugünkü durumu Han İmparatorluğunun toplumsal ve ekonomik düzeninin ortaya çıkardığı bütün sorunları açıklamamıza olanak sağlamaktadır. Han İmparatorluğu da her zaman köleci bir devletti. Eskiden olduğu gibi, inşaatlarda, zanaatlarda ve tarım işlerinde gene köleler çalıştırılıyordu. Köle ticareti sürekli pazarlarda toplanmıştı. Metinlerde sık sık köle isyanlarına rastlanmaktadır.</p>

      <p class="paragraf-1">İmparatorluğun toplumsal ve ekonomik hayatında yeni olgular ortaya çıkmaya başladı. Hükümdarlar, akrabalarına, yakınlarına ve yüksek görevlilere, üzerlerinde çalışan köylülerle birlikte topraklar dağıtıyorlardı. Büyük toprak sahipleri mülklerinde yarıcılık uyguluyorlardı. Kullanılmayan topraklara ve sınır bölgelerine devletin serfi köylüler yerleştiriliyordu. Sayısız köylüleri ve köylülerin bütün direnmelerini kırabilecek ve merkez iktidara kafa tutabilecek kendi orduları olan büyük toprak sahiplerinin kişiliğinde “güçlü sülaleler” ortaya çıktı. Bu durum, Han dönemi Çin toplumunda feodalitenin gelişmesini göstermektedir.</p>

      <p class="paragraf-1">İmparator Wu-Ti’nin saltanat dönemi (M.Ö. 140-86), Han İmparatorluğunun doruk noktasını simgeler. Aristokrat aileleri yola getirdikten sonra, Wu-Ti merkezî iktidarı güçlendirmeyi çabucak başardı. Bir sürekli ordu kurdu, tüccar ve esnaf kesimlerinden gelen bakanları, tuz ve demir çıkarma işlerinde devlet tekeli, özel kişilerin para basmasının yasaklanması gibi ülkenin ekonomik gücünün sağlamlaştırılmasını amaçlayan önlemlerin uygulanmasını izlediler.</p>

      <p class="paragraf-1">Çin’in M.Ö. II. yüzyılda ulaştığı ekonomik gelişme, etkili bir dış politikaya geçmesine olanak sağladı. Hanların orduları Vietnam’a boyun eğdirdiler, Yun-nan ve Mançurya’nın güneyini ele geçirdiler. Hunlarla ilişkiler dış politikanın en önemli sorunları arasında yer alıyordu. Hunların sürekli akınları, kendi yönetimlerinde oluşturdukları ve Şen yu Me Te’nin komutasındaki boylar güç birliğinin büyük tehdidi, Hanlar yönetimini müttefikler aramak zorunda bıraktı. Bu amaçla, M.Ö. 138 yılında, ünlü bir diplomat olan general Çang-K’ien’i batıya gönderdiler. Hunların batı komşuları olan Massagetlerle ilişki kurmak üzere görevlendirilmişti.</p>

      <p class="paragraf-1">Uzun süre yolculuk ettikten ve Hunların hapishanesinde on yıl hapis yattıktan sonra, Çang-K’ien Orta Asya’ya ulaştı, Hazerm, Buhara ve öteki kentleri ziyaret etti.</p>

      <p class="paragraf-1">Çang-K’ien’in bu Doğu ülkelerinden getirdiği bilgiler Çin’de büyük bir ilgi uyandırdı. Massagetlerle ittifak ilişkileri kurmak olan görevinin yerine getirilmemiş olmasına karşın, devlet adamlarına verdiği raporlarda, şimdiye kadar en küçük bir bilgi sahibi olmadıkları çok geniş topraklar üzerinde yüksek bir uygarlığın bulunduğunu haber veriyordu. Çang-K’ien’in getirdiği haberlere inanarak Batı’ya bir sefer hazırlandı. Onun bu gezisi, Çin ile öteki uygarlık merkezleri arasındaki ilişkinin başlangıç noktası oldu.</p>

      <p class="paragraf-1">Çin orduları birkaç kanlı savaştan sonra Hunları kuzeye doğru püskürtmeyi başardılar ve M.Ö. 104 yılında, Taklamakan çölünü ve Tiyenşan dağlarını aştıktan sonra Fergana havzasına girdiler. İlkçağ’ın Büyük İpek Yolu adıyla tanınan ve Çin’i Roma İmparatorluğuna, Partlar Krallığına ve Hindistan’a bağlayan en önemli ticaret yollarından biri böylece açılmış oldu. Çin, ipek, demir ve zanaat ürünlerini buradan ihraç ediyor, değerli eşyaları ve özellikle atları bu yoldan ithal ediyordu.</p>

      <p class="paragraf-1 para-style-override-12"><span class="char-style-override-8">10. Hanlar İmparatorluğunun bunalımı. Wang-Mang’ın reformları. “Kırmızı Kaşlılar”ın ayaklanması.</span> Toprakların özgürce alınıp satılmasının, Hanların sarayının aşırı lüksünün ve izlenen dış politikanın ağır yükünün neden olduğu vergi artışları, köylü sınıfının yıkımına yol açtı. İlke olarak ürünün otuzda ya da onbeşte birinin vergi olarak alınmasna karşın, gerçekte bu oran<span class="char-style-override-9">, Ts’ien</span> <span class="char-style-override-9">Han şu</span>’nun tanıklığına göre ürünün yarısını geçiyordu. Ayrıca, askerlik hizmeti yapmak istemeyen herkesten vergi alınıyordu. <span class="char-style-override-9">Ts’ien Han şu,</span> M.Ö. I. yüzyıl Çin köylü sınıfının durumunu şöyle anlatıyor: “Güçlülerin toprakları binlerce mu’yla (yaklaşık olarak bir mu 0,06 hektar) ölçülüyordu, oysa yoksulların bir çuvaldız batıracak kadar bile toprakları yoktu. Babalar, çocuklar, kocalar, karıları bütün yıl toprakta çalışıyorlar ama emeklerinin karşılığı olan kazançları karınlarını bile doyurmaya yetmiyordu. Zenginlerin köpek ve atları kendilerine verilen bütün darı ve bezelyeleri yiyemezken yoksullar kepekle idare etmek zorunda kalıyorlardı.”</p>

      <p class="paragraf-1">İmparatorluğun zayıf düşmesi göçebelere Büyük İpek Yolu’nu ele geçirmek ve böylece Çin’in dış ticaretine zarar vermek olanağı sağladı.</p>

      <p class="paragraf-1">Mülksüzleşmiş özgür insanların yanı sıra kölelerin de katıldığı giderek sıklaşan ayaklanmalar, Han İmparatorluğunda hazırlanan ağır bir bunalımın ilk belirtileri oldular.</p>

      <p class="paragraf-1">Yönetim, örneğin toprak mülkiyetine (5.000 mu) ve köle sayısına (200) bir sınır getirmek gibi kısmi reformlarla, halkın öfkesinin patlamasına engel olmayı denedi.</p>

      <p class="paragraf-1">İmparatorluk ailesinin bir akrabası olan ve bazı kişiler tarafından desteklenen Wang-Mang, bunalımı çok daha köktenci yollarla durdurmak istedi. İmparatoru devirdikten sonra bütün toprakların devletleştirildiğine ilişkin bir buyruk yayınladı (M.Ö. 10). Köleler artık özel kişilerin bağımlısı olarak kabul ediliyordu. Böylece, Wang-Mang, kölelerin çalıştırılması yönteminin yerine, feodal sömürü ilkesini getirmeyi amaçlıyordu. Aynı zamanda o zamana kadar toprak sahibi olamamış herkese toprak dağıtılmasını tavsiye ediyordu. Wang-Mang, getirdiği önlemleri, “tsin-tien” sisteminin yeniden yürürlüğe konulması olarak sayıyordu.</p>

      <p class="paragraf-1">Pazar fiyatlarını düzenlemeyi ve yılda % 10 faizle bir devlet kredisi örgütlemeyi denedi.</p>

      <p class="paragraf-1">Tasarıları, iktidardaki sınıfın şiddetli direnmesiyle karşılaştı, bunun üzerine bunlardan vazgeçmek zorunda kaldı.</p>

      <p class="paragraf-1">Reformların başarısızlığa uğraması, imparatorluğu tehlikeye atan büyük bir köylü ve köle ayaklanmasına yol açtı. M.S. 17 ve 18 yıllarında, Honan, Hu-pei ve Şan-tung eyaletlerinde bir köylü ayaklanması başladı. Asiler, birer adları ve şefleri olan müfrezeler halinde örgütlenmişlerdi. Bunların en güçlüleri, Şan-tung eyaletindeki “Kırmızı Kaşlılar” müfrezeleriydi. Kaşlarını boyadıkları için kendilerine bu ad verilmişti. Wang-Mang, bu ayaklanmayı silahla bastırmayı başaramadı. Asiler 23 yılında imparatorluğun başkenti Çang-ngan’ı ele geçirdiler ve Wang-Mang’ı öldürdüler. Han imparatorluk ailesinin Wang-Mang tarafından iktidardan uzaklaştırılmış olan üyeleri ayaklanmadan yararlandılar. Aralarından biri imparator ilan edildi. Daha sonra, yandaşlarının birlikleri isyancılara karşı çıktı ve ayaklanmayı kanla boğdular.</p>

      <p class="paragraf-1 para-style-override-8"><span class="char-style-override-8">11. Yeni Han İmparatorluğu (M.S. 25-220).</span> Ayaklanmanın bastırılmış olmasına karşın yönetici sınıfı ödün vermek zorunda kaldı. Köle olarak satılmış çocuklar azat edildiler ve bazı asiler için af çıkartıldı. Büyük toprak sahiplerine ait olan ekilebilir toprakların bir bölümü köylülerin eline geçti. Kölelik biraz yumuşadığı, sömürü yöntemleri ılımlılaştığı için, ekonomide yeni bir gelişme başladı. Sulama sistemi onarıldı ve genişletildi, bu da ekilebilir toprakların yüzölçümünün artmasını sağladı. Demir madenî çıkarma ve maden dökümcülüğü yoğunlaştı. Ticaretin boyutları genişledi. MS. I. yüzyıl Çin’i, Büyük İpek Yolu’nu tekrar ele geçirdi.</p>

      <p class="paragraf-1">M<span class="char-style-override-8">.</span>S. 91 yılında, bir büyük general ve politika adamı olan Pan-Ç’ao, Sin-kiang bölgesini fethettikten sonra Orta Asya’ya bir sefere girişti ve burayı Çin’in egemenliği altına aldı. Hunlar kesin bir bozguna uğradılar. Aralarından bir bölümü Çin’e haraç ödemek, ötekiler de Batı’ya göç etmek zorunda kaldı.</p>

      <p class="paragraf-1">Ama durumları sağlamlaşınca, yönetici sınıflar köylülere verdikleri ödünlerden vazgeçtiler. Toprakların yeniden bir araya toplanması süreci duyulmadık boyutlara ulaştı. “Güçlü sülaleler”, köleleşmiş köylüler tarafından işlenen yüzlerce bin mu’luk topraklara sahiptiler. Sulama şebekeleri yıkılıyordu. Devlet güçten düşüyordu.</p>

      <p class="paragraf-1">Köylü sınıfının yıkımı ve devlet örgütünün çökmesi, tarihte “sarı külahlılar”ın ayaklanması olarak bilinen büyük bir köylü sınıfı hareketine yol açtı. 184 yılında, Şan-tung eyaletinde başlayan bu ayaklanma “kırmızı kaşlılar”ın ayaklanmasına kesinlikle benzemiyordu. Bu ayaklanma, önderleri halka amaçlarını uzun uzun açıkladıktan sonra başladı. Önceden müfrezeler kuruldu ve saldırı günü saptandı. Ayaklanma Taocu düşüncenin etkisindeydi.</p>

      <p class="paragraf-1">Ayaklanmanın başında bulunan Taocu vâiz Çang-Kio, mevcut düzenin (bu düzene “gri gökyüzü” adını veriyordu) tamamen ortadan kalkmasını ve yeni ve haklı bir düzenin (bu düzene “sarı gökyüzünün krallığı” adını veriyordu imgesel bir dille) kurulmasını söylüyordu; “t’ai p’ing tao” (büyük barışın ilkesi) gerçekleştiği zaman bu yeni düzen gelecekti.</p>

      <p class="paragraf-1"><span>Ayaklanma planı bir hain tarafından yöneticilere ihbar edildiği için, saldırıyı öne almak gerekti. Ayaklanma çabucak bütün ülkeye yayıldı. Asiler köleleri serbest bıraktılar, nefret ettikleri memurları öldürdüler, ele geçirdikleri değerli eşyaları aralarında paylaştılar. “Sarı külahlılar”ın ayaklanması yaklaşık olarak çeyrek yüzyıl sürdü ve güçlükle bastırıldı. Zaman aşımına uğramış bir sömürü biçimini, yani köleliği, sürdüren Han İmparatorluğu savaşların ateşi içinde yıkıldı ve yerini feodal düzene bıraktı.</span></p>

      <p class="paragraf-1 para-style-override-8"><span class="char-style-override-8">12. Eski Çin’in uygarlığı.</span> Gündelik gereksinimler yazının bulunmasına yol açtı ve bilimlerin ortaya çıkışına katkıda bulundu. Çin yazısının geçmişi İlkçağ’ın çok eski dönemlerine dayanır. Kemik üzerine yazılmış metinlerde (M.Ö. II. binler), bilginler 2.000’den fazla hiyeroglif saydılar, bu da yazının çok daha önceden bulunmuş olduğunu göstermektedir.</p>

      <p class="paragraf-1">Çin hiyeroglif sisteminin gelişmesi belki Mısır’ınkiyle karşılaştırılabilir. İlkel piktografik desenler, daha sonra, sözcüklerin eşdeğerlisi olarak varlıklarını sürdürdüler. “Erkek”, “çocuk”, “kadın”, “ağaç”, “yüksek”, “alçak”, vb. hiyerogliflerinin durumu böyledir. Bu basit hiyerogliflerin bileşimi, yeni kavramları ifade eden (örneğin “ağaç” sözcüğünün iki hiyeroglifi “orman” anlamına gelmektedir) başkalarının oluşmasına olanak sağladı.</p>

      <p class="paragraf-1">Daha sonra, (M.Ö. II. binin sonu ve I. binin başı), Çinliler, ifade edilen kavramın hangi tür fenomene ait olduğunu gösteren anahtar işaretler ve okunuşu belirleyen fonetik nitelikli bir başka işaret ekleyerek yazılarını geliştirdiler.</p>

      <p class="paragraf-1">İlk merkezî monarşi Ts’in döneminde, yazı birleştirildi; ve Hanlar döneminde, yeni malzeme kulanımı sayesinde aşağı yukarı bugünkü görünümünü kazandı: Söz konusu yeni malzeme önce ipek, sonra kağıt oldu (daha önce ağaç tabletler kullanılıyordu). Çinliler’in bugün de dikey sütunlar halinde yazmalarının nedeni, eskiden dar tahtalar kullanmış olmalarıdır.</p>

      <p class="paragraf-1">Tarım takviminin saptanması astronomik gözlemler gerektiriyordu; İlkçağ Çinliler’i bu alanda son derece yetenekliydiler. Örneğin, Hipparkhos’tan 200 yıl önce, Çin bilginleri, ekinoksun devinmesini, yani bir yıl boyunca güneşin gökküresi üzerinde çizdiği çemberin sınırladığı daireye göre ilkbahar ekinoks noktasının yer değiştirmesini kanıtladılar. Ts’in sülalesi döneminde, dünyanın ilk güneş takvimlerinden biri yapıldı. Çinliler bir ay takvimi kullandıkları için bu yeni takvimden yararlanmadılar. Eski Çin güneş tutulmalarının devirliliğini biliyordu.</p>

      <p class="paragraf-1">Pergeli bulmak onuru da Çinlilerindir. Sağlam matematik bilgileri vardı, kare ve küp kök kullanımlarını özellikle biliyorlardı.</p>

      <p class="paragraf-1">Dönemlerinin tarımbilim tekniklerinin bütün bilgilerini içeren tarımbilim kitapları günümüze kadar ulaştı. Toprağın işlenmesini ve verimini artırma yöntemlerini, çeşitli bitkiler hakkında bilgileri kapsayan bu kitaplar çiftçiye öğütler vermektedir.</p>

      <p class="paragraf-1">Çinli zanaatkârlar, sanatsal dokumalar, bronz, demir, fildişi, lâk ve değerli taştan eşya yapımında çok başarılıydılar.</p>

      <p class="paragraf-1">Plastik sanatlar alanında Çinli ustalar birçok başyapıt yarattılar. Ne yazık ki pek azı günümüze ulaşan mezar alçak-kabartmaları, heykeller, mimari yapılar büyük bir yeteneği kanıtlamaktadır.</p>

      <p class="paragraf-1">Toplumsal düzenin hataları, savaşlar, Çeular döneminin sonunda sınıf mücadelesinin şiddetlenmesi, bütün Çin ideolojisine damgasını vuran felsefe sistemlerinin ve dinsel doktrinlerin ortaya çıkmasına yol açtı.</p>

      <p class="paragraf-1">Doğuştan soylu sınıfın çıkarları Konfüçyüs doktrini tarafından yansıtıldı. İlkçağ Çin’inin bu büyük düşünürü (Latinleştirilmiş olan adı Çince Kung-tseu’dur), M.Ö. 550’lere doğru doğup 480’lere doğru öldü; politikanın törebilime (etik) karıştığı idealist bir doktrin kurdu, düşüncelerinin büyük bir bölümü, öğrencilerinin tuttuğu notlardan oluşan <span class="char-style-override-9">Felsefi Konuşmalar</span>’da (Luen-Yu) dile getirilmiştir. “İnsanlıkçı” bir ilkeden yola çıkan Konfüçyüs, daha yaşlıya saygı, her düzeydeki insanın topluma karşı görevlerini kesinlikle yerine getirmesi ilkesine dayalı bir insanlar arası ilişki sistemi hazırladı. “Baba baba, oğul oğul, hükümdar hükümdar olsun” diyordu. Kurulu düzeni ve üstlere kesin itaati onaylayan Konfüçyüs, görevini yapabilecek yeteneği olmadığını gösteren çok kötü bir davranışta bulunması durumunda bir yöneticinin devrilmesine izin veriyordu. Konfüçyüs’cü törebilimin ataların dinine kesin saygı ile birleşmesi, bu doktrine bir dinsel nitelik vermekte gecikmedi.</p>

      <p class="paragraf-1">Lao-tseu’ya mâledilen <span class="char-style-override-9">Tao-tö King</span> kitabı (M.Ö. VI. yy), köylü sınıfının ve küçük toprak sahiplerinin bazı özlemlerini karşılıyordu. Bu kitap Taoizm doktrinini dile getirmektedir. Bir maddeci dünya görüşünün öğelerini (yaratıcı tanrının yadsınması) ve doğal bir diyalektiği içermesine karşın, herkesin rahat bir yaşam sürdüğü bir altın çağ olarak betimlediği bir eski döneme dönüşü öğretir. Yaşadığı düzeni (“halkın vergiler ve haksızlıklar yüzünden açlık çektiği” bir düzen) sert bir şekilde eleştiren <span class="char-style-override-9">Tao-tö King,</span> “insanların para biriktirmeye bütün varlığıyla sarılmadığı” ütopik zamanlara dönüşü öğütler.</p>

      <p class="paragraf-1">Yeni soylu sınıfın ve tüccarların çıkarları, aralarında Ts’in döneminin birçok devlet adamının yer aldığı yasacılar okulunun yandaşları tarafından savunuldu. Bu okulun önderleri olan Şang İang, Han Fei-tseu ve ötekiler, sağlam bir şekilde merkezîleşmiş, insanları insanların doğasına yatkın olan suçlardan alıkoyan cezaların uygulandığı bir birleşmiş devletin kurulmasını savunuyorlardı.</p>

      <p class="paragraf-1">Konfüçyüscüler ve yasacılar arasında başlayan mücadele bazen son derece sertleşti. Konfüçyüscüler, Şi Huang-ti monarşisiyle savaştılar ve M.Ö. 213 yılında çoğu ölüm cezasına çarptırıldı ve yapıtları yakıldı.</p>

      <p class="paragraf-1">M.Ö. I. yüzyılda, Wang Ç’ung adlı, maddi dünya düşüncesini onaylayan ve ruhun ölümsüzlüğünü kabul etmeyen çok önemli bir materyalist filozof yaşadı.</p>

      <p class="paragraf-1">Günümüze ulaşan yazınsal yapıtlar bütün tazeliklerini koruyorlar. M.Ö. VI. yüzyılın sonu ve III. yüzyılın başı, Çin’in en büyük şairi K’iu-Yuan’ın çağıdır. K’iu-Yuan, aynı zamanda, Çu döneminin ünlü bir devlet adamıydı. Ts’in devletinin egemenlik kurmak için yaptığı mücadelede kullandığı barbar ve acımasız yöntemin caymaz bir düşmanıydı; K’iu-Yuan, ülkenin kendiliğinden, doğal bir şekilde birleşmesi düşüncesini savunuyordu, bu düşüncesi sürgüne gönderilmesine neden oldu.</p>

      <p class="paragraf-1">Ülkesine, bir kin ve haksızlık çağında merhamet sahibi bir insanın yazgısına ilişkin düşünceler, yapıtının ana izleklerini oluşturuyordu. Halk şiirinin geleneklerine derin bir yakınlık duyan, bu görkemli senyör, bu aristokrat, halkın güçlerine güven duyuyordu. Bir keskin alay ve derin bir melankoliyle yüklü genellemeleri, bununla birlikte, iyimser bir tınıya sahiptir.</p>

      <p class="paragraf-1">Sseu Ma-ts’ien ile tarihçi Pan-Ku’nun düzyazıları, bin yıllar boyu, yadsınmaz bir örnek olma değerlerini korumuşlardır. Metinleri <span class="char-style-override-9">(Sse-Ki, Ts’ien Han şu)</span>, ulusal efsaneleri, çok sayıda atasözlerini, özdeyişleri ve halk şarkılarını içerir. Çin’in büyük adamlarının resmî biyografileri, çoğu zaman, dramatik izler taşıyan anlatıların biçimsel tadına ulaşırlar ve öykülerindeki imgelem gücü kadar belgesel değerleriyle, uydurulan diyalogların gerçeğe benzerlikleri ve kronolojilerinin doğruluğuyla da insanları etkilerler; bu yapıtların didaktik bir amacı vardır.</p>

      <p class="paragraf-1">Müzik eski Çinlilerin yaşamlarında önemli bir yer tuttu. Çeşitli çalgıların eşlik ettiği danslar ve şarkılar büyük bir rağbet kazanmışlardı.</p>

      <p class="paragraf-1">Çin uygarlığının Asya ulusları için sahip olduğu yer, Grek uygarlığının Avrupa için oynadığı rolle karşılaştırılabilir. Çin’in teknik, sanat, edebiyat ve felsefesi, Japonya, Kore, Vietnam, Moğolistan için bir örnek oldu. Doğu Asya’nın bilimsel kitaplarında, diplomatik metinlerinde ve edebiyatında son zamanlara kadar Çin yazısı kullanılıyordu.</p>

      <div class="footnotes">
        <div class="footnote">
          <p class="Dipnot"><a class="footnote-anchor" href="#footnote-225-17-backlink" id="footnote-225-17">17</a> Hanların egemenliği iki dönemdir: Eski Han dönemi (M. Ö. 206-M.S. 24 yılları arası, “kırmızı başlılar”ın ayaklanmasına kadar); Yeni Han dönemi (M.S. 25-220 yılları arası).</p>
        </div>
      </div>
    </div>
  </div>
</body>
</html>
