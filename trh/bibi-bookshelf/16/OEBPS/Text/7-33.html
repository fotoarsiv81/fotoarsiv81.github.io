<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-33.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7-33.html" xml:lang="tr-TR">
    <div class="Basic-Text-Frame">
      <p class="BB" id="toc_marker-34"><span class="Font-Style78" style="font-size:0.93em;">KARLOFÇA’YA GİDEN YOL: ZENTA MUHAREBESİ</span></p>

      <p class="KB" id="toc_marker-34-1"><span class="Font-Style80-1" style="font-size:1em;">Soru 1: Osmanlı padişahları sefere çıkmayı ne zaman bıraktılar?</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Osmanlı padişahları imparatorluğun kuruluşundan itibaren ordulara komuta ederek, büyük zaferlere imza attılar. Padişahların 15’i, ordularının başında sefere çıkmış, bunlardan da 10’u meydan muharebelerinde orduya komuta etmişlerdir. İlber Ortaylı’nın dediği gibi Osmanlı hanedanı kadar maraşal çıkaran başka bir hanedan da yoktur.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">İlk 10 padişah istisnasız olarak sefere çıkmıştı. Ancak Kanunî’nin ölümün­den sonra tahta geçen II. Selim padişahların ordunun başında sefere gitme geleneğini terketti. Bu dönemden itibaren istisnai durumlar dışında Osmanlı orduları, veziriazamların veya serdar tayin edilen vezirlerin komutasında seferlere gittiler.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">II. Selim’in oğlu III. Murad da babası gibi sefere çıkmadı. Ancak onun oğlu III. Mehmed, uzayıp giden Avusturya savaşlarını sona erdirmek için tekrar ordunun başına geçti ama geçtiğine geçeceğine pişman oldu. 1596’daki Haçova Muharebesi’nde düşman askerleri padişahın çadırına kadar yaklaştı. Kaçmak isteyen padişahı Hoca Saadeddin Efendi zorla cephede tuttu. Disiplinlerini kaybeden Avusturya ordusu, Osmanlılar’ın yeni taarruzuyla mağlup olunca III. Mehmed Eğri fatihi ve muzaffer bir komutan olarak İstanbul’a döndü.</span></p>

      <p class="Style11-1 para-style-override-34" xml:lang="en-US"><span class="Font-Style79-2" xml:lang="tr-TR">III. Mehmed’den sonra Osmanlı padişahları tekrar İstanbul’dan ayrılma­maya başladılar. Bu arada doğuda Safeviler, Bağdat başta olmak üzere birçok Osmanlı toprağını işgal ettiler. Kuzeyde de Kazaklar, Osmanlı topraklarını yağmaladılar. 1618’de tahta çıkan II. Osman, dedeleri gibi muzaffer olmak için 1621’de Lehistan (Polonya) üzerine sefere çıktı. Ancak genç padişah büyük bir başarı kazanamadı. Sadece sulh yoluyla Hotin Kalesi geri alınabildi.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">II. Osman’ın 1622’de isyan eden askerler tarafından öldürülmesinden sonra Osmanlı İmparatorluğu’nda devlet otoritesi iyice sarsıldı. Çocuk yaşta tahta geçen IV. Murad, devletin gerçek idaresini ancak 1632’de ele alabildi. Devlet otoritesini sağladıktan sonra ilk işi kaybedilen toprakları geri almak üzere İran’a sefere çıkmak oldu. IV. Murad’ın Osmanlı ordusunun başında çıktığı Revan ve Bağdat seferleri ile adeta Fatih, Yavuz ve Kanunî dönemleri geri gelmişti. Ancak 1640’da IV. Murad’ın genç yaşta ölümü ile kargaşa tekrar başladı. 1644’te başlayan Girit seferi tam 25 yıl sürdü. Zamanının çoğunu av ile geçiren IV. Mehmed bir iki defa sefere çıktıysa da genellikle savaşlardan uzak durdu. Çıktığı seferlerin kimisinde de ordudan yarı yolda ayrılıp ava gitti.</span></p>

      <p class="KB" id="toc_marker-34-2"><span class="Font-Style80-1" style="font-size:1em;">Soru 2: II. Mustafa, nasıl padişah oldu?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">II. Süleyman, 1693’te öldüğünde IV. Mehmed’in taraftarları, Şehzâde Mustafa’yı tahta çıkarmaya çalıştılar. Ancak Sadrazam Fazıl Mustafa Paşa, IV. Mehmed’in bir diğer kardeşi olan II. Ahmed’in padişahlığını tercih etti. Benli Hüseyin Paşa, 1694’te II. Ahmed’i tahttan indirerek Şehzâde Mustafa’yı padişah yapmak için bir teşebbüste bulunduysa da, muvaffak olamadı.</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">II. Ahmed, 1695’te öldüğünde, hanedanın hayattaki en yaşlı üyesi olduğu için tahta II. Mustafa’nın çıkması gerekiyordu. Ancak yeni padişahın kim olacağı devlet ileri gelenlerinin katıldığı bir mecliste tartışıldı. Sadrazam Ali Paşa, II. Ahmed’in oğlu İbrahim’i Osmanlı tahtına çıkarmak istiyordu. Babasının taht­tan indirilmesinden sonra, aradan geçen 8 yılda tahta geçmek için gün sayan Şehzâde Mustafa’nın hayalleri suya düşmek üzereydi. Ancak Hazinedarbaşı Mustafa Ağa ve saraydaki diğer taraftarları şehzadeye durumu haber verdi.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı padişahlarının cülûslarında, yani tahtta çıkışlarında büyük bir tören yapılırdı. Cülûs törenleri standartlaşmış teşrifat kurallarına göre olurdu. Teşrifat kuralları son derece sıkı olup, en ufak bir değişiklik yapılmazdı. Tahta çıkacak şehzade, kızlar ağası ve silahdar ağa tarafından hapis tutulduğu daire­den alınarak, padişahın ölüm haberi verilirdi. Daha sonra yeni padişahın bir</span> <span class="Font-Style79-2" xml:lang="tr-TR">koluna kızlar ağası, diğer koluna da silahdar ağa girerek hırka-ı şerif odasına götürülürdü. Hazreti Peygamber’in kutsal eşyaların bulunduğu odada sadra­zam ve şeyhülislâm yeni padişaha biat ederler, yani bağlılıklarını arzederlerdi. Ardından da yeni padişahın başına saltanat alameti olarak yusufî destar sarık takılır ve samur kürk giydirilirdi. Müneccimbaşı tarafından padişah için tespit edilen uğurlu saatte de Babüssaade’de, sarayın üçüncü kapısının önünde taht kurularak, devlet adamları yeni padişaha bağlılıklarını sunarlardı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Ancak 7 Şubat 1695’te amcasının ölüm haberini ve gelişmeleri haber alan Şehzâde Mustafa, hapis yattığı daireden ayrılarak, taht odasına koştu. Teşri­fat kurallarına uymadan doğruca hasodaya gidip, devlet adamları gelmeden Babüssaade’ye taht kurdurttu. Sadrazam ve şeyhülislâma haber göndererek, gelmelerini istedi. Üst düzey devlet ricali geldiğinde, padişah tahtta oturuyordu. Şaşkınlık içerisinde yeni padişahı tebrik ettiler.</span></p>

      <p class="KB" id="toc_marker-34-3"><span class="Font-Style80-1" style="font-size:1em;">Soru 3: II. Mustafa’nın hayali ne idi?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">İkinci Viyana Kuşatması’nın başarısız olmasından sonra Osmanlı orduları birkaç cephede birden mücadele ettiler. Ancak IV. Mehmed yine ordunun başına geçmedi. Bunun üzerine ordu ayaklanıp, sultanı tahttan indirdi. IV. Mehmed’den sonra tahta geçen II. Süleyman ve II. Ahmed de orduya komuta etmediler. Hâlbuki dönemlerinde Avusturya, Venedik, Rusya ve Lehistan’la savaş devam ediyordu.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Sultan II. Mustafa, son derece hırslıydı. Şehzâdeliği döneminde zaaf ve tereddütlerinden müteessir olduğu için bir an önce hükümdar olmak istemişti. Hükümdarlığının üçüncü gününde yazdığı bir hatt-ı hümâyûn padişahın hır­sını ve hayallerini gösteriyordu. II. Mustafa, sadrazamına gönderdiği hatt-ı hümâyûnda, “Padişahların hangisi zevk ü sefa ve rahata düşmüşse tebaasının rahat yüzü görmediğini ve babası IV. Mehmed zamanından kendi zamanına gelinceye kadar padişahların zevk ü sefa ile meşgul olup, devlet işlerindeki ihmalleri yüzünden düşmanların dört taraftan hücuma geçtiklerini ve bundan dolayı zevk ü sefa ve rahatı kendisine haram edip, büyük ceddi Kanunî Sultan Süleyman gibi bizzat ordunun başında sefere gitmeye azmettiğini, fakat bizzat sefere gitmesinin mi, yoksa Edirne’de kalmasının mı muvafık olacağını iyice görüşülerek Allah rızası için doğrusunun bildirilmesini” yazmıştı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Padişahın hatt-ı hümâyûnu, diğer devlet adamlarına da okundu. Üç gün süren tartışmalardan sonra, sultanın bizzat sefere gitmesinin büyük masraf gerektirdiği, bu yüzden de bu sene Edirne’de oturup, sefere serdar gönderme­sinin daha uygun olacağı II. Mustafa’ya arzedildi. Ancak sultan, “Bana ağırlık ve hazine lazım değil! Gerekirse kuru ekmek yerim, vücudumu din uğruna feda ederim. Her türlü zorluğa tahammül ederim. Allah yolunda hizmet sona ermeden seferden dönmem. Elbet kendim giderim” deyince, devlet adamları itiraz edemedi ve sefer hazırlıkları başladı.</span></p>

      <p class="KB" id="toc_marker-34-4"><span class="Font-Style80-1" style="font-size:1em;">Soru 4: II. Mustafa’nın ilk seferleri nasıl neticelendi?</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">II. Mustafa, kendi komutası altında yapacağı bir seferle yıllardır sürege­len mağlubiyetlerin sona ereceğine inanıyordu. Tahta çıktıktan sonra Sakız’ın Venedikliler’den kurtarılması, Venedik donanmasının mağlup edilmesi ve Kırım hanının Lehistan’da başarı kazanmasıyla iyice cesaretlenen II. Mustafa, 20 Nisan 1695’te ilk seferine çıktı. Osmanlı ordusu 2 Ağustos’ta Belgrad’a vardı. Uzun müzakerelerden sonra Tımışvar’ın kuzeydoğusunda ve Maroş Nehri üzerinde bulunan Lipova (Lippa) Kalesi üzerine gidilmesine karar verildi.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturyalılar</span><span class="Font-Style78" xml:lang="tr-TR">ı</span><span class="Font-Style79-2" xml:lang="tr-TR">n Tımışvar’ı ele geçirmek için üs olarak kullandıkları Lipova Kalesi kısa sürede ele geçirildi. Kalenin muhafazası zor olduğundan yıkıldı. Bu sırada Lugoş’un fethi için gönderilen Rumeli Beylerbeyi Mahmud Paşa, haber göndererek General Veterani’nin kendi üzerine geldiğini bildirdi ve destek istedi. Bunun üzerine Osmanlı ordusu, 22 Eylül 1695’te Veterani’nin üzerine doğru hareket etti.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Veterani, Tımış Nehri kıyılarında Lugoş mevkiinde ordusunun arkasını bataklık ve ormana vererek mevzilenmişti. Seri bir şekilde hareket eden Osmanlı ordusu, düşmanı çembere aldı. General Veterani yaralanarak kaçtı. Ancak yolda, aldığı yaralardan dolayı öldü. General Antoni de muharebe alanında öldürüldü. Muharebeyi kazanan Osmanlı ordusu, Lugoş Kalesi’ni fethetti. Ardından Şe-beş ele geçirildi. Osmanlı galibiyeti üzerine Çanad’daki Avusturya birlikleri de Erdel’e çekildi. Bunun üzerine Osmanlı ordusu, İstanbul’a geri döndü.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Sultan, İstanbul’a döner dönmez ertesi yıl çıkacağı seferin hazırlıklarına başladı. 21 Nisan 1696’da İstanbul’dan ikinci seferi için hareket etti. Belgrad’a gelindiğinde Osmanlılar’ın “Nalkıran” dedikleri Saksonya Elektörü II. Frederik August’un (Ogüst) komutasındaki Avusturya ordusunun Tımışvar’ı kuşattığı haberi geldi. Ağustos’un başlarında II. Mustafa’nın Belgrad önlerine geldiği haberini alan Frederik August dokuz gündür sürdürdüğü kuşatmayı kaldı­rarak, Osmanlılar’ı karşılamak için Bega boylarına geldi. 26 Ağustos’ta Ulaş mevkiinde akşama kadar süren muharebe sonucunda Osmanlılar ikinci defa düşmanı mağlup ettiler.</span></p>

      <p class="KB" id="toc_marker-34-5"><span class="Font-Style80-1" style="font-size:1em;">Soru 5: Avusturya’nın yüzüne şans nasıl güldü?</span></p>

      <p class="Style11-1 para-style-override-24" xml:lang="en-US"><span class="Font-Style79-2" xml:lang="tr-TR">Avusturya, dokuz yıldır Batı’da Fransa ile savaşıyordu. 1688’de Fransa’nın Pfaltz’a müdahalesiyle başlayan Büyük İttifak Savaşı sona ermek üzereydi. İngiliz ve Hollanda elçileri arabuluculuk yaparak Osmanlı İmparatorluğu ile Avusturya arasında barışı sağlamaya çalıştılar. Fakat kazandığı iki zaferle Fransa’nın desteği olmadan da Avusturya’yı yeneceğine inanan II. Mustafa, antlaşma tekliflerini kabul etmedi. Sultan seferdeyken de 20 Eylül 1697’de Riswick Antlaşması’yla Fransa ve Avusturya arasındaki savaş resmen sona erdi.</span></p>

      <p class="Style11-1 para-style-override-35" xml:lang="en-US"><span class="Font-Style79-2" xml:lang="tr-TR">Macaristan’da 1690’h yıllarda iki devlet arasında başa baş bir durum ortaya çıkmıştı. Avusturya birliklerinin Ren bölgesinde mücadele etmeleri ve yetenekli komutanlarının da Batı’ya gitmesiyle Osmanlılar Viyana Bozgunu’nu durdurmuşlardı. 1689’da Lotrigenli Şarl ve Max Emanuel, 1692’de de Badenli Ludwig gibi komutanlar Batı cephesine gitmişlerdi.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Sultan II. Mustafa da bizzat çıktığı iki seferde başarıya ulaşmış, Osmanlı ordusunda bazı yeni düzenlemeler de yapmıştı. Avusturya orduları Macaristan cephesinde dağılmak üzereydi. Kötü gidişatın düzelme umudu belirmişti. II. Mustafa barış yapmak veya Macaristan’dan vazgeçmek niyetinde değildi. Ancak büyük bir mağlubiyet sultanı buna zorlayabilirdi. Ama Avusturyalılar, özellikle de Badenli Ludwig’ten sonra gelen Caprara ve 1696’da Saksonya Elektörü Frederik August’un komutasında nihaî darbeyi vurabilecek güçte değillerdi.</span></p>

      <p class="Style11-1 para-style-override-35" xml:lang="en-US"><span class="Font-Style79-2" xml:lang="tr-TR">Avusturya ordusu 1696 Eylül’ünde büyük bir yenilgiyle, Milano’ya doğru geri çekilirken ve İtalya’daki savaşın sona erdiği böylece kesinleşmişken, Prens Eugen İmparator Leopold’a yazılı olarak, ertesi sene Türkler’e karşı Macaristan’da yapılacak sefere katılmak istediğini bildirdi. Eugen’in en yakın dostu olan Prens Commercy de imparatora benzer bir müracaat yaptı.</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">“Güçlü August” olarak anılan Saksonya Elektörü daha yirmili yaşların ortasındaydı. Birçok iyi meziyetine rağmen kötü bir komutandı. Orduya sadece 8 bin Saksonyalı getirdiği ve İmparator Leopold’un ondan kurtulamadığı için başkomutanlığa getirildiği söyleniyordu. Kötü yönetilen ve kötü donatılmış imparatorluk ordusu çökmek üzereydi.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturya kötü durumdan ancak Frederik August’un yanına iyi bir ko­mutan vererek kurtulabilirdi. Viyana Kuşatması’ndan itibaren girdiği savaş­larda kısa sürede kendisini ispatlayan Eugen, tam bu konumun adamı olarak görülüyordu. Gerek Ren bölgesi başkomutanı olan ve Eugen’le sürekli olarak yazışan Badenli Ludwig, gerekse Savaş Konseyi Başkanı Kont Starhemberg im­parator nezdinde Eugen için girişimlerde bulundular. Ama İmparator Leopold tereddüt ediyordu. Her zamanki gibi bu iş için çok iyi tanıdığı birini yeğlerdi. 1696-1697 kışı boyunca karar veremedi. 1697 Nisan’ında, Kont Starhemberg, Eugen hakkında imparatora şöyle dedi: “Daha fazla akıl, deneyim, çalışkanlık ve çabayı kayserimizin hizmetine sunabilecek ve daha yüce gönüllü ve özgün bir düşünceye sahip olup, askerler tarafından bu kadar sevilen başka kimseyi tanımıyorum”. Starhemberg’in bu övgüsü imparatoru ikna etti ama Frederik August hâlâ bir meseleydi.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Ancak Avusturya ordularını kötü yöneten Saksonya Elektörü’nün 17 Ha­ziran 1696’da ölen Jan Sobiesky’nin yerine Lehistan Krallığı’na aday olması Osmanlılar için olumsuz bir gelişmenin başlangıcı oldu. 1697 yazında yapılacak sefer başlamadan kısa bir süre önce Frederik August Krakow’a doğru yola çıktı ve II. August olarak Lehistan Kralı seçildi. Kesin olmamasına rağmen, Prens Eugen’in ve Rüdiger Starhamberg’in Frederik August’u adaylık konusunda heveslendirdikleri ve sırf ondan kurtulmak için Lehistan’da imparatorun des­teğini vadettikleri söylenir. Artık yeni bir başkomutan tayininin zamanı geçtiği için, 5 Temmuz’da Avusturya ordusunun başına 34 yaşında bir genç olan Fransız asıllı Eugene de Savoie-Carignon getirildi. Temmuz ayı başlarında ilk seferini yönetmek üzere yola çıkan Eugen dağılma noktasına gelmiş Avusturya ordusunu toparladı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">27 Temmuz’da Avusturya ordusu, Tuna’nın kuzey kıyısındaki Varadin Kalesi önlerine dizilip, yeni başkomutanını selamladı. Eugen ve selefi arasında fiziksel bakımdan bile büyük bir farklılık vardı. Prens Eugen çok uzun boylu olmayıp, gösterişli değildi ve tamamen kibirden uzaktı. Büyük bir peruk takı­yordu, ama altın işlemeli gri kumaştan yapılmış subay ceketini, uzun bir süre önce sade, kahverengi bir asker ceketiyle değiştirmişti.</span></p>

      <p class="Style11-1 para-style-override-20" xml:lang="en-US"><span class="Font-Style79-2" xml:lang="tr-TR">30 bin Avusturyalı, Saksonyalı ve Brandenburglu yeni komutanlarını coşkulu bir top atışıyla selamladı. Taburların bir tarafında imparatorluk kartalı ve diğer tarafında da Kutsal Meryem Ana veya başka bir azizin resmî bulunan bayraklar çok görkemli görünüyordu. Ne var ki, Prens Eugen bunlardan çok da etkilenmemişti. İmparatora orduyu “inanılmaz sefil bir hâlde” bulduğunu yazdı. Disiplin tamamen yok olmuştu ve savaş hazinesinde birliklere ödeme yapmak için tek bir kuruş bile yoktu. Hatta Eugen generallerinden birinden 1.000 gulden borç almak zorunda kalmıştı. Buna karşın emrinde, sağ kolu ve süvari komutanı olarak vazgeçemediği Commercy, her ikisi de deneyimli birer piyade generali olan Kont Guido Starhemberg ve Kont Siegbert Heister gibi çok yetenekli subaylar bulunuyordu ve en önemlisi artık kendi kendinin efendisiydi.</span></p>

      <p class="KB" id="toc_marker-34-6"><span class="Font-Style80-1" style="font-size:1em;">Soru 6: Avusturya’nın yeni komutanının niyeti ne idi?</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Savoylu Eugen, umutluydu ama kendisinden de hiç kimse çok fazla bir başarı beklemiyordu. Mayıs’ta Rüdiger Starhemberg, Frederik August ve Eugen ile yaptığı toplantıda Varadin civarında savunmaya geçerek, Güney Macaris­tan ve Erdel’e yapılacak muhtemel Türk saldırılarını geri püskürtmeye karar vermişti. Avusturya son iki savaşta aldığı mağlubiyetlerden dolayı çok dikkatli hareket ediyordu. Bu yüzden Eugen, Viyana’dan ayrılırken imparator tarafından uyarılmıştı. “Kumar oynamayacak, emniyetli davranacak, büyük bir avantaja sahip olmadığı ve zaferden emin olmadığı sürece düşmanla hiçbir mücadeleye girmeyecekti”. Ayrıca Haziran’da yukarı Macaristan’da Tokay civarında köylü­ler ve bazı asiller isyan ettiğinden daha fazla dikkat etmek gerekiyordu. Kısa sürede büyüyen isyan, Viyana’da panik yaratmıştı. Lorenli Prens Vaudemont isyanı kısa sürede bastırdıysa da Eugen, Türk ordusunu karşılamak için hareket ettiğinde ortalık henüz tamamen yatışmamıştı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Daha önce yaşananların ve uyarıların etkisiyle Prens Eugen savunmacı rolünü ciddiye aldı. Tuna ve Tisa kıyılarını Varadin’den Segedin’e kadar güçlendirip, belirli yerlerde askerî noktalar oluşturdu. Tuna’nın kuzeyinde ve Tisa’nın batısındaki bölgeler, bataklıklardan oluştuğu için, ordusunun erzakını Tuna’dan aşağı doğru taşıttı. Bölgede doğru düzgün ağaç yoktu. Küçük çalılıklar ve sazlıklar vardı. Yaz sıcaklarında ordudaki asker ve hayvanlar için ne su, ne de ot bulunuyordu. Bu yüzden Tuna’dan ulaşım gerek Avusturyalılar, gerekse Türkler için bir varoluş meselesiydi. Temmuz’da özellikle buğday gemileri rüzgârlardan dolayı hareket edemediği zamanlarda, Avusturyalılar çok zor durumda kalıyorlardı. Ayrıca erzak tedarik edilememesi gibi bir risk de vardı. Eugen, Avusturya ordularının iaşesini temin eden Oppenheimer’in meselele­rine anlayış göstermiyordu. İmparatordan Yahudi tedarikçinin mutlaka erzak teminini devam ettirmesini talep etti. Majestelerinin tacı ve tahtı tehlikeye gireceğine, Oppenheimer’in kredibilitesinin tehlikeye girmesini yeğliyordu.</span></p>

      <p class="KB" id="toc_marker-34-7"><span class="Font-Style80-1" style="font-size:1em;">Soru 7: II. Mustafa üçüncü seferine nasıl çıktı?</span></p>

      <p class="Style11-1 para-style-override-11" xml:lang="en-US"><span class="Font-Style79-2" xml:lang="tr-TR">1697 Nisan’ında Edirne Sarayı’nda Arz Odası’nın önüne tuğlar dikildi. II. Mustafa’nın komutası altında 100 binin üzerindeki Osmanlı ordusu Macaris­tan seferine çıktı. Rumeli Beylerbeyi Cafer Paşa’ya Niş ve Belgrad arasındaki ormanların haydutlardan temizlenmesi işi verildi. Sultanın, zaferinden emin olduğu için sefere çıktığında bazı arabaların içinde esir alacağı Alman generaller ve askerler için zincirler taşıdığı rivayet edilir.</span></p>

      <p class="Style11-1 para-style-override-24" xml:lang="en-US"><span class="Font-Style79-2" xml:lang="tr-TR">Avusturya’nın eline geçen Erdel üzerine yürünecekti. Bölgedeki 40 bin kişilik Avusturya birlikleri Osmanlı ordusu için bir tehlike yaratmıyordu. Tokay’da ayaklanan Macarlar’ın da yolda Osmanlı ordusuna katılması bek­leniyordu.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusunun bir süre kaldığı Sofya’da Sadrazam Elmas Mehmed Paşa, ilginç bir rüya görmüştü: “Sadrazam, rüyasında Salankamen Muharebesi’nde şehid olan Sadrazam Köprülüzâde Mustafa Paşa ile bir bardak şerbet içmişti. Köprülüzâde bardağı dudaklarına götürmüş, sonra hemen Elmas Mehmed Paşa’ya uzatmıştı”. Sadrazam, bu rüyasını “Allah bilir, bu benim bu seferde içmem mukadder olan şehadet şerbetidir” diye yorumlamıştı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Sofya’dan 13 gün sonra hareket edildi. Yolda Bihke (Bihaç) Kalesi’ni ku­şatan Avusturyalılar’ın bozguna uğradığı ve Hersek Sancağı’nda bazı kaleleri muhasara eden Venedikliler’in çekildiği haberleri geldi. Moraller yükseldi.</span></p>

      <p class="KB" id="toc_marker-34-8"><span class="Font-Style80-1" style="font-size:1em;">Soru 8: Belgrad’daki harp meclisinde neler konuşuldu?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusu 11 Ağustos’ta Belgrad’a ulaştı. 12 Ağustos’ta Belgrad sah­rasında sultanın huzurunda toplanan harp meclisinde harekât planı konuşuldu. Mecliste iki görüş ortaya çıktı. Ya Tımışvar yönünde ilerlenerek, Tuna’nın kollarından Tisa’dan karşıya geçilecek, ya da Sava’dan Zemun’a geçilip Va-radin Kalesi kuşatılacaktı. Sadrazam Elmas Mehmed Paşa, Tımışvar tarafına gidilmesini istiyordu. Hatta kendi gibi düşünmeyenleri, “her kim Varadin muhasarasına sevk ederse, sefer dönüşünde birer bahane ile katl olunması mukarrerdir” diyerek tehdit etti. Bu yüzden komutanlar, önce Tımışvar’a, sonra da Baçka tarafına gidilmesi yönünde görüş bildirdiler. Tuna, Tisa ve Flora nehirleri geçilerek, Titel üzerinden Tisa ve Tuna arasındaki Baçka sahrasına gidilmesi üç nehir geçileceği için riskliydi. Doğrudan Varadin üzerine gidilse, kalenin fethinden sonra Tuna’nın sol kenarındaki Baçka’ya geçmek çok daha kolay olacaktı.</span></p>

      <p class="Style11-1 para-style-override-13" xml:lang="en-US"><span class="Font-Style79-2" xml:lang="tr-TR">Sadrazamın görüşüne Belgrad Muhafızı Amcazâde Hüseyin Paşa, itiraz etti. Amcazâde, “Üç keredir ki sefere katılıyor ve düşmandan bir karış toprak almadan evlerinize dönüyorsunuz. O hâlde yürüyünüz ve yeterince teçhizatınız varsa Varadin’i muhasara ediniz” diye konuştu.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Serhadlerin durumunu çok iyi bilen Amcazâde Hüseyin Paşa, donanma desteği de olacağı için Sava’dan Zemun yakasına geçilerek Varadin Kalesi’nin kuşatılmasının doğru olacağını, Tımışvar tarafının bataklıklarla dolu olduğunu, düşmanın geçit noktalarında fırsat kolladığını, eğer geri çekilme söz konusu olursa, ricatın dahi mümkün olamayacağını söyledi. Ayrıca daha önce 1664’te Sengotar Muharebesi’nde Raab suyunu geçen Osmanlı ordusunun bir kısmına Avusturya kuvvetlerinin dokunmadığını, daha sonra nehri geçen askerlere saldırdıklarını da hatırlattı. “Nehri geçtikten sonra, 25 günlükten fazla yiyecek götürülemeyeceğini, bunun da büyük sıkıntı meydana getireceğini” açıkça ifade etti. Mısırlızâde İbrahim Paşa ve Mahmud Paşa da aynı görüşteydiler. Ancak Amcazâde Hüseyin Paşa’nın görüşlerine itiraz eden daha çok oldu. Se­ferin yönü hakkında kesin bir karara varılamayınca Tımışvar Muhafızı Cafer Paşa’nın gelmesi beklendi.</span></p>

      <p class="Style11-1 para-style-override-22" xml:lang="en-US"><span class="Font-Style79-2" xml:lang="tr-TR">Cafer Paşa geldiğinde Belgrad’da harb divânı bir kez daha toplandı. Cafer Paşa, Orta Macar ve Erdel’e gidilmesini savundu. Varadin’e saldırının ise ancak bu bölgeler fethedildikten sonra, kalenin iyice zayıflatılması üzerine düşünü­lebilecek bir hareket olacağını söyledi. Avusturya ordusu taburlara yerleştiği için doğrudan Varadin üzerine saldırmak doğru bir hareket olmayacaktı. Bu yüzden en doğru hareket Orta Macar ve Erdel üzerine yürümekti. Böylece hem bu bölgeler fethedilecek hem de Varadin’in hayat damarları kesilecekti. Ayrıca Avusturya ordusu da Varadin’den uzaklaştırılacaktı. Bundan sonra ise bu kaleyi fethetmek kolaydı. Koca Cafer Paşa’nın bu planı, Avusturya hakkındaki sağlam istihbarat bilgilerine dayanıyordu. Ayrıca Avusturya komutanı Prens Eugen de Türkler’in, Cafer Paşa’nın savunduğu sefer planında olduğu gibi, Erdel ve Orta Macar’a saldırmalarından korkuyordu.</span></p>

      <p class="Style29 para-style-override-18" xml:lang="en-US"><span class="Font-Style79-2" xml:lang="tr-TR">Koca Cafer Paşa’nın planına itiraz edenler de vardı. Bunların başında da Belgrad Muhafızı Amcazâde Hüseyin Paşa geliyordu. Hüseyin Paşa,</span> <span class="Font-Style77-1" xml:lang="tr-TR">“Bu gide­ceğiniz yollar sazlık, bataklık</span> <span class="Font-Style77-1" xml:lang="tr-TR">yerlerdir. Çok zahmetler çekilip büyük köprülere muhtaçtır. Eğer biraz yağmur yağarsa</span> <span class="Font-Style77-1" xml:lang="tr-TR">bütün zahire, top arabaları, katar ve ağırlık ile asker yollarda kalır.</span> <span class="Font-Style77-1" xml:lang="tr-TR">Sonunda büyük bir felaket yaşanılır. Varadin Kalesi ele girmedikçe sizinfethetmek istediğiniz</span> <span class="Font-Style77-1" xml:lang="tr-TR">memleketleri almanın bir an­lamı yoktur. Daha önce Varadin Kalesi dört</span> <span class="Font-Style77-1" xml:lang="tr-TR">tarafndan muhasara edilmemiş, sadece bir taraftan saldırılmıştı. Burnumuz dibinde Varadin Kalesi</span> <span class="Font-Style77-1" xml:lang="tr-TR">dururken başka yere gitmek niçin gerekir? Bir defa muhasara edelim. Fethedebilirsek ne</span> <span class="Font-Style77-1" xml:lang="tr-TR">güzel. Feth olunamazsa da kaleyi dövmüş oluruz ve namusumuz ile</span> <span class="Font-Style77-1" xml:lang="tr-TR">dönüp geliriz”</span> <span class="Font-Style79-2" xml:lang="tr-TR">diyordu.</span></p>

      <p class="KB" id="toc_marker-34-9"><span class="Font-Style80-1" style="font-size:1em;">Soru 9: Amcazâde’nin görüşleri ne kadar haklıydı?</span></p>

      <p class="Style11-1 para-style-override-29" xml:lang="en-US"><span class="Font-Style79-2" xml:lang="tr-TR">Amcazâde’nin Zemun’a geçip buradan Varadin’e saldırılması gerektiği yönündeki planı, Osmanlı tarihçileri tarafından isabetli bir görüş olarak kabul edilir. Kaynakların bu ifadeleri daha sonraki tarihçiler tarafından da hiçbir eleştiri süzgecinden geçirilmeden tekrarlanmıştır. Ancak burada kaybedilmiş bir muharebeden sonra bu tarz değerlendirmelerin yapıldığı unutulmamalıdır.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Amcazâde’nin savunduğu sefer planında da bazı yanlışlar vardı. Osmanlı tarihçilerinin çoğu ve bu kaynaklardan hareketle modern araştırmacılar Amcazâde’nin ileri sürdüğü bütün görüşler doğruymuş gibi kabul ederler. Fa­kat Hüseyin Paşa, nehirler ve bataklık arazi hususunda haklı olmakla birlikte doğrudan Varadin üzerine gidilmesini savunmakla yanlış bir harekât planı takip etmekteydi. Çünkü Avusturya tarafı hazırlıklarını, Türkler’in Varadin üzerine saldıracağı beklentisine göre yapmıştı. Cafer Paşa’nın belirttiği üzere Avusturya ordusu çoktan Varadin’de taburlara girmişti ve şehrin savunulması için gerekli önlemler hızla tamamlanmaktaydı. Ayrıca Türk tarafı Orta Macar ve Erdel’e yürüme kararı vermesine rağmen Prens Eugen bunu haber alama­dığı için Osmanlı ordusunun nasıl bir yol takip edeceğini merakla bekliyordu. Varadin’e gelen ilk haberlere göre Türkler ya doğrudan Varadin’e saldıracak, ya da Erdel ve Orta Macar’daki Avusturya birlikleri üzerine yürümek için Moriş Nehri tarafına gideceklerdi. Bu yüzden doğrudan Varadin üzerine yürümenin Türk tarafına fazla bir kazancı olmayacağı kesindi.</span></p>

      <p class="KB" id="toc_marker-34-10"><span class="Font-Style80-1" style="font-size:1em;">Soru 10: Osmanlı ordusunun sefer planları neden değişti?</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Osmanlı ordusu Pançova’ya geldiğinde burada Avusturya ordusu hak­kında yeni haberler alındı. Alınan istihbarata göre Avusturya ordusunun Titel ve Segedin arasında olduğu öğrenildi. Belgrad’daki toplantıda Erdel üzerine gidilmesi kararlaştırılmış olmasına rağmen şimdi şartların değiştiği, çünkü Segedin ve Titel’deki Avusturya ordusunun Osmanlı birlikleri Erdel’e girdi­ğinde Belgrad’ı kuşatabilecekleri ileri sürüldü. Ayrıca Elmas Mehmed Paşa’nın Avusturya ordusu yok edilmeden hiçbir başarının bir anlam ifade etmeyeceği, bu yüzden Titel’e saldırılması gerektiğini savunduğu iddia edilir. Yeni plana göre Osmanlı ordusu Tisa Nehri’ni geçecek ve Titel Kalesi’ni fethedecekti. Bu plana Koca Cafer Paşa karşı çıktı. Cafer Paşa’nın, kendi adamlarının yakaladığı esirlerden Avusturya ordusunun 100 bin kişiden kalabalık bulunduğunu ve Tisa Nehri’ni geçmenin yanlış bir hamle olduğunu anlatan mektubu Elmas Mehmed Paşa tarafından dikkate alınmadı. Cafer Paşa’ya orduya katılması yönünde haber gönderdi. Bunu öğrenen Cafer Paşa iki eliyle sakalına asılıp “Eyvah! Eyvah!” diye haykırmıştı.</span></p>

      <p class="Style11-1 para-style-override-22" xml:lang="en-US"><span class="Font-Style79-2" xml:lang="tr-TR">Elmas Mehmed Paşa, Cafer Paşa’nın uyanlarını dikkate almayarak Osmanlı ordusunun felakete sürüklenmesindeki en büyük adımlardan birini attı ve artık geri dönüş de mümkün değildi. Belgrad’daki sefer güzergâhının değiştirilmesi Osmanlı ordusunu Zenta faciasına doğru sürükleyecekti.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Titel fethedildikten sonra Osmanlı tarafı birkez daha sefer planını değiştirdi. Artık Erdel üzerine değil Varat üzerine gidilmek üzere hazırlıklar yapılmaya başlandı.. Varat üzerine gidilmesini savunanların başında da Elmas Mehmed Paşa geliyordu. Bundan yaklaşık bir ay önce Varadin’e saldırmak isteyen ricali öldürmekle tehdit eden Elmas Mehmed Paşa’yken, şimdi bu planı savunanların başında geliyordu. Fakat iki görüş arasında büyük bir fark vardı. Belgrad’da Varadin’e saldırma taraftarları kalenin güneyden kuşatılmasını savunuyor­lardı. Gerekçeleri de hem fazla nehir aşılmayacak hem de Tuna Donanması ile sürekli dirsek teması mümkün olacaktı. Elmas Mehmed Paşa’nın Varadin’e saldırma yönü ise birçok sakınca içeriyor ve Avusturya ordusunun normal yol alma süresi göz önünde bulundurularak hedefler konuluyordu. Bu planın başta gelen sıkıntısı Varadin’e saldırmak için bu kaleye gidene kadar dokuz farklı yerde köprü kurmak ve bataklık arazileri aşmak zaruretiydi. Bu zaruret, Türk tarafının hızını yavaşlatacakken, Avusturya birliklerine zaman kazandıracaktı. Fakat bu savaşın sonunu zamanı en iyi idare eden taraf kazanacağından böyle bir karar Osmanlılar aleyhine oldu. Elmas Mehmed Paşa, Avusturya ordusunun normal şartlarda günde ancak üç saat yol alabileceğini hesaplamıştı. Fakat savaş, normal şartların anormalleştiği bir durumdu ve tehlike anında bazı beklenmedik gelişmeler olabilirdi. Ayrıca Varadin Kalesi’nin fethi belirtildiği gibi kolay olmayacaktı. Çünkü Prens Eugen şehre bir Türk saldırısı beklediği için savunma tedbirlerini arttırmıştı ve Titel’den kaçan General Nehm de hızla burada gerekli önlemleri aldırıyordu.</span></p>

      <p class="KB" id="toc_marker-34-11"><span class="Font-Style80-1" style="font-size:1em;">Soru 11: Prens Eugen’in Varadin’e girmesi neden engellenmedi?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlılar’ın Varadin üzerine yürüdüğünü haber alan Prens Eugen in­sanüstü bir gayretle, günlerce süren yorucu ve yıpratıcı bir yolculuktan sonra fazla direnişle karşılaşmadan Varadin Şehri’ne girebildi.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Bazı Osmanlı müellifleri günlerce çok yorucu bir yolculuktan sonra Varadin’e yaklaşan Avusturya ordusuna, şehre girmeden önce saldırmadığı için Türk tarafının tarihi bir fırsatı kaçırdığını belirtirler. Bu eleştiri, isim veril-mese de Cafer Paşa’ya yöneliktir. Çünkü doğrudan Avusturya ordusu üzerine yürümek yerine metrislerin tahkim edilmesini ve şayet Varadin Kalesi’ne giderlerse Avusturya askerine geçit verilmesini savunan Koca Cafer Paşa’ydı. Ayrıca Şeyhülislâm Feyzullah Efendi de bir saldırıya karşı çıkmıştı. Aslında bu eleştiride haklılık payı vardı. Çünkü Prens Eugen de muhtemel bir Türk saldırısından çekinmekte ve eğer bir saldırı olursa karşılamanın pek mümkün olmadığını bilmekteydi. Fakat Türk tarafı saldırmayınca rahatlıkla Varadin’e girdi ve savunma tedbirlerini arttırdı. Böylece Türkler için Varadin’i alma ihtimali de ortadan kalktı.</span></p>

      <p class="KB" id="toc_marker-34-12"><span class="Font-Style80-1" style="font-size:1em;">Soru 12: Zenta Muharebesi’nde fırsat ne zaman kaçtı?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Karar alındıktan sonra Tuna geçildi ve Pançova’da karargâh kuruldu. 110 parçalık ince donanma da Tisa Nehri’ne hareket etti. Tuna’nın kollarını binbir güçlükle geçen Osmanlı ordusunun karşısına çıkamayan Avusturya ordusu, Titel Kalesi’nde 7-8 bin kişilik bir kuvvet bırakarak çekilmişti. Titel Kalesi’ni kısa sürede alan Osmanlılar, kaleyi yıktılar.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Yolda en büyük mesele nehirleri geçmekti. Bir arabanın geçebileceği genişlikteki Valova Köprüsü’nün iki ucu Avusturyalılar tarafından yakılmıştı. Bunun üzerine Sadrazam Elmas Mehmed Paşa, kendisi de bir işçi gibi çalışarak köprüyü yeniden inşa ettirdi. Yardım etmeyen vezirleri cezalandırdı. Ancak daha yapılacak birçok köprü vardı. Valova’dan Varadin’e ulaşana kadar 9 köprü daha yapılmıştı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">28 Ağustos’ta Osmanlı ordusunun bir kısmı, Titel yakınlarında Zemun Nehri’ni geçer geçmez Avusturyalılar’ın top ateşi başladı. Buna rağmen Osman­lılar kayıklar ile Zemun’daki ince donanmanın desteği ile önemli sayıda askeri karşı kıyıya geçirdiler. Osmanlılar’ı engelleyemeyen General Nehm çekildi.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">II. Mustafa zaferinden emin olduğu için Prens Eugen’in başlangıçta Tisa Nehri boyunca Zenta’ya kadar geri çekilmesine şaşırmamıştı. Ancak Eugen’in hedefi, kuzeydeki isyan bastırıldıktan sonra boşta kalan Vaudemont’un birlik­leriyle ve Rabutin komutasında Erdel’den geri getirilen süvarilerle buluşmaktı. Takviye birliklerle buluştuktan sonra, 50 bin kişiye ulaşan ordusuyla birlikte Varadin’deki yerine geri döndü. Prens Eugen ateş gibi sıcak yaz günlerinde 14 gün süren ölümcül yürüyüş sırasında ordusuna bir disiplin dersi vermişti.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Sultan ve Osmanlı komutanları, Eugen’in geri dönmesine çok şaşırdılar. Osmanlı istihbaratı iyi haber toplayamadığından, durumu anlayamamışlardı. Hâlbuki Prens Eugen casusları vasıtasıyla Osmanlı ordusunun harekâtını izliyordu. Osmanlı ordusundaki çekişmeyi bile öğrenmişti. Avusturya ordusu Osmanlılar’dan önce Varadin’e ulaşmıştı. Ancak Avusturyalılar, günlerdir süren yürüyüşten dolayı yorgun ve bitkindiler. Susuzluk canlarına tak etmişti.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Sadrazam Elmas Mehmed Paşa, Avusturya kuvvetleri üzerine saldırmayı teklif ettiyse de fikri kabul görmedi. Bu yüzden çok uygun bir fırsat kaçırıldı. Osmanlı ordusuna saldırmaya cesaret edemeyen Prens Eugen de Varadin’e çekilip, kuvvetlerine tabur tertibatı aldırmıştı. Bu şekilde mevzilenen düşman kuvvetlerine saldırmak tehlikeliydi. Arkadan gelen birlikler, Varadin Kalesi’nin toplarıyla koruma altına alındığından, bu yeni durum karşısında Avusturya ordusuna saldırı, fazla tehlikeli bulunmuştu.</span></p>

      <p class="Style11-1 para-style-override-20" xml:lang="en-US"><span class="Font-Style79-2" xml:lang="tr-TR">Yapılan bütün teşebbüslere rağmen, Prens Eugen siperlerinden çıkarıla­madı. Bu yüzden Osmanlı ordusu, Avusturya kuvvetleri üzerine bir harekâta girişmedi. Zemun tarafına geçmek için köprü kurulması gerekliydi. Ancak düşman kuvvetleri, böyle bir harekâta müsaade etmezdi.</span></p>

      <p class="Style11-1 para-style-override-20" xml:lang="en-US"><span class="Font-Style79-2" xml:lang="tr-TR">Savaş meclisi toplandı. Mecliste, Sadrazamın muhalifleri, Elmas Meh-med Paşa’nın hilafına Baçka Ovası ve Segedin’in vurulması, Tisa Nehri’nin de Zenta’dan geçilmesi yönünde karar aldırdılar. Erdel’e doğru gidilecekti.</span></p>

      <p class="KB" id="toc_marker-34-13"><span class="Font-Style80-1" style="font-size:1em;">Soru 13: Osmanlı ordusu nasıl tuzağa düştü?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Casusları vasıtasıyla gelişmelerden haberdar olan Prens Eugen, Osmanlı ordusunun yön değiştirdiğini ve çok az atlıya sahip olduklarını öğrendiğinde, derhal ordusunu 12 saf hâlinde düzene sokarak takibe başladı. Kont Schlick’e de 1.700 piyade ile Segedin’e gitme emri verdi.</span></p>

      <p class="Style11-1 para-style-override-22" xml:lang="en-US"><span class="Font-Style79-2" xml:lang="tr-TR">Sultan II. Mustafa’nın ve ordudaki askerlerin sinirleri gelişmeler yüzün­den bozulmuştu. Osmanlı kuvvetleri arkasından gelen Avusturya birlikleriyle Segedin’deki garnizonlar arasında tuzağa düşme korkusuyla Zenta yakınlarında acilen kurulan bir köprüyle Tisa Nehri’ni geçmeye başladı. Avusturya ordu­sundan kurtulup, karşı kıyıdan Erdel’e doğru gidilecekti. Ama Prens Eugen’in birlikleri hemen arkalarındaydı. Bataklıklar süvari birlikleri için büyük bir engel teşkil etmesine rağmen, Eugen’in ordusu her seferinde yaklaşık on saat süren yürüyüşler yapıyordu. Prens Eugen, sefere çıktığı zamanki savunma fikrinden tamamen vazgeçmişti. Saldırıya geçmeye hazırlanıyordu.</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">Prens Eugen, Tisa’yı Tuna ile birleştiren ve Segedin yolunu kesen bir köp­rünün bulunduğu Saint Thomas’a geldiğinde, köprünün Osmanlılar tarafından yakıldığını gördü. Piyade ve topçular için iki ayrı köprü inşa edildi. Nehri geçen Avusturya kuvvetleri, Tisa kıyılarındaydı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusunda düşmanın ani bir baskın yapacağı dedikodusu almış başını yürümüştü. Bu yüzden orduda disiplin bozulmuştu. İlerlemeye devam eden Osmanlı ordusu kısa sürede çevredeki Türk köylerine saldıran haydut­ları barındıran Zenta’yı fethetti. Ardından iki-üç günde 83 araba tonbazı ile Tisa üzerinde köprü kuruldu. Padişah, saray halkı, hazine, otağ-ı hümâyûn, yeniçeriler, silahdarlar, cebehane, cebeciler, Kırım hanı ve kuvvetleri, bir kı­sım toplar ve topçular kurulan köprüden karşıya geçti. Ancak ordunun büyük bir kısmı hâlâ karşıya geçmeye devam ediyordu. Sadrazam, yeniçeri ağası ve beylerbeyilerin önemli bir kısmı da askerin düzenli olarak karşıya geçmesi için nehrin öbür tarafında idi.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">11 Eylül sabahı Husarlar, yani Macar süvarileri ince karakol olarak gö­revlendirilen Boşnak Cafer Paşa’yı esir aldılar. Prens Eugen, kendi ifadesine göre, paşayı “parçalara ayırmakla” tehdit etti ve bunun üzerine korkan paşa, Hırvat atlıların çekilmiş kılıçları karşısında, “Osmanlılar’ın Segedin’e gitmekten vazgeçtiklerini, Tökeli’nin sultana Zenta yakınından Tisa’yı geçerek, yukarı Macaristan’a ve Erdel’e gitmesini tavsiye ettiğini, II. Mustafa’nın Zenta’da topçuların ve eşyaların büyük bir kısmıyla nehri geçtiğini, ancak sadrazamın ve piyadelerin henüz geçmediğini” söyledi.</span></p>

      <p class="Style11-1 para-style-override-22" xml:lang="en-US"><span class="Font-Style79-2" xml:lang="tr-TR">Prens Eugen, büyük bir şans yakaladığını hemen anlamıştı. Nehri geçe­meyen Osmanlı ordusunu yakalamak için birliklerine hızla harekete geçmesini emretti ve derhal Husarlarının başında Zenta’ya doğru hareket etti. Öğleden sonra Zenta tepelerine vardı ve aşağıda henüz nehrin batı kıyısında köprüyü geçmek üzere bekleyen Türk piyadelerini gördü. Osmanlı ordusunun doğru dürüst bir savunma güvenliği yoktu. Tek korumaları bir araba sırası ve birkaç toptu. Tecrübeli komutanların düşmanın geliş yönüne top konulması yönün­deki tavsiyelerine uyulmaması, Prens Eugen’in rahatça Osmanlı ordusuna yetişmesine sebep olmuştu.</span></p>

      <p class="KB" id="toc_marker-34-14"><span class="Font-Style80-1" style="font-size:1em;">Soru 14: Zenta Muharebesi nasıl cereyan etti?</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturya ordusunun geldiği haber alınınca, Anadolu Beylerbeyi Mısırlızâde İbrahim Paşa ile Diyarbakır Beylerbeyi Kavukçu İbrahim Paşa düşmanın üze­rine gönderildi. Ancak bu ikisi bir şey yapamadan geri döndüler. Sadrazam bir taraftan süratle askeri karşıya geçirmeye çalışırken, diğer taraftan da 7 bin askeri siperlere sokarak savunma tertibatı aldırdı. Ancak Avusturya ordusunun gelişi orduda büyük bir panik yaratmıştı. 2 bin asker bu sırada suya düşerek boğuldu. Elmas Mehmed Paşa’nın paniği önlemek için askere sert davranması kargaşayı iyice artırmıştı.</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">Günün sona ermesine ancak dört saat kalmış olmasına rağmen, Eugen derhal saldırmaya karar verdi. Savaştan önceki iki saatte saldırı planlarını ve hazırlıklarını süratle yaptı. Bu sırada Osmanlı kuvvetleri, saldırmayarak yine bir fırsatı kaçırdı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Ordunun ağırlıklarını karşıya geçirip, köprüyü kaldırmak isteyen sadra­zama Yeniçeri Ağası Mahmud Paşa, “Bu arabalar ancak sabaha kadar geçer, askerin çoğu geçti, düşman da yakına geldi. Bu daire büyüktür, kuşatacak kadar piyademiz kalmadı. Siperlerden piyade, top ve zahire arabalarını çekip, eldeki askere göre köprübaşında metris alınmalıdır” tavsiyesinde bulundu. Yeniçeri ağasının teklif ettiği gibi davranıldığında savunma hattı daraltılacaktı. Ancak savunma hattı daraltılırken plandan haberi olmayan asker, düşman baskın yaptı zannederek, panik hâlinde köprüye koştu. Bunun üzerine sadrazam ve diğer komutanlar yalınkılıç köprübaşında durarak askeri siperlerine soktular. Bu kargaşa Avusturyalılar’ı daha da cesaretlendirdi.</span></p>

      <p class="Style11-1 para-style-override-24" xml:lang="en-US"><span class="Font-Style79-2" xml:lang="tr-TR">Asgari hazırlıklardan sonra, Avusturya birlikleri yarım daire şeklinde bir hat çizip, Osmanlı ordusuna karşı saldırıya geçti.Prens Eugen, kısa bir süre sonra köprünün yanında bir kum tümseğini keşfetti ve Guido Starhemberg’e ve piyadelerine sol kanattan, nehir yönünden Türkler’in savunma saflarının arkasına geçme emrini verdi.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Kurşun yağmuruna tutulan Osmanlı askerleri yine köprüye doğru kaç­maya başladılar. Sadrazam köprünün iki tombazını kaldırıp, yalın kılıç askerin karşısına geçerek firarı önlemeye çalıştı. Elmas Mehmed Paşa,</span> <span class="Font-Style77-1" xml:lang="tr-TR">“Ben ölünceye kadar döğüşürüm, siz nereye kaçarsınız”</span> <span class="Font-Style79-2" xml:lang="tr-TR">diyerek firar eden askerlere kılıç salladı. Askerler de,</span> <span class="Font-Style77-1" xml:lang="tr-TR">“Bizi bu geçitlere düşürmek senin tedbirsizliğindir”</span> <span class="Font-Style79-2" xml:lang="tr-TR">diyerek sadrazamı öldürdüler. Ancak kaçacak yer yoktu, Avusturya birlikleri Osmanlılar’ın kaçış yolunu tutup, köprüyü parçalamıştı.</span></p>

      <p class="Style11-1 para-style-override-13" xml:lang="en-US"><span class="Font-Style79-2" xml:lang="tr-TR">11 Eylül 1697’de öğleden sonra başlayan muharebe gün batarken bitmişti. Karanlık bastığında, Prens Eugen büyük bir zafer kazanmıştı. Korkunç bir katliam meydana gelmiş, nehri geçemeyen Osmanlı askerleri şehid edilmişti.</span></p>

      <p class="KB" id="toc_marker-34-15"><span class="Font-Style80-1" style="font-size:1em;">Soru 15: Prens Eugen, Zenta Muharebesi’ni raporunda nasıl anlattı?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Eugen, bu zaferin coşkusuyla imparatora şiirsel bir rapor gönderdi. “Bu muzaffer hareket” diye yazacaktı, Eugen daha sonra 15 Eylül’de Zenta ile küçük Kanije arasındaki karargâhında hazırladığı savaş raporunda,</span> <span class="Font-Style77-1" xml:lang="tr-TR">“Günün geceye döndüğü</span> <span class="Font-Style77-1" xml:lang="tr-TR">saatte sona erdi ve güneş bile parlak gözlerle haşmetli kayserin ordusunun</span> <span class="Font-Style77-1" xml:lang="tr-TR">mutlak zaferini görmeden batmak istemedi”.</span> <span class="Font-Style79-2" xml:lang="tr-TR">Hayatı zaferlerle dolu olan, ama kendini sadece “hükümdarının değersiz hizmetçisi” olarak gören ve çok mütevazi davranan bu komutan, raporunda savaşta büyük cesaret gösteren Leh, Alman, Saksonyalı ve Brandenburglular’dan oluşan birliklerini öve öve bitiremiyordu.</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">Gerçekte ise muharebe akşam vakti tamamen bitmemişti. Eugen’in asker­leri akşam saat ona kadar ellerine geçen Osmanlı askerlerini kılıçtan geçirdiler. Avusturyalılar, çok az esir aldılar. Zira Eugen’in kendi ifadesine göre, askerleri öylesine heyecanlı bir hâldeydiler ki, paşaların ve Türk ordu komutanlarının hayatları için teklif ettikleri büyük paralara rağmen, ellerine düşen herkesi öldürmüşlerdi. 20 bin askerimiz savaş meydanında, 10 bin kadarı da nehirde şehid olmuştu. Avusturya zaferinin asıl büyüklüğü ancak ertesi gün Eugen’in ordusu, içinde hâlâ Türkler’in cesetlerinin yüzdüğü nehri geçerken görüldü. Türk piyadeleri neredeyse tamamen yok edilmişti. Avusturya savaş raporunda cesetlerin sanki bir ada oluşturduğu söyleniyordu.</span></p>

      <p class="KB" id="toc_marker-34-16"><span class="Font-Style80-1" style="font-size:1em;">Soru 16: Zenta Muharebesi’nde Avustuıyahlar’ın eline neler geçti?</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturyalılar’ın ele geçirdikleri ganimetler paha biçilmezdi. Aralarında sultanın görkemli otağ-ı hümâyûnu olmak üzere tüm çadırlar, 87 top, 58 çift kanca; çıkan bir patlamada büyük bir kısmı kaybedilen sayısız miktarda barut, cephane ve her türlü erzak stokları; 15 bin öküz, 7 bin at, birkaç bin deve, 6 bin araba, yüzlerce sancak, bayrak, mehter ve nihayet 3 milyon gulden tutarında savaş hazinesi, yedi tuğ ve daha önce Osmanlılar’a karşı kazanılan hiçbir savaşta rastlanmayan sadrazamın göğsünde taşıdığı mühür, galiplerin az bir kayıpla elde ettikleri bu parlak zaferin işaretleriydi. Ancak sadrazamın mührünün düşman eline geçmesi meselesi tartışmalıdır.</span></p>

      <p class="KB" id="toc_marker-34-17"><span class="Font-Style80-1" style="font-size:1em;">Soru 17: Osmanlı ordusunun Zenta’daki en büyük kaybı ne idi?</span></p>

      <p class="Style34 para-style-override-84" xml:lang="en-US"><span class="Font-Style79-2" xml:lang="tr-TR">Osmanlılar’ın, Zenta Muharebesi’ndeki en büyük kaybı komutan kadro­sunda olmuştu. Osmanlı ordusu asker kaybının yanısıra önemli sayıda subayını kaybetmişti. Birinci, ikinci ve üçüncü sınıf subayların önemli bir kısmı şehid düşmüştü. Anadolu Valisi Mısırlızâde İbrahim Paşa, Diyarbakır Valisi Kavukçu İbrahim Paşa, Tımışvar Valisi Koca Cafer Paşa, Rumeli Valisi Küçük Cafer Paşa, Adana Valisi Fazlı Paşa ile birçok sancakbeyi şehid olmuştu.</span></p>

      <p class="KB" id="toc_marker-34-18"><span class="Font-Style80-1" style="font-size:1em;">Soru 18: II. Mustafa Zenta Muharebesi’nden sonra ne yaptı?</span></p>

      <p class="Style34 para-style-override-20" xml:lang="en-US"><span class="Font-Style79-2" xml:lang="tr-TR">Nehrin karşısında kalan Sultan II. Mustafa, çaresizlik içinde 30 bin aske­rinin şehid edilişini izlemek zorunda kaldı. II. Mustafa ve süvariler Tımışvar’a kaçarken, ağır toplarla karargâhı geride bırakmışlardı. Sultan, Tımışvar’ı takviye ettikten sonra İstanbul’a doğru yoluna devam etti.</span></p>

      <p class="Style34 para-style-override-22" xml:lang="en-US"><span class="Font-Style79-2" xml:lang="tr-TR">Osmanlı ordusunun kaybı büyüktü. İlk iş olarak daha önce tavsiyesi din­lenmemiş Köprülü soyundan gelen Belgrad Beylerbeyi Amcazâde Hüseyin Paşa sadrazamlığa getirildi. Daltaban Mustafa Paşa komutasındaki Osmanlı birlikleri de Sava Nehri civarlarında bazı başarılar elde ettiler.</span></p>

      <p class="KB" id="toc_marker-34-19"><span class="Font-Style80-1" style="font-size:1em;">Soru 19: Muharebeden sonra Avusturyalılar fırsatı niçin değer­lendiremedi?</span></p>

      <p class="Style34 para-style-override-14" xml:lang="en-US"><span class="Font-Style79-2" xml:lang="tr-TR">Zenta zaferi, Eugen’in şansı kullanmakta ani karar verme yeteneği saye­sinde elde edilmişti. Sultan II. Mustafa’nın bariz hataları ve Türk birliklerinin kötü durumu karşısında Prens Eugen cüretkâr davranmış, ama tedbiri yine de elden bırakmamıştı. Ordusunun kapasitesini çok iyi biliyordu. Bu önemli başarıdan daha fazla avantaj yaratacak imkânlara sahip değildi. Para ve erzak sıkıntısı, Osmanlılar’ın hemen arkasından gitmesini ve zaferini Tımışvar’a veya Belgrad’a yapılacak bir saldırıyla tamamlamasını engelledi.</span></p>

      <p class="Style34 para-style-override-39" xml:lang="en-US"><span class="Font-Style79-2" xml:lang="tr-TR">Mevsim hayli ilerlemiş, yağmurlar başlamıştı. Avusturya birliklerinin kış karargâhına çekilmesi gerekiyordu. 27 Eylül’de ordudaki hastaların sayısı 1.000’i geçmişti. Bu, “odunun bile bulunamadığı, hayvanlar için yemin olmadığı ve suyun sadece su birikintisinden içilebildiği topraklarda altı hafta geçirdikten” sonra, şaşılacak bir durum değildi.</span></p>

      <p class="Style34 para-style-override-39" xml:lang="en-US"><span class="Font-Style79-2" xml:lang="tr-TR">Ne yapılacağını kararlaştırmak için toplanan savaş meclisinde durum enine boyuna tartışıldıktan sonra, birliklerin erzak ihtiyacının sağlanamayacağından; yolların sürekli yağan yağmurlar nedeniyle bozulduğundan ve ordunun odun, yem ve içme suyu sıkıntısından dolayı hastalıklara maruz kaldığından, doğrudan Tımışvar üzerine yürüme planından vazgeçildi.</span></p>

      <p class="Style34 para-style-override-15" xml:lang="en-US"><span class="Font-Style79-2" xml:lang="tr-TR">Ordusunun büyük bir kısmını Erdel’de ve Tuna Nehri kenarındaki kış karargâhlarına gönderen Prens Eugen Commercy ve Starhemberg ile birlikte dağ ve orman yollarından geçerek 4 bin atlı, 2500 piyade ve 12 hafif toptan oluşan küçük bir birlikle Bosna’ya bir akın düzenledi. 12 Ekim’de Brod yakınla­rında Sava Nehri’ni geçti ve hiçbir yerde ciddi bir direnişle karşılaşmadığı için, sırasıyla küçük birer kale olan Dubai, Magloh, Şebze ve Branback kalelerini aldı ve o dönemlerde 6 bin ev, 150 cami ve 30 bin nüfusa sahip zengin ve canlı bir ticaret şehri olan Saraybosna önlerine kadar geldi. Bu şehri korumayı çok isterdi ama teslim olma çağrısına gönderdiği aracıyı vurarak cevap verdikleri için, şehri buna kızan birliklerinin öfkesine ve yağmalarına teslim etmek zorunda kaldı. Birliklerinin birkaç yeri ateşe vermelerini önleyemedi. Bu ateşten dolayı şehrin büyük bir kısmı 24 saat içinde bir kül yığınına dönüştü. Türk muhafız kıtalarının geri çekildiği güçlü kaleye, mevsimin ilerlemiş olmasından dolayı ve bu kadar az sayıda birlikle herhangi bir saldırıya cesaret edilemezdi. Zorunlu olarak geri çekildiler ve geri dönüş yolunda daha önce aldıkları, ancak ellerinde tutmaları mümkün olmayan küçük kaleleri yerle bir ettiler.</span></p>

      <p class="Style34 para-style-override-14" xml:lang="en-US"><span class="Font-Style79-2" xml:lang="tr-TR">Prens Eugen, savaş günlüğüne “Türkler arasında tam bir karışıklık” olduğunu yazıyordu. Avusturyalı eşkıyalar daha sonra Sava Nehri üzerinden Macaristan’dan geçerek, yanlarında “çok sayıda Türk kumaşları, birçok küçük ve büyük baş hayvan ve birçok kadınla” geri döndüler ve “yürüyüş sırasında sağlı sollu Türkler’e ait her yeri ateşe” verdiler.</span></p>

      <p class="Style34 para-style-override-15" xml:lang="en-US"><span class="Font-Style79-2" xml:lang="tr-TR">Eugen, Kasım ayında ilk kez büyük bir zafer töreniyle karşılandığı Viyana’ya geri döndü. Resmî törenler yapıldı, kayser kendisine değerli bir kılıç verdi ve bir tarafında prensin resmi, diğer tarafında Türk silahları ve sancakları taşıyan yarı çıplak beş kadının resmedildiği özel bir nişan imal edilmesini emretti. Bu zafer, Eugen’i Avrupa’da 25 yıl boyunca kamuoyunun ilgisini üzerine çekecek bir kahraman hâline getirdi. Zenta Muharebesi hakkında İtalyanca ve Almanca birçok yazı yazıldı. Bu muharebe, Hristiyanlığı idealleştiren Hristiyan yazarlar için tam bir propaganda malzemesi oldu.</span></p>
    </div>
  </div>
</body>
</html>
