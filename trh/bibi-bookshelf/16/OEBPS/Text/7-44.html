<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-44.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7-44.html" xml:lang="tr-TR">
    <div class="Basic-Text-Frame">
      <p class="BB" id="toc_marker-45"><span class="Font-Style78" style="font-size:0.93em;">II. MAHMUD VE DÖNEMİ</span><span class="char-style-override-6"><a class="footnote-link" href="#footnote-225-20" id="footnote-225-20-backlink">20</a></span></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-20-backlink" id="footnote-225-20">20</a> <span class="Font-Style76-1" xml:lang="tr-TR">II. Mahmud’un tahta çıkışı sırasında meydana gelen kargaşa, Alemdar Mustafa Paşa’nın öldürülmesi ve yeniçeri ocağının ortadan kaldırılması, bu bölümde değil “Osmanlı Ta­rihinde İsyanlar” isimli bölümde anlatılmıştır.</span></p>
      </div>

      <p class="KB" id="toc_marker-45-1"><span class="Font-Style80-1" style="font-size:1em;">Soru 1: II. Mahmud nas</span><span class="Font-Style63-1 char-style-override-14">ı</span><span class="Font-Style80-1" style="font-size:1em;">l bir</span> <span class="Font-Style63-1 char-style-override-14">ş</span><span class="Font-Style80-1" style="font-size:1em;">ehzâdelik hayat</span><span class="Font-Style63-1 char-style-override-14">ı</span> <span class="Font-Style80-1" style="font-size:1em;">ya</span><span class="Font-Style63-1 char-style-override-14">ş</span><span class="Font-Style80-1" style="font-size:1em;">ad</span><span class="Font-Style63-1 char-style-override-14">ı?</span></p>

      <p class="Style41 para-style-override-17" xml:lang="en-US"><span class="Font-Style79-2" xml:lang="tr-TR">Şehzâde Mahmud, 20 Temmuz 1785’te doğdu. Babası I Abdülhamid, annesi Nakşıdil Sultan’dı. Bazı Avrupa kaynaklarında annesinin Fransız asıllı olduğu yönünde iddialar yer almakla birlikte bunların gerçekle ilgisi yoktur. Bütün hayatı boyunca kullanacağı “Adlî” mahlası kendisine daha doğduğu za­man verildi. Hükümdarlığı dönenimdeki icraatları nedeniyle, bazıları kendisini devleti tekrar ihya etmek üzere her yüzyılda bir gelmesi beklenen “müceddid”, yani yenileyici olarak kabul edip “Büyük” sıfatıyla yâd edecek, muhalifleri ise ona “Gâvur Padişah”lığı lâyık görecekti.</span></p>

      <p class="Style41 para-style-override-17" xml:lang="en-US"><span class="Font-Style79-2">Şehzâde Mahmud, henüz beş yaşındayken babasını kaybetti. Ancak çocuk özlemi bütün hayatına damgasını vuran III. Selim, küçük Mahmud (ve kardeşi Mustafa) ile yakinen ilgilendi ve kuzeninin rahat bir şehzâdelik hayatı geçir­mesini sağladı. Mahmud, bu sayede bütün şehzâdelere verilen klasik eğitimin yanısıra devlet idaresi ve reformun kaçınılmazlığı hususunda da hayli iyi yetiş­tirilerek ufku genişledi. Atalarından birçokları gibi hat sanatına merak saldı. Kebecizâde Mehmed Vasfî’den sülüs-nesih yazıları meşk etti ve 1807’de ondan icâzetnâme aldı. Padişah olduktan sonra da hatla ilgilenmeye devam etti ve</span> <span class="Font-Style79-2" xml:lang="tr-TR">celî sülüs hattına yeni bir üslup kazandıran Mustafa Râkım Efendi’yle vefatına dek, çalışmalarını sürdürdü. Güzel ifâde ve yazma hususundaki alâkası yalnız bir sanat meşgalesi alarak kalmamış, devletin çeşitli kademelerinde kendisine sunulmak üzere ya da başka amaçlarla yazılan evrakın hazırlanmasında titiz­likle dikkat ettiği karakteristik bir özellik olarak bütün ömrü boyunca devam etmiştir. Bugün bazı yerlerde rastlanılan levhaları, onu görenlerin tarifiyle, sağlam yapılı vücuduna mukabil küçük ve zarif elleri olan II. Mahmud’un hat sanatındaki yeteneğini gözler önüne serer.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Hattatlığının yanısıra bestekâr da olan II. Mahmud, tambur çalar ve ney üflerdi. Bugün tespit edilebilen 26 bestesi arasında özellikle hicaz divânı ünlü­dür. “Adlî” mahlasıyla yazdığı şiirlerinden anlaşılacağı üzere şehzâdeliğinde iyi bir klasik edebiyat eğitimi aldı. Yine bu dönemde, belki de amcası III. Selim’in tesiriyle, askerlik alanına ilgi duydu ve topçuluk eğitimi aldı. Adına menzil taşı diktirecek kadar iyi bir kemankeş (okçu) olan II. Mahmud’un okçuluğa ilgisi ve bu alandaki eğitimi de muhtemelen şehzâdeliğinde başladı. Kabakçı Mus­tafa önderliğindeki asilerin, hâmisi III. Selim’i tahttan indirip, yerine ağabeyi IV. Mustafa’yı geçirmesiyle Şehzâde Mahmud için kâbus dolu günler başladı. Ancak Alemdar Mustafa Paşa’nın karşı darbesi neticesinde, 1 sene 2 ay kadar süren kısa bir saltanattan sonra IV. Mustafa’yı devirmesiyle bu zor dönem sona erdi (28 Temmuz 1808). Alemdar ve taraftarları III. Selim’in öldürül­mesi üzerine hanedanın hayattaki tek erkek üyesi Şehzâde Mahmud’u tahta çıkardı. Osmanlı tarihinde “Mahmud-ı Sâni” olarak bilinen yeni sultanın kılıç alayı İstanbul’da devam eden karışıklıklar yüzünden ancak 13 Eylül 1808’de, Eyüp’te sağ tarafına Hz. Peygamber’in, sol tarafına da ceddi Osman Gazi’nin kılıçlarını takmak suretiyle icra edildi.</span></p>

      <p class="KB" id="toc_marker-45-2"><span class="Font-Style80-1" style="font-size:1em;">Soru 2: Alemdar Mustafa Pa</span><span class="Font-Style63-1 char-style-override-14">ş</span><span class="Font-Style80-1" style="font-size:1em;">a’n</span><span class="Font-Style63-1 char-style-override-14">ı</span><span class="Font-Style80-1" style="font-size:1em;">n öldürülmesinde II. Mahmud’un rolü var m</span><span class="Font-Style63-1 char-style-override-13">ı</span><span class="Font-Style80-1" style="font-size:1em;">d</span><span class="Font-Style63-1 char-style-override-13">ı</span><span class="Font-Style80-1" style="font-size:1em;">r?</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">II. Mahmud’un 15 Kasım 1808 gecesi başlayıp bir gün boyunca devam eden yeniçeri isyanı sırasında Alemdar Mustafa Paşa’ya yardım etmeyerek sadrazamın ölümüne sebep olduğu iddiaları hâlâ tarihçiler arasında hararetle tartışılan konulardandır. İsyanlar bölümünde daha teferruatlı anlatılacağı için burada Alemdar’a karşı nasıl isyan başlatıldığına değinilmeyecektir. Ancak şunu belirtmek gerekir ki, Alemdar’ın konağının kuşatıldığı sıralarda Topkapı Sarayı da abluka altındaydı ve II. Mahmud’un elinde sarayı savunmak için bile yeterli bir kuvvet bulunmuyordu. II. Mahmud’un, Alemdar’ın öldürülmesine seyirci kalıp kalmadığı bu durumun da göz önünde bulundurularak değerlendirilmesi gerekli bir husustur. Ancak Alemdar’ın ölümüyle birlikte II. Mahmud’un tahtı üzerindeki gölgenin de kalktığı inkâr edilemez bir vakıadır.</span></p>

      <p class="KB" id="toc_marker-45-3"><span class="Font-Style80-1" style="font-size:1em;">Soru 3: Sened-i</span> <span class="Font-Style63-1 char-style-override-14">İ</span><span class="Font-Style80-1" style="font-size:1em;">ttifak nas</span><span class="Font-Style63-1 char-style-override-14">ı</span><span class="Font-Style80-1" style="font-size:1em;">l ortaya ç</span><span class="Font-Style63-1 char-style-override-14">ı</span><span class="Font-Style80-1" style="font-size:1em;">kt</span><span class="Font-Style63-1 char-style-override-14">ı?</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Tahtını bir âyana, Alemdar Mustafa Paşa’ya borçlu olan II. Mahmud’un saltanatının hemen başlarında meydana gelen ve Osmanlı tarihinde bir başka örneği bulunmayan bir gelişme Sened-i İttifak ismiyle bilinen meşhur belgenin hazırlanmasıydı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">II. Mahmud, 29 Eylül 1808’de, Alemdar’ın arzusuna uyup, Rumeli ve Anadolu’nun meşhur âyanlarını Kâğıthane’deki Çağlayan köşkünde huzu­runa kabul etti. Bu meşveret meclisine Serez Âyanı İsmail Bey, Bozok Âyanı Çapanoğlu Süleyman Bey, Manisa Âyanı Karaosmanoğlu Hacı Ömer Ağa, Bilecik Âyanı Kalyoncu Mustafa Ağa, Şile Âyanı Ahmed Ağa, Çirmen Muta­sarrıfı Mustafa Bey ile Bolu Voyvodası Hacı Ahmedoğlu Seyyid İbrahim Ağa katılmıştı. Ayrıca Nizâm-ı Cedid taraftarı Konya Valisi Kadı Abdurrahman Paşa da bu vesileyle İstanbul’a geldi. Görüşmeler sonunda hazırlanan Sened-i İttifak’ı sadrazamdan başlayarak bütün devlet ricâli imzaladıysa da âyanlardan yalnızca Mustafa Bey, Hacı Ömer Ağa, İsmail Bey ve Süleyman Bey belgeye imza koymayı kabul etti.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Âyanlarla devlet ricâlinin birbirlerine karşı hak ve mükellefiyetlerini tespit eden bu belgeye göre, merkezî hükümet âyanları kendi bölgelerinin meşru ida­recisi olarak kabul ediyor ve âyanlar da padişahın emirlerine itaat edeceklerine ve gerektiği zaman yardıma geleceklerine dair söz veriyorlardı. Bu belgenin hükümdarın hükümranlık haklarına gölge düşürmekle birlikte, âyanları itaat altına alacak bir ordusu bulunmayan devletin, bu senedle âyanlarla uzlaşıp, onları merkezî gücün içine çekmeye çalışmasının, günün şartları dahilinde gerçekçi bir davranış olarak değerlendirilmesi gerekir.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Bazı araştırmacılar, Sened-i İttifak’ın, İngiltere’de kralla feodal beyler arasında imzalanan ve demokrasiye giden yolu açan Magna Carta’nın Osmanlılar’daki versiyonu olduğu görüşündedirler. Ancak böyle bir karşılaştırma her açıdan anlamsız ve mesnedsizdir. Hem kavramsal manada, hem de daha önemlisi bu iki vakayı takip eden tarihî, sosyal ve anayasal gelişmelerin seyri noktasında bu iki olgunun mukayesesini ilmi bir zemine oturtmak mümkün değildir.</span></p>

      <p class="KB" id="toc_marker-45-4"><span class="Font-Style80-1" style="font-size:1em;">Soru 4: Ayanlara karşı nasıl bir mücadele yürüttü?</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">II. Mahmud’un hükümranlık alanını sarayın duvarlarıyla sınırlayan Alemdar’a ve saltanatının başlarında onun etkisiyle uzlaşmak zorunda kaldığı âyanlara karşı olumlu yaklaşmaması hükümdar asabiyeti içinde gayet doğal bir davranıştır. O, bütün saltanatı boyunca devletin merkezî otoritesini impa­ratorluğun dört bir yanına hakim kılmak için inanılmaz bir sabır ve kararlılıkla çalıştı. Nihaî amacına ulaşmak adına, karşısına çıkan veya oluşmasına bizzat zemin hazırladığı her türlü fırsat ve vesileyi ustaca yönlendirmeyi ve bunlardan istifade etmeyi başardı, gerektiği zaman da kuvvet kullanmaktan çekinmedi. Bu yolda en fazla kullanılan yöntem, ölen bir âyanın makamının İstanbul’dan gönderilen resmî memurlara verilmesi, o âyanın mirasçısı konumundaki evlat, akraba ve yandaşlarının imparatorluğun diğer bölgelerindeki vazifelere tayin edilerek bu bölgeden uzaklaştırılmalarıydı. Mukavemetle karşılaşılması durumunda âyan veya mirasçıları derhal asi ilân ediliyor ve Osmanlı ordusu bunların tedibine gönderiliyordu.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Anadolu’daki âyanlara karşı yürütülen mücadelenin kilit ismi Hurşid Ah-med Paşa oldu. Diğer taraftan Trabzon valisi, 1812-1813 arasında Karadeniz kıyılarındaki belli başlı âyanı ortadan kaldırdı. Çapanoğlu Süleyman Bey’in 1814’te ölmesi üzerine mirasçıları arasında başlayan rekabet, bu ailenin geniş mülklerinin devletin eline geçmesini sağladı. 1816’da da Saruhan ve Aydın yö­relerini elinde bulunduran Karaosmanoğlu Hüseyin Ağa’nın ölmesiyle, ailenin direnişi kırılıp, buralar merkezî idarenin kontrolü altına sokuldu. 1814-1820 arasında, çok defa kan dökmeden, Trakya, Makedonya, Tuna kıyıları ve Eflak’ın büyük kısmında âyanların iktidarına son verildi. Arnavutluk ve Yunanistan’ın bir bölümüne hâkim olan Tepedelenli Ali Paşa ise 1820-1822 arasındaki şid­detli bir mücadeleden sonra Osmanlı güçlerine teslim oldu, fakat oğullarıyla birlikte idam edildi.</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">II. Mahmud’un merkezî politikaları, uzun vadede Anadolu ve Rumeli’yi âyandan temizlediyse de, imparatorluğun çetrefilli iç ve dış meselelerle bo­ğuşmak zorunda kaldığı bir ortamda, özellikle bazı uzak eyâletlerde istenilen neticeyi tam manasıyla veremedi. Bir dönem padişahın sağ kolu olan Halet Efendi, 1810’da, Irak’ta Osmanlı iktidarını hiçe sayan Büyük Süleyman Paşa’yı, bölgedeki Memlükler arasındaki karışıklıklardan yararlanarak, öldürtmeyi başardı. Böylece bu zengin eyâlette merkezî otorite yeniden tesis edildi. An­cak kısa bir süre sonra bütün rakiplerini ortadan kaldıran Davud Paşa, 20 yıl süreyle bölgede mahallî Memlük üstünlüğünü merkezî devletin zafiyetinden kaynaklanmış olarak tekrar kurdu. Bundan sonra Irak’taki Osmanlı iktidarı ancak Midhat Paşa’nın valiliği zamanında kurulabilecektir. Benzer bir durum Suriye’de de yaşandı. Halep valisi, 1815-1820 arasında düzenlediği seferlerle Suriye ve Elbistan’ı âyanlardan temizledi. Ancak önce Lübnan Emiri II. Beşir, sonra da Mısır Valisi Kavalalı Mehmed Ali Paşa, bölgedeki Osmanlı hüküm­ranlığına gölge düşürdüler. Âyânların ortadan kaldırılması merkezî idarenin kurulmasını temin etmiş olmakla beraber bu merkezî otoritenin tam olarak oluşması anlamına gelmez. Özellikle Rumeli’deki âyânların ortadan kaldırıl­ması, daha sonraki yıllarda başlayan ulusal ve dinî ayaklanmalarda Müslüman halkın korumasız kalmasına sebep olmuştur.</span></p>

      <p class="KB" id="toc_marker-45-5"><span class="Font-Style80-1" style="font-size:1em;">Soru 5: Balkanlar’da ilk ayaklanmayı</span> <span class="Font-Style80-1" style="font-size:1em;">kim başlattı?</span></p>

      <p class="Style41 para-style-override-32" xml:lang="en-US"><span class="Font-Style79-2" xml:lang="tr-TR">Balkanlar’da ilk kıpırdanma Sırplar arasında meydana geldi. Daha III. Selim devrinde (1804), Sırp halkı, mahallî yeniçerilerin ve âyanların baskısına karşı direniş başlattılar. Bâbıâli bu mücadelede Sırplar’ı haklı bularak destek­ledi. İsyanın lideri Kara Yorgi Petroviç okuma-yazması olmayan, Topalalı bir domuz tüccarı olup, bir dönem Avusturya ordusunda çavuş rütbesinde hizmet vermişti.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Kara Yorgi, Sırp isyanını millî bir ayaklanmaya dönüştürdü ve Ruslar’la irtibata geçti. 1806-1812 Osmanlı-Rus harbi esnasında Rusya, mücadelelerini hâlâ çete savaşları şeklinde sürdüren Sırplar’a askerî destek verdi. Ancak Avus­turya kendi sınırlarında, Rusya’nın himayesinde bir Sırp Devleti kurulmasına karşı çıktı. Rusya karşısında mağlup olarak, 1812’de Bükreş Antlaşması’nı imzalamak zorunda kalan Osmanlı hükümeti, antlaşmada Sırplar’a özerklik vereceğini taahhüt etti. Ancak bu sırada Rusya ile Fransa arasında büyük bir savaşın patlak vermesi (Napolyon’un Moskova seferi) üzerine buna uyulmadı. Bâbıâli, Sırplar’ın Rus desteğinden mahrum kalmaları ve isyanın liderleri ara­sında anlaşmazlıklar çıkmasından istifadeyle, asileri tenkil için harekete geçti. Sırbistan’a giren Osmanlı kuvvetleri Ekim 1813’te isyanı kontrol altına aldı. Bu gelişmeler üzerine Kara Yorgi, Avusturya’ya kaçtı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Bâbıâli, isyan sonrası Sırbistan’da yeni düzenlemeler yaptı. Osmanlı hâkimiyetini kabul eden Sırp âyanları, kendi bölgelerinin knezi, yani idarecisi kabul edildiler. Kara Yorgi’nin rakibi ve ülkenin nüfuzlu ailelerinden birine mensup olan Miloş Obronoviç, Rudnik, Pojega ve Alacahisar Büyük Knezi kabul edildi. Ancak yapılan yeni düzenlemelere rağmen Sırp halkı ile mahallî Osmanlı idarecileri arasındaki çatışmalar yer yer devam etti. Belgrad paşa­sının hışmından kaçarak kurtulabilen Miloş, 1815’te Takovo Kasabası’ndaki kilisenin önünde başknez sıfatıyla ayaklanmayı tekrar başlattı. Napolyon’un önce Rus seferinde ağır bir hezimete uğraması, sonra da Waterloo’da Avrupa için bir tehdit olmaktan çıkartılması üzerine Rusya, Sırp isyanının bu ikinci dalgasına tekrar destek verecek bir konuma gelmişti. Böyle bir müdahaleden çekinen Bâbıâli, 1815 sonbaharında İstanbul’a gelen Sırp elçilik heyetinin, Türkler’in Sırbistan’dan uzaklaştırılması karşılığında vergileri düzenli olarak ödeme ve silahlarını teslim etme tekliflerine uzlaşmacı bir karşılık verdiler. Bir Osmanlı ordusu Sırbistan’a girdiyse de büyük çatışmalar yaşanmadı. Belgrad ve Semendire, Osmanlı güçlerine teslim edildi. Miloş Obronoviç Sırp halkının eskisi gibi padişaha bağlı kalmak istediğini bildirdi. Herhangi bir dış müdahaleye izin vermek istemeyen Bâbıâli, 1817’de, Miloş Obronoviç’i başknez olarak tanıdı ve Sırplar’a imtiyazlı prenslik statüsü vermeyi kabul</span></p>

      <p class="Style22-1 para-style-override-97" xml:lang="en-US"><span class="Font-Style79-2" xml:lang="tr-TR">etti.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">Miloş Obronoviç, 1817’de ayaklanmayı tekrar alevlendirmek için Sırbistan’a geri dönen Kara Yorgi’yi Semendire’de yakalatıp, öldürttü ve kesik başını İstanbul’a gönderdi. Sırplar’ın imtiyazlı konumu, Rusya ile yapılan 1826’daki Akkerman ve 1829’daki Edirne antlaşmalarıyla da tasdik edildi. II. Mahmud’un 1830’da verdiği bir hatt-ı hümâyûnla, Obronoviç ve soyundan gelecekler tarafından idare edilecek özerk bir Sırbistan resmen tanındı. Obronoviç, altı kazanın Sırplar’a verilmesi talebinin II. Mahmud tarafından geri çevrilmesi üzerine, 1833’te tekrar harekete geçip, prensliğin topraklarını kuzeyde Tuna, batı ve doğuda Drina ve Timok ve güneyde Aleksinatz ve Niş’e kadar genişletti. Kavalalı Mehmed Ali Paşa’nın isyanı nedeniyle oldukça sıkıntılı günler yaşayan Osmanlı hükümeti, bu oldu bittiyi kabullenmek zorunda kaldı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Sırbistan’a özerklik kazandırmayı başaran Miloş, ülkesini millî bir devlet hâline getirmek çabaları esnasında idaresi altındakilere karşı takip ettiği sert politikalar yüzünden halkını kendisinden soğuttu. Miloş’un emellerini sınır­landırmak isteyen Osmanlı İmparatorluğu ve Rusya tarafından desteklenen muhalefetin baskısıyla, 1838’de Sırbistan’da anayasal bir düzen kuruldu ve ülkenin 17 üyeden oluşacak bir senato eliyle yönetilmesi kararlaştırıldı.</span></p>

      <p class="Style41 para-style-override-22" xml:lang="en-US"><span class="Font-Style79-2" xml:lang="tr-TR">Sırbistan, bundan sonraki yıllarda, bir taraftan Avusturya ile Rusya arasın­daki nüfuz çekişmesine sahne oldu, diğer taraftan da Obronoviç ile Kara Yorgi ailelerinin bitip tükenmek bilmez taht mücadelelerine şahitlik etti. Osmanlılar’a karşı ilk millî isyanı başlatmalarına rağmen, ancak 1877-1878 Osmanlı-Rus harbi sonrasında bağımsızlıklarına kavuştular.</span></p>

      <p class="KB" id="toc_marker-45-6"><span class="Font-Style80-1" style="font-size:1em;">Soru 6: Yunan Devleti nasıl kuruldu?</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Rumlar, Osmanlı toplumunda ticaret, gemicilik, bankerlik gibi mesleklerle zenginleşmişler, devletin bazı önemli makamlarını elde etmişlerdi. Bu zenginlik ve Batıyla kurdukları sıkı ilişkiler sayesinde modern okullar kurdular. Batıdan kitaplar getirtilerek bunları tercüme ettiler, yeni kütüphaneler kurdular. Fran­sız İhtilali’nin yaydığı milliyetçilik, bağımsızlık fikirleri diğer birçok millet gibi Yunanlılar’ın da düşlerinde yer etmeye başladı. Ruslar’ın, Osmanlılar’la her savaşa tutuştuklarında aralarında Rumlar’ın da bulunduğu Osmanlı Ortodoks tebaasını ayaklandırmaya çalışmaları zamanla önemli yansımalar buldu. 1804’te başlayan Sırp isyanının muhtariyetle neticelenmesi, benzer emeller taşıyanlar için bir cesaret kaynağı oldu.</span></p>

      <p class="Style41 para-style-override-17" xml:lang="en-US"><span class="Font-Style79-2" xml:lang="tr-TR">Rumlar’ın bağımsızlığı için ilk adım, bir Rum tüccarı olan Manuel’in, iki arkadaşıyla birlikte, 1814’te Odessa’da Philike Heteria Cemiyeti’ni kurmasıyla atıldı. Cemiyetin başkanlığına Rus Çarı’nın Rum asıllı yaveri Aleksandır İpsi-lanti getirildi. Çarın himayesinde faaliyet gösteren cemiyet, kısa sürede Rum önde gelenlerinin birçoğunu bünyesine kattı, şube sayısını arttırdı. İpsilanti, Sırplar’la ve Avrupalı bazı devletlerle temasa geçti. Yanya Valisi Tepedelenli Ali Paşa, kendisine mahallî destek sağlama adına, kiliseler yapmak, Rumca eğitimi teşvik etmek, Rumlar’ı asker olarak kullanmak suretiyle Rumlar’ın bilinçlenmesinde önemli rol oynadı, ancak onları sıkı şekilde kontrol altında tuttu. Tepedelenli, 1820’de Osmanlılar’a karşı yürüttüğü mücadelede, Rumlar’ı da isyana teşvik etti. Onun yakalanıp, oğullarıyla birlikte idam edilmesi bölgede büyük bir otorite boşluğu doğurdu ve bu durum Rum çetelerinin işini kolaylaştırdı.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Aleksandır İpsilanti, Şubat 1821’de, yıllardır hazırlandığı Rum isyanını Eflak’ta başlattı. İsyan kısa sürede Boğdan’a sıçradı. İsyan mahalli olarak bu bölgelerin seçilmesinin sebepleri, Fenerli Rumlar’ın XVIII. yüzyılın başlarından itibaren bu iki bölgeyi voyvoda sıfatıyla yönetmeleri ve bu sayede buralarda güçlü akrabalık ilişkileri kurmaları, her iki bölgede geniş mülklere sahip olmaları, Sırp, Bulgar ve Rumen topluluklarından yardım almayı ümit etmeleriydi. Bir diğer sebep de 1812 Bükreş Antlaşması gereği, Osmanlılar’ın Rusya’dan izin almaksızın bu bölgelere asker sokamayacağının düşünülmesiydi.</span></p>

      <p class="Style41 para-style-override-38" xml:lang="en-US"/>

      <p class="Style41 para-style-override-38" xml:lang="en-US"><span class="Font-Style79-2" xml:lang="tr-TR">İtalya ve İspanya’daki devrimci hareketleri görüşmek üzere Laicbach’ta toplanan Avrupa’nın önde gelen devletleri, konferans devam etmekteyken kendilerine ulaşan Eflak ve Boğdan’daki Rum isyanından ciddi rahatsızlık duydular. Avrupa’da mevcut dengenin (Avrupa Sistemi) bozulmaması için bu tür isyanlarda meşru hükümdarların desteklenmesi gerektiğini savunan Avusturya Başbakanı Prens Metternich, Rus Çarı I. Aleksandır ve diğerlerini isyanın desteklenmemesi hususunda ikna etti. Diğer taraftan ne Romenler kendilerini sömürmekten başka bir şey yapmayan Rumlar için kanlarını dök­meye yanaştı, ne de Bulgar ve Sırplar isyana katıldı. İsyan Rum halkı arasında da geniş bir taraftar kitlesi bulamadı. Osmanlılar, böylece iç ve dış destekten mahrum kalan Memleketeyn’deki isyanı sert tedbirlerle bastırmayı başardılar. Metternich, Aleksandır İpsilanti’yi yakalattırarak hapsettirdi.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Mora’da Nisan başlarında Patras’da başlayan isyan geniş bir tabana dayandığı için kısa sürede Orta ve Güney Yunanistan ile bazı adalara yayıldı. Birkaç hafta içinde Mora’daki bütün Müslümanlar’ın öldürülmesiyle gelişen isyan ve asilerin masum Müslüman ahaliye karşı uyguladıkları vahşi katliam haberleri İstanbul’da infial yarattı. Bu ayaklanmaya destek verdiği kabul edilen Rum Patriği Gregor, paskalya günü Patrikhane’nin Petro Kapısı’nda asıldı (22 Nisan 1821). Bazı metropolitler, Divân-ı Hümâyûn ve donanma tercümanları idam edildiler. Osmanlı toplumunun seçkin bir zümresi olan Fenerli beyler itibarlarını yitirdiler. Osmanlı hükümetinin, Mora isyanına, isyanın daha ilk başladığı zamanlarda yeterli kararlılıkla eğilememesi hem isyanın genişleyerek sürmesine hem de Avrupa kamuoyu nezdinde Osmanlılar aleyhinde yoğun bir propagandanın yapılmasına imkân tanıdı. Helen hayranlığı etkisiyle Avrupa aristokrasisi ve aydınları, Rum isyanını Helenlerin özgürlük mücadelesi ve bir Hristiyanlık davası olarak coşkuyla alkışladılar. Avrupa’nın dört bir tarafında Helen Dostluk Komiteleri kuruldu, birçok kişi Rumlar’a sağladıkları maddî ve manevî destekle yetinmeyerek gönüllü savaşçılar olarak Mora’ya geldiler.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">1822’de İngiliz Dışişleri Bakanlığı’na, Georg Cannig’in atanması, 1825’te de Çar I. Aleksandır’ın ölmesi üzerine tahta I. Nikola’nın geçmesi, Osmanlılar’ın Mora’daki işini çıkmaza soktu. Zira Cannig tam bir Helenist’ti, I. Nikola ise Osmanlılar’ın tamamen tarih sahnesinden silinmesini şiar edinmişti. Hâlbuki Mısır’ın güçlü valisi Kavalalı Mehmed Ali Paşa’nın oğlu İbrahim Paşa 1825’te Osmanlı ve Mısır kuvvetleriyle Mora’ya çıkmış ve yavaş yavaş asileri tenkil etmeye başlamıştı. İngilizler’in Cannig’in başını çektiği yeni Helenist politikasından son derece rahatsız olan ve ulusal ayaklanmalara karşı olan Metternich, bu meseleyi görüşmek üzere, Petersburg’da, İngiltere’nin katılmadığı, bir konferans tertipledi. Rumlar, konferansta Rusya’nın üç özerk prenslikten oluşacak bir Yunanistan kurulması teklifini reddettiler ve İngiltere’ye yanaştılar. Bir çözüme ulaşamayan konferans sonunda Osmanlılar’dan, Rumlar’a bazı ayrıcalıklar vermesi istendi. İbrahim Paşa’nın asileri tamamen ezmeye yaklaştığı bir sırada, İngiltere ve Rusya 4 Nisan 1827 tarihli Petersburg Protokolü’yle Mora’nın özerk olması konusunda anlaştılar. Avusturya ve Prusya’nın itirazlarına rağmen Fransa da 6 Temmuz’da imzalanan Londra Protokolü’yle bu karara destek verdi. Osmanlı hükümeti Londra’da alınan kararları, içişlerine müdahale olarak değerlendirip, reddetti. İkinci bir notanın da reddedilmesi üzerine İngiltere, Rusya ve Fransa kuvvetlerinden oluşan bir müttefik donanması 20 Ekim’de Navarin’de demirli Osmanlı-Mısır donanmasını yaktı. Osmanlılar’ın yine Rumlar’a özerklik veril­mesini reddetmeleri üzerine Rusya 26 Nisan 1827’de Osmanlılar’a karşı harp ilân etti. Fransa ile İngiltere ise Mısır kuvvetlerini Mora’dan çıkarmak için bölgeye asker sevk etmeyi kararlaştırdılar. İbrahim Paşa Fransızlar’la anlaşıp, alelacele Mısır’a döndü. Osmanlılar, herşeye rağmen taviz vermeme politikalarını ısrarla sürdürdüler. Üç müttefik 22 Mart 1829’da Londra’da bir araya gelerek Yunan devletinin sınırlarını ve statüsünü tespit ettiler. Ruslar karşısında ağır bir mağlubiyete uğrayan Osmanlılar, sonunda 14 Eylül’de Rusya ile imzalanan Edirne Antlaşması’yla Londra’da alınan kararları tanımak zorunda kaldılar.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Rusya’nın baskısı ile kurulan ve onun denetimine giren Özerk Yunan Devleti, İngiltere ve Fransa’yı memnun etmedi. Üç devlet arasında Londra’da yapılan görüşmelerde İngiltere, Fransa’nın da desteğiyle Yunanistan’ın sınırlarının küçültülmesi, buna karşılık Yunanistan’a tam bağımsızlık verilmesi teklifini Rusya’ya kabul ettirdi. 3 Şubat 1830’da imzalanan bu protokol kararları, 24 Nisan’da Osmanlı İmparatorluğu tarafından kabul edildi. Böylece, ilk defa imparatorluk tebaasından bir grup bağımsızlığını kazanmış oldu. Bu, Osmanlı İmparatorluğu’nun parçalanma sürecinin başlangıcıydı. Yunanistan’ın yayıl­macılık hırsı kısa süre sonra, başta Adalar Denizi olmak üzere bölgede yeni gerilimlerin yaşanmasına sebebiyet verecekti.</span></p>

      <p class="KB" id="toc_marker-45-7"><span class="Font-Style80-1" style="font-size:1em;">Soru 7: Kavalal</span><span class="Font-Style63-1 char-style-override-13">ı</span> <span class="Font-Style80-1" style="font-size:1em;">Mehmed Ali Pa</span><span class="Font-Style63-1 char-style-override-13">ş</span><span class="Font-Style80-1" style="font-size:1em;">a M</span><span class="Font-Style63-1 char-style-override-13">ı</span><span class="Font-Style80-1" style="font-size:1em;">s</span><span class="Font-Style63-1 char-style-override-13">ı</span><span class="Font-Style80-1" style="font-size:1em;">r’a nas</span><span class="Font-Style63-1 char-style-override-13">ı</span><span class="Font-Style80-1" style="font-size:1em;">l hakim oldu?</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Aslen Konya’dan Drama Sancağı’na göçmüş bir Türk ailesinin çocuğu olarak dünyaya gelen Kavalalı Mehmed Ali Paşa, Napolyon’un Mısır’ı işgali üzerine (1798), Osmanlı hükümetinin bu bölgeye sevk ettiği orduda görevli bir askerdi.</span></p>

      <p class="Style22-1" xml:lang="en-US"><span class="Font-Style79-2" xml:lang="tr-TR">Fransızlar’ın Mısır’ı boşaltmasından sonra (1802) burada yaşanan karışıklık ortamında, zekâsı ve becerisi sayesinde yavaş fakat emin adımlarla ilerleyerek, önce hayli zayıflamış konumdaki yerel güçleri sonra da Osmanlı valilerini alt etmeyi başardı. Osmanlı hükümeti, Temmuz 1805’te yıllık vergiyi ödemesi ve Hicaz’ı işgal eden Vehhabileri ortadan kaldırması şartlarıyla Kavalalı’yı Mısır valisi olarak tanıdı. Artık Mehmed Ali Paşa, Mısır’ın tek hâkimi, Gilbert Sinoue’nin tabiriyle “son firavunu” oldu.</span></p>

      <p class="Style41 para-style-override-22" xml:lang="en-US"><span class="Font-Style79-2" xml:lang="tr-TR">1807’de İskenderiye’ye çıkartma yapmak isteyen İngilizler’i püskürtmeyi başardığı gibi, Mekke ve Medine’deki Vehhabi tasallutuna son verdi. Yerini sağlamlaştıran Kavalalı, Sudan’ı da hâkimiyeti altına aldı. Sert tedbirlerle Mısır’ın tarım ve ticaretine yeni bir düzen verip, gelirlerini arttırdı; Fransızlar’ın yardımıyla birçok okul kurup, Batılı usullerle yetişmiş ve teçhiz edilmiş bir ordu tesis etti; İstanbul’u gölgede bırakan bir hız ve kararlılıkla Mısır’ı ekonomik olduğu kadar askerî yönden de güçlendirdi.</span></p>

      <p class="KB" id="toc_marker-45-8"><span>Soru 8: Kavalalı isyan</span><span>ı Mısır’ı Osmanlı idaresinden nasıl kopardı?</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">1821’de başlayan Yunan isyanının bir türlü dizginlenememesi üzerine II. Mahmud, Kavalalı Mehmed Ali Paşa’dan yardım birlikleri istedi. Kavalalı, oğlu İbrahim Paşa’ya Mora valiliği verilmesi şartıyla bu isteği kabul etti. 1825’te Mora’ya çıkan İbrahim Paşa isyanı bastırdı. Ancak 1827’de İngiliz, Fransız ve Rus gemilerinden oluşan müttefik bir donanmanın Navarin’deki Osmanlı-Mısır donanmasını imha etmesi sonrası yaşanan gelişmeler Yunan isyanın olduğu gibi Sultan II. Mahmud ile Kavalalı Mehmed Ali Paşa arasındaki ilişkilerin de rengini değiştirdi. İbrahim Paşa’nın müttefiklerin isteğine uyup, kimseye danış­madan Mısır kuvvetlerini Mora’dan çekmesi İstanbul’da ciddi rahatsızlığa yol açtı. 1828’de başlayan Rus savaşında Kavalalı’nın vaadettiği muharip kuvvetin yerine yalnızca bir miktar para göndermekle yetinmesi II. Mahmud’un canını büsbütün sıktı. Mehmed Ali Paşa ise Mora’nın kaybedilmesi üzerine Suriye valiliğinin kendisine verilmesini istemiş, buna karşılık İstanbul’dan sadece Girit valiliğinin verilebileceği cevabını almıştı. Ancak Mehmed Ali Paşa, bir süredir isyanların eksik olmadığı sorunlu bir bölge olan Girit’i reddederek, Suriye konusundaki ısrarını sürdürdü. Bu arada Kavalalı’nın İşkodra Valisi Mustafa Paşa’yı Kuzey Arnavutluk’ta Osmanlı merkezî idaresi aleyhine bir isyan çıkartmaya kışkırtan mektuplarının Osmanlı hükümetinin eline, II. Mahmud’un da Şam valisini Mısır’a saldırıya memur eden emirlerinin Kavalalı’nın eline geçmesi iki taraf arasındaki gerginliği had safhaya çıkardı.</span></p>

      <p class="Style41 para-style-override-34" xml:lang="en-US"><span class="Font-Style79-2" xml:lang="tr-TR">Nihayet Kasım 1831’de İbrahim Paşa kara ve denizden Suriye’ye girdi. Kavalalı Mehmed Paşa bu harekâtı, sadece hakkı olan bir bölgeyi ele geçirmeyi hedefleyen bir sefer olarak ilân etti ve padişaha bağlı olduğunu vurguladı. Mı­sır valisinin asıl gayesi ise bağımsızlık kazanmaktı ve bunu temin etmek için ortam hayli uygundu. Zira Osmanlı İmparatorluğu’nun donanması Navarin’de yok edilmiş, yeniçeri ocağının kaldırılmasından sonra Batılı usullere göre tesis ettiği Mansure ordusu etkili bir güç hâline gelmemişti. İbrahim Paşa 1831­1832 kışında Gazze, Yafa, Kudüs, Hayfa ve Akka’yı, kısa süre sonra da Lübnan emirinin yardımıyla Sayda, Beyrut, Trablus gibi Suriye’nin diğer bölgelerini ele geçirdi. 18 Haziran 1832’de Şam’a girdi. II. Mahmud, Mart 1832’de Kavalalı ve oğullarını asi ilân edip, Ağa Hüseyin Paşa idaresindeki bir orduyu onları tenkile memur etti. Suriye’de savunma hatlarını güçlendiren ve çeşitli vaadlerle Araplar’ı kendi tarafına çeken İbrahim Paşa, Temmuz’da Belen ve Humus’ta cereyan eden iki savaşta Osmanlılar’ı mağlup etmeyi başardı. Kavalalı Mehmed Ali Paşa, oğluna artık daha ileri gitmemesi emrini verdi. Şimdi bütün Suriye’nin kendisine verileceğini umuyordu. Ancak II. Mahmud, bu isteği reddettiği gibi, Sadrazam Reşid Mehmed Paşa idaresinde yeni bir orduyu Anadolu’ya gönderdi. Diplomatik teşebbüslerden bir sonuç çıkmaması üzerine Konya’ya giren İbrahim Paşa, 21 Aralık 1832’de Konya yakınlarında yapılan savaşta Osmanlı ordusunu mağlup ve sadrazamı esir etti. Böylece Osmanlı savunma gücü çöktü ve Mısır kuvvetlerine İstanbul yolu açıldı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı hükümeti şimdi kaderini, artık savaşların nihaî belirleyicisi olan diplomasiye bağlamak zorundaydı. Fransa, Kavalalı’nın yanında saf tutmak­taydı. Kendi sorunlarıyla uğraşmakta olan İngilizler, yardım talep etmek üzere Londra’ya gelen Namık Paşa’nın bütün ısrarlarına rağmen harekete geçmeyi reddettiler. Bölgede zayıf bir Osmanlı hâkimiyetini güçlü Kavalalı idaresine tercih eden, bu anlamda yardıma çağrılmasa da müdahale edeceği kesin olan Rus Çarı Nikola, II. Mahmud’un yardım isteğini kabul ederek, 25 Aralık’ta ön görüşmeleri yapmak üzere bir Rus askerî heyetini İstanbul’a gönderdi. İbrahim Paşa, 2 Şubat 1833’te Kütahya’ya girdi. Bu aşamada Kavalalı ve oğlu İbrahim Paşa’nın asıl emellerinin İstanbul’u ele geçirmek ve hatta Osmanlı hanedanına son vererek tahtı devralmak olduğu söylenir.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">II. Mahmud’un talebi üzerine bir Rus filosunun Boğaz’a girerek 5 Nisan 1833’te Beykoz’a 13 bin asker çıkartması bir anda uluslararası diplomasiyi hareketlendirdi. Ruslar’ın Boğaz’a yerleşmesinden son derece rahatsız olan İngiltere ve Fransa, Osmanlı hükümeti ve Kavalalı Mehmed Ali Paşa üzerinde baskı kurarak, iki tarafı savaşa son vermeye zorladılar. 6 Mayıs 1833’te meydana gelen Kütahya uzlaşması ile Suriye ve Adana Mehmed Ali Paşa idaresine verildi. Ancak Mısır meselesinin bu ilk safhasına son veren antlaşma, ne emellerine çok yaklaşmış bir hâldeyken geri adım atmak zorunda bırakılan Mehmed Ali Paşa’yı, ne de devletinin mevcudiyetini tehdit eden bir asiyi tepeleyemeyen II. Mahmud’u memnun etti. Ayrıca, Rusya’nın, Osmanlılar’la imzaladığı Hünkâr İskelesi Antlaşması’nda (8 Temmuz 1833) muhtemel bir Mısır saldırısı karşısında tekrar yardıma gelmeyi taahhüt etmesi ve antlaşmanın gizli bir maddesiyle bu yardımı mukabilinde Boğazlar’ı düşmanlarına kapatıp kendisine açık tutmayı başarması, ileride “Boğazlar Meselesi”nin patlak vermesine zemin hazırladı.</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">II. Mahmud ile Kavalalı Mehmed Ali Paşa arasında süren zoraki barış, Haziran 1839’da yerini nihaî hesaplaşmaya bıraktı. İbrahim Paşa, 24 Haziran 1839’daki Nizip Savaşı’nda Osmanlılar’ı ağır bir mağlubiyete uğrattı. II. Mahmud için en büyük talih 1 Temmuz’da ecelin kendisine yenilgi haberinden daha önce ulaşmasıydı. Mısır meselesinin bu ikinci safhasında da son sözü söyleyen yine Büyük Güçler oldu. Osmanlı tarafını tutan etkin İngiliz diplomasisi sayesinde imzalanan 1841’deki Londra Antlaşmasıyla Mehmed Ali Paşa, Mısır’ı ırsen idare etme hakkına karşılık, Suriye, Hicaz ve Girit’i terketti.</span></p>

      <p class="KB" id="toc_marker-45-9"><span>Soru 9: Tepedelenli Ali Paşa kimdir?</span></p>

      <p class="Style41 para-style-override-29" xml:lang="en-US"><span class="Font-Style79-2" xml:lang="tr-TR">Tepedelenli Ali Paşa, Kütahya Mevlevihanesi’ne mensup Nazif adındaki Mevlevi bir dervişin torunuydu. Nazif, XVI. yüzyıl sonlarında Balkanlar’ın çeşitli bölgelerini dolaştıktan sonra Arnavutluk’ta Tepedelen köyüne yerleşmişti.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Nazif’in torunlarından Veli eşkıyalığıyla nam saldı, kardeşlerini bile öl­dürdü. Veli Bey’in 1744’te doğan Ali isimli oğlu Tepedelenli olarak anılacak ve Osmanlı’ya Mora’yı kaybettirecekti.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Ali daha on dört yaşında iken koyun, keçi çalan komşu köylere baskın düzenleyen küçük bir çetenin içinde faaliyet gösteriyordu. İyi bir binici, keskin nişancı ve gözü pek birisi olan Ali kısa zamanda nam saldı.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Ali, 1768’de Delvine Valisi Kaplan Paşa’nın kızı Emine’yle evlendi. Te-pedelenli kendisine iyilik yapan kayınpederini hileyle ortadan kaldırttıktan sonra yerine paşa olanları da çeşitli ayak oyunlarıyla ortadan kaldırtıp, Ağustos 1784’te Delvine Paşası oldu. Başlangıçta Osmanlı yönetimine şirin görünmek için bölgedeki eşkıyaları bir bir temizledi. Böylece hızla yükseldi. 1785’te Yanya Paşalığı da idaresine verildi. Ancak hırsı yüzünden birkaç defa görevlerinden azledildi. Ancak yaptığı çeşitli ayak oyunlarıyla 1787’de tekrar Yanya Paşası oldu. Oğlu Veli Bey, Derbentler Nazırlığı’na tayin edildi. Diğer oğlu Muhtar Paşa’ya Eğriboz ve Karlıili sancaklarının idaresi verildi. Böylece sadece Ali değil oğulları da artık paşaydı ve hayli geniş bir bölgeye Tepedelenli hanedanı hükmediyordu.</span></p>

      <p class="KB" id="toc_marker-45-10"><span>Soru 10: Tepedelenli isyanı nasıl sonuçlandı?</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Tepedelenli bölgede hakimiyetini kuvvetlendirmek için hükümetin emirlerine rağmen Avlonya Mutasarrıfı İbrahim Paşa’yı yok etti. Mora ve Eğriboz hariç Yunanistan’ın kalan bölgeleri de hükmü altına girmişti. Ancak son gelişmeler üzerine Sultan II. Mahmud ve Osmanlı yönetimi Tepedelenli’nin yok edilmesi gerektiğini anlamıştı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı İmparatorluğu Balkanlar’da uzun süredir Avusturya ve Rusya ile savaş hâlinde, ordusu ise birçok cepheye dağılmış perişan bir durumdaydı. Üstelik bu güçlü valiyi yerinden oynatmak olumsuz neticelere yol açabilirdi. Bölgede yeniden meydana gelebilecek eşkıyalık hareketleri ve Rumlar’ın da bağımsızlık için ayaklanma ihtimalleri Tepedelenli belasından daha da tehlikeli olacaktı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Bu sırada meydana gelen bir olay Sultan Mahmud’a son kararını verdirdi. Tepedelenli Ali Paşa’nın adamlarından Paşo İsmail Bey İstanbul’a gelip, Yanya Paşası’nın bağımsız bir devlet kurma hayali kurduğunu ve zalimliklerini anlat­mıştı. Bu durumu haber alan Tepedelenli İstanbul’a adam göndererek, Osmanlı Sarayı’nın koruması altında olan Paşo Bey’e suikast düzenletti. Bu durum resmen padişaha meydan okumaktı. Tepedelenli’nin sonu gelmişti. Mora Valisi Hurşid Ahmed Paşa komutasında bir ordu Tepedelenli’nin üzerine gönderildi.</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Tepedelenli, Osmanlı ordusunun etkinliğini kırmak ve gücünü bölmek için bir süredir içten içe isyana hazırlanan ama kendisinden korktukları için cesaret edemeyen Rumlar’ı Mora, Adalar, Sırbistan, Eflak ve Boğdan’da isyan etmeleri için teşvik etti.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Tepedelenli’nin bütün çabalarına rağmen Osmanlı kuvvetleri bölgede ha­kimiyeti ele geçirdi. Bunu gören oğulları ve torunları da can korkusuyla birer birer Osmanlı hükümetine sığındılar. Ali Paşa, bu durumu öğrenince yıkıldı ise de teslim olmayarak Yanya Kalesi’ne kapandı. Uzun süren bir kuşatma başladı.</span></p>

      <p class="Style41 para-style-override-13" xml:lang="en-US"><span class="Font-Style79-2" xml:lang="tr-TR">Hurşid Paşa, Tepedelenli’ye teslim olursa canının bağışlanacağını bildirdi. Tepedelenli Ali Paşa da buna güvenerek İstanbul’a gitmesi için ferman gelene kadar göl üzerindeki adada bulunan Pandeleimon Manastırı’na çekildi. An­cak İstanbul’dan Hurşid Paşa’ya hitaben Tepedelenli’ye verdiği teminatı geri alması konusunda ferman gönderildi. Hurşid Paşa bu emri alınca Yanya’da Ali Paşa’nın katlini emreden sahte bir ferman yazdırdı. Ali Paşa silahını çekip kendisini müdafaaya giriştiyse de vücuduna aldığı sayısız kurşun yarası sonucu 24 Ocak 1822’de öldü.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Kellesi oracıkta hemen bedeninden ayrılarak bal dolu deri bir çuvala konup, İstanbul’a gönderildi. Topkapı Sarayı’nın ibret taşı denen yerine ko­narak günlerce teşhir edildi. Yerli yabancı birçok kişi Ali Paşa’nın kesik başını görmeye geldiler. Daha sonra ise Tepedelenli’nin başı Silivri Kapısı’nın dışın­daki mezarlığa gömüldü. Ali Paşa’nın bedeni ise Yanya’da Fethiye Camii’nin mezarlığına defnedilmişti. Ali Paşa’nın oğullarından Veli ve Muhtar beyler ile torunu Mehmed Bey de öldürüldü.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Şöhreti Osmanlı coğrafyasını aşan Tepedelenli Ali Paşa, Avrupa’da çok iyi tanınmaktaydı. Avrupa’da çağdaşı ünlü Fransız komutan Napolyon Bonaparte’a benzetilerek “Müslüman Bonapartı” olarak adlandırılmıştı. Ayrıca Tepedelenli yaşadığı coğrafyadaki diğer halkların kültürüne de etki etti. Yunan halk kültürü, destanları ve türkülerinin bir kısmının kahramanıydı.</span></p>

      <p class="KB" id="toc_marker-45-11"><span>Soru 11: II. Mahmud devrinde Osmanl</span><span>ı İmparatorluğu’nun karşı karşıya kaldığı dış meseleler nelerdir?</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Darbeler ve karşı darbeler sonrası II. Mahmud Osmanlı tahtına geçtiğinde, 1806’da Rusya’nın, 1807’de İngiltere’nin Osmanlılar’a karşı başlattıkları iki cepheli savaş sürmekteydi. Bu dönemde Avrupa’da yaşanan gelişmeler yeni padişaha iktidarını kurması için gerekli imkânı sağladı. Napolyon Fransasının tehdidini tek başına göğüslemek istemeyen İngiltere, 5 Ocak 1809’da, Kal’a-i Sultaniye Antlaşması’yla Osmanlılar’a karşı saldırgan tavrına son verdi.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Rusya, 1808’de Erfurt’ta, Osmanlılar’ı bu savaşa iten Fransa ile anlaşma­mış olmanın verdiği rahatlıkla savaşı daha da şiddetli bir şekilde sürdürmeye devam etti. İki devletin murahhaslarının Yaş’taki barış görüşmeleri, Rusya’nın aşırı talepleri ve II. Mahmud’un bunları kesin olarak reddetmesi yüzünden sonuçsuz kaldı. II. Mahmud, 1809’da Davudpaşa’da oluşturulan karargâhta bizzat çalışarak yeni bir ordu topladı ve sadârete Kör Yusuf Ziyaeddin Paşa’yı getirdi. Sadrazam, Ruslar’ı Tuna’nın karşı yakasına çekilmeye zorladı. Pehli­van İbrahim Ağa, Tatariçe’de Ruslar’ı ağır bir bozguna uğrattı. Fakat Ruslar, 1810’da daha büyük bir taarruz başlatıp, Varna’yı muhasara, Pehlivan İbrahim Ağa’yı esir ve Silistre’yi işgal ettiler. İstanbul’da cihâd-ı ekber ilânı ve Şumnu’da Ruslar’ın yeni bir mağlubiyete uğratılması, Rus ilerlemesini durdurmaya yet­medi. Padişahın savaşı kesin bir Osmanlı zaferiyle sonuçlandırmak için 1811’de sadârete getirdiği Laz Ahmed Paşa’nın bir süreliğine Osmanlı talihini tersine döndürmesine rağmen, General Markov’un 14 Ekim’de Tuna’yı geçip nehrin sağ kıyısındaki Osmanlı karargâhını ele geçirmesi son ümitleri de tüketti. Laz Ahmed Paşa güç bela Rusçuk’a kaçmayı başarabildi. Ancak tam bu günlerde Napolyon’un Moskova seferine çıkması, Ruslar’ı daha fazla ilerlemekten men etti ve taleplerini yumuşatmaya zorladı. Nihayet 28 Mayıs 1812’de imzalanan Bükreş Antlaşması yıllardır süregelen savaşa son verdi. Rusya, Baserabya dışında ele geçirdiği bütün Osmanlı topraklarından geri çekilmeyi kabul etti.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">II. Mahmud devrinde Osmanlı İmparatorluğu yalnız batılı devletlerin değil, doğu komşusunun saldırganlığıyla da uğraştı. 1790 sonlarında Kaçar hanedanının iktidarı altına giren İran, İngiltere ile Fransa arasında müthiş bir nüfuz mücadelesine sahne oldu. Şah Feth Ali Han, Kafkasya ve Hindistan’ı ele geçirmesine destek vereceklerini vadeden Fransa ile 1807’de Finkenstein Antlaşması’nı imzaladı. Fransızlar İran ordusunu eğitmeye başladı. Kısa süre sonra Napolyon’un İran’a yönelik ilgisi kaybolunca, Şah, İngiltere’ye yanaştı ve ordusunun eğitilmesini İngiliz subaylara emanet etti. 1815’te İranlılar’ı Aras’a kadar çekilmek zorunda bırakan Rusya, İran’da, İngiltere ile gelecek yüzyıla kadar sürecek bir rekabete girişti. Gönlünü kazanmak istediği Feth Ali’yi Osmanlı topraklarına saldırmaya kışkırttı. Osmanlı topraklarına yönelik İran sınır saldırıları 1818’den itibaren hız kazandı. II. Mahmud, bu tacizlerin ardı arkasının gelmemesi üzerine 1820’de İran’a harp ilân etti. Osmanlılar’ın kuzey cephesi Erzurum Valisi ve Şark Seraskeri Hüsrev Paşa, güney cephesi ise mahallî Memlük beylerince idare edildi. Ancak Tepedelenli Ali Paşa ve Yunan isyanları Osmanlılar’ın bütün enerjilerini batıya kaydırmalarına yol açtı. İran ordusu, şahın oğulları Abbas Mirzâ idaresinde Doğu Anadolu’ya, Mehmed Ali Mirzâ idaresinde de Irak’a girdi. Kuzeyde Bayezid’i alıp Erzurum’a yönelen, güneyde ise Bitlis üzerinden Diyarbakır’a doğru ilerleyen İran birlikleri, her iki cephede de askerlerini savaşamayacak duruma düşüren kolera salgını yü­zünden perişan olup, barış istediler. 1823 Erzurum Antlaşması’yla iki devlet eski sınırlarına çekilmeyi kabul etti.</span></p>

      <p class="Style41 para-style-override-13" xml:lang="en-US"><span class="Font-Style79-2" xml:lang="tr-TR">Osmanlı kaynaklarında “Rum Fetreti” olarak isimlendirilen Yunan isyanı, Osmanlı İmparatorluğu’nu yeni ve belki de bu zamana kadar karşılaştığı en büyük karmaşanın içine çekti. Donanması İngiltere, Fransa ve Rusya tarafından Navarin’de ateşe verilen II. Mahmud, herşeye rağmen bu üç devletin Rumlar’la ilgili taleplerini reddetmeyi sürdürdü. Bunun üzerine Fransa Osmanlılar’ı sa­vaşla tehdit etti. Rusya ise tehditle yetinmeyip, 1828’de ordularını Balkanlar ve Kafkasya üzerinden Osmanlı topraklarına soktu. Savaşın başlamasıyla birlikte yaklaşık iki yıl albay rütbeli bir asker olarak, üniformasıyla Rami Kışlası’nda yatıp kalkan II. Mahmud’un bütün çabaları, Rus birliklerinin Edirne’ye kadar gelmelerine ve Doğu Anadolu’nun büyük bölümünü işgal etmelerine engel olamadı. Osmanlılar, 14 Eylül 1829’daki Edirne Antlaşması’nı imzalayarak mağlubiyeti kabul ettiler. Bu arada, Fransa, 1830’da fırsattan istifade Cezayir’i işgal etti.</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Son olarak Kavalalı Mehmed Ali Paşa’nın isyanı, Osmanlılar’ı Avrupa arenasında bu defa masa başında sürdürülen bir savaşla karşı karşıya bıraktı. II. Mahmud, devletinin mevcudiyetini tehdit eder hale gelen Kavalalı’dan kur­tulmak için çaldığı bütün yardım kapılarının yüzüne kapanması üzerine, son çare olarak, imparatorluğun savunmasını 1833’te Beykoz’a çıkan Rus birliklerine bıraktı. Aynı yıl imzalanan Hünkâr İskelesi Antlaşması’yla Rusya, bir bakıma Osmanlılar üzerinde hâkimiyet kurdu. Ancak bu aşamada İngilizler, Osmanlı İmparatorluğu’nu ne Kavalalı’nın ne de Rusya’nın avuçlarına terketmeye ni­yetliydi. Osmanlı bütünlüğünün korunmasına yönelik yeni İngiliz dış politikası Osmanlı idarecileri arasında müspet bir karşılık buldu. Hariciye Nâzırı Mustafa Reşid Paşa’nın girişimleriyle 16 Eylül 1838’de imzalanan ve İngilizler’e büyük ticarî imtiyazlar veren Baltalimanı Antlaşması, Mısır isyanın ikinci safhasında İngiltere’nin Osmanlılar’ın yanında yer almasını sağladı. Kökleri bu dönemde atılan İngiliz dostluğu siyaseti yüzyılın sonlarına kadar Osmanlı dış politikasına yön veren etkenlerden biri olacaktır.</span></p>

      <p class="KB" id="toc_marker-45-12"><span>Soru 12: Koca Hüsrev Paşa kimdir?</span></p>

      <p class="Style41 para-style-override-17" xml:lang="en-US"><span class="Font-Style79-2" xml:lang="tr-TR">II. Mahmud döneminin en önemli ismi Hüsrev Paşa’nın hayatı ve tarihi rolü Yüksel Çelik’in araştırmalarıyla ortaya çıkmıştır. 1770’de, henüz 14 yaşındayken, köle olarak İstanbul’a getirilip, Enderûn-ı Hümâyûn’a alınan Hüsrev Paşa, XIX. yüzyıl Osmanlı tarihinin en renkli simalarındandı. Buradaki eğitimini tamamla­yan Hüsrev Ağa’nın yıldızı III. Selim devrinde parlamaya başladı. Hüsrev Ağa, padişahın sütkardeşi olan Kaptanıderya Küçük Hüseyin Paşa’nın himayesine girdi. Gözü yükseklerde olan ağa, istikbâlini saray dışındaki mevkilerde görev alarak kurmak istemekteydi. Osmanlılar’ın kadîm dost bildikleri Fransızlar’ın 1798’de hiç beklenmedik şekilde Mısır’a saldırması, Hüsrev Ağa’nın beklediği fırsatı ayağına getirdi. Hâmisi Küçük Hüseyin Paşa donanmanın başında Mısır’ı Fransızlar’a karşı savunmaya memur kılınınca Hüsrev Ağa da Mısır’a gitmek istediğini bildirdi. Bunun üzerine Enderun’dan çırak edilerek, Küçük Hüseyin Paşa’nın mühürdarı olarak Mısır’a gitmesine izin verildi.</span></p>

      <p class="Style41 para-style-override-17" xml:lang="en-US"><span class="Font-Style79-2" xml:lang="tr-TR">Hüsrev Ağa, emrindeki Osmanlı-İngiliz müttefik güçleriyle birlikte, Fransızlar’dan Reşid ve Rahmaniye’nin alınmasında büyük yararlılık gösterdi. III. Selim, Küçük Hüseyin Paşa’nın tavsiye ve ricası üzerine, Fransızlar’ın Mısır’dan çıkarılmasında büyük hizmetleri görülen Hüsrev Ağa’yı Eylül 1801’de vezir ünvanıyla Mısır valisi olarak tayin etti. Ancak Hüsrev Paşa, bir yıldan fazla süren Mısır valiliğinde kendisinden ümit edilen başarıyı gösteremedi. Kavalalı Mehmed Ali Paşa, yeni valinin duruma hâkim olamamasından isti­fadeyle, Arnavut askerlerini Hüsrev Paşa’ya karşı isyan ettirdi. Kahire halkının da desteğini kazanan asiler, Hüsrev Paşa’nın sarayını topa tutup, kendisini de esir aldılar.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">İlk idarecilik tecrübesi hüsrânla sonuçlanan Hüsrev Paşa, İstanbul’a döndü. Bir süre değişik bölgelerde valilikler yaptı. 1806-1810 yılları arasında Sırp isyanlarının bastırılmasında kazandığı başarılarla tekrar padişahın gözüne girdi. Bu hizmetleri Ocak 1811’de kaptanıderyalık vazifesine tayin edilmesini sağladı. Yaklaşık yedi yıl süren bu görevinde sadece Akdeniz’de korsan takibiyle yetinmeyip, Osmanlı denizciliğinin ilerlemesi için de bir takım düzenlemeler yapmaya çalıştı. Doğu sınırında 1818’den itibaren İran’la yeni bir savaş ihtimali belirince Hüsrev Paşa, Şark Seraskeri sıfatıyla Erzurum valisi olarak savaşın kuzey cephesini yönetmekle görevlendirildi. 1822’de ikinci defa kaptanıderya oldu. Dört yıl süren bu memûriyeti, Osmanlı İmparatorluğu’nu köklerinden sarsan Rum asileriyle Akdeniz’de mücadele etmekle geçti.</span></p>

      <p class="Style41 para-style-override-22" xml:lang="en-US"><span class="Font-Style79-2" xml:lang="tr-TR">1827’de Anadolu valiliğinden Asâkir-i Mansûre seraskerliğine tayin edilen Hüsrev Paşa, on yıl kadar süren seraskerlik görevinde yeni askerî sistemin te­sisinde canla başla çalıştı. Yeni ordunun teşkilatlanmasından talim düzenine, kıyafetlerinden yeme içmelerine kadar birçok düzenleme bizzat paşa tarafından yönlendirildi. Bu dönemde Avrupa’nın en güçlü ve dinamik ordularından birine sahip olan Prusya’dan, Osmanlı ordusunun modernleştirilmesinde görev almak üzere askerî uzmanlar getirtilmesini sağladı. Yeni müesseselerin ihtiyacı olan kalifiye elemanların yetiştirilmesi için ilk defa Avrupa’ya öğrenci gönderilmesi kararlaştırıldığında, bu öğrencilerden birçoğunun masraflarını kendi cebinden karşıladı. Osmanlı devlet adamlarının sefâretlerdeki balolara katılması, posta yolu ve teşkilatının kurulması, devlet dairelerine padişahın resminin asılması için yapılan hazırlıkların organize edilmesi, buna muhalefet edenlerin tedibi ve bunun gibi daha birçok konuda Hüsrev Paşa en önde giden kişiydi.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Hüsrev Paşa, bir taraftan seraskerliğini yaptığı orduyu modernize ederken, bir taraftan da şahsî iktidarını kuvvetlendirmeye çalıştı. Padişah üzerindeki nüfuzundan istifadeyle, kendisine muhalefet eden devlet adamlarını ve bürok­ratları birer bahaneyle İstanbul’dan uzaklaştırdı. Devlet kademelerinde kimin tayin ve kimin azledileceği artık Hüsrev Paşa’nın iki dudağı arasından çıkacak bir çift söze bağlıydı. Bu sayede elde ettiği muazzam servet paşanın, şatafatı sarayla kıyaslanan Emirgan’daki yalısı ile Bahçekapı’daki konağında lüks bir hayat sürmesini sağladı. Kader, Hüsrev Paşa’ya bütün dünya nimetlerini tattırdı da bir tek evlat mürüvvetini göstermedi. O da kendi köklerine nazire yaparcasına köleler yetiştirip, bunları devlet hizmetine kazandırdı. Kırka yakın kölesini üst düzey devlet görevlerine yerleştirmeyi başardı. Meselâ kölelerinden Reşid Mehmed Paşa, kendisinden on yıl önce sadrazamlığa yükseldi.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">II. Mahmud’un ölümü, Hüsrev Paşa’ya bir Osmanlı tebaasının hayal edebileceği en son makama ulaşma fırsatı verdi. Sadâret mührünü, padişahın cenaze töreninin başlamasını Çemberlitaş’taki Köprülü Kütüphanesi’nde bek­lemekte olan Mehmed Emin Rauf Paşa’dan zorla aldığı zaman Hüsrev Paşa’yı dizginleyebilecek kimse yoktu. Zira üst düzey yöneticilerin çoğu ya Hüsrev Paşa’nın kölesiydiler, ya da onun kayırmasıyla bu görevlere getirilmiş kimse­lerdi. Henüz 17 yaşındaki yeni padişah Abdülmecid, bu oldu bittiyi mecburen kabullendi. Bu sırada kaptanıderya olan Ahmed Fevzî Paşa ise, Hüsrev Paşa’nın Osmanlı tarihinde eşi benzeri olmayan hareketine muhalefet adına, donanmayı İskenderiye’ye götürüp, devletin bu günlerdeki en tehlikeli düşmanı Kavalalı Mehmed Ali Paşa’ya teslim etti.</span></p>

      <p class="Style41 para-style-override-22" xml:lang="en-US"><span class="Font-Style79-2" xml:lang="tr-TR">Tanzimat Fermanı’nın ilânı ve Mısır meselesinin nispeten Osmanlılar’ın yararına olacak bir şekilde çözüme kavuşturulmasındaki başarısıyla hükümet çevrelerinde güçlü bir mevkii kazanan Mustafa Reşid Paşa ve ekibi, bir süre sonra Hüsrev Paşa’nın iktidârını tehdit eder bir hizip hâline geldiler. Hüsrev Paşa’nın devlet kadrolarını çepeçevre kuşatan dalları teker teker budanmaya başlandı. Kölesi Damad Halil Rıfat Paşa’nın seraskerlikten uzaklaştırılmasıyla, tasfiye tehdidi doğrudan doğruya Sadrazam Hüsrev Paşa’ya yöneldi. Paşa’nın Sultan Abdülmecid vasıtasıyla Mustafa Reşid Paşa’yı ortadan kaldırmaya yönelik son hamlesi de sonuçsuz kaldı. Önce sadrazamlıktan azledilip, Emirgan’daki yalısında gözetim altına alındı. Rüşvet aldığı iddiasıyla yargılandığı Meclis-i Vâlâ’da suçlu bulunup, Tekirdağ’a sürgün edildi.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">İki yıl sonra İstanbul’a dönmesine izin verilen Hüsrev Paşa, 1846’da yeniden seraskerliğe tayin edildi. Bir yıl kadar bu görevde kaldıktan sonra emekliye sevk edildi. 3 Mart 1855’te, bir asra yakın müddetle büyük dâhilî ve haricî gailelere, Âl-i Osman’ın beş padişahının iktidârına şahitlik eden, Doğu Anadolu dağla­rından Tuna ovalarına, Akdeniz’in engin sularından Mısır’ın kızgın kumlarına kadar imparatorluğun dört bir yanını gören yorgun gözlerini hayata kapadı. Sağlığında iken yaptırdığı Eyüp Bostan İskelesi’ndeki türbesine gömüldü.</span></p>

      <p class="KB" id="toc_marker-45-13"><span>Soru 13: Mızıka-i Hümâyûn nasıl kuruldu?</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Asırlarca Osmanlı askerî müziği olarak kullanılan mehter musikisinden ilk kopuş, Nizâm-ı Cedid ordusunun günlük yürüyüş ve eğitimlerinde kullanılmak üzere, o dönemdeki Fransız subaylarının katkılarıyla, bir boru-trampet takımı oluşturulmasıyla başladı. Bu boru-trampet takımının eğitimini İstanbul’da bulunan Fransız Monsieur Manguel üstlendi. Bu dönemde, birkaç önemli bandocu yetiştirilmekle birlikte, kaliteli bir bando takımı kurulamadı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Mansûre ordusu kurulduğunda Nizâm-ı Cedid süvari borazancılarından Vaybelim Ahmed Ağa borazan, yine Nizâm-ı Cedid ustalarından Ahmed Usta da trampet çalmakla görevlendirildi. Fransız Manguel, Enderun ağalarına bando eğitimi vermeye çalıştıysa da müzik alanındaki yetersizliğinden dolayı başarılı sonuçlar alamadı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Mansûre ordusunun kurulmasının hemen ardından her bölüğe dörder trampetçi, zurnacı, tablzen, na’razen ve zilzen neferi tayin olunmuştu. Askeri eğitimlerde bandocu olarak görevlendirilen bu birliğin çaldığı müzik, özellikle ayak talimlerinde istenen ahenk ve coşkuyu vermediğinden, “glarnet tabir edilen düdük”ün de mızıka takımına eklenmesi kararlaştırıldı. Bu karar üzerine 10 Mart 1827’de her bölüğe birer klarnetçi atandı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Serasker Hüsrev Paşa, ordunun süvari ve piyade eğitimini Avrupalı subaylar aracılığıyla modernleştirme gayretlerini sürdürürken, modern Avrupa ordularının vazgeçilmez unsurlarından olan bando meselesine de el attı. Paşa’nın bizzat öncülük ettiği değişikliklerden biri, mızıkacılara üniforma giydirilmesiydi.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Müzik alanında devrin en önde olan ülkesi İtalya’dan mızıkacıları Avrupaî tarzda eğitecek bir şef istenmesi kararlaştırıldı. Serasker Hüsrev Paşa, 1827 Temmuz’unda Sardunya Krallığı’nın İstanbul temsilcisi Marki Groppalo’dan şöhretli bir maestro talep etti. İtalyan makamlarının seçtiği Giuseppe Donizetti, ülkesinde görev yaptığı Casale Alayı’ndan üç yıl için izin alarak, enstrümanlarla birlikte 17 Eylül 1828’de İstanbul’a geldi.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">Donizetti’ye, kendisinden önce hiçbir Avrupalı uzmanın sahip olmadığı geniş yetkiler verildi. Donizetti, Topkapı Sarayı’ndaki Harem ağalarının ka­biliyetli ve istekli olanlarından bir bando kurup, eğitime başladı. Mehterin çaldığı peşrev, saz semaisi gibi doğu havalarının yerine birden Batı müziğini ve marşları koyması önemli bir sıkıntı kaynağı oldu. Ayrıca Hamparsum notası bilen öğrencilerine Batı notası öğretirken kendisi de Batı notasındaki işaretlerin Hamparsum notasındaki karşılıklarını öğrendi.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Donizetti, İstanbul’a gelişinden bir ay sonra padişaha ilk konserini verdi, ardından da 11 yıl boyunca Osmanlı İmparatorluğu’nun resmî törenlerdeki millî marşı olan “Mahmudiye Marşı”nı besteledi. Daha sonra, Sultan Abdülmecid’e ithafen bestelediği “Mecidiye Marşı” 1846’ya kadar bir süre Osmanlı millî marşı oldu.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">Donizetti Paşa, 1828 ile 1856 arasında 28 yıllık sürede gerçekleştirdiği çalışmalarla Türkiye’de ilk konservatuar diyebileceğimiz Mızıka-yı Hümâyûn’un kurucusuydu. Türk müziğinin Sultan Abdülmecid, Dürrinigâr Kalfa, Necib Paşa, Osman Paşa, Hacı İbrahim Paşa ve Süleyman Paşa gibi pek çok önde gelen ismine de hocalık yaptı. Hizmetleri ve özellikle de sıcakkanlılığı sebebiyle etrafındaki bazı kimseler tarafından Müslüman gibi değerlendirilerek bazen de şaka yollu takılmak üzere “Don İzzet Paşa” olarak adlandırılmıştı.</span></p>

      <p class="KB" id="toc_marker-45-14"><span>Soru 14: Fesin kabulü nasıl gerçekleşti?</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">Sultan II. Mahmud Asâkir-i Mansûre ordusunun, kıyafetleri de dâhil, eski askerî sistemden her yönüyle farklı olmasını istiyordu. Yeni askerlerin nasıl bir başlık kullanacakları meselesi reformcu devlet adamlarını türlü arayışlara yöneltti. İlk etapta Mansûre askerlerine, yeniçeriler tarafından hiç kullanılma­mış ve sarayda hizmet eden bostancılara has “şubara” denilen yuvarlak tepeli ve dilimli çuhadan yapılma bir başlık giydirilmesi benimsendi. Bostancıların başlıklarından farklı olması amacıyla, bu şubaraların üzerine sarık sardırıldı ve 1827 ortalarına kadar bu şekilde idare edildi. Ancak ne II. Mahmud, ne de askerler eski devri hatırlatan ve de yağmur, güneş gibi dış etkenler nedeniyle kolayca deforme olan şubaralardan memnundu.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Rum isyanını bastırmak için gittiği askerî harekâttan tam da bu günlerde İstanbul’a dönen Kaptanıderya Hüsrev Paşa, askerlere kullandırılacak başlık hususunda padişaha yeni bir alternatif sundu. Küçük Hüseyin Paşa’nın yanında Vidin merkezli Pazvandoğlu isyanını bastırmak için Rumeli’ye gittiğinde do­nanmada tüfekçi adıyla anılan fesli bahriye birliklerini de bizzat görmüş, sevk ve idare etmişti. Hüsrev Paşa, Mısır’da İngilizler’le birlikte Fransız ordularına karşı savaş vermiş, Avrupa ordularının düzen ve kılık kıyafetlerini yakinen görmüştü. Müslüman olarak Hurşid adını alan bir Fransız subayın tavsiyesi doğrultusunda Tunus’tan getirtilen fesleri kalyoncu birliklerine başlık olarak giydirmişti. 1827’de serasker olan Hüsrev Paşa bu fesli birlikleri de genelkurmay karargâhına nakletmişti. Şubaralara göre çok daha düzgün ve pratik olan bu yeni başlıklar giydirdiği askeriyle II. Mahmud’u bir Cuma selamlığından sonra selamlayan Hüsrev Paşa’nın birlikleri ve özellikle fesleri padişah tarafından çok beğenilince bütün askerî birliklere fes giydirilmesi kararlaştırıldı.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Muhafazakâr çevrelerin fese tepki göstereceği yolunda beyan edilen mazeretlere cevap olarak, bunun Müslümanlarca kullanılan bir başlık olması en önemli savunma olacaktı. Ayrıca camilerde meşhur vaizler tarafından fes giymenin dinen caiz olduğu halka anlatılarak muhafazakâr çevrelerden gelecek tepkinin önüne geçilmesi kararlaştırıldı. Nihayet devletin zirvesinde yapılan bu görüşmenin ardından püskülü çok uzun olmamak şartıyla askere fes giydirilmesi ve halktan buna karşı muhalefet eden olursa şiddetle cezalandırılması resmen kabul edildi. Ardından da Tunus’tan ilk parti olarak 50 bin fes ısmarlandı.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">Fes giyilmesi resmen kabul edildikten sonra çıkarılan 1828 Kıyafet Nizamnamesi’ne fesle ilgili de bir takım hükümler kondu. Buna göre kara as­kerinin deniz askerinden ayırt edilebilmesi için Mansûre neferlerinin feslerine eğri sarık sardırılması, ulema da dahil olmak üzere tüm devlet memurlarının fes giymesi karar altına alındı. Ancak memurların asker takımından ayrılabil­mesi için feslerine hiçbir şey sarmamaları, yani dal fes giymeleri öngörüldü. Sadece ilmiye sınıfından olanların fes üzerine beyaz tülbent sarmaları bir imtiyaz olarak kabul edildi.</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Ancak muhafazakâr çevrelerin “dal fes”, yani sarıksız fes giymenin dinen pek caiz olmadığını öne sürüp kargaşa çıkarmaları üzerine askerlerin dal fes, esnaf ve halkın sarıklı fes giymelerini içeren yeni bir düzenlemeye gidildi. Fes, Osmanlı toplumunda sadece erkekler tarafından giyilmedi. Haremdeki kadınlar da dahil olmak üzere Anadolu’nun köylerinde dahi özellikle kalıplı tas şeklindeki fesler kadınlar tarafından da yaygın şekilde süs amacıyla kullanıldı. Çocuklar da fes giyerdi. Onların feslerine nazar takımı, muska, süs için altın takılırdı. Böylece askerî sınıfla kullanılmaya başlayan fes, önce memurlara ardından da dalga dalga toplumun tüm katmanlarına yayılmaya başladı. Bu yaygınlığın doğal bir sonucu olarak da şairlerin şiirlerine, şarkıların güftelerine de konu olmaya başladı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">1836’da ordunun ve halkın giderek artan fes ihtiyacını karşılamak ve ithalata verilen binlerce kuruştan tasarruf etmek amacıyla Eyüp’te Feshâne adıyla bir fes imâlâthânesi açıldı. Bundan sonra İstanbul piyasasında Feshane fesi, Tunus fesi ve Avusturya fesi olmak üzere üç tür fes satılır olmuştu. Fes imalatında sahtekârlık ve kalitesiz malzeme kullanımını önlemek için de tuğralı fesler tercih edilirdi.</span></p>

      <p class="Style41 para-style-override-35" xml:lang="en-US"><span class="Font-Style79-2" xml:lang="tr-TR">Asırlardır Osmanlı toplumu tarafından bilinen ve 1827’den itibaren önce askerî sınıf, ardından da ahali tarafından giyilen fesin Anadolu topraklarındaki macerası 1925’te çıkarılan Şapka Kanunu ile son buldu. Fes geldiğinde muha­lefet eden muhafazakâr çevreler, bu defa da fesi çıkarmamak için muhalefet etmişti.</span></p>

      <p class="KB" id="toc_marker-45-15"><span>Soru 15: II. Mahmud devrinde askerî alanda hangi reformlar yapıldı?</span></p>

      <p class="Style41 para-style-override-22" xml:lang="en-US"><span class="Font-Style79-2" xml:lang="tr-TR">1826’da Yeniçeri Ocağı kaldırılarak yerine Asakir-i Mansure-i Muham­mediye adıyla yeni bir ordu kuruldu. Yeni ordu için bir aydan daha kısa bir sürede 7 Temmuz 1826 tarihli yeni bir kanunnâme hazırlandı. Kanunname hükümlerine göre başlangıçta 12 bin kişiden oluşacak Asâkir-i Mansûre or­dusunda askerlik süresi 12 yıl olacak ve askere alma işi gönüllülük esasına göre yapılacaktı. Asker kaydına önce İstanbul’dan başlanmış, gerek başkent halkı gerekse taşradan gelenler sayesinde kısa sürede önemli sayıda asker kaydedilmişti.</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Yeni ordunun finansmanı noktasında temel dayanaklardan biri olarak görülen vakıf gelirlerinin tanzimi ve idaresi için aynı yıl Evkaf-ı Hümâyûn Ne­zareti kuruldu. Bu alandaki bir diğer girişim yeni ordunun gelir ve giderlerini idare etmek üzere Şubat 1827’de Mukataat Nezareti’nin kurulmasıdır.</span></p>

      <p class="Style41 para-style-override-34" xml:lang="en-US"><span class="Font-Style79-2" xml:lang="tr-TR">Yeniçeri Ağalığı tarihe karıştığından yerine 1826’da Seraskerlik kurumu ihdas edildi. Başlangıçta seraskerlik makamı Mansure Ordusu’nun komutanı olarak teşkil edilmekle birlikte, kısa sürede bütün kara ordularının komutanı hâline geldi. İlk serasker olan Ağa Hüseyin Paşa, yeniçeriliğin ortadan kaldı­rılmasından sonraki günlerde Süleymaniye Camii avlusunda görev yaptıktan sonra Ağa Kapısı’na taşındı. Ancak askerî çevreler ve özellikle de halk arasında yeni seraskerlik makamının eskiden olduğu gibi “Ağa Kapısı” olarak söylen­meye devam edilmesi sultanı hayli rahatsız etmişti. Bunun üzerine, burası “Fetvâhâne” ismiyle şeyhülislâmlara tahsis edildi. Beyazıt’taki Eski Saray, yani bugün İstanbul Üniversitesi’nin bulunduğu yer de seraskerlik makamı olarak kullanılmaya başlandı.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Askeri sistemdeki değişim ve dönüşüm süreci seraskerliğin statüsünü ve önemini artırdı. 1836’daki teşrifat, yani protokol düzenlemesiyle serasker, protokol bakımından şeyhülislâm ve sadrazamla denk hale geldi. Hâlbuki daha önce ordu komutanları, sivil otorite olan sadrazamın emrindeydiler ve protokolde ulemadan sonra geliyorlardı. Bu yeni durum askerî sınıfı, idarî ve siyasî yapının temel dayanakları birisi yaptığı gibi ordunun iktidar üzerindeki etkinliğini de arttırdı.</span></p>

      <p class="Style41 para-style-override-17" xml:lang="en-US"><span class="Font-Style79-2" xml:lang="tr-TR">Askeri tabip, cerrah ve eczacı yetiştirmek üzere 1827’de Mekteb-i Tıbbiye-i Adliye ve Cerrahhane kuruldu. Aynı şekilde devrin tıp alanında uzman Avrupalı isimleri davet edilerek ders vermeleri sağlandı.</span></p>

      <p class="Style41 para-style-override-41" xml:lang="en-US"><span class="Font-Style79-2" xml:lang="tr-TR">Artık bir istismar ve yolsuzluk odağı hâline gelen timar sistemi 1831’de kaldırılarak dirlik arazileri hazineye devredildi.</span></p>

      <p class="Style41 para-style-override-39" xml:lang="en-US"><span class="Font-Style79-2" xml:lang="tr-TR">Yeni kurulan ordunun eğitim ve teşkilat bakımından çağdaş standartlara kavuşturulması amacıyla birçok Avrupalı uzman getirtilmiş, özellikle Prusya (Almanya)’dan davet edilen askerî heyetler ve Helmut von Moltke ile Mülbach gibi uzmanlar sayesinde, bu alanda önemli gelişmeler kaydedilmiştir.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Avrupa’da askerlik alanında neşredilen önemli eserler, özellikle Serasker Hüsrev Paşa’nın çabalarıyla tercüme ettirilerek askerî literatür zenginleştirilmiş ve bu bilgiler doğrultusunda ordunun modernizasyonuna çalışılmıştır.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">1834’te Mehterhane kaldırılarak yerine Avrupa modelinde askerî bando olarak Mızıka-yı Hümâyûn kuruldu. Devrin en önde gelen müzisyenlerinden İtalyan Giuseppe Donizetti (Paşa) davet edilerek bu kurumun başına atandı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">1834’te Redif Teşkilatı kurularak ilk defa ihtiyat sistemi ve yedek ordu teşkil edildi.</span></p>

      <p class="Style41 para-style-override-13" xml:lang="en-US"><span class="Font-Style79-2" xml:lang="tr-TR">Süvari ve piyade subaylarının yetişmesi için 1835’te Mekteb-i Fünûn-ı Harbiye-i Şahane açıldı. (Harbiye Mektebi 1834’te eğitime başladı. Ancak resmî açılış padişahın da katılımıyla Temmuz 1835’te gerçekleşti).</span></p>

      <p class="Style41 para-style-override-86" xml:lang="en-US"><span class="Font-Style79-2" xml:lang="tr-TR">Yeni kurulan Mansure ordusu için, başta Avusturya olmak üzere Avrupa’dan getirtilen numuneler göz önünde bulundurularak yeni üniformalar hazırlandı. 1836’da Feshane kurularak burada fes ve sair askerî üniformalar imal edilmeye başlandı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Donanma ile ilgili gelişmeler de şu şekilde özetlenebilir: Ekim 1827’de Navarin’de Osmanlı donanmasının Avrupalı müttefikler tarafından yakılması, III. Selim devrinden itibaren bu alanda gerçekleştirilen reformların olumlu sonuçlarını da yok etmişti. Bununla birlikte II. Mahmud, Tersane Emini Hüsnü Bey’e verdiği bir talimatla, Rum isyanının ortaya çıkardığı bir gerçek olarak azınlıklara güvenilemeyeceğinden, karada tersane bahçesinde kurulan tam teşkilatlı bir gemide Müslüman gemicilerin yetiştirilmesine başlandı. 1827’de İngiltere’den bu alandaki teknolojinin son ürünü olan ve Sürat adı verilen buharlı bir gemi satın alındı. Halk tarafından Buğu Gemisi olarak adlandırılan bu geminin ardından 1829’da donanmaya bir vapur daha ilave edildi. Bu şekilde Türk deniz gücüne ilk defa buharlı gemiler dahil edilmişti. Diğer yandan tersane eminliği kaldırılarak Bahriye Müsteşarlığı kuruldu. Bu dönemde Bahriye Mektebi’nin ıslahı ve Heybeliada’ya nakli çabaları da kayda değerdir.</span></p>

      <p class="KB" id="toc_marker-45-16"><span>Soru 16: II. Mahmud devrinde idarî, hukukî ve sosyal alanlarda hangi reformlar yapıldı?</span></p>

      <p class="Style41 para-style-override-17" xml:lang="en-US"><span class="Font-Style79-2" xml:lang="tr-TR">Merkezi otoritenin güçlendirilmesi ve yeniden yapılandırılması bu devrin karakteristik özelliğidir. Bu bağlamda geleneksel kurumlar Avrupa modelinde yeniden teşkilatlandırıldı.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Bâbıâli’de Sadaret’in bir birimi olarak 1821’de Tercüme Odası kuruldu. 1826’da müsadere ve angarya usulü kaldırıldı.</span></p>

      <p class="Style41 para-style-override-17" xml:lang="en-US"><span class="Font-Style79-2" xml:lang="tr-TR">İstanbul’da Vak’a-yı Hayriye ile bozulan düzenin iadesi amacıyla kolluk kuv­veti ve belediye hizmetlerini görmek üzere 1826’da İhtisab Nezareti kuruldu.</span></p>

      <p class="Style41 para-style-override-24" xml:lang="en-US"><span class="Font-Style79-2" xml:lang="tr-TR">Vakıf gelirlerinin kontrolü ve idaresi için Ekim 1826’da Evkaf-ı Hümâyûn Nezareti kuruldu. Diğer yandan yeni kurulan Asakir-i Mansure ordusunun gelir ve giderlerini idare etmek üzere Şubat 1827’de Mukataat Nezareti kuruldu.</span></p>

      <p class="Style41 para-style-override-34" xml:lang="en-US"><span class="Font-Style79-2" xml:lang="tr-TR">Vergilerin adil olarak toplanabilmesini sağlamak amacıyla 1831’de ilk nüfus sayımı ve kapsamlı arazi sayımı gerçekleştirildi. 1831’de Takvim-i Vekayi adıyla ilk resmî gazete yayınlanmaya başlandı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">1836’da Reisülküttâplık Umûr-ı Hariciye Nazırlığı’na yani Dışişleri Bankalığı’na, Çavuşbaşılık Deavi Nezareti’ne ve Sadaret Kethüdalığı da Umûr-ı Mülkiye Nazırlığı’na yani İçişleri Bakanlığı’na dönüştürüldü. Umûr-ı Mülkiye Nezareti’nin ismi Ekim 1837’de Dahiliye Nezareti şeklinde değiştirildi. Bundan başka Şubat 1838’de Mansure hazinesi ve Hazine defterdarlıkları birleştirilerek Maliye Nezareti kuruldu. II. Mahmud devrinin sonlarında, Mayıs 1839’da da Ticaret Nezareti tesis edildi.</span></p>

      <p class="Style41 para-style-override-24" xml:lang="en-US"><span class="Font-Style79-2" xml:lang="tr-TR">30 Mart 1838’de Sadaret kurumu yeniden teşkilatlandırılarak “Başvekalet”e dönüştürüldü. Bu değişiklikle padişahın mutlak otoritesi pekiştirilirken, sad­razamın idarî yapıdaki etkinliği sınırlandırılmıştı. Başvekil, içişleri bakanı sıfatının yanında bakanlıkların eşgüdümünden sorumlu bir organizatör kuru­mun temsilcisi hâline getirilmişti. Bu şekilde modern manada bakanlıkların kurulmasındaki nihaî amaç, Avrupa’daki gibi kabine sistemine geçişin alt yapısını hazırlamaktı.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">Bu yeniden yapılanma döneminin çerçevesini ve hukukî esaslarını tespit etmek üzere, Meclis-i Vâlâ-yı Ahkâm-ı Adliye, Dâr-ı Şurâ-yı Bâbıâli, Dâr-ı Şurâ-yı Askeri, Meclis-i Has, Meclis-i Vükela gibi bir dizi yasama ve danışma meclisleri kuruldu. Bundan başka ziraat, bayındırlık, sanayi ve kalkınma için gereken tüm işleri yürütmek üzere Haziran 1838’de Meclis-i Umûr-ı Nafia ve sağlık işlerini düzene sokmak amacıyla da Meclis-i Umûr-ı Sıhhiye gibi meclisler ihdas edildi.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Yurt dışındaki elçiliklerin daha fonksiyonel hale getirilmesi yönünde adımlar atılıp, önemli Avrupa başkentlerine zeki, basiretli ve aynı zamanda dil bilen diplomatların atanmasına özen gösterildi.</span></p>

      <p class="Style41 para-style-override-86" xml:lang="en-US"><span class="Font-Style79-2" xml:lang="tr-TR">Yurt dışına çıkışta pasaport usulü getirildi. 1838’de karantina teşkilatı kuruldu. Haberleşme alanında ise 1832’den itibaren yeni posta yolları yapıldı ve posta teşkilatı kurulması yönünde önemli aşamalar kaydedildi.</span></p>

      <p class="Style41 para-style-override-18" xml:lang="en-US"><span class="Font-Style79-2" xml:lang="tr-TR">1829’da kabul edilen kıyafet kanunuyla asker ve ulema dışındaki sivil bü­rokrasi mensuplarına ceket, setre pantolon ve fes giyilmesi zorunluluğu getirildi. 1833-34’te memurların özlük hakları ve çalışma saatleri ve tatil günlerinde bir takım düzenlemeler yapıldı.</span></p>

      <p class="Style41 para-style-override-83" xml:lang="en-US"><span class="Font-Style79-2" xml:lang="tr-TR">İdari sistemi tehdit eden en önemli sorunlardan olan iltimas ve rüşvetin engellenmesi için devlet kadrolarına alınacaklar için Şubat 1838’de imtihan sistemi getirildi. Yolsuzlukları önlemek amacıyla 27 Mart 1838’de maaş sis­temine geçildi.</span></p>

      <p class="Style41 para-style-override-22" xml:lang="en-US"><span class="Font-Style79-2" xml:lang="tr-TR">Rüşvet ve diğer idarî ve hukukî aksaklıkların bertaraf edilmesi amacıyla Mayıs-Haziran 1838’de memurlar ile yargı mensupları için iki ayrı ceza kanunnâmesi (Tarik-i İlmiyeye Dair Ceza Kanunname-i Hümâyûnu/Memurine Mahsus Ceza Kanunname-i Hümâyûnu) çıkarıldı.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">II. Mahmud kıyafet konusunda bizzat halka öncülük ederek fes, pantolon ve harvani, 1828-29 Osmanlı-Rus savaşında ise Rami Kışlası’nda kalarak bizzat askerî üniforma giymiştir. Bu alanda en çok ses getiren uygulama ise 1836’da devlet dairelerine padişahın resimlerinin (Tasvir-i Hümâyûn) asılmasıydı.</span></p>

      <p class="KB" id="toc_marker-45-17"><span>Soru 17: II. Mahmud devrinde eğitim alanında hangi reform­lar yap</span><span>ıldı?</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">1824’te yayınlanan bir fermanla ilköğretim zorunlu hale getirildi. Mart 1827’de Tıp okulu (Mekteb-i Tıbbiye) ve 1835’te Harbiye Mektebi kuruldu. Şubat 1839’da Rüşdiyeler (orta okullar) açıldı. Devlet dairelerine orta de­receli memur yetiştirmek üzere Şubat 1839’da Mekteb-i Maarif-i Adliye ve Mart 1839’da Mekteb-i Ulûm-ı Edebiye adlı okullar açıldı. Reform sürecinin devamının, yenilikçi kadrolarla mümkün olacağını düşünen II. Mahmud 1830’da Enderun ağaları ve Tıbbiye öğrencilerinden kabiliyetli olan 150 kişiyi öğrenci olarak Avrupa’ya gönderdi. Onun bu girişimini, kölelerinden bir grubu masraflarını cebinden karşılayarak tahsil için Avrupa’ya gönderen Serasker Hüsrev Paşa devam ettirdi. Diğer yandan Bâbıâli’nin bir birimi olarak kurulan Tercüme Odası’nda Türk gençleri de yabancı dil öğrenmeye başladılar. Mühendishane, Tıbbiye ve Harbiye Mektebi gibi kurumlarda yabancı dille eğitim verildi.</span></p>

      <p class="KB" id="toc_marker-45-18"><span>Soru 18: II. Mahmud “Gavur Padişah” mıydı?</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Kendi tarihlerinde radikal değişim ve dönüşümlere imza atan tüm devlet adamlarının bir takım olumsuz sıfatlarla anılmaları adeta kaderleridir. Deli Petro örneğinde olduğu gibi II. Mahmud da geleneksel ve muhafazakâr çevreler tarafından “Gavur Padişah” olarak yaftalanmıştır.</span></p>

      <p class="Style41" xml:lang="en-US"><span class="Font-Style79-2" xml:lang="tr-TR">II. Mahmud devrinde özellikle kılık kıyafet alanında 1829’da atılan radikal adımlarla fes, pantolon, ceket gibi yeni kıyafetlerin benimsenmesi, onun ciddi bir biçimde eleştirilmesine neden olmuştur.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">Bundan başka yine 1829’da İngilizler’in Osmanlı-Rus barışını sağlayan Edirne Antlaşması’nı (14 Eylül 1829) kutlamak üzere Blonde Firkateyni’nde verdikleri baloya ilk defa Osmanlı devlet adamlarının katılmış olması söz konusu muhafazakâr çevrelerin tepkilerini çeken bir başka gelişme olmuştur. Üstelik sarayda çatal bıçak gibi bir takım nev-zuhur eşyanın kullanılmaya başlandı­ğının fısıltı gazetesiyle yayılmasının hiç de hoş karşılanmadığını Vak’anüvis Lütfi Efendi kaydetmektedir.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">1836 sonlarında padişahın resimlerinin (Tasvir-i Hümâyûn) devlet daire­lerine asılması yönünde alınan karar ve bu amaçla yapılan tören, muhalif ve muhafazakâr çevreleri rahatsız eden bir başka husustu.</span></p>

      <p class="Style41 para-style-override-86" xml:lang="en-US"><span class="Font-Style79-2" xml:lang="tr-TR">II. Mahmud’un içki içmesi de onun böyle bir ithama maruz kalmasında rol oynayan önemli etkenlerdendi. Haziran 1839’da bünyesi iflas eden ve hastalığı iyice şiddetlenen II. Mahmud’a içki yasağı getirilmek istendi. Ancak Hekimbaşı Abdülhak Molla, sultanın alkol alışkanlığı nedeniyle böyle bir yasağın birden bire değil, tedricen uygulanmasının daha doğru olacağını ileri sürmüştü.</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">Bu tür gerekçeler arasına, işlevlerini yitirmiş bazı kurumların ortadan kaldırılması, kadınların mesire yerlerinde dolaşmaları, Avrupai tarzda kıyafet satan dükkanların çoğalması, kadınların dondurmacı ve şekerci dükkanlarına gitmeye başlamalarını da dahil edebiliriz.</span></p>

      <p class="Style41 para-style-override-15" xml:lang="en-US"><span class="Font-Style79-2" xml:lang="tr-TR">II. Mahmud’un dinî uygulamalar açısından önceki dönemlerden farklı bir çizgide olduğunu söylemek mümkün değildir. Selefleri gibi o da Cuma Selamlığı gibi dinî-siyasî gelenekleri sürdürmüş, Ramazan aylarında teravih namazlarına ve Kadir gecesini kutlamak üzere tertip edilen Kadir Alayları’na katılmıştır. Dahası devlet memurlarının namazlarını aksatmaması konusunda bizzat kaleme aldığı müteaddit hatt-ı hümâyûnlarla sadrazamları uyardığını biliyoruz. Diğer yandan devletin içinde bulunduğu sıkıntıların, dinden uzak­laşmanın getirdiği yozlaşmadan kaynaklandığını, dolayısıyla dinî anlamda herkesin kendisine çeki düzen vermesi gerektiği şeklindeki uyarıları dikkat çekicidir. Kadınların gerek mesire yerlerinde gerekse çarşı pazarlarda uygun­suz kıyafetlerden kaçınması, yaşmaksız gezmemeleri ve vücut hatlarını ortaya çıkartan kıyafetlerden ve laubali tavırlardan kaçınmaları yönündeki ikazlarını içeren hatt-ı hümâyûnları onun muhafazakârlığını ortaya koyan unsurlardandır. Bu tür örnekleri çoğaltmak mümkün. Kısacası II. Mahmud devrinde dinî ha­yata dair önceki dönemlerden farklı hiçbir uygulamadan bahsetmek mümkün değildir. Değişim fes, pantolon, üniforma ve devlet dairelerine resim asmak gibi bir takım zahiri uygulamalardan ibarettir. Bunlardan fes ve üniforma, askerin talim ve hareket kabiliyetini arttırmak amacıyla atılan pratik adımlar olup daha sonra sivil memurlara da teşmil olunmuştur. Üstelik II. Mahmud bu hususun istismar konusu yapılacağını pekala bildiğinden kıyafet konusun­daki düzenlemeden ilmiye sınıfını muaf tutmuştur. Resim asma meselesi ise II. Mahmud’un çağdaşı diğer devletlerdeki bir uygulamayı taklit etmesinden ibarettir. Bu tür uygulamalara sınırlı da olsa ulemadan bazılarının da destek verdiği göz ardı edilmemelidir.</span></p>

      <p class="Style41 para-style-override-24" xml:lang="en-US"><span class="Font-Style79-2" xml:lang="tr-TR">Yukarıda temas edilen hususların, değişim karşısında geleneğe sığınan ve eski imtiyazlı konumlarını kaybeden bir takım kesimleri rahatsız ettiği muhak­kaktır. Ancak bu, işin zahiri kısmıdır. Bize göre bu yaftalamanın kaynağı ulema (ilmiye sınıfı)’nın elinden alınan idarî ve malî imtiyazlardır. 1826’da Vaka-yı Hayriye ile Yeniçeri Ocağı’nın kaldırılması ulemanın padişahlara aba altından gösterdikleri sopanın ellerinden alınması anlamına gelmekteydi. Bundan başka yeni ordunun finansmanı için vakıf gelirlerinin yeniden düzenlenmesi ve söz konusu büyük gelir kalemlerinin Evkaf Nezareti kurularak hazineye kanalize edilmesi, ilmiye sınıfını malî anlamda çökertmiştir. Ellerinden alınan bu bü­yük gelir, aynı zamanda onların siyasî anlamda da etkinliklerinin azalması ve sultana daha bağımlı kullar hâline getirilmelerinden başka bir şey değildi. Ulema dışında, eski imtiyazlı konumlarını kaybeden yeniçeri kalıntıları ve onlarla işbirliği yapan bazı kesimler ile tekkeleri kapatılan, yıktırılan ya da Nakşibendiler’e devredilen Bektaşiler’in de onun gavur olarak nitelenmesinde büyük katkıları olmuştur.</span></p>

      <p class="KB" id="toc_marker-45-19"><span>Soru 19: II. Mahmud’un ölüm sebebi nedir?</span></p>

      <p class="Style41 para-style-override-14" xml:lang="en-US"><span class="Font-Style79-2" xml:lang="tr-TR">II. Mahmud, III. Selim’in öldürüldüğü hadiseler sırasında canını şans eseri kurtarmıştı. II. Mahmud içkiye aşırı düşkündü. Sonunda veremden öldü.</span></p>
    </div>
  </div>
</body>
</html>
