<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-31.html</title>
  <link href="../Styles/template.css" rel="stylesheet" type="text/css"/>
</head>

<body>
  <div id="x7-31.html" xml:lang="tr-TR">
    <div class="Basic-Text-Frame">
      <p class="BB" id="toc_marker-32"><span class="Font-Style78" style="font-size:0.93em;">İKİNCİ VİYANA KUŞATMASI</span></p>

      <p class="KB" id="toc_marker-32-1"><span class="Font-Style80-1" style="font-size:1em;">Soru 1: Niçin Viyana?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı Beyliği’nin ilk yıllarındaki hedefi İznik ve Bursa idi. Daha sonra gözler İstanbul’a çevrildi. Buranın fethinden sonra Osmanlılar’ın yeni hedefleri Belgrad oldu. Belgrad’ın 1522’de alınmasından sonra ise yeni Kızılelma, Roma ve Viyana’ydı. Osmanlı İmparatorluğu’nun en haşmetli hükümdarı Kanunî 1529 Eylül’ünün son günlerinde Viyana’yı kuşattı. Ancak ağır topların getirilmemesi ve kışın da yaklaşması sebebiyle yaklaşık bir ay sonra, kuşatma kaldırıldı. Türkler’in aklı hep Viyana’da kaldıysa da, Osmanlı ordusunun Avusturya seferleri Habsburglar’ın kurduğu savunma sistemi yüzünden yoldaki kalelerle uğraşmayla geçtiğinden Viyana’ya kadar gidilememiştir. Özellikle 1594 ve 1663’te Viyana surları ve tahkimatı zayıfken Osmanlı ordularının bu kalelerle uğraşarak, zaman kaybetmeleri büyük fırsatların kaçırılmasına sebep olmuştu.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">1670’li yıllarda Avusturya hakimiyetindeki Protestan Macarlar ayaklandı. Habsburglarla yalnız başlarına mücadele edemeyeceklerini anlayan Tökeli İmre başkanlığındaki Macarlar, Osmanlı’dan yardım istediler. Köprülü Fazıl Ahmed Paşa zamanında Osmanlı İmparatorluğu onlarla ilgilenmedi. Ancak onun yerine sadrazam olan Merzifonlu Kara Mustafa Paşa bu politikayı de­ğiştirerek, Protestan Macarların lideri Tökeli İmre’ye yardıma başladı. Budin Beylerbeyi, Avusturyalılar’ın elinde bulunan Orta Macar (Kuzey Macaristan) topraklarının bir kısmını alarak, Tökeli İmre’ye verdi. Osmanlı İmparatorluğu Tökeli’yi Orta Macar Kralı olarak tanıdı. Avusturya barış taraftarıydı ve 1664’te 20 yıllık olarak imzalanmış Vasvar Antlaşması’nın süresini uzatmak istiyordu. Ancak Merzifonlu sınırdaki askerlerden Avusturya saldırıları oluyor diye şikâyet mektupları getirterek, IV. Mehmed’i Avusturya üzerine sefere ikna etti.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusunun almak istediği yer başlangıçta Viyana değil Yanıkkale (Raab) idi. Fakat Reisülküttâp Mustafa Efendi gibi bazı kimselerin de tesiriyle hedef Viyana oldu. Kanunî gibi bir hükümdarın fethedemediği bir şehri ele geçirecek olan komutanın kazanacağı prestij Merzifonlu Kara Mustafa Paşa’nın aklını başından almıştı. Ayrıca bu zafer Merzifonlu’yu kendisinden önceki sad­razam olan ve Uyvar’ı fetheden kayınbiraderi Fazıl Ahmed Paşa’nın başarıların­dan daha fazlasını kazanmış bir duruma getirecekti. Merzifonlu Kara Mustafa Paşa’nın aşırı hırsı İkinci Viyana Kuşatması’nın en önemli sebebidir.</span></p>

      <p class="KB" id="toc_marker-32-2"><span class="Font-Style80-1" style="font-size:1em;">Soru 2: Viyana Seferi’nden padişahın haberi var mıydı?</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Merzifonlu, padişahı Avusturya’ya karşı savaşa ikna ettiğinde seferin hedefi Yanık (Raab) ve Komaron kaleleri olarak belirlenmişti. Ancak yol boyunca Reisülküttâp Mustafa Efendi, sadrazamın hırsını sürekli tahrik ederek, Viyana kuşatması macerasına yönlendirdi. Reisülküttabın bu telkinlerini kendi düşünce­sine uygun bulan Merzifonlu ordunun hedefini Viyana’ya çevirdi. Fakat İstolni-Belgrad’a kadar düşüncesini kimseye açmadı. Burada kurulan savaş meclisinde fikrini açtığında devlet erkânı şaşkınlıkla karşıladı. Çünkü Estergon ile Yanıkkale alınmadan ve Macaristan, Avusturyalılar’dan temizlenmedikçe Viyana kuşatması tehlikeliydi. Ayrıca bu hareket Avrupa’yı Türkler’e karşı ayağa kaldırabilirdi. Devlet erkânı ve ocak ağaları bunları düşünmelerine rağmen sadrazamın kininden ve şiddetinden çekindiklerinden onun düşüncesine iştirak ettiler. Bu toplantıda sadece Kırım Hanı Murad Giray, Viyana Seferi fikrine karşı olumsuz görüş bildirdi.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Toplantıdan sonra sadrazam savaş meclisinde bulunmayan Budin Beyler­beyi Uzun İbrahim Paşa’ya da bu konudaki fikrini sorunca, o da birden bire Viyana üzerine gidilmesine karşı çıktı. Kırım Han’ı ve Budin Beylerbeyi, Yanık ve Komaron kaleleri alındıktan sonra kışı hudutta geçirip, ertesi yıl Viyana üzerine gidilmesini tavsiye ettilerse de, Merzifonlu’ya kabul ettiremediler. Kara Mustafa Paşa, Viyana alınmadıkça bütün Avusturya bile ele geçirilse bir fayda sağlanamayacağı, eğer Viyana alınırsa bütün Macar ve Avusturyalılar’ın itaat edecekleri fikrindeydi. Bazı devlet adamları Viyana’nın alınmasıyla önemli miktarda timarlı sipahinin çıkarılacağı sahalara sahip olunacağını ve Mısır geliri gibi büyük miktarda bir paranın Osmanlı hazinesine gireceğini düşünüyorlardı. Dimitri Kantemir gibi bazı Avrupalı yazarlar ise Kara Mustafa Paşa’nın başkentini Viyana’nın teşkil edeceği bir İslâm devleti kurmak istediğini iddia ederler.</span></p>

      <p class="Style11-1 para-style-override-22" xml:lang="en-US"><span class="Font-Style79-2" xml:lang="tr-TR">Sadrazam, Yanıkkale önünden geçildikten sonra, Viyana’ya gidildiğini bir telhis ile padişaha bildirdi. Merzifonlu’nun kendisine danışmadan Viyana’yı kuşatmaya gitmesindeki cüretine hayret eden IV. Mehmed, onun bu davranışı için “Kasdımız Yanık ve Komaron kaleleri idi. Viyana dilde yoktu. Paşa ne tuhaf saygısızlık edip bu sevdaya düşmüş. Şimdi Allah kolay getirsin. Lakin önceden bildirseydi, rıza vermezdim” demiştir.</span></p>

      <p class="KB" id="toc_marker-32-3"><span class="Font-Style80-1" style="font-size:1em;">Soru 3: Avusturyalılar’ın Osmanlı askerî harekâtına karşı tavrı ne oldu?</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturya, Osmanlılar’la savaşa girmek istemiyordu. Henüz süresi bitme­miş Vasvar Antlaşması’nı yenilemek için Kont Albert de Caprara elçi olarak İstanbul’a gönderilmişti. Elçi, barış antlaşmasının süresinin uzatılması için çok uğraştı. Hatta</span> <span class="Font-Style77-1" xml:lang="tr-TR">Silahdar Tarihîne</span> <span class="Font-Style79-2" xml:lang="tr-TR">göre</span> <span class="Font-Style77-1" xml:lang="tr-TR">“İslâm şeriatı üzere boğazına bez bağlayıp aman diyene kılıç olur</span> <span class="Font-Style77-1" xml:lang="tr-TR">mu? Üzerine sefer caiz midir?’</span> <span class="Font-Style79-2" xml:lang="tr-TR">diyerek seferin caiz olmadığına dair fetva bile aldı. Ancak Merzifonlu bu fetvaya dahi aldırış etmeyerek, Avusturya üzerine sefere çıkma fikrinden vazgeçmedi.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturya, barışın olamayacağını görünce Avrupa’daki diğer devletlerden ve Papa’dan yardım istedi. Özellikle Papa’nın tesiriyle Lehistan, Avusturya ile ittifak yaptı. Ayrıca Avrupa’nın birçok yerinden para ve gönüllüler Viyana’ya gelmeye başladı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturyalılar, Osmanlı ordusunun Macaristan üzerine geleceğini tahmin ediyorlardı. Ancak Viyana’nın kuşatılacağını hiç tasavvur etmemişlerdi. Osmanlı ordusunun Viyana’ya yönelmesi bütün Avusturya’da büyük bir heyecan uyan­dırdı. İmparator Leopold, Osmanlı askeri Viyana’ya gelmeden yedi gün önce 20-25 bin kişilik bir kuvvet bırakarak şehirden ayrılıp, Linz’e sığındı.</span></p>

      <p class="KB" id="toc_marker-32-4"><span class="Font-Style80-1" style="font-size:1em;">Soru 4: Viyana nasıl tahkim edilmişti?</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">İlk kez Keltler’in Vindobona adıyla kurduğu ve Osmanlılar’ın “Beç” ola­rak adlandırdıkları Viyana, sadece Avusturya’nın değil aynı zamanda bütün Almanya’yı ve birçok irili ufaklı ülkeyi kapsayan, Kutsal Roma-Cermen İmparatorluğu’nun da merkeziydi.</span></p>

      <p class="Style11-1 para-style-override-34" xml:lang="en-US"><span class="Font-Style79-2" xml:lang="tr-TR">Avrupa’da “trace italienne” tarzı surların ilk inşa edildiği yerlerden biri olan Viyana, Kanunî Sultan Süleyman’ın 22 Eylül- 16 Ekim 1529 tarihinde gerçekleştirdiği kuşatmadan da bu sayede kurtulmuştu. Tuna Nehri’nin Vin Suyu (Wienfluss) adı verilen bir kanalının hemen yanında yer alan şehrin doğu ve kuzey bölgeleri suyla çevriliydi. Bu yüzden Merzifonlu Kara Mustafa Paşa’nın taarruz bölgesi olarak güneybatı istikametini seçmesi bir tercihten çok mecburiyetti. Nitekim kendisinden 154 yıl önce gelen Kanunî Sultan Süleyman da Kara Mustafa Paşa ile hemen hemen aynı noktaya karargâhını kurmuştu.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">I. Viyana Kuşatması ile II. Viyana kuşatması arasındaki dönemde surlar 1542’de, 1641’de, 1656’da onarım görmüştür. 1680’de başlayan son onarım, 1682’de Osmanlılar’ın savaş ilanı üzerine hızlandırılmış ve kuşatmaya kadar şehrin tahkimatı hazır hale getirilmişti.</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Osmanlı kuşatması öncesinde Viyana’nın en dış savunma hattında basit bir savunma çiti yer almakta ve 6 metrelik bir hendek bulunmaktaydı. Bu hendekleri destekleyen küçük istihkâmlar yanında “Ravelin” adı verilen üçgen şeklindeki tabyalar dış savunma sisteminde yer almaktaydı. Yaklaşık 12 metre yüksekliğindeki şehrin iç surlarının tabanı tuğlalarla sağlamlaştırılmıştı. Ana müdafaa unsuru olan iç surlar, iç istinat duvarı ile sağlamlaştırılmıştı. Müda-filer, “Bastiyon” adı verilen burçlardan ateş edebiliyor ve iç kaleler platformlar vasıtasıyla birbirine bağlanıyordu. Şehrin tahkimatının hazır hale gelmesinde Osmanlılar’a karşı Girit savunmasında da görev alan Saksonyalı Askeri Mü­hendis George Rimpler’in katkısı büyüktü.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusu Viyana gelmeden siper olarak kullanılabilecek bağ, bahçe, ev, köşk saray, kilise yakılmıştı. Buna karşın bu binaların iskeletleri Osmanlı ordusu tarafından kuşatma boyunca siper olarak kullanılmıştı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Osmanlılar’ın asıl taarruzlarını gerçekleştirdikleri Löbel (Aslan) ve Burg (Saray) tabyaları Viyana’daki en iyi birlikler tarafından muhafaza edilmek­teydi. Kuşatmanın daha zayıf olduğu diğer tabya ve burçların savunması ise gönüllü birliklere ve şehir halkına bırakılmıştı. Kuşatma sırasında St. Stefan Kilisesi’nin çanları her türlü emrin ve acil durumun iletildiği bir haberleşme aracı olarak kullanılmıştı. Osmanlılar iki aylık kuşatmanın yaklaşık bir ayını şehrinde dış tahkimatı olan ravelini ele geçirmek için çaba sarf etmişlerdi. Kuşatma sırasında iki tarafın mücadelesi yeryüzünden çok yeraltında gerçek­leşmiş, Osmanlı lağımcılarının ilerleyişine Avusturyalılar karşı lağımlar açarak cevap vermişlerdi.</span></p>

      <p class="KB" id="toc_marker-32-5"><span class="Font-Style80-1" style="font-size:1em;">Soru 5: Viyana kuşatması nasıl cereyan etti?</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Viyana, kuşatmanın daha ilk gününde (14 Temmuz) düşme tehlikesi ge­çirdi. Avusturyalılar, Türkler tarafından siper yapımında kullanılmasın diye şehrin varoşlarını ateşe vermişlerdi. Ancak birkaç kıvılcım İskoçyalılar Kapısı civarındaki binalardan birisinin üzerine düşünce büyük bir yangın çıktı. Gittikçe yayılan yangın 1.800 ton barutun bulunduğu depoya doğru ilerlemekteydi. Buradaki barutun patlaması, o civardaki kale duvarları ile birlikte şehrin büyük bir bölümünü havaya uçurabilirdi. Halkta büyük bir panik başladı. Bir Türk casusunun şehre kundak koyduğu dedikodusu ortalıkta dolaşıyor ve sokaklarda Macar kıyafetinde kim yakalanırsa dövülüyordu. Bu sırada askerlikten kaçmak için kadın kıyafetine girmiş bir gencin, kafasındaki peruğu düştü. Halk, hainin o olduğunu zannederek, genci parçaladı. Panik devam ederken kale komutanının yeğeni 26 yaşındaki Yüzbaşı Guido Starhemberg’in aldığı tedbirler sayesinde yangın barut deposuna kırk adım kala söndürüldü.</span></p>

      <p class="Style11-1 para-style-override-24" xml:lang="en-US"><span class="Font-Style79-2" xml:lang="tr-TR">Viyana müdafileri sayı olarak, Osmanlılar’ın dörtte biri idi. Ancak topçu kuvvetleri daha üstündü. Bu da şehrin uzun süre kendisini savunmasında önemli bir faktör oldu. Kuşatma uzadıkça Viyana’da yiyecek azalmış ve dizanteri başlamıştı. Halktan toplanan kap-kacaklar eritilerek kurşun dökülüyordu. Yaşı altmışa yaklaşan kale komutanı Ernst Rüdiger Starhemberg yaralanmasının yanısıra dizanteriye de yakalanmıştı. Ancak o halka güç, askere şevk vermeye devam ediyordu.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlılar asıl kuşatma mevkii olarak şehrin güneybatı kısmında yer alan Löbel ve Burg burçlarını seçmişlerdi. Eylül ayının başında Viyana’ya karşı Osmanlılar’ın beş yerde kazdığı lağımlar kale duvarlarına yaklaşmıştı. Bunların patlatılmasıyla kale düşebilirdi. Şehirdeki ümitsiz bekleyiş, 11 Eylül’de Viyana önlerine gelen yardım ordusu görülünce bir anda büyük bir sevince dönüştü. Kiliselerin çanları çalınıp, sevinç gösterileri yapıldı. Artık kurtulmuşlardı.</span></p>

      <p class="KB" id="toc_marker-32-6"><span class="Font-Style80-1" style="font-size:1em;">Soru 6: ikinci Viyana Kuşatması’nın son raundunda gong ne­rede çaldı?</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">8 Temmuz 1683’te Petronell çarpışmalarında yenilerek Türk ordusunun Raab Nehri’ni geçmesine ve Viyana’yı 14 Temmuz’da kuşatmasına engel ola­mayan Charles de Lorraine komutasındaki Avusturya ordusu geri çekilmiş ve Charles de Lorraine Viyana’nın biraz batısında konuşlanarak, Osmanlı ordusunun artçı saldırılarını engellemek üzere İmparator Leopold tarafından görevlendirilmişti.</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Osmanlılar’ın Avusturya’ya savaş ilan etmesinden itibaren, Papa XI. In-nocentius, Katolik devletleri, aynı zamanda Alman İmparatoru olan Leopold, Alman prensliklerini Osmanlı’ya karşı yardıma davet etmişti. Bu çağrıya riayet eden birçok irili ufaklı devlet Avusturya ile ittifak anlaşması imzalamışlar ve güçleri nispetinde asker göndermeyi taahhüt etmişlerdi. Vatikan’ın çağrısı ile Avusturya’nın yardımına koşan ve yapılan antlaşma gereğince Haçlı Ordusu­nun başkomutanlığına getirilen Jan Sobiesky, yaklaşık 25 bin kişilik ordusuyla Lehistan’ın başkenti Krakow’dan 15 Ağustos’ta yola çıkmıştır. Saksonya’dan, Bavyera’dan ve diğer Alman Prensliklerinden gelen birliklerin tamamı 7 Eylül’de birleşerek topluca yürüyüşe geçmişlerdi.</span></p>

      <p class="Style36 para-style-override-39" xml:lang="en-US"><span class="Font-Style79-2" xml:lang="tr-TR">Haçlı Ordusu ilerlerken, Sadrazam Yanıkkale’yi kuşatan Budin Bey­lerbeyi İbrahim Paşa’yı yardıma çağırmış, düşmanı keşif ve ilerleyişini taciz etme görevi ise Kırım Hanı Murad Giray’a verilmişti. Sadrazam, Wienerwald tepelerine orduyu taşıyarak düz ovada meydan muharebesi yerine Viyana’yı kuşatmaya devam etmiş ve düşmanın stratejik tepelere hakim olmasına engel olmamıştı. Osmanlı kuvvetleri bu yardım ordusuna karşı vaziyet alarak, savaşa hazırlandı. Ancak kuvvetlerin tamamı siperlerden çıkarılmadığı gibi, topçu tabyaları da şehre ateşe devam ediyorlardı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">12 Eylül’de Kahlenberg Tepesine ulaşan Haçlı ordusunun resmen komutanı Jan Sobiesky olsa da ordunun asıl komutasını Charles de Lorraine üstlenmişti. Nitekim bu durum ordunun dizilişine de yansımış savaş teamüllerine göre başkumandanın merkezde yer alması gerekirken Sobiesky’nin birlikleri sağ kanatta görevlendirilmişti. Osmanlı ordusunda ise merkezde Kara Mustafa Paşa, sağ kanatta Budin Beylerbeyi Uzun İbrahim Paşa, sol kanatta ise Şam Beylerbeyi Sarı Hüseyin Paşa yer almıştı. İki ordunun toplam mevcudu birbi­rine yakın olmakla beraber Osmanlı ordusu iki aydır süren kuşatmadan dolayı daha yıpranmış durumdaydı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">İki taraf arasında çatışma sabahleyin Nussberg mevkiinde başlamıştı. Düşmanın sağ kanadındaki Leh kuvvetleri ile çarpışan Sarı Hüseyin Paşa, düşmanı tutabilirken, sol kanatta yer alan Alman birlikleri, Osmanlı sağ ka­nadında yer alan İbrahim Paşa’yı mağlup etti. Alman birliklerinin, Lehler’i takviyesi ve Kırım Hanı’nın buraya yardım etmemesi üzerine, Kara Mustafa Paşa merkezden çektiği kuvvetleri sol tarafa kaydırdı. Ancak bu manevra sağ tarafın zayıflamasına sebep oldu. Durumu gören Sobiesky ise bu manevrayı yapan komutanın savaşı kaybetmiş olacağını sevinçle haykırıyordu.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Viyana’daki Avusturya muhafız kuvvetleri de sık sık taarruzlar yaparak Türk birliklerini iki ateş arasında bırakıyordu. Bu sırada Kırım Hanı kuv­vetlerini alıp gitti. İlk olarak Osmanlı ordusunun sağ kanadı çöktü. Hüseyin Paşa’nın bütün direnişine rağmen, sol kanatta da muharebe üstünlüğü düşmanın eline geçti. Siperlerdeki askerler de çıkarıldı, ancak bozgun önle­nemedi. İkindi vaktine gelindiğinde Osmanlı kuvvetleri bozulmuş ve düşman askerleri Osmanlı ordusunun merkezine girmeye başlamıştı. Kara Mustafa Paşa bu durum üzerine iki aydan beri Viyana’yı kuşatan Türk birliklerine Budin’e çekilme emri verdi. Kendisi savaşıp, şehid olma arzusundayken Sipahi Ağası Osman Ağa’nın zoruyla Sancak-ı Şerif’i de yanına alarak, harp meydanından uzaklaştı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Kahlenberg muharebesinin kahramanı olarak Jan Sobiesky gösterilse de savaşta onun ve Leh birliklerinin katkısı kısıtlı olup, Osmanlı ordusunu asıl mağlup eden Alman kuvvetleri olmuştu. Almanlar ve Lehler arasındaki birbi­rini çekememezlik ve kıskançlık Haçlı birlikleri Viyana’ya girdikten sonra da devam etmiş ve İmparator Leopold, Viyana’ya geldikten sonra Sobiesky’e çok soğuk davranmıştı. Haçlı ordusundaki bu uyuşmazlık Merzifonlu Kara Mustafa Paşa’ya bir hafta kadar vakit kazandırmış ve Osmanlı ordusunun tamamen imhasını önlemişti.</span></p>

      <p class="KB" id="toc_marker-32-7"><span class="Font-Style80-1" style="font-size:1em;">Soru 7: Osmanlı ordusunu Viyana önlerinde kim mağlup etti?</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">Savaşın kahramanı olarak tarihe geçen ve Merzifonlu Kara Mustafa Paşa’nın çadırını ele geçiren Jan Sobiesky başkomutan olmasına rağmen muharebede başrolü oynamamıştır. Haçlı kuvvetlerinin en zayıf halkası olan Leh birlikleri, diğer bütün birliklerden daha geç Kahlenberg’e ulaşmışlar ve Sarı Hüseyin Paşa karşısında başarısız olunca Alman süvarisinin yardımıyla kurtulmuşlardı.</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">Kahlenberg’de Haçlılara zaferi sağlayan V. Charles de Lorraine</span><span class="Font-Style79-2 char-style-override-12" xml:lang="tr-TR">5</span> <span class="Font-Style79-2" xml:lang="tr-TR">Avusturyalı-Alman subaylar ve Alman süvarisidir. Charles de Lorraine hem birliklerine mükemmel komuta etmiş, hem de Leh ordusunun açıklarını kapatmıştır. Muharebeye katılan Savoylu Prens Eugene, Louis von Baden, II. Maksimilyan Emanuel, Kont Caprara gibi sonraki yıllarda Avusturya adına büyük başarılara imza atacak çok yetenekli komutanlar da Kahlenberg Muharebesi’nde önemli rol oynamışlardı.</span></p>

      <p class="KB" id="toc_marker-32-8"><span class="Font-Style80-1" style="font-size:1em;">Soru 8: Merzifonlu Kara Mustafa Paşa’nın ikinci Viyana Kuşatması’ndaki hataları nelerdir?</span></p>

      <p class="Style11-1 para-style-override-48" xml:lang="en-US"><span class="Font-Style79-2" xml:lang="tr-TR">Tarihçiler Merzifonlu’nun hataları olarak şunları gösterirler:</span></p>

      <p class="Style34 para-style-override-79" xml:lang="en-US"><span class="Font-Style79-2" xml:lang="tr-TR">a. Şehrin zorla alınma ihtimali varken, yağma olmaması ve Viyana’nın tahrip edilmemesi için kuşatmayı ağırdan alması.</span></p>

      <p class="Style34 para-style-override-39" xml:lang="en-US"><span class="Font-Style79-2" xml:lang="tr-TR">b. Jan Sobiesky Viyana’nın imdadına yetiştiğinde, ona karşı koymak için askerin önemli bir kısmını siperlerden çıkarmaması ve kuşatmayı bozmamak için düşmana az bir kuvvet ile karşı koyması.</span></p>

      <p class="Style34 para-style-override-48" xml:lang="en-US"><span class="Font-Style79-2" xml:lang="tr-TR">c. Viyana’ya yardıma gelen orduyu küçümsemesi.</span></p>

      <p class="Style34 para-style-override-48" xml:lang="en-US"><span class="Font-Style79-2" xml:lang="tr-TR">d. Büyük topların getirilmemesi.</span></p>

      <p class="Style34 para-style-override-80" xml:lang="en-US"><span class="Font-Style79-2" xml:lang="tr-TR">e. Düşman ordusunun ateşli silahların kullanımında nicelik ve nitelik bakımından Osmanlılardan üstün olması</span></p>

      <p class="KB" id="toc_marker-32-9"><span class="Font-Style80-1" style="font-size:1em;">Soru 9: Osmanlı ordusu Viyana önlerinde neler bıraktı?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusu panik hâlinde dağılarak, Viyana önlerinden çekilirken bütün ağırlıklarını geride bırakmıştı. Düşmanın ele geçirdiği ganimet 600 torba dolusu altın tutuyordu. Ayrıca sayısız mücevher, değerli silahlar, som altından çekmeceler, saatler ve halılar vardı. 15 bin çadır, 10 bin manda, 5 bin deve, 10 bin koyun ile Osmanlı ordusunun toplarının hemen hemen tamamını ele geçirmişlerdi. Sadrazamın muhteşem otağı da Viyana önlerinde kalmıştı. Bugün Viyana, Krakow, Karlsruhe gibi şehirlerdeki müzelerde Osmanlılar’dan kalan çadırlar, silahlar, bayraklar sergilenmektedir. Osmanlı topları ise Saint Stephan Kilisesi’nin büyük çanının dökümünde kullanıldı. Bu çan daha son­raki yıllarda, belki de Osmanlılar’ın ahından dolayı kilisenin üzerine düşerek parçalandı. 1952’de kilisenin restorasyonu sırasında kalan parçalar tekrar eritilerek, yeniden çan yapıldı.</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Osmanlı ordusunun arkasında bıraktıklarının içinde yüzlerce çuval kahve de bulunuyordu. Türk ordugâhında casus olarak dolaşıp, çeşitli söylentiler çıkaran ve Viyana’nın dışarıdaki kuvvetlerle irtibatını temin eden Leh asıllı Koltschitzky, yaptığı hizmetler karşılığında mükâfat olarak bu kahve çuval­larını almıştı. Bunlarla Viyana’nın ilk kahvehanesi olan</span> <span class="Font-Style77-1" xml:lang="tr-TR">Mavi Şişe’yi</span> <span class="Font-Style79-2" xml:lang="tr-TR">kurdu. Kahvenin Avrupa’ya yayılması Osmanlı ordusundan kalan bu kahveler ile oldu.</span></p>

      <p class="KB" id="toc_marker-32-10"><span class="Font-Style80-1" style="font-size:1em;">Soru 10: Ayçöreği nasıl ortaya çıktı?</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Sabahları bir fincan kahve ile fırından yeni çıkmış ayçöreği Avrupa’nın birçok yerinde hayatın bir parçasıdır. Kahve gibi ayçöreği de İkinci Viyana Kuşatması’ndan kalmadır.</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">Bir rivayete göre Merzifonlu Kara Mustafa Paşa’nın 1683’teki İkinci Viyana kuşatması sırasında, pastalarıyla meşhur olan Viyana’da un karneyle veriliyordu. Bunun üzerine fırıncılar çareyi çöreklerde ölçüyü küçülterek, Osmanlı’nın sem­bolü olan hilal biçiminde çörek pişirdiler. Böylece yanlış olarak Fransızlar’a ait sanılan, “kruvasan”, yani ayçöreği doğdu.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Ayçöreğinin doğuşu ile ilgili birkaç rivayet daha vardır. Osmanlı kuşat­masından kurtulan Viyana halkı günlerce şükran duası etmişti. Fırıncılar da sembolümüz olan hilal biçiminde çörek yaparak, şehrin kurtuluşunu kutla­mışlardı. Bir diğer rivayet de Türk toplarının gürültüsünden ekmek yapan fırıncı, elindeki hamuru yere düşürünce, hamurun yerde ay biçimini alması sonucunda ayçöreğinin ortaya çıkmasıdır.</span></p>

      <p class="Style11-1 para-style-override-17" xml:lang="en-US"><span class="Font-Style79-2" xml:lang="tr-TR">En kuvvetli rivayet ise şudur: Viyana’da Strauch ile Heidenschuss sokak­larının birleştiği köşede şaha kalkmış atın üzerinde kılıcı elinde bir Osmanlı askeri heykeli vardır. İkinci Viyana kuşatmasından sonra bu mevkiye dikilen asker heykeli zamanla yıpranınca 19. yüzyılın sonlarında heykelin aynısı yeniden yapıldı. Heidenschuss kelimesinin manalarından birisi “Fırıncı’nın darbesi”dir. Heykelin yapılış sebebi de Viyana’yı Türkler’den kurtaran fırıncının anısını yaşatmak içindir.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusu 1683’te Viyana kuşatması sırasında surları aşmak için top ateşinden daha çok, İstanbul’un fethinden beri etkili bir yöntem olarak kullan­dıkları lağım atmayı tercih etmişlerdi. Bu teknikte kale duvarlarının altından kazılan tüneller patlayıcıyla doldurulup ateşlenir, meydana gelen patlamayla surlar yıkılırdı. Yeniçağ’da kale müdafileri surlarının lağımla yıkılmasını önle­mek için duvarların üzerine içi su dolu kovalar koyup, surların altından tünel kazılıp kazılmadığını anlamaya çalışırlardı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avusturyalılar, Osmanlılar’ın birçok lağımını önceden tespit edip engel­lemişlerdi. Kuşatmanın son günlerinde Osmanlı lağımcıları Avusturyalılar’a belli etmeden şehrin surlarına kadar bir tünel kazmışlardı. Patlayıcıları ateş­ledikleri takdirde surlar havaya uçacaktı. Surlara yaklaşık 400 metre mesafede dükkânı olan bir fırıncı sabahleyin erkenden ekmek ve pastalarını hazırlamak için kalkmıştı. Hamur yoğururken yeraltından gelen gürültüleri duyunca işini gücünü bırakıp koşa koşa askerleri buldu.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Durumu öğrenen Avusturyalı askerler hemen karşı bir tünel kazıp Osmanlılar’dan önce lağımı patlattılar. Kazdıkları tünelin altında kalan onlarca Türk askeri şehid oldu. Fırıncının durumu erkenden haber vermesi Viyana’yı kurtarmıştı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı ordusu Viyana önlerinde bozguna uğratıldıktan sonra, Avusturyalı yetkililer şehrin kurtulmasında katkıları olanları ödüllendirmeye başladılar. İlk ödüllendirilenlerden birisi Viyana’yı kurtaran fırıncıydı. Viyana’yı savunan Kont Starhemberg, fırıncıya ne istediğini sordu. Fırıncı da “Türkler’e karşı kazanılan büyük zaferi yaşatmak için Osmanlılar’ın sembolü olan hilali kullanarak bir çörek yapmak istediğini, kahvaltıları süsleyecek bu çöreği yapmaya da sadece kendisinin yetkili kılınmasını” talep etti. Kont Starhemberg fırıncının isteğini kabul etti. Böylece Avrupa ülkelerinin kahvaltılarının değişmez parçası kruva-san, yani ayçöreği ortaya çıktı.</span></p>

      <p class="KB" id="toc_marker-32-11"><span class="Font-Style80-1" style="font-size:1em;">Soru 11: Kırım Hanı Viyana kuşatması sırasında ihanet etti mi?</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Merzifonlu Kara Mustafa Paşa, Kırım Hanı Murad Giray’ı Viyana’ya altı saat mesafede, Tuna Nehri üzerinde bulunan bir taş köprünün muhafazası ile görevlendirmişti. Kırım Hanı Viyana’ya doğru gelecek düşman kuvvetlerinin bu köprüden geçişini engelleyecekti. Geçişi engelleyemezse düşman ordusunu arkadan çevirecekti. Ancak bunları yapmadı.</span></p>

      <p class="Style11-1 para-style-override-30" xml:lang="en-US"><span class="Font-Style79-2" xml:lang="tr-TR">Viyana kuşatmasında bizzat bulunmuş olan, Silahdar Fındıklılı Mehmed Ağa tarihinde bu hadiseyi şöyle anlatır; “Murad Giray, düşmanın Tuna’yı geçmesine engel olmak için görevlendirildiği İskender Köprüsü’nü muhafaza edememiş ve yüksek bir yerden elini böğrüne koymuş olduğu halde düşmanın geçişini seyrediyordu. Bu durum üzerine imamı yanına giderek:</span></p>

      <p class="Style35 para-style-override-41" xml:lang="en-US"><span class="Font-Style77-1" xml:lang="tr-TR">- “Han’ım şu bölük bölük</span> <span class="Font-Style77-1" xml:lang="tr-TR">geçen kâfirleri kırdırsanız gerisi kesilmez miydi?” demesi üzerine Kırım Han’ı</span></p>

      <p class="Style35 para-style-override-39" xml:lang="en-US"><span class="Font-Style77-1" xml:lang="tr-TR">- “Behey Efendi</span> <span class="Font-Style77-1" xml:lang="tr-TR">sen bu Osmanlı’nın bize ettiği cevri bilmezsin. Yanla­rında Eflak ve</span> <span class="Font-Style77-1" xml:lang="tr-TR">Boğdan keferesi kadar rağbetimiz kalmadı. Bu düşmanın durumunu kaç defa bildirdim.</span> <span class="Font-Style77-1" xml:lang="tr-TR">Düşman çok, mukavemet mümkün değil, askeri siperlerinden çıkarıp, gerekirse saf cengi</span> <span class="Font-Style77-1" xml:lang="tr-TR">edelim ve illa selamet yere gidelim dedim, inadından dönmeyip söz geçiremedim.</span> <span class="Font-Style77-1" xml:lang="tr-TR">Tekdir yollu cevaplar gönderdi. Mektubunda kokmuş beygir eti yediğimize kadar yazmış.</span> <span class="Font-Style77-1" xml:lang="tr-TR">İnşaallahu Teâlâ bu düşmanın defi yanımda işten bile değildi ve</span> <span class="Font-Style77-1" xml:lang="tr-TR">bilirim ki dinimize de düşmez ihanettir. Lakin gayret beni komadı, onlar</span> <span class="Font-Style77-1" xml:lang="tr-TR">da görsünler kendilerin, kaç akçelik adam imiş. Tatar kadrin bilsinler”</span> <span class="Font-Style79-2" xml:lang="tr-TR">dedikten sonra kuvvetlerini alarak, ordugâha geri döndü”.</span></p>

      <p class="Style11-1 para-style-override-20" xml:lang="en-US"><span class="Font-Style79-2" xml:lang="tr-TR">Kırım hanlarının soyundan gelen Mehmed Giray ise Kırım hanlarına dair yazdığı eserinde Merzifonlu’yu suçlar ve onun Kırım Hanı’nı suçlayıcı davranışlarından dolayı Murad Giray’ın Viyana’ya yardıma gelen Hristiyan ordusuna karşı kayıtsız kaldığını belirtir.</span></p>

      <p class="KB" id="toc_marker-32-12"><span class="Font-Style80-1" style="font-size:1em;">Soru 12: Jan Sobiesky niçin Avusturya tarafında savaştı?</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Osmanlı İmparatorluğu’nun XVI. yüzyıldaki geleneksel politikası Lehistan’ın tampon bir bölge olarak kalmasıydı. Bu dönemde Lehistan’ın Avusturya ha­kimiyeti altına girmemesi için çalışılmış, Lehistan’a karşı askerî bir harekât düzenlenmemişti. Ancak XVII. yüzyılda Karadeniz’in kuzeyinden gelip, Osmanlı topraklarına saldıran Kazaklar sebebiyle bu politika terkedildi. II. Osman’dan itibaren Kazaklar’ın saklandığı Lehistan’a düzenlenen seferler, bu ülkeyi Os­manlı karşıtı cepheye itti.</span></p>

      <p class="Style11-1 para-style-override-18" xml:lang="en-US"><span class="Font-Style79-2" xml:lang="tr-TR">Kırım Hanı, 1652’de Batok’da kazandığı zaferden sonra Lehistanlı 300 asili öldürtmüştü. Bunların arasında Krakow Kalesi’nin komutanının oğlu Marek Sobiesky de vardı. Ertesi yıl ise Marek’in kardeşi Jan Sobiesky, Kırım Hanı tarafından esir edildi ve Han’ın sarayına götürüldü. Bir süre sonra kur­tulan Jan, zamanla Lehistan’da Krallık Büyük Mareşalliği’ne kadar yükseldi. Sobiesky, hemen hemen her yıl Kırımlılarla savaştı. 1672’den sonra Osmanlı orduları ile karşı karşıya geldi. 1673’te Hotin önlerinde Osmanlı kuvvetlerine karşı kazandığı zafer itibarını artırdı. Leh Kralı’nın ölümü üzerine, 21 Mayıs 1674’te kral seçildi. Krallığı kabul ederken, tacını</span> <span class="Font-Style77-1" xml:lang="tr-TR">‘Türkleri kesin yenilgiye uğratırsa giyeceğini”</span> <span class="Font-Style79-2" xml:lang="tr-TR">ilân etti. Ancak bu zaferi kazanmadan, iki yıl sonra tacını giydi. Asıl zafer onu yedi yıl sonra Viyana önlerinde bekliyordu.</span></p>

      <p class="KB" id="toc_marker-32-13"><span class="Font-Style80-1" style="font-size:1em;">Soru 13: Merzifonlu Kara Mustafa Paşa’nın kafatası nerededir?</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Viyana bozgununda önemli suçu olmasına rağmen Kara Mustafa Paşa, orduyu tekrar toplayarak düşman saldırılarını püskürtür umuduyla görevinde bırakılmış, cezalandırılmamıştı. Ancak İstanbul’da bulunan rakiplerinin aley­hinde çalışması sonucunda, IV. Mehmed hakkında ölüm emrini verdi. 25 Aralık 1683 günü, İstanbul’dan gönderilen görevliler İkinci Viyana Seferi’nin ihtişamlı serdarını boğdular. Cenaze namazı kılındıktan sonra başı kesilip, kafa derisi yüzüldü ve içi doldurularak İstanbul’a gönderildi. Bir diğer iddiaya göre ise kafa derisi değil kesik kafası içi bal dolu bir keçeye konularak IV. Mehmed’e gönderildi. Bir diğer iddiaya göre ise gönderilen kafa derisi değil sadrazamın bal dolu bir keçeye konulmuş kesik kafasıydı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Merzifonlu’nun kafatası meselesi 200 yıldır tartışılıyor. Ancak Tarihçi Richard Kreutel’in o yılların görgü şahitlerine, yani Kardinal Leopold Graf Kollonitsch’e, İstanbul’da bulunan Avusturya Tercümanı Georgio Cleronome ve Osmanlılar’ın eline esir düşüp sadrazamın sarayında hizmet eden Claudio Angelo di Martelli’ye ve Türk kaynaklarına dayanarak yaptığı araştırmalar Merzifonlu’nun kafasının değil, kafa derisinin yüzülerek IV. Mehmed’e götürül­düğü sonucunu ortaya çıkardı. Kara Mustafa Paşa ile birlikte seferde bulunan Teşrifatçı’nın kaleme aldığı sefer günlüğünde cellatların boğduktan sonra sad­razamın kafasını kesmeyip, kellesini yüzdükleri yazılıdır. Ayrıca 1764’te papaz Laurenz Doberschiz, “Merzifonlu’nun kafası boğdurulduğu ipek halatla birlikte Viyana’da sivil halk silahhanesinde bulunmaktadır. Bunu gözümle gördüm” demekteydi. Merzifonlu’nun kafa derisi sultana gösterildikten sonra, Edirne’ye gömülmüş ve bir mezar yapılmıştı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Merzifonlu’nun cesedi Belgrad’da sarayının karşısındaki caminin avlusuna defnedilmişti. Belgrad 1688’de Avusturyalılar’ın eline geçince, cami kiliseye dö­nüştürüldü, mezarı iki Cizvit keşişi tarafından açılarak kafatası alınıp Kardinal Leopold Graf Kollonitsch’e götürüldü. Leopold Graf Kollonitsch, gümüş işçiliği ile ünlü Augsburg’da gümüş bir kutu yaptırarak kafatasını içine koydurup, silah deposuna hediye etti. Uzun süre Viyana Belediyesi’nde saklanan kafatası daha sonra Viyana Şehir Müzesi’ne nakledildi. Yıllarca müzede ve çeşitli yerlerde sergilenen kafatası, ahlak kurallarına uygun olmadığı için son yıllarda artık sergilenmiyor ve ne yapılacağı tartışılıyor.</span></p>

      <p class="Style11-1 para-style-override-35" xml:lang="en-US"><span class="Font-Style79-2" xml:lang="tr-TR">Avusturyalılar, Merzifonlu’nun yalnız kafatasını alıp, götürmemiş, ka­burga kemiklerini de mezarından almışlardı. Avusturyalı araştırmacı Kert­sin Tomenendal’in araştırmaları sonucunda paşanın kaburga kemiklerinin Kremsmünster Benedikten Manastırı’nın mahzenlerinde olduğu ortaya çıktı. Avusturyalı askerler, yalnız Merzifonlu’nun değil birçok Türk’ün de mezarını açarak kafatası ve kemikleri ganimet olarak almışlardı. Tüccarlar Viyana’da şehid edilen Türkler’in kafalarını varillerle taşıyarak satttılar. Haçlı zaferinin anısına çok sayıda kurum bu kafaları satın aldı. 1684’te Leipzig’de kurutulmuş Türk kafalarının şehid askerin rütbesine göre fiyatlandırılarak satıldığı görülür.</span></p>

      <p class="Style11-1 para-style-override-34" xml:lang="en-US"><span class="Font-Style79-2" xml:lang="tr-TR">Avrupalılar, o dönemde Osmanlılar’dan çok korktukları için Türkler’in kemik parçaları, derileri ve kafatasları muska olarak taşınırdı. Saraylarda Türk kemiklerinin bulunduğu “Turkenpopanz” adı verilen koleksiyonlar mevcuttu. Ayrıca kaleleri Türkler’e karşı dayansın, kuvvetli olsun diye kale temellerine Türk kafatasları gömerlerdi. Tarihçi Karl Teply, Karlstadt Kalesi’nin inşası sırasında kalenin temeline 900 Türk’ün kafatasının atıldığını söyler.</span></p>

      <p class="KB" id="toc_marker-32-14"><span class="Font-Style80-1" style="font-size:1em;">Soru 14: ikinci Viyana Kuşatması sonrasında uğranılan bozgu­nun Osmanlı imparatorluğu’na ne tesirleri oldu?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">16 yıl süren savaşların sonunda imzalanan Karlofça ve İstanbul Antlaşmaları’yla yaklaşık 350 bin km</span><span class="Font-Style79-2 char-style-override-10" xml:lang="tr-TR">2</span><span class="Font-Style79-2" xml:lang="tr-TR">lik toprak Avusturya, Venedik, Rusya ve Lehistan’a bıra­kıldı. Bu toprakların kaybedilmesi imparatorluğu prestij kaybına uğratıp, devlet gururunun incinmesine ve buralardan elde edilen gelirlerin de kaybedilmesine sebep oldu. Ayrıca Osmanlı İmparatorluğu’na vergi ve asker veren devletler de (Erdel ve Lehistan) bu yükümlülüklerinden kurtuldular. Osmanlılar, Karlofça’dan sonra bütün politikalarını bu mağlubiyetlerin rövanşını alıp, eski topraklarına tekrar sahip olmaya göre düzenlediler.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">İkinci Viyana Kuşatması sonrasında 16 yıl süren savaş dönemi Osmanlı İmparatorluğu’nu malî ve idarî açıdan büyük buhranlarla karşı karşıya bıraktı. Savaşlar sebebiyle giderler artmış, gelirler ise toplanamaz olmuştu. İmparator­luğun önemli tarım toprakları ve maden vs. türü işletmelerinin harp alanları içerisinde olması sebebiyle buralardan toplanan gelirlerden tamamen mahrum kalındı. İmparatorluk, harcamalarını azalan hazine gelirleri ile karşılayamayınca, ordunun finansmanı için halktan yeni ve geçici vergiler toplanmaya başlandı. Bunların en önemlisi</span> <span class="Font-Style77-1" xml:lang="tr-TR">imdad-ı seferiyye</span> <span class="Font-Style79-2" xml:lang="tr-TR">ismiyle alınan vergidir. Bu vergi baş­langıçta savaş harcamaları ve maaş ödemeleri için, sonradan ödenmek üzere halktan ve durumu iyi olan tüccar ve esnaftan alınmış borçtu. Diğer vergilerden muaf olan ulema ve askerî sınıf da bu vergiyi vermekle yükümlü tutuldu. Bu vergi savaşın ağırlığı altında zor duruma düşen devletin halktan aldığı ve sonra ödeyeceği borç iken, fiilen varlık vergisi hâline dönüştü. Karlofça barışından sonra bu vergi halktan talep edilmemişse de, daha sonraki savaş yıllarında tekrar uygulamaya konuldu. 1711’den sonra başlayan savaşlar sebebiyle tekrar</span> <span class="Font-Style77-1" xml:lang="tr-TR">imdad-ı seferiyye</span> <span class="Font-Style79-2" xml:lang="tr-TR">adı altında alınmaya başlandı. 1718’de savaşların sona er­mesiyle başlayan barış zamanında bu vergi ismen alınmıyor görünüyorsa da, gelirin devlete sağladığı katkıyı devam ettirmek için</span> <span class="Font-Style77-1" xml:lang="tr-TR">imdad-ı hazariyye</span> <span class="Font-Style79-2" xml:lang="tr-TR">adı altında toplanmaya başlanmıştı. Böylece bu vergiler savaş ve barış yıllarına yayılan ve birbirini tamamlayan daimi vergiler oldular.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Mali buhranı çözmek için başvurulan bir diğer yöntem de mukataa, güm­rük gibi yerlerden duaguyluk ve mütekaidlik için maaş alanların gelirlerinin yarısının hazineye aktarılmasıydı. Ancak para sıkıntısının bitmemesi üzerine bakırdan mangır adı verilen bir para bastırılarak, iki akçeye tekabül ettirildi. Ancak bu para piyasada rağbet bulmadı. Mallarını mangır karşılığında satmak istemeyen üretici ve tüccarlar İstanbul’a mal göndermemeye başladılar, bu da hayat pahalılığını artırdı.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">İdari düzen de önemli ölçüde aksadı. Asker malî buhran yüzünden maaşlarını alamayınca ayaklandı ve Avusturya cephesini terkederek IV. Mehmed’i tahttan indirip, yerine II. Süleyman’ı çıkardı. Bu taht değişikliği verilemeyen maaşların üzerine bir de cülûs bahşişi yükünü ilave etti. Uzun süren savaş yılları asker kadrolarının şişmesine ve devletin ödeyeceği maaş­ların da artmasına sebep oldu. Savaş kargaşası yüzünden boşalan kadrolar tespit edilemediğinden, bu kadroların gelirleri başkaları tarafından alınmıştır. Boşalan kadrolar, zaman zaman yapılan yoklamalarla ortaya çıkarılabilmiş­tir. Beylerbeyi ve sancakbeylerinin cephelerde bulunması sebebiyle idarî boşluk doğmuş, ekonomik güçlüklerin de artmasıyla eşkıyalık faaliyetleri yaygınlaşmıştır.</span></p>

      <p class="KB" id="toc_marker-32-15"><span class="Font-Style80-1" style="font-size:1em;">Soru 15: ikinci Viyana Kuşatması sırasında Osmanlı ordusu teknik olarak Avrupa’dan geri mi kalmıştı?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Bütün Ortaçağ boyunca, küçük prenslikler ve derebeylikler Avrupa’da etkili olmuşlar ve güçlü merkezî devletler kurulamamıştı. Ortaçağın bu siyasî yapılanması içerisinde, savaşlar küçük boyutlu birliklerin çatışması şeklinde gerçekleşmişti. Ortaçağ Avrupası’nda savaşların sonucunu zırhlı ağır süvari birlikleri belirlemekteydi.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avrupa’daki bu durgun askerî yapılanma, ateşli silahların icadı ve Osmanlılar’ın Balkanlar’da ilerleyişi neticesinde son bulmuştu. Ateşli silahlarla surların kısa bir sürede yıkılmasıyla derebeylik sistemi çökmüş ve Fransa, İngiltere, Avusturya gibi güçlü millî krallıklar ortaya çıkmıştır. Merkezi bir orduya sahip olan Osmanlılar karşısında, Avrupa orduları da ağır süvarilerin kullanımına ve şövalyeliğe dayalı askerî sistemden, mızrak kullanan piyade birliklerine geçiş yapmıştı. Böylece, Avrupalı ordularında sayısal bakımdan hızlı bir artış yaşanmıştı. 16. yüzyılın başında 20-30 bin kişiden oluşan Fransa ordusu yüzyılın sonunda 70-80 bin kişiye ulaşmıştı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avrupa ordularında 16. ve 17. yüzyıllarda giderek tüfek kullanımında artış yaşandı. Mesela 16. yüzyılın ilk yarısında birliklerinin yalnızca onda biri tüfek kullanan Avusturya ordusunda 17. yüzyılın ikinci yarısına gelindiğinde bu rakam yüzde elliyi aşmıştı. Avrupa ordularında top ve tüfek kullanımındaki bu artış Osmanlı ordusunu olumsuz etkilemiş ve Osmanlı ordusunun sayısal ağırlığını teşkil eden timarlı sipahi birliklerinden vazgeçilerek yeniçeri sayısı artırılmış bu durum hem timar sisteminin bozulmasına hem de maliyenin nakit açığı ile karşılaşmasına sebep olmuştu.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">Avrupalılar, Osmanlı ilerleyişini durdurmak için ise ilk kez 15. yüzyılda Kuzey İtalya’da uygulanan “trace italienne” adındaki modern sur tekniğinden faydalanmışlar ve Macaristan’daki kalelerde bu tahkimat biçimini uygula­mışlardı. Yıldız şeklinde, alçak ancak kalın duvar tekniğinin uygulandığı bu tahkimatlarda, en dış hatlarda çitler ve hendeklerden yararlanıyor, bastiyon adı verilen dışa doğru çıkıntılı burçlar vasıtasıyla kaledekiler, kuşatma ordusuna karşı çapraz top ateşi ile karşılık verme imkânı yakalamaktaydılar.</span></p>

      <p class="Style11-1 para-style-override-24" xml:lang="en-US"><span class="Font-Style79-2" xml:lang="tr-TR">Top kullanımında ise iki tarafın birbirlerine belirgin bir üstünlüğü yoktu. Osmanlı topları daha değerli ve dayanıklı bir maden olan bronzdan üretilmek­teydi. Döküm tesisleri ve hammadde bakımından da Osmanlılar öndeydiler. Avrupalılar ise daha çok demirden top üretimi gerçekleştirilmekteydi. Bununla beraber özgül ağırlığı bronza göre daha hafif olan topların taşınması daha kolaydı. Avrupalılar’ın topları biraz daha uzun menzilli atışlar gerçekleştire-biliyorlardı. Buna karşın Avrupalılar’ın bu konudaki en büyük artısı üretimde belirli bir standardı yakalamaları ve aynı modeldeki topların aynı çapta ve ağırlıkta olmasıydı.</span></p>

      <p class="KB" id="toc_marker-32-16"><span class="Font-Style80-1" style="font-size:1em;">Soru 16: ikinci Viyana Kuşatması’nda uğranılan hezimet Os­manlı imparatorluğu’nun çöküşünü mü göstermektedir?</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı kuvvetlerinin Viyana önlerinde mağlubiyetlerinin yanısıra daha sonraki savaşların da çoğunu kaybetmesinin üzerinde durmak, o dönemdeki hadiseleri anlamak açısından önemlidir. Avrupa’nın dört büyük devletine karşı birçok cephede savaş vermek zorunda kalınması mağlubiyetlerin önemli faktörlerindendir. Ancak bir diğer önemli faktör ise yukarıda bahsettiğimiz üzere Osmanlı ordusunun Avusturya’ya karşı yaptığı seferlerde devamlı olarak kale kuşatması ile uğraşması ve meydan savaşında karşılarına çıkılmaması sonucunda askerî yapısının değişmesidir.</span></p>

      <p class="Style11-1 para-style-override-22" xml:lang="en-US"><span class="Font-Style79-2" xml:lang="tr-TR">Gabor Agoston bu dönemde meydana gelen ve tarih kitaplarımızda pek zikredilmeyen mağlup olduğumuz meydan muharebelerine dikkati çeker. Kale kuşatmalarında uzmanlaşan Osmanlı ordusu, 30 yıl savaşları döneminde askerî sahada büyük bir gelişme sağlayan Avusturya karşısında 1683-1699 yılları arasında yaptığı on beş meydan muharebesinin (1683’te Alaman Dağı (Kahlenberg) ve Ciğerdelen (Parkany), 1684’te Vac, Erd ve Obuda, 1685’te Tat, 1686’da Zenta, 1687’de Nagyharsany ve Batoçina, 1690’da Zernyest, 1691’de Salankamen, 1694’te Petervaradin, 1695’te Lugos, 1696’da Heteny, 1697’de Zenta) on ikisinde mağlup oldu. Zaten XVI. yüzyılın sonlarından itibaren Avrupa’da meydana gelen ve “askerî devrim” diye nitelendirilen gelişmeler sonucunda ordu yapısı değişen Avusturya kuvvetleri 1596’da yapılan Haçova (Mezökeresztes) Meydan Muharebesi’ni kazanma durumunda iken disiplin­lerini kaybetmeleri sebebiyle mağlup olmuşlardı. 1593-1606 yılları arasındaki savaşlarda dikdörtgen hâlinde oluşturulmuş ve kontramarş taktiğini izleyen tüfekli Avusturya piyadeleri karşısında Osmanlı timarlı sipahileri varlık göste­remedi. Bu yüzden Osmanlı ordusunda süvari kuvvetleri yerine tüfekli piyade askeri istihdamı arttı.</span></p>

      <p class="Style11-1 para-style-override-14" xml:lang="en-US"><span class="Font-Style79-2" xml:lang="tr-TR">XVII. yüzyıl ortalarında Mareşal Montecuccoli Avusturya ordusunu pa­ralı askerî sistemden düzenli birliklere geçirerek, ordunun disiplin gücünün artmasını sağladı. Nitekim yeni askerî gelişmeleri bünyesine uygulayan ve meydan muharebeleri konusunda tecrübeli komutanlara sahip olan Avusturya ordusu, 1664’te Sengotar’da kendisinden daha büyük Osmanlı kuvvetlerini mağlup etti. Aslında bu savaş gelecekteki olayların bir habercisiydi. Ancak iyi değerlendirilemedi.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı İmparatorluğu İkinci Viyana Kuşatması’nda uğradığı bozgunun ardından Avusturya-Lehistan-Venedik ve Rusya tarafından kurulan Mukad­des İttifak’a karşı 16 yıl savaştı, ancak bozgunu önleyemediğinden, 1699’da, o zamana kadarki tarihinde ilk defa görülen ve en ağır toprak kayıplarını içeren Karlofça Antlaşması’nı imzalamak zorunda kaldı. Bu antlaşmadan sonra Os­manlı İmparatorluğu’nun çöküşe geçtiği ve devamlı mağlubiyetlere uğradığı genel bir kanaattir. Fakat Osmanlılar, Karlofça’dan sonra kendilerini toparla­yarak, rövanşa geçtiler. 1739’a gelindiğinde Avusturya’ya bırakılmış bir kısım Macar toprakları ile Lehistan’ın aldığı Podolya haricinde kaybedilmiş bütün topraklar geri alınmıştı.</span></p>

      <p class="Style11-1 para-style-override-34" xml:lang="en-US"><span class="Font-Style79-2" xml:lang="tr-TR">Viyana sonrası Avrupa’nın dört büyük devletiyle 16 yıl dişe diş mücadele etmesi dahi Osmanlı’nın gücünün o tarihlerde bitmediğini gösterir. Ayrıca 1697’den sonra Osmanlılar’ın karşısına dünya harp tarihinin en önemli isim­lerinden birisinin çıkması da, dengeleri bozan bir unsur olmuştur. Bu Savoylu Prens Eugene’dir. Osmanlı İmparatorluğu bu tarihlerde böyle bir komutan çıkaramadı. Eugene’nin bu savaşlarda ne kadar önemli bir faktör olduğu ölümünden sonraki yıllarda açıkça ortaya çıkmıştır. Onun ölümünden sonra Osmanlı İmparatorluğu ile Avusturya ve Rusya arasında meydana gelen 1736­1739 savaşında ise galibiyet Osmanlılar’ın olmuştu. Bu dönemde Osmanlılar’ın askerî yapılarını belirli bir ölçüde yenileyebilmeleri de, Avusturya karşısında tekrar başarılı olmalarının diğer bir sebebidir.</span></p>

      <p class="Style11-1 para-style-override-15" xml:lang="en-US"><span class="Font-Style79-2" xml:lang="tr-TR">Osmanlı İmparatorluğu’nun çöküş yılları 1768-1774 Osmanlı-Rus sava­şından sonra başlar. Osmanlılar ilk defa bu savaşta bir ülkeye karşı ağır bir mağlubiyete uğradılar ve bundan sonra bir daha bellerini doğrultamadılar. Bunun da en önemli sebeplerinden biri, 1739’daki başarıdan sonra tehlike geçti diye yapılmakta olan askerî yeniliklerin terkedilmesi ve rehavet ortamına girilmesidir. XVIII. yüzyılın sonlarından itibaren Sanayi İnkılâbı’nın meydana getirdiği gelişmeler sebebiyle, Avrupalı devletlerle ara gittikçe açıldı ve olaylar iyice Osmanlı İmparatorluğu’nun aleyhine gelişti.</span></p>

      <p class="Normal-1" xml:lang="en-US"/>
    </div>
  </div>
</body>
</html>
