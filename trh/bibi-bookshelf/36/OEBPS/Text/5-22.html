<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-22.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-22.html" xml:lang="tr-TR">
    <div class="Basic-Text-Frame">
      <p class="split"></p>

      <p class="arabaslik-sol" id="toc_marker-5-1"><span class="alt-baslik" style="font-size:1.38em;" xml:lang="tr-TR">((18))</span></p>

      <p class="paragraf para-style-override-14"><span xml:lang="tr-TR">Büyük Türk Kanuni Sultan Süleyman bir Rönesans hükümdarıydı. Sarayının görkemi ve yaşam stiliyle Batılı Hıristiyan uygarlığının bu Altın Çağı’ndaki hükümdarların pek çoğunu geride bırakan bir hükümdar. Onları, karakterinin yüceliği kadar başkalarının karakteri hakkındaki isabetli yargıları açısından da geride bırakıyordu. Yüksek düzeydeki konumlara Osmanlı hizmet hiyerarşisindeki alışılagelmiş kıdem sırası yerine, hükümdarın iradesini yerine getireceklerine yüzde yüz güvendiği kendi seçtiği kimseleri atamıştı. Devrin bir Türk tarihçesinin, o gözdelerin çok büyük servetler edinmelerini ve abartılı bir yaşam biçimi benimsemelerini hoş görmesinin çoğu kez yolsuzluklara çanak tuttuğu suçlamasında gerçek payı olabilir. Ama bu ne de olsa bu çağın trendinin bir parçası, Sultan Süleyman’ın saltanatına Batı uygarlığının gözünde görkemin ışıltısını veren imparatorluk ihtişamının bedeliydi.</span></p>

      <p class="paragraf para-style-override-14"><span xml:lang="tr-TR">Saltanat yıllarının üçte ikisini kapsayan Hıristiyan kökenli sadrazamlarının en az ikisi, kişisel kusurlarına rağmen, bu imparatorluğun büyüklüğüne pozitif katkıda bulundular; kalburüstü bir diplomat ve kumandan olan Rum İbrahim Paşa’yla imparatorluğun, gelirlerini en az ikiye katladığı bir yayılmacılık döneminde Osmanlı hazinesini, tüm karmaşasına rağmen, ekonomist olarak ustaca yöneten Bulgar veya Hırvat Rüstem Paşa. Üçüncü ve sonuncu sadrazam Sokullu Mehmet Paşa Sultan Süleyman’ın ölümünden sonra hayatta kalarak memleketi yönetmeyi sürdürdü. Çocukluğunda rahip yardımcılığı yapan bu Bosnalı Slav yaşamsal önemi olan bir dönemde ölen efendisinin gücünü ve prestijini sürdürecekti. Sultan Süleyman’ın despot rejimi abartılarıyla zayıflıklarını büyük ölçüde dengelemişti; gelecek için etkileri bu aşamada öngörülemezdi. Ancak zayıf bir padişahın elinde Osmanlı Devleti’ni zayıf düşürebilirlerdi.</span></p>

      <p class="paragraf para-style-override-14"><span xml:lang="tr-TR">Ne kadar gariptir ki, bu durumu bizzat Süleyman’ın kendisi felaket getiren iki hareketiyle hızlandırmış oldu. Sağduyu kadar insanlıktan da yoksun bu davranışları, Osmanlı taht sırasıyla oynamak için önce büyük oğlu Mustafa’yı, sonra da en küçük oğlu Bayezıt’ı idam ettirmesi oldu. Bu şehzadelerin her ikisi de ilk on Osmanlı sultanının izinden giderek imparatorluğun o zamanın dünyasında saygın bir güç olarak devamını sağlayacak niteliklere sahiptiler. Sultan Süleyman bu hanedanın geleneksel kardeş katli alışkanlığından da beter evlat katli gibi bu amaçsız ve acımasız cürümleriyle özellikle kalitesiz bir hükümdar olan yozlaşmış Selim’in tahta oturmasını sağladı. Selim böylece, yüzyıllar geçtikçe Osmanlı İmparatorluğu’nun kısa duraklamalarla ağır ağır gerilemesine tanık olacak yeni yirmi beş Osmanlı sultanı hanedanının ilk üyesi oldu.</span></p>

      <p class="paragraf para-style-override-14"><span xml:lang="tr-TR">Süleyman’ın Hürrem Sultan tarafından körüklenen tutkuları sağduyularını, yargı gücünü ve devlet adamlığı ergisini öylesine bastırmıştı ki hayatında Osmanlı’yı yüceltmek için yaptıklarının çoğunu ölümü zamanında yok etmişti. Osman’ın kanının yanılmazlığına güvenmişti. Ancak bu kan şimdi ona öylesine ihanet edecekti ki tarihte Selim’in gerçekten babasının oğlu mu, yoksa Slav annesinin bir kaçamağının ürünü mü olduğu bahsinde tahminler yürütülecekti.</span></p>

      <p class="paragraf para-style-override-14"><span xml:lang="tr-TR">II. Selim’in gerçekten de sultan olarak pek zavallı bir görünümü vardı. Bu kısa boylu, şişman ve kırmızı yüzlü adam, şaraba aşırı düşkünlüğünden dolayı “Ayyaş” lakabını almıştı. Bu gevşek ve sefih karakterli adam, babasının yeteneklerinden ya da annesinin entrikacı, ama güçlü karakterinden bir nebze bile almamış, hayatını kendi zevklerine adamış bir hiçti, böylece vezirlerinin, hatta halkının bile saygısını kazanamamıştı. Savaşın tehlikelerini göze almak kadar, devlet işlerini de üstlenmeye hevesli değildi; kılıçla çadırdan kaçarak vaktini sarayda pinekleyerek geçiriyordu. Burada, arkadaşları ve dalkavuklarıyla çevrili gününü gün ediyor, bir gün sonrasını pek az ya da hiç düşünmüyordu.</span></p>

      <p class="paragraf para-style-override-14"><span xml:lang="tr-TR">Selim’in biricik yeteneği şiirdi. Şiirlerini zarif bir üslupla Türkçe olarak, ancak İranlı Hafız’ı taklit ederek yazıyordu. Şarabı “bütün günahların anası” olarak mahkûm eden peygamberin aksine Hafız, onu “genç bir kızın öpücüğünden daha tatlı” buluyordu. Selim aşkını dile getiren bir şiirini bugünkü dille aşağıda görüldüğü gibi ifade eden bir beyitle tamamlamıştı:</span></p><br />

      <p class="paragraf para-style-override-14"><span class="char-style-override-8" xml:lang="tr-TR">Selim’e ver şarap renkli dudaklarını ey sevgili</span></p>

      <p class="paragraf para-style-override-14"><span class="char-style-override-8" xml:lang="tr-TR">Sonra yokluğunla gözyaşlarımı şaraba döndür, yâr...</span></p><br />

      <p class="paragraf para-style-override-14"><span xml:lang="tr-TR">Peygamberin yasağına karşı vicdanları rahatlatmak için şeyhülislam kuralları çarpıtan bir fetva çıkarmıştı. Buna göre, padişahın kendisi içmeyi yeğlediği takdirde, şarap içmek hoş görülebilecekti; Selim’in saltanatının ilk fermanıyla şarap satış ve tüketimindeki kısıtlamaları kaldırması, halkın arasında bir espri konusu olmuştu. Şöyle ki, “Bugün şarabımız için nereye gideceğiz? Şeyhülislama mı, kadıya mı?” sorusunu esinlemişti.</span></p><br />

      <p class="paragraf para-style-override-14"><span xml:lang="tr-TR">Selim’in hükümet işlerine ilgisizliği bununla birlikte memleketin yararına oldu. Çünkü icra gücü, sultanın gerekli saygıyı duyduğu ve kızıyla evlendirdiği Sokullu’nun elinde kalmıştı. Babası Süleyman’ın güvendiği sadrazamın seçimlerini onaylıyordu ve otoriteyi onların elinde bırakmaya dünden razıydı. Böylece gelecek yüzyıllarda da izlenecek bir yönetim modeli kurulmuş oluyordu; buna göre, çoğu zaman Hıristiyan kökenli güçlü bir vezir ortaya çıkarak zayıf bir sultanı dengeliyor ve devlete kriz zamanlarında rehberlik ediyordu. Sokullu’nun zamanında da bu politika sürüp gitti. Sultan Süleyman’ın saltanatının hızının bu ara dönemde kesilmemesi, cereyanın ters dönmesini bir on iki yıl daha geciktirdi.</span></p>

      <p class="paragraf para-style-override-14"><span xml:lang="tr-TR">Sokullu büyük emelleri ve geniş kapsamlı fikirleri olan güçlü ve yetenekli bir adamdı. Önce Süleyman’ın Macaristan seferini tamamladıktan sonra 1568’de Habsburg imparatoruyla sekiz yıl sürecek ve toprak statükosunu koruyacak onurlu bir barış yaptı. Sokullu bundan sonra Osmanlı ordularını yeni bir yöne... Rusya yönüne çevirdi. Büyük Moskova Dükalığı on altıncı yüzyıl içinde birleşik ve güçlü bir yönetime kavuşmuştu. Türkler önceleri Rusları bir tehlike olarak görmemişlerdi; Rusların da 1492’den itibaren Türk topraklarında serbestçe ticaret yapmalarına göz yumulmuştu. Derken Korkunç İvan tarih sahnesine çıkmıştı.</span></p>

      <p class="paragraf para-style-override-14"><span xml:lang="tr-TR">1547’de çar unvanını almış, dükalığı bir imparatorluğa dönüştürmeye heveslenmişti. Dedesi ve önceli III. İvan son Bizans imparatorunun yeğeni Sophia’yla evlenmişti. Korkunç İvan şimdi Doğu Roma İmparatorluğu’nun mirası üzerinde hak iddia ediyordu. Bizans’ın çift kafalı kartalını hükümranlığının simgesi olarak benimsemişti.</span></p>

      <p class="paragraf para-style-override-14"><span xml:lang="tr-TR">İvan’ın güneye doğru Tatar hanlarının zararına genişlemesi, Hazar Denizi üzerindeki Astrahan’ı eline geçirmesine yol açtı. Azak’la Kırım kıyılarına yaptığı saldırılarla Kırım’ın Tatar hanının arazilerine, dolayısıyla de Osmanlı’ya el atmış oluyordu. Sokullu müdahale etme gereğini hissetti. Bu gerekliliğin politik olduğu kadar dinsel bir yönü de vardı, sultanın halife, dolayısıyla da kutsal Mekke’yle Medine’nin koruyucusu olarak prestijini korumak. Çünkü Türkistan’ın Müslümanlarının, önce İran sınırlarının onlara kapanması, şimdi de yeni fethedilmiş Moskova topraklarında Müslümanlara geçiş izninin verilmemesi ve başka engeller nedeniyle hacı veya tüccar olarak Osmanlı İmparatorluğu’na girişleri önleniyordu. Hanlık yöneticileri dolayısıyla Astrahan’ın geri alınması, böylece geleneksel hac yolunun açılması için Osmanlı Hükümeti’ne baskı yapıyorlardı.</span></p>

      <p class="paragraf para-style-override-14"><span xml:lang="tr-TR">İmparatorluğun kaynaklarına ve gücüne güvenen Sokullu birkaç zamandan beri hem Rusların güneye yayılmasını durduracak hem de Türklerin doğuya yayılmasına önayak olacak muhteşem bir projenin peşindeydi. Kuzeybatı yönünden Azak Denizi’ne Don Nehri kuzeydoğudan Hazar Denizi’ne de Volga Nehri akıyordu. Bu iki nehrin arasının kırk beş kilometreyi geçmediği bir noktada bir kanal açmayı planlıyordu. Bu kanal şimdiden bir Osmanlı gölü olan Karadeniz’le Hazar’ı birleştirecekti. Bu kanal aynı zamanda Türklerin bir Hazar Donanması aracılığıyla İran’a girmelerini, ülkeyi çevirmelerini, uzun ve çetin karayolunu atlamalarını, Kafkaslara ve Tebriz üzerinden Orta Asya’ya yeni bir kapı açılmasını sağlayacaktı. Plan aynı zamanda tarihsel bir kıtalar arası yolun, Orta Asya- Astrahan-Kırım yolunun da canlandırılmasını, böylece Moskova’lıların aleyhine İslam için yaşamsal önem taşıyan ticari ve stratejik avantaj umutları içeriyordu. Sultanın sadrazamının planladığı böyle bir kanal on sekiz yüzyıl önce bir general ve Büyük İskender’in ardılı olan Selevkos Nikator tarafından düşünülmüştü.</span></p>

      <p class="paragraf para-style-override-14"><span xml:lang="tr-TR">Sokullu proje üzerinde çalışmaya başladı. 1568’de büyük bir kuvveti Karadeniz yoluyla Osmanlıların kontrolündeki Azak’a yolladı. Daha da büyük bir kuvvetle Astrahan’ı zapt etmeye hazırlandı. Birlikler gemilerle Don üzerinde yerel Tatar güçlerinin yardımıyla kanalın kazılacağı noktaya kadar iletildi. Kanalın ön çalışmaları böylece başlatılmış oldu. Ancak kanalın üçte biri kazıldıktan sonra çalışmalar on altıncı yüzyılın teknik koşulları nedeniyle güçlüklerle karşılaştı. Bu durumda filonun bir kısmı karadan Volga’ya taşındı ve Astrahan’ı kuşatmak için nehir aşağı yola çıkarıldı. Kuşatma topsuzluktan, giderek şiddetlenen kış koşullarından ve steplerden gerisin geriye Kırım’a yürürken aşırı acı çeken Türk birliklerinin moral çöküntüsünden dolayı başarısızlığa uğradı.</span></p>

      <p class="paragraf para-style-override-14"><span xml:lang="tr-TR">Sultanın, topraklarına daha fazla sızmasını engellemek isteyen Kırım’ın hırslı ve özgür ruhlu hanı Devlet Giray Osmanlı askerlerini kastederek bu kuzey bölgelerinde Müslümanları bekleyen güçlüklerin üzerinde ısrarla durdu. Gecelerin kısalığını -yazın sadece beş saat- vurguladı. Askerler üstelik güneş battıktan iki saat sonra ve gün ağarırken ibadete çağırılacaklarına göre uykusuzluk çekeceklerdi. Osmanlılar sonunda bu projeden caydılar, dönüş yolculuğunda ise kuvvetlerinin büyük bir kısmı Karadeniz’deki bir fırtınada kayboldu. Hayatta kalanlar, kuzeyin Müslümanlara göre yer olmadığına karar verdiler. Hanedan iddiaları olan Devlet Giray aslında Korkunç İvan’ın ülke içindeki durumunun kritik olduğu bir dönemde Moskova’ya bir saldırı planlıyordu. Elinde Tatar atlılarından ibaret saldırı gücünden daha fazlası olmadığından şehrin banliyölerini yakmaktan daha ileriye gidemedi. Bu arada Sokullu, Sultan Selim’den, “Maliyetler ve kayıplar hesaplanacak bu durumda beklentileri yerine getirmek zorundasın,” ültimatomunu alınca, ünlü Don-Volga Projesi’nin bir daha konusu olmadı.</span></p>

      <p class="paragraf para-style-override-14"><span xml:lang="tr-TR">Aradan çok geçmeden çar İstanbul’a bir elçi yolladı ve bir barış antlaşması sağlandı. Sultan, Kırım Hanlığı üzerindeki egemenliğini koruyor ve Astrahan üzerindeki iddialarından vazgeçiyordu. Moskova’lılarla Tatarlar aralarındaki anlaşmazlıkları kendileri çözeceklerdi; çarların egemenliği ise doğuda Sibirya’ya kadar uzanıyordu. Türklerle Rusların güçlü imparatorlukları arasındaki ilk karşılaşma böylece hemen hemen yüz yıl sürecek bir barışla son buldu.</span></p><br />

      <p class="paragraf para-style-override-14"><span xml:lang="tr-TR">Aklı hâlâ Doğu’yla yapılacak ticarette olan Sokullu şimdi yeni bir teknik girişim planlıyordu. Bu, Süveyş Geçiti’ni yararak Akdeniz’i Kızıldeniz’le ve bunun ötesindeki Hint Okyanusu’yla birleştirecek olan bir kanaldı. Fakat Yemen eyaletinde vakit kaybetmeden bastırılması gereken önemli bir ayaklanma bu planı engelledi.</span></p>

      <p class="paragraf para-style-override-14"><span xml:lang="tr-TR">Sokullu bu arada dikkatini batıya Tunus’a çevirmişti. Cezayir’in başamirali ve valisi Uluç Ali şehri tekrar işgal ederek V. Karl’ın oraya yerleştirdiği prensi kovdu, fakat kalenin kontrolünü İspanyol garnizonunun elinde bıraktı. En önemli hedeflerini geleneksel Osmanlı politikası doğrultusunda yönlendiren Sokullu İspanya’yı hâlâ imparatorluğun en büyük düşmanı olarak görüyor ve tercihen Fransızların yardımıyla Akdeniz’de İspanyollara karşı yeni bir sefer başlatmaya çalışıyordu. Şimdi bunu yapmanın tam fırsatıydı. Böylece, Granada Mağrıbilerinin İspanya Kralı II. Felipe’e karşı isyanını destekleyerek Türklerin Hıristiyan baskısına karşı İslamın koruyuculuğu rolünü vurgulayacaktı. Desteğe Kuzey Afrika’daki kardeşlerinden daha fazla gereksinimi olan Mağrıbiler sultanın müdahalesini istemek için İstanbul’a bir heyet yolladılar. Burada Müslüman kardeşleri tarafından çok iyi karşılandılar.</span></p>

      <p class="paragraf para-style-override-14"><span xml:lang="tr-TR">Ne çare ki sultan şimdi ilk kez olarak kendine özgü bir irade sinyalleri vermeye başlamıştı ki bu endişe vericiydi. Örneğin, imparatorluğun barış içinde bulunduğu Venedik’lilere karşı harekete geçmeyi istiyordu. Nedeni de Venedik’lilerin Kıbrıs’a sahip olmalarıydı. Bu ada ise pamuk ve şeker bakımından zengin olmasının yanı sıra en başta şarabının üstün kalitesiyle ünlüydü. Selim’e bunları hatırlatan, sultanın üzerinde etki sahibi gözdelerinden biriydi. Joseph Nasi (yakın zamana dek Don Miguez) adındaki Portekiz Yahudisi bu işadamının Venedik’e düşman olduğunu bilmeyen yoktu. Sultanın bir başka favorisi olan Lala Mustafa’dan da destek bulan Nasi, ödülün yalnızca bol miktarda kaliteli şarap değil, aynı zamanda Venedik’in altın dukaları olacağını ileri sürerek Selim’i Kıbrıs’ı istila etmeye razı etti. Selim kandı, keyifli bir içki âlemi sırasında da Nasi’yi kucaklayarak istilanın başarılı olması halinde ona Kıbrıs krallık tacını giydireceğini vaat etti. O vakte kadar Nasi’yi Naksos, Paros, Andros ve Kikladlar’ın başka on adasının dukalığına atadı; böylece, adaların oldukça yüklü gelirlerinden başka, şaraplarının satışının getirisinden önemsiz bir vergilendirmeye tabi olarak yararlanacaktı.</span></p>

      <p class="paragraf para-style-override-14"><span xml:lang="tr-TR">Sokullu böylece Selim tarafından ilk ve son kez arka plana itilmiş oldu. Sultan bundan sonra Venedik’e bir elçi yollayarak cumhuriyetten şikâyetlerini sıraladı ve bunların telafi edilmesini ya da adanın kendisine bırakılmasını istedi. Venedik senatosu tekrar tekrar red cevabı verince Sokullu’nun Mağrıbilerin yardımına yollamayı umut ettiği kuvvet 1570’de Kıbrıs üzerine yollandı.</span></p>

      <p class="paragraf para-style-override-14"><span xml:lang="tr-TR">Venedik’liler Akdeniz’deki topraklarının bu en doğudaki ucunu birkaç zamandan beri ihmal ediyorlardı, nüfusu da hayli eksilmişti. Nüfusun büyük kısmı Frenk yönetici sınıfı tarafından köle muamelesi gören ve ezilen Ortodoks Rum köylülerden oluşuyordu; bu arada elli bin kadar serfin Türklerin safına katılmaya hazır olduğu hesaplanmıştı. Sultan Selim komşu sancak beylerine kitlelerin kalbini kazanmak için ellerinden geleni yapmalarını bir fermanla buyurdu ve adanın ele geçmesi durumunda halkın rahatsız edilmeyeceği ve mallarına saygı gösterileceği vaadini ekledi. Türk yayılmacılığına uzun zamandan beri öncülük eden ve sıkı sıkıya bağlı kalınan formül buydu.</span></p>

      <p class="paragraf para-style-override-14"><span xml:lang="tr-TR">Osmanlı kuvvetleri 1570’de kara kuvvetlerinin başında Lala Mustafa donanmanın başında da Piyale Paşa olduğu halde Kıbrıs’a çıkınca, Venedik’liler, bir bölgede belirtileri fark edilen bir Rum ayaklanması olasılığı yüzünden kaygılandılar. Erken davranarak dört yüz Ruma baskın yaptılar ve kılıçtan geçirdiler. Osmanlılar gelince bölgenin insanlarına özellikle iyi davrandılar ve onlara belli bir süre vergilerden bağışıklık tanıdılar. Bundan sonra başgösteren çatışmalarda Rum köylüler Latin efendilerine karşı savaşmaya yanaşmadılarsa da, yiyecek yardımı yapmak ve adadaki durum hakkında bilgilendirmek suretiyle Osmanlılara destek verdiler. Dağlara kaçanların da geri dönüp fatihe itaat etmeye razı edilmeleri zor olmadı.</span></p>

      <p class="paragraf para-style-override-14"><span xml:lang="tr-TR">Osmanlı kuvvetleri Türkiye’nin güneyinden gelerek direnişle karşılaşmadan adaya çıkmışlardı. Başlıca görevleri Venedik’lilerin iki kalesini Lefkoşe ile Magosa’yı zapt etmekti. Kuzey Afrika’yla Anadolu’dan takviye bekledikten sonra yaklaşık elli bin askerle Lefkoşe üzerine yürüdüler. Olası bir Türk istilasına karşı hazırlıklı olmak için Venedik’liler uzman askeri mühendisleri istihkâmlarını modernleştirmekle görevlendirmişlerdi. Fakat Lefkoşe savunması beceriksizce yönetiliyordu, kale de altı haftanın içinde Türklere teslim oldu. Garnizondan geriye kalanlar katledildi, bundan sonra da Frenkler tarafından İstanbul’la kıyaslanan ve bir yılın içindeki günler kadar çok sayıda kilisesi olduğu söylenen şehir yağmalandı. Katedral camiye dönüştürüldü. Her iki cinsten genç ve güzel olanlar köle olarak satışa çıkarıldılar. Bunun için bir kalyona yüklendiler, fakat bu gemi İstanbul’a daha hareket etmeden cephaneliğini tutuşturan dindar bir Hıristiyan kadın tarafından havaya uçuruldu.</span></p>

      <p class="paragraf para-style-override-14"><span xml:lang="tr-TR">Geriye yalnız Magosa kalesi kalmıştı, o da sonraki ilkbahar kuşatıldı. Kahramanca savunulan kale üç ay dayandı. Yöneticileri Mark Antonio Bragadino’nun konuşmaları Venedik’li garnizonu ateşliyordu. Lala Mustafa kuşatmacıları cesaretlendirmek için hasımlarının Lefkoşe’dekilerin eşi olduğunu, savaşmayı bilmeyen deneyimsiz insanlar olduklarını ileri sürdü. Venedik direnişi paşayı yine de etkiledi ve İstanbul’a yolladığı bir mesajda Magosa’nın devler tarafından savunulduğunu bildirdi. İstihkamlar kurmak ve atlılarını içine alacak kadar derin siperler kazdıktan sonra Türkler bir patlamayla duvarlarda açtıkları bir gedikten şehre bir dizi saldırıda bulundularsa da, inatçı ve yürekli bir direnişle karşılaştılar. Düşman kalenin önündeki hendeği odun, çalı çırpı ve başka yanar maddelerle doldurup bunları tutuşturdu. Bu yangını günlerce sürdürdükleri gibi adada yetişen ve tutuşturulunca zehirli bir koku salan odunla Türklere daha da eziyet ettiler. Savunmacılar bu arada atları, eşekleri, köpekleri ve başka iğrenç yiyecekleri yemek durumunda kaldılar. Üç aylık bir kuşatmadan sonra ellerinde sadece yedi fıçı barut kalınca, sonuna kadar savaşan Bragadino onurlu bir barış istemekten başka çare bulamadı.</span></p>

      <p class="paragraf para-style-override-14"><span xml:lang="tr-TR">Lala Mustafa bazı koşullar karşılığında bu istemi kabul etti. Şöyle ki kalenin teslim olması durumunda bütün hayatlar bağışlanacak garnizon silahlarıyla birlikte Türk gemileriyle Girit’e nakledilecek şehrin insanlarına da istedikleri yerlere gitmeleri için izin belgesi verilecekti. Bragadino şehrin anahtarlarını teslim etmek için kumandanlarından üçü ve bir askeri müfrezeyle Osmanlı karargâhına gidince, Lala Mustafa önce ona nazik davrandı ve dostça sohbet ettiler. Ama sonra Bragadino’nun Türk tutsaklarını katlettiğine dair öne sürülen bir suçlama yüzünden ve Mustafa’nın, gemilerinin emniyet içinde geri dönmesine garanti olarak bir rehine istemesi üzerine işler bozuldu.</span></p>

      <p class="paragraf para-style-override-14"><span xml:lang="tr-TR">Bragadino ateşkes koşullarını ileri sürüp bu istemi reddedince, çılgınlık derecesine varan öfke krizleriyle ün salmış Mustafa kudurdu ve bir hakaret yağmuru arasında ateşkesi geçersiz ilan etti. Bragadino zincirlenerek boynunu uzatmaya zorlandı ve söylenildiğine göre, Mustafa sağ kulağıyla burnunu kesti. Adamcağız iki hafta zindanlarda çile çektikten sonra Magosa’nın en büyük meydanında boyunduruk direğine bağlanarak öldürüldü.</span></p>

      <p class="paragraf para-style-override-14"><span xml:lang="tr-TR">Venedik iki yıl sonra adayı, fethinin bedelini bol bol karşılayacak bir tazminat karşılığında sultana terk edecekti. Kıbrıs’ın bundan sonraki yönetimi bu yıllarda fethedilen topraklardaki standart Osmanlı uygulaması uyarınca yeterince aydındı. Ortodoks Rum Kilisesi’nin eski ayrıcalıkları Latin Katoliklerin zararına yeniden gündeme getirildi, malları da iade edildi. Latinlerin serflik sistemi yürürlükten kaldırıldı. Eskiden Venedik’li soylulara ait olan topraklar Osmanlı Devleti’ne mal edildi. Ekonomik ve finansal kaynakların geliştirilmesiyle yerli halka yardım edildi. Orta Anadolu’dan önemli sayıda göçmen, sürüleri ve tarım aygıtlarıyla birlikte getirtilerek boş arazilere yerleştirildi.</span></p><br />

      <p class="paragraf para-style-override-14"><span xml:lang="tr-TR">Kıbrıs’ın fethi bundan sonra büyük ölçüde misillemelere yol açacaktı. Adanın istilası Papa V. Pius’un teşvikiyle Hıristiyan güçlerini bir dini cihat ruhunda “sürekli” bir Kutsal Birlik’in kurulmasına yol açmıştı. Ama Hıristiyan devletler arasında karşılıklı şüphe ve çekişmeler nedeniyle birliğin vücut bulması bir yıldan fazla zaman aldı. Venedik bunun İspanya’yı İtalya’nın zararına kuvvetlendirmesinden korkuyordu. İspanya ise her an yine sultana bağlanacak Venedik’in yararlanmasını istemiyordu. Fransa’ya gelince, o da kalıtsal düşmanı İspanya’nın büyümesine karşıydı ve eskisi gibi gizli müttefiği sultandan taraf olma eğilimindeydi. Dolayısıyla bu Kutsal Birlik’e katılmadığı gibi, aksine onu engellemeye çalışıyordu.</span></p>

      <p class="paragraf para-style-override-14"><span xml:lang="tr-TR">Bu birlik Papalık, İspanya ve Venedik arasında 1571 yazında Türkler hâlâ Magosa’yı kuşattıkları sırada Türklere karşı üçlü bir ittifakla bağlandı. Birleşik donanmaları başka İtalyan devletleri ve Malta Şövalyeleri’nin gemilerini de içeriyordu. Böylesi bir karma donanmanın başarısı büyük ölçüde başkomutanının seçimine bağlıydı. Seçilen, imparator V. Karl’ın evlilik dışı doğmuş oğlu ve Kral II. Felipe’in üvey kardeşi Don Juan oldu. Granada’da Mağrıbilere karşı komutanlık yaptığı sırada yeterliliğini kanıtlamış olan Don Juan liderliğe doğal bir yeteneği olan güçlü kişilikli ve ateşli bir genç adamdı. Hıristiyanlar en sonunda birlik duygusu aşılayabilecek ve bu modern Haçlı Seferi’nin (Osmanlı Türklerine karşı girişilenlerin on üçüncüsü) kuvvetlerini oluşturan uyumsuz öğeleri yüreklendirebilecek bir lider bulmuşlardı.</span></p>

      <p class="paragraf para-style-override-14"><span xml:lang="tr-TR">Birliğin Türklerinkinden biraz daha hafif olan deniz kuvveti iki yüz kadar kadırgadan oluşuyordu, fakat Venedik’lilere ait altı ”galezza” avantajı vardı. Bunlar o vakte kadar Akdeniz’de görülmüş bütün kadırgalardan daha büyük ve daha ağır silahlıydılar. Don Juan gemilerinde otuz bin asker taşıyordu. Aşağı yukarı aynı güçteki Türk Donanması’nın başında Müezzinzade Ali Paşa bulunuyordu. Daha önce adı geçen Uluç Ali’den başka iki korsan reis ve her biri kadırgalarının pupasına “deniz prensi” olarak kendi sancağını çekmeye yetkili on beş sancak beyi de komutasında bulunuyordu.</span></p>

      <p class="paragraf para-style-override-14"><span xml:lang="tr-TR">Kutsal Birlik’in donanmasına ait gemiler 1571 Eylül’ünde Messina’da toplandılar ve kâfirleri Doğu Akdeniz’deki kendi sularında aramaya hazırlandılar. Bir direkler ormanı oluşturan, bayraklar ve flamalarla bezeli kadırgalar, amiral gemisinin arkasından boğazdan geçerken mendireğin ucundaki Papalık elçisi tarafından kutsandılar. Don Juan Türklerin etkisiz kalan bir kuşatmadan sonra çekildiği Korfu’ya gelince Magosa’nın kaderi ve işlenen hezeyanlarla ilgili ilk raporları aldı. Haçlılar böylece Türkle hesaplaşmaya daha büyük bir kararlılıkla yollarına devam etmeye hazırlandılar.</span></p>

      <p class="paragraf para-style-override-14"><span xml:lang="tr-TR">Türk Donanması bu arada Korfu’dan güneyde Patras’a doğru çekilmiş ve Lepanto (İnebahtı) Körfezi’nde demirlemişti. Kefalonya’yla İthaki arasındaki boğazdan geçen Hıristiyan Donanması körfezin ağzında fark edilince Türk kaptan-ı deryası amiral gemisi</span> <span class="italik" xml:lang="tr-TR">Sultana</span><span xml:lang="tr-TR">’da bir savaş konseyi topladı. Fikirler, Hıristiyan Donanması’nda olduğu gibi burada da çelişkiliydi. Bazıları hemen eyleme geçilmesini savunuyor, başkaları ihtiyatlı olmayı öneriyordu. Savaşçı Uluç Ali, Lepanto’da kapalı kalmayı “ve kadınlarla çocuklara bakmayı” yeğleyen meslektaşlarının tutumunu şerefsizlik olarak niteledi. Ama gerçekci ve deneyimli bir korsan olarak gemide bulunan kara kuvvetleri komutanı Pertev Paşa’nın fikrine katıldı. Bu paşa saldırıya geçmeden önce bir ara verip donanımlarıyla eğitimlerini tamamlamak için vakit kazanmaktan yanaydı.</span></p>

      <p class="paragraf para-style-override-14"><span xml:lang="tr-TR">Kaptan-ı derya Ali Paşa ihtiyatlı olmaktan çok, cesur ve ataktı, üstelik Magosa’dan beri hırçın ve savaşmaya istekli olan sultanın emri üzerine Hıristiyan Donanması’nı ele geçirip Altın Boynuz’a getirmek zorundaydı. Dolayısıyla derhal saldırıya geçilmesini emretti. Pertev Paşa da askerlerini savaşa özendirirken onlara fethettikleri Hıristiyan şehirlerinin çokluğunu, asker ve kadırga sayısı açısından üstünlüklerini hatırlattıktan sonra karşılarındaki düşman hakkında küçümser bir dil kullandı.</span></p>

      <p class="paragraf para-style-override-14"><span xml:lang="tr-TR">Türk Donanması böylece Lepanto Körfezi içinde demirledikleri güvenli yerlerinden çıkarak körfezin ağzındaki açık denizde Hıristiyanların donanmasıyla karşılaşmaya hazırlandı.</span></p>

      <p class="paragraf para-style-override-14"><span xml:lang="tr-TR">Kadırga filoları arasındaki Avrupa tarihinin son büyük deniz savaşında Hilal Haç’la karşılaşacaktı. Hacın simgesi, üstünde İsa’nın çarmıha gerilmiş figürünün yer aldığı Don Juan’ın Papalık sancağı, Hilal’inki ise üstüne Kuran’dan ayetler işlenmiş olan Mekke’den getirilmiş kutsal bir sancaktı. Don Juan bir pazar gününe rastlayan 7 Eylül 1571 sabahı gün doğarken bütün donanmasında sabah ayininin yapılmasını emretti. Derken ufukta Türkler göründüler.</span></p>

      <p class="paragraf para-style-override-14"><span xml:lang="tr-TR">Donanmalar savaş oluşumu görünümünde birbirlerinin karşısına dikildiler. Türklerinki geniş bir hilal oluşturuyor, Hıristiyanlarınki bunun ortasına doğru çıkıntı yapıyordu. Her biri üç filoya bölünmüştü, amirallerinki ise ortayı işgal ediyordu. İki kaptan-ı derya böylece her biri kendi sancak gemisinde olmak üzere karşı karşıya yer almış bulunuyordu. Don Juan’ın sancak gemisinin bir yanında Papa’nın, diğer yanında ise Venedik’in filoları yer alıyordu. Ali Paşa da bir yanına Pertev Paşa’yı, diğer yanına ise haznedarını almıştı. Uluç Ali oluşumun sol kanadına kumanda ediyordu. Ceneviz filosunu karşısına almıştı. Sağ kanadın başında olan İskenderiye Beyi Şoluk Mehmet Bey ise Venedik’lilerle karşı karşıyaydı. Hıristiyan Donanması’nın tahmininden daha kuvvetli olduğunu gören Ali Paşa hilal oluşumunu düzlemek önlemine başvurdu. Don Juan Hıristiyan hattının bin yarda ilerisine her biri küçük bir kaleden farksız olan korkunç</span> <span class="italik" xml:lang="tr-TR">galezza</span><span xml:lang="tr-TR">’larını aralıklı olarak yerleştirmişti.</span></p>

      <p class="paragraf para-style-override-14"><span xml:lang="tr-TR">İki donanma bir süre hareketsiz kalarak birbirlerini gözlemlediler ve ölçüp biçtiler. Derken Osmanlılar ilk top mermisini ateşleyerek düşmana meydan okudu. Hıristiyanlar da Osmanlı donanımını yıkan ağır bir top güllesiyle karşılık verdiler. Türkler davullarla fifrelerin şamatası arasında bağırarak ileriye doğru kürek çektiler. İki donanma birbirine çarpıştıktan sonra savaş hattının bir ucundan ötekine yayıldı.</span> <span class="italik" xml:lang="tr-TR">Galezza</span><span xml:lang="tr-TR">’ların borda salvoları Türklerin ilerleyişini karıştırdı, gemiler önce dağılmaya başladıktan sonra tekrar düzene girdiler; geleneksel toslamak ve binmek taktiklerine devam ettiler. Savaş çok geçmeden üç ayrı eyleme dönüştü. Hatlarının sağında Şoluk Mehmet Bey’in kumandasındaki Türkler kıyıya doğru manevra yaparak düşmana göre avantaj elde etmeye çalıştılar. Fakat çok iyi eğitilmiş mürettebatları ve daha iyi inşa edilmiş kadırgaları olan Venedik’liler onları kıyıda karaya oturtarak durumu lehlerine çevirdiler, Türklerin kaçan mürettebatlarını karada izleyerek katlettiler, sonuçta da bütün birliği yok ettiler. Komutanları Barbarigo gözüne rastlayan bir okun beynini delmesiyle ölmüştü. Şoluk Bey de ölümden kurtulamadı. Yaralı olarak denize düşmüş, düşman tarafından sudan çıkarılarak başı kesilmişti.</span></p>

      <p class="paragraf para-style-override-14"><span xml:lang="tr-TR">Asıl savaş merkezde gelişti. İki başkomutanın gemileri</span> <span class="italik" xml:lang="tr-TR">La Real</span> <span xml:lang="tr-TR">ve</span> <span class="italik" xml:lang="tr-TR">Sultana</span> <span xml:lang="tr-TR">pruva pruvaya, yani kafa kafaya çarpışmak için harekete geçtiler. Çarpışma öylesine şiddetli oldu ki</span> <span class="italik" xml:lang="tr-TR">Sultana</span><span xml:lang="tr-TR">’nın burnu</span> <span class="italik" xml:lang="tr-TR">La Real</span><span xml:lang="tr-TR">’ın donanımına saplandı. İki gemi, Venedik’le Papalık’ın yelkenlileri iki yanda olmak üzere, merkezde bir savaş alanı yaratmak için birbirlerine kilitlendiler. Burada çarpışma Hıristiyanların tüfekli ve yaylı askerleriyle onların dengi olan Yeniçerilerin arasında iki saat devam etti. Bu arada yedekteki kadırgalarla kalyonlardan gelen askerler gerektikçe gemiye çıkıyorlardı. Savaş, ağır silahları daha kuvvetli olan Hıristiyanların lehine dönmeye başlamıştı. Türklerin ne yazık ki gemilerine çıkacak birliklere karşı savunmaları yetersizdi. Adamları Yeniçeriler tarafından iki kez geri püskürtülen Don Juan bir müfrezeyle bizzat</span> <span class="italik" xml:lang="tr-TR">Sultana</span><span xml:lang="tr-TR">’ya çıktı. Savunucuların başındaki Müezzinzade Ali Paşa kahramanca direndi. Fakat çarpışma sırasında Ali Paşa bir mermiyle alnından vuruldu ve ölü olarak güverteye yığıldı. Başı kesilerek Don Juan’a sunuldu. Fakat düşmanına saygı duymuş olduğu için Don Juan’ın bu işgüzarlıktan hiç hoşlanmadığı, öyleyken kafanın bir mızrağın ucunda amiral gemisinde sergilenmesine karşı koymadığı söylenir.</span></p>

      <p class="paragraf para-style-override-14"><span xml:lang="tr-TR">Osmanlı amiral gemisi, güvertelerine tırmanan Hıristiyanlar tarafından ele geçirildi ve geri alınması için yapılan bir deneme sonuç vermedi. Türk hattının merkezi çökmüştü. Türk kadırgalarındaki Hıristiyan köleler zincirlerini kırarak ele geçirdikleri silahlarla efendilerine karşı harekete geçtiler. Üç saatten fazla süren kahramanca bir savaşımdan sonra Lepanto (İnebahtı) Savaşı Hıristiyanlar tarafından kazanıldı. Osmanlıların iki yüz otuzu aşkın kadırgadan oluşan donanmasının en büyük kısmı batırıldı ya da düşmanın eline geçti. Hıristiyanlar on beşten fazla kadırga kaybetmedikleri gibi, can kayıpları da Türklerin yarısı kadardı, ancak ölenlerin birçoğu İspanyol ve İtalyan soylularıydı. Savaşan İspanyolların arasında yazar Cervantes de vardı. Şoluk Mehmet Bey’in gemisine yapılan saldırı sırasında yaralanmış, sol eli dönüşü olmayacak biçimde sakatlanmıştı. Sonradan kendisi hakkında şunları yazmıştı: “Yara çirkin gözükse bile, o bunu güzel olarak görüyor, çünkü yarayı son yüzyılların en unutulmaz ve soylu çarpışmasında aldı, bundan sonra gelecekler dahi bir benzerini görmeyi umut etmesinler.”</span></p>

      <p class="paragraf para-style-override-14"><span xml:lang="tr-TR">Bununla birlikte sol kanattaki Türkler bir savaş günü daha yaşayacaklardı. Korsan Uluç Ali hünerli bir taktikçi olarak önce onun yolu üstünden kaçmak için güneye doğru yer değiştiren düşmanın (ünlü amiralin yeğeni Gian Andrea Doria) sağ yanını döndü, sonra savaş kuzeye kayarken Hıristiyan hattında doğan bir boşluktan yararlanarak kürekçileriyle buradan geçti ve Don Juan’ı arkadan çevirdi. Burada önce Saint Jean Şövalyeleri tarafından durduruldu. Cezayirlileri şövalyelerin denizcilerine vahşiyane saldırırken, Uluç Ali bu kez Sicilya kadırgalarından oluşan bir destek filonun üzenine saldırdı ve Malta amiral gemisini ele geçirdi. Çarpışma şiddetlenince Doria daha kuvvetli bir Hıristiyan kuvvetine katılmak üzere kuzeye yöneldi. Savaşın kaybedildiğini gören kurnaz korsan bunun üzerine karanlıkta kırk kadırgayla birlikte kaçtı, böylece Türklerin yenilgisinin zararını kısmen telafi etmiş oldu. Yine de savaş Hıristiyanların zaferiyle sonuçlanmıştı ve (Cervantes’in</span> <span class="italik" xml:lang="tr-TR">Don</span> <span class="italik" xml:lang="tr-TR">Kişot</span><span xml:lang="tr-TR">’un da yazdığı gibi) “Hıristiyan uluslarının Türklerin yenilmez olduklarına inanmakta yanıldıklarının ortaya çıktığı Hıristiyanların şanslı günü” olarak anımsanacaktı.</span></p>

      <p class="paragraf para-style-override-14"><span xml:lang="tr-TR">Zafer haberi Avrupa’yı sevinçten çılgına çevirdi. Zafer Papa V. Pius’a Ali Paşa’nın tam ölümü anında malum olmuş, din adamı Tanrı’ya şükretmek için bir ıstavrozun önüne diz çökmüştü. Şimdi de Papalık tahtında oturduğu yerde zaferin habercisini İncil’den alınmış: “Tanrı tarafından gönderilmiş bir adam vardı, adı da Juan (Giovanni)” sözleriyle karşılıyordu.</span></p>

      <p class="paragraf para-style-override-14"><span xml:lang="tr-TR">Müjdeyi ilk haber alan Venedik oldu. Lagundan gelen bir kadırga top salvoları arasında Türk sancaklarını suda arkası sıra sürükleyerek ve kıçında savaş kurbanlarından alınmış Türk kostümleri içindeki mürettebatıyla San Marko Meydanı’nda belirince, çılgınca bir sevinç dalgası bütün halkı pençesine aldı. İspanya da kâfir Türklere karşı önayak olduğu bu haçlı savaşının gururlanacak sonucunun büyük mutluluğunu yaşadı. Fransa Kralı IX. Charles müttefiği Türkün yenilgisini bir</span> <span class="italik" xml:lang="tr-TR">Te Deum</span> <span xml:lang="tr-TR">ayini ve başka kutlamalarla onayladı. Uzaklardaki İngiltere’de bile “Türkün al aşağı edilmesi” ateşler yakılarak, vaazlar ve St. Martin-in-the Fields’in uzun çan sesleriyle kutlandı. İskoçya’nın çocuk kralı VI. James olay şerefine bin mısralık değersiz bir şiir kaleme aldı. Destansı “Lepanto Savaşı” yüzyıllar boyu bütün Avrupa’da bir efsane olarak yaşayacak ressamlar tarafından betimlenecek şairler, halk şarkıcıları ve ısmarlama balat yazıcıları Don Juan’la Türk istilacıyı yok edenleri yücelteceklerdi.</span></p><br />

      <p class="paragraf para-style-override-14"><span xml:lang="tr-TR">Avrupa zafere böyle sevinirken Osmanlı başkenti ilk önemli yenilgilerinden dolayı yas tutuyordu. Donanmalarının kaybı ve Lepanto’da ordularının onurunun kırılması nedeniyle Türklerin ilk tepkisi bu oldu. Sultan Selim üç gün süreyle oruç tutup ibadet ederek Allah’a insanlarına acıması için dua etti.</span></p>

      <p class="paragraf para-style-override-14"><span xml:lang="tr-TR">Sonra halk arasındaki karışıklıklara bir karşılık olarak topraklarındaki bütün İspanyollarla Venedik’lilerin katlini buyurdu. Allah’tan ki efendisini daha yapıcı bir yola yönlendiren Sokullu Mehmet’in sayesinde bu emir yerine getirilmedi.</span></p>

      <p class="paragraf para-style-override-14"><span xml:lang="tr-TR">Uluç Ali yılın sonuna doğru seksen gemilik bir donanmayla Altın Boynuz’a girdi. Bunların yarısı savaştan kaçarken yanına aldığı filodaki gemilerden oluşuyordu, diğer yarısı Doğu Akdeniz limanlarındaki Türk gemilerinin arasından derlenmişti. Sokullu’nun önerisi üzerine Uluç Ali savaşta şehit düşen Müezzinzade’nin yerine kaptan-ı deryalığa yükseltildi. Adı da çok isabetli olarak Uluç’ken Kılıç’a dönüştürülmüştü. Kıdemli denizci Piyale Paşa’yla işbirliği halinde ve maddi destek veren, saraydaki bahçesinin bir bölümünü tersane yapılması için bahşeden Selim’in desteğiyle bütün kışı eskisinin yerini alacak yeni bir donanmanın yapımıyla geçirdi.</span></p>

      <p class="paragraf para-style-override-14"><span xml:lang="tr-TR">Böylece 1572 ilkbaharında, yani Lepanto (İnebahtı) Savaşı’nın üzerinden altı ay geçmeden iki yüz elli yelkenli gemiden oluşan ve sekiz büyük, modern gemi içeren yeni Osmanlı Donanması denizlerde Türklerin üstünlüğünü kanıtlamaya hazırdı. O günün hiçbir Hıristiyan Devleti’nin boy ölçüşemeyeceği bir gemi inşaatı başarısıydı bu. Donanmanın 1572’de Kıbrıs açıklarında belirmesi, Hıristiyan müttefikleri şaşırttı ve adayı geri alma sevdasından vazgeçirdi. Donanma bundan sonra Yunan sularına yelken açtı, yenilenen donanmasında Türk bayrağını dalgalandırdı, Girit Adası’nı tehdit edecek kadar ileri gitti, fakat bu aşamada düşmanlarıyla çatışmaktan kaçındı. Hıristiyanlar ise donanmaları hâlâ Türklerinkinden büyük olmakla beraber, Kılıç Ali’ye savaşı kabul ettiremediler ve Türkleri İyon Denizi kıyılarından uzaklaştıramadılar.</span></p>

      <p class="paragraf para-style-override-14"><span xml:lang="tr-TR">Bu durum Venedik’in Kıbrıs’ı resmen teslim ettiği bir barış antlaşmasının yapılmasını hızlandırdı. Barış antlaşması yandaşları Osmanlı bölgeleriyle ticaretin başlaması için baskı yaptıklarından Venedik zaten antlaşmaya dünden razıydı. İstanbul’daki Venedik elçisi bir uzlaşma bahsinde sadrazamın ağzını arayınca, Sokullu şöyle yanıt vermişti: “Sizin kaybınızla bizimkinin arasında dağlar kadar fark var. Sizden Kıbrıs’ı almakla kollarınızdan birini kesmiş olduk; donanmamızı yenmekle siz sakalımızı tıraş ettiniz. Kesilen kol tekrar uzamayacaktır, ama tıraş edilen sakal eskisinden de gür ve sağlam uzayacaktır. “</span></p>

      <p class="paragraf para-style-override-14"><span xml:lang="tr-TR">Barış antlaşmasının pazarlığı Fransa Kralı IX. Charles tarafından İstanbul Hükümeti’ne gönderilen elçiden de güçlü bir destek gördü. Fransa da Venedik gibi İspanya’nın onlar aleyhine Yakındoğu’da kuvvetlenmesinden korkuyor ve Kutsal Birlik’i bozmaya çalışıyordu. Hıristiyanlar, denizlerdeki avantajlarıyla böbürlenmelerine karşın çeşitli limanlarına dağılınca önemsiz çekişmelere girişmeye başlamışlardı. Ortak dava çok geçmeden karşılıklı rekabetlerinin ve çelişen taahhütlerinin yanında öylesine gölgede kaldı, büyük Lepanto zaferlerinin etkisi sıfırlandı. Bu zafer yine de her şeye rağmen manevi ve psikolojik açılardan bir zafer olarak kaldı. Avrupa’nın gözünde Osmanlı büyüsü bozulmuştu. Bir yüzyıldan uzun zaman önceki İstanbul’un fethinden beri Avrupa’yı esir eden Osmanlı’nın ilk kez yenilmez olmadığı görülmüştü. Bir efsane tarih olmuş ve Hıristiyanlar artık daha rahat nefes alabiliyorlardı.</span></p>

      <p class="paragraf para-style-override-14"><span xml:lang="tr-TR">Türklerin prestiji açısından bu bir dönüm noktasıydı fakat güç açısından Sultan Süleyman’ın imparatorluğu hâlâ yabana atılamazdı. Maddi kaynaklarının üstüne yoktu, pratik yetenekleri zarar görmemişti, yenilgiden kolayca sıyrılmıştı. Sokullu’nun liderliği sayesinde ve Selim’in yeteneksizliğine rağmen, gününde geçmişte olduğu gibi, gelecekte de yirmi yıl daha maddi ve manevi olarak birleşik, eylemlerinde güçlü, politikalarında kararlı ve bunların uygulanmasında gerçekçi olacak, Hıristiyanların dünyasındaki düşmanlarına örnek olan uyumlu bir İslam devletiydi.</span></p>

      <p class="paragraf para-style-override-14"><span xml:lang="tr-TR">İmparatorluğun başlıca düşmanı hâlâ İspanya’ydı. Aralarındaki kavganın en önemli nedeni, Osmanlıların Kıbrıs seferi sırasında tekrar ele geçirdikten sonra Lepanto’nun ertesi yılı Don Juan’ın kumandasında bir İspanyol filosuna kaptırdıkları Tunus’tu. Kılıç Ali ertesi yıl Lepanto’da savaşanı kadar güçlü bir donanmayla saldırıya geçti. Şehri, uzun zamandır İspanyolların elinde olan La Goletta (Halk-el-Uved) Kalesi’yle birlikte temelli olarak zapt etti. Osmanlıların Lepanto’daki yenilgisinden sadece üç yıl sonra korsan amiral bu kez zafer kazanmış bir donanmayla Altın Boynuz’a giriyordu.</span></p>

      <p class="paragraf para-style-override-14"><span xml:lang="tr-TR">Tunus böylece Cezayir ve Trablusgarp’la birlikte bir Osmanlı eyaleti oldu. Osmanlı da gelecek yüzyıllarda Kuzey Afrika kıyısının bu yönetilmesi zor korsan devletleri üzerindeki otoritesini bir dereceye kadar sürdürebildi. 1578’de Fas da Osmanlı etkisi altına girecekti. Fas şerifi, taht üzerinde (dayanaksız olarak) hak iddia eden bir kişiyi destekleyerek kalabalık bir kuvveti karaya çıkartan Portekizlilere karşı Türklerden yardım istemişti. Türkler İspanya’nın Portekiz’le işbirliği yapması korkusuyla hemen razı oldu ve Alcazarquivir’de Portekizlilere karşı büyük bir zafer kazanıldı. Portekiz Kralı Sebastian ve ordusunun büyük kısmı bu savaşta öldü ve Portekiz’in gerilemesi böylece başlamış oldu. İspanya Kralı Felipe de bundan vakit kaybetmeden yararlandı ve ülkeyi silahlı bir kuvvetle istila etti.</span></p><br />

      <p class="paragraf para-style-override-14"><span xml:lang="tr-TR">Tunus’un tekrar ele geçmesinden kısa bir süre sonra Ayyaş Selim yalnız başına yaptığı son bir içki âlemi sonucunda kaza eseri öldü. Doğası itibariyle yanlış inançlara aşırı derecede inanan sultan gökte bir kuyrukluyıldızın görülmesiyle İstanbul’da yıkıcı bir deprem, Mekke’yle kutsal yerleri tehdit eden bir taşkın ve hepsinden de önemlisi, sarayının mutfaklarında şarap mahzenlerini tahrip eden önemli bir yangın gibi olaylar arasında bağlantı kurmuş, bütün bunları sonunun yaklaşmasının belirtileri olarak anlamlandırmıştı. Üzüntüsü arasında yeni yaptırdığı ve duvarları henüz kurumamış olan bir Türk hamamını ziyaret etti. Korkularını susturmak için bütün bir şişe Kıbrıs şarabını bir defada içti. Sonra, sendeleyince ayağı kaydı, düşerek başını mermerlere çarptı, bu kaza sonucu ölümcül bir hummaya yakalandı. Osmanlının en az saygı duyulan sultanının sonu bu oldu.</span></p>

      <p class="paragraf para-style-override-14"><span xml:lang="tr-TR">Selim’in saltanatı verimsiz olmuştu, ama ölümü zamansızdı. Sokullu Mehmet, II. Selim’in oğlu III. Murat’ın olaysız olarak tahta çıkmasını sağladı. Ne çare ki Murat, Sokullu’nun gerçek gücünü sınırlayacak böylece devlet adamlığı görevini, yani Sultan Süleyman’ın imparatorluğunu muhafaza etmek ve dengeli hayatını uzatma görevini tamamlamasını engelleyecekti. Sokullu dört yıl daha sadaret makamını işgal ettiyse de Selim’in ona bahşettiği tam yetkiden artık yararlanamıyordu, üstelik sultanı onun aleyhinde etkilemeye çalışan yeni efendisinin köle gözdelerinin ve haremindeki kadınların kaprisleriyle entrikalarının hedefiydi.</span></p>

      <p class="paragraf para-style-override-14"><span xml:lang="tr-TR">Murat Manisa’daki görevinden denizyoluyla gelişinin gecesinde ayağının tozuyla beş kardeşinin boğulmasını emretmişti. Ertesi sabah devlet adamlarını huzuruna kabul etti. Yeni sultanın ağzından çıkacak ilk sözleri hepsi endişeyle bekliyorlardı. Doğululara özgü bir yanlış inanca göre, yeni sultanın ağzından çıkacak ilk sözler saltanatının geleceğine işaret eden bir alâmetti. Gece uykusu deniz tutmasından ileri gelen rahatsızlığını giderdiği ve iştahını açtığı için sultanın ilk sözleri, “Karnım acıktı. Bana yiyecek bir şeyler getirin,” oldu. Bu sözler bir kıtlığın habercisi olarak algılandı ve gerçekten de ertesi yıl memleket o kıtlığı yaşadı. Murat, babasının tatlı günahını paylaşmıyordu, çıkardığı ilk fermanlardan biri de şarap tüketimini yasaklamak oldu. Bunu kışkırtan bir meyhanenin dışında yeni sultanın şerefine kadeh kaldıran bir grup Yeniçeriydi. Fermana başkaldırıp sadrazama tehditler ve küfürler yağdırmaları üzerine karar yürürlükten kaldırıldı, şiddet hareketlerinden kaçınmaları koşuluyla tekrar şarap içmelerine izin verildi.</span></p>

      <p class="paragraf para-style-override-14"><span xml:lang="tr-TR">Murat’ın kendine özgü günahları vardı, en başta da hasislik ve aşırı cinsel arzu. Kadınla altını saplantı olacak düzeyde seviyordu. Devletin hazinesi Sultan Süleyman’ın ölümüne kadar Yedikule’de korunuyordu. Birinci kulede altın, ikinci kulede gümüş, üçüncüsünde altın ve gümüş kaplamalarla ziynetler, dördüncüsünde eski çağlardan kalma değerli emanetler, beşincide İran’la Mısır’da elde edilmiş değerli antika eşyalar bulunurken altıncı ve yedinci kule ise devlet arşivlerini içeriyordu. II. Selim pahalıya mal olmuş savaşlarının sonrasında hazineden arta kalanları özel hazinesine naklettirmiş, Yedikule de bir hapishane olmuştu. Ancak III. Murat daha da ileri gitmişti. Hazine için üç kilitli özel bir kasa yaptırmış, saltanatı boyunca bunun üstünde uyumuştu. Kasa, değeri milyonlarca duka olarak hesaplanan yeni zenginliklerin içine yerleştirilmesi için yılda sadece dört kere açılırdı.</span></p>

      <p class="paragraf para-style-override-14"><span xml:lang="tr-TR">Murat etrafını sayısız dalkavuk ve saray adamıyla çevirir, bunların arasında tembel bir sefahat hayatı sürer, ancak onların hırslarını tatmin için devlet işleriyle uğraşırdı. İmparatorluğun dört temel direğine alay yollu benzetilen dört kadın hayatını yönetiyordu. Bir tanesi haremin başında bulunan annesi Valide Sultan’dı. İkincisi, etkisi kısa zamanda yok olan kız kardeşiydi: Sokullu’nun karısı. Bir diğeri Safiye adında Venedik’li bir güzeldi. Ünlü Baffo ailesinden olan babasının vali olarak bulunduğu Korfu’ya giderken bir Türk korsanı tarafından ele geçirilmiş, Murat’ın en büyük oğlu Mehmet’in annesi olmuştu. Bu kadına âşık olan Murat, ona uzun süre sadık kalmıştı. Safiye’nin nüfuzundan rahatsız olan Valide Sultan, oğlunu bir şehvet ve sefahat batağına itmek için elinden geleni yaptı. Murat böylece aşırı bir çapkınlık ve zevk hayatına dalarak bir gecede iki veya üç cariyenin hizmetine başvurur oldu. Bu, İstanbul esir pazarındaki kızların fiyatını ikiye katladığı gibi, Murat’ın yüzden fazla çocuğun babası olmasıyla sonuçlandı.</span></p>

      <p class="paragraf para-style-override-14"><span xml:lang="tr-TR">Bu hanımların arasından bir Macar, sultanın hoşuna gitti ve bir süre sarayda bir yere kadar etki sahibi oldu. Fakat hayatındaki dördüncü kadın ve danışmanlarından biri, annesinin ölüm döşeğindeki arzusu üzerine harem kethüdası olacak olan Canfeda Kadın’dı. Bu kadın sultanın yatağını paylaşmıyordu, başlıca görevi bu işi üstlenecekleri bulmaktı. Kadınlar tek tek veya toplu olarak Murat’a devlet işlerinde öğütler vermeye cüret ediyorlardı. Fakat Venedik’li Safiye (Baffo) Sultan sarayda özellikle dışişlerinde başlıca etki sahibi olmayı sürdürüyordu. Venedik gemilerinin büyük tahriğine rağmen, sultanı, San Marko Cumhuriyeti’ne saldırmaktan vazgeçirdi. Venedik aksine Osmanlı Hükümeti’nden kapitülasyonlarının yenilenmesini ve başka ticari avantajlar elde etti. Safiye sultanın etkisi bir sonraki kuşakta oğlu III. Mehmet’in saltanatı sırasında da devam edecekti.</span></p>

      <p class="paragraf para-style-override-14"><span xml:lang="tr-TR">Murat için altın kadınlar kadar değerli olduğundan sarayındaki rüşvetçilik en üst dereceye ulaşmıştı, şöyle ki devlet içindeki atamalar ancak etki, satın alım ve önceden saptanmış bir tarife uyarınca gerçekleşiyordu.</span></p>

      <p class="paragraf para-style-override-14"><span xml:lang="tr-TR">Yolsuzluk öylesine aldı yürüdü ki sultanın kendisi de saray adamlarıyla vezirlere ödenen meblağlardan pay alma yoluyla büyük çapta rüşvetler alır oldu. Murat bu uygulamaya Şemsi Paşa adındaki gözde vezirlerinden biri tarafından alıştırıldı. Şemsi, Selçuklulardan geldiğini iddia ediyor, dolayısıyla Selçukluların yerini alan Osmanlılara düşman gözüyle bakıyordu. Biyografisinin yazarına göre bir keresinde sultanın huzurundan neşeyle çıkmış, mutluluğunu etrafındakilere şöyle açıklamıştı: “En sonunda hanedanım adına Osmanlı Hanedanı’ndan intikamımı aldım. Onlar bizim mahvımızı hazırlamışlardı, aynı şeyi şimdi ben onlara yaptım.” Bu işi nasıl yaptığı sorulduğunda da şöyle demişti: “Sultanı lütuflarını satmaya razı ederek ona gerçekten iştah açıcı bir yem sundum. Kırk bin altın duka az şey değil. Sultan bundan böyle yolsuzlukların öncüsü olacak, yolsuzluklar da imparatorluğu yok edecek.”</span></p>

      <p class="paragraf para-style-override-14"><span xml:lang="tr-TR">Lala Mustafa Paşa gibi Şemsi de Sokullu’nun can düşmanlarındandı. Sadrazam, ona sarayın devlet üzerindeki kötü etkisinden şikâyet ettiğinde, tek yapacağı şeyin, asla bir yanlış yapmayacak olan saraya itaat etmek olacağı Sokullu’ya söylendi. Murat’ın tahta çıkışının dördüncü yılında Sokullu’nun sonu geldi. İmparatorluk için Kıbrıs’ta, Tunus’ta ve Yemen’de olduğu gibi, (kalıcı olmayacak) yeni kazançlar sağlayacak bir seferin ilk aşamalarında hâlâ iktidardaydı. Bu sefer (karısı tarafından zehirlendiği söylenen) yaşlı Tahmasp’ın ölümünün ve bu ölümü izleyen baş kaldırıların ardından İran’a karşıydı.</span></p>

      <p class="paragraf para-style-override-14"><span xml:lang="tr-TR">Bu durumdan yararlanmak gerekirdi. 1578’de Mustafa Paşa’nın kumandasında, Kırım’dan Tatar yedekleriyle berkitilmiş bir orduyla bir Osmanlı istilasına girişti. Kırım’dan yola çıkan kuvvetler arka arkaya iki İran Ordusu’nu yendiler, sonuçta da İranlıların müttefiki olan Hıristiyan Gürcistan krallığının en büyük kısmı fethedildi. Türkler Tiflis’e girdiler ve orada kiliseleri camiye dönüştürdüler. Uysal Gürcü aşiret reislerini sancaklarla çevirdiler, bütün komşu eyaletleri işgal ettiler ve dört beylerbeyi arasında paylaştırılmış bir Osmanlı eyalet yönetimi kurdular.</span></p>

      <p class="paragraf para-style-override-14"><span xml:lang="tr-TR">Dağıstan’a girdiler, böylece Hazar Denizi kıyılarına ulaştılar. Sokullu daha önce Sultan Selim’in saltanatı sırasında Don ile Volga nehirleri arasında bir kanal açarak aynı şeyi yapmaya çalışmış, ancak başarılı olamamıştı. İstilanın öncü birliklerine Karadeniz’in kuzeyindeki steplerde kumanda eden Azak beyi Hazar’ın Kaptan Paşası gibilerinden şaşaalı bir unvanla ödüllendirildi. Fakat İranlılar daha etkin biçimde direnmeye başlayınca, savaş on iki yıl daha uzadı. İran bundan sonra Gürcistan’ı, Azerbaycan’ı, Şirvan’ı, Tebriz’i ve başka eyaletleri teslim ettiği bir antlaşma imzaladı. Osmanlılar bu arada İran’a karşı Kars’ta çok iyi tahkim edilmiş bir üst kurmuşlardı; bu üs gelecek yüzyıllarda Doğu’da imparatorluğun bir savunma duvarı görevi yapacaktı.</span></p>

      <p class="paragraf para-style-override-14"><span xml:lang="tr-TR">Fakat fethedilmiş eyaletlerin elde tutulması zordu. Nüfusun çoğunluğu Şii olup İran rejimine sadık kalmıştı. Vergilendirme ve toprakların kullanımı sistemine alışık olmadıkları Osmanlı yönetimine içerliyor, göçebe aşiretler Şah’ın dolaylı sayılacak yönetimini sultanın merkeziyetçi yönetimine tercih ediyorlardı. Türkler daha önceki İran seferlerinde olduğu gibi, her şeyden önce üslerine uzaklıkları ve bundan kaynaklanan nakliye ve ulaşım zorlukları nedeniyle engelleniyorlardı. Sokullu bunları göz önünde tutmuş, askeri amaçlarla bir su bağından yana olmakla beraber, imparatorluğun olanaklarını aşması gerekçesiyle bu kara seferine karşı çıkmıştı. Gelecek elli yıla yayılan peş peşe seferler Sokullu’nun ne kadar haklı olduğunu uzun vadede kanıtlayacaktı.</span></p>

      <p class="paragraf para-style-override-14"><span xml:lang="tr-TR">Sokullu’nun saraydaki düşmanları bu arada bıkıp usanmadan onun aleyhine çalışıyorlardı. Önce dostlarıyla korunuklarını gözden düşürmek ve idamlarına kolay bahaneler bulmak için işbirliği yaptılar. Sonunda derviş kılığına girmiş bir sözde ricacı Divan’da Sokullu’ya yaklaşarak sadrazamın kalbine hançerini sapladı. Sokullu’nun kendi gibi Boşnak olan katili, işkence edilmesine rağmen hiçbir şey itiraf etmedi, sonuçta da cinayet bir tımarın küçültülmesinden dolayı duyulan hınca mal edildi. Anlatıldığına göre, daha bir akşam önce bir görevli sadrazama sultan I. Murat’ın Kosova Savaşı sırasında hançerlenerek ölmesinin anlatısını okuyordu. Sokullu bunun üzerine, “Allah bana benzer bir ölüm nasip etsin!” diye bağırmıştı. Gerçekten de öyle oldu. Venedik’li bir elçinin ifade ettiği gibi, “Türk erdemleri Sokullu Mehmet’le birlikte mezara girmiş”ti. Sokullu’nun katledilmesi muhakkak ki Osmanlı’nın uzun gerileme döneminin başlangıcı olmuştur.</span></p>
    </div>
  </div>
</body>
</html>
