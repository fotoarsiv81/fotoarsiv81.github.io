<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 5</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <blockquote class="calibre_10">
    <span class="italic"><span class="bold"><span class="calibre_1">BÖLÜM II</span></span></span><br class="calibre2" />
    <span class="italic"><span class="bold"><span class="calibre_1">BİLİMLER, KEŞİFLER VE GÖÇLER</span></span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Alabildiğine hızlı bir yükselişin orta yerindeki -kısa süren bir kaza olarak- Amerikan Ayrılıkçı Savaşı, Amerikalıda, önemli bir role aday olduğu duygusunu zayıflatmadı; ulusların birbirlerine düşmeleri de, Avrupa’yı, “uygarlık” meşalesini taşıdığı inancından çeviremedi. Fourier, uygarlık kavramının bile, “Avrupalı ulusların halihazırda içinde bulundukları sosyal yaşamın özel bir dönemi”ne uygulanabileceğini söyler ve kuşku duymaz dediğinden. Buna benzer düşünceleri dile getiren başkaları da vardır. Avrupa kültürünün üstünlüğüne tartışılmaz bir şey olarak bakılır. Proudhon’un söylediği şudur: “İnsan kişiliği kutsal olarak kalıyor ve aşağı ırklar karşısında biz yüksek ırkın yapacağımız, bize kadar yükseltmektir onları; onları ıslah etmek, güçlendirmek, bilgilendirip eğitmek, soylulaştırmak!” Saint-Simon’cu Michel Chevallier’nin damadı Paul Leroy-Beaulieu’ye göre, “dünyanın yarısı cahil ve güçsüz insanlara bırakılamaz”; “modern halklar”a düşen bir görevdir bu. Theodore Roosevelt, çağdaşı II. Guillaume gibi, insanlığın bir bölümüne yüzyıllık bir görevin düştüğünü hatırlatır; ünlü bir kaptan A. T. Mahan’in deyişiyle, “bir barbarlık çölünde bir uygarlık vahası” gibidir insanlığın o bölümü ve onun yararına, “yeteneksiz ırkların kamulaştırılması”na çağrıda bulunur bütün yüreğiyle. Öte yandan, Marx için, toplumları yönetme, aydın proletaryaya, en gelişmiş ülkelerin proletaryasına aittir.</span></p>

  <p class="calibre_5"><span class="calibre_1">Batı’ya misyon yüklendirilir böylece. Başka önemli gelişmeler de vardır: Bir “</span><span class="bold"><span class="calibre_1">Bilimcilik çağı</span></span><span class="calibre_1">”na girilmiştir.</span></p>

  <p class="calibre_2"><span class="calibre_1">BİLİMCİLİK ÇAĞI</span></p>

  <p class="calibre_5"><span class="calibre_1">Ayrıca, önemli olan bilgidir; Voltaire’in, “düzenin, huzur ve mutluluğun en bereketli kaynağı” dediği eğitimdir. Kültürün ve bilimin yeni bir yorumuna gidilecektir.</span></p>

  <p class="calibre_7"><span class="italic"><span class="calibre_1">Kültürün ve bilimin yeni çerçevesi</span></span></p>

  <p class="calibre_5"><span class="calibre_1">Başlangıç olarak,</span> <span class="bold"><span class="calibre_1">okur-yazar olmamaya</span></span><span class="calibre_1">, bu utanç verici eksikliğe karşı mücadele başlar. Baskı makinesi ile okul, işbirliği yaparlar onunla. Basın-yayında ilerleme olmazsa, okul etkisiz kalır. Ancak, insan okumaya ve yazmaya kalktığında - kitap, gazete, afiş yayılır ve bilgi ucuz fiyata dolaşır da olsa - temel eğitim bir yerde her şeye yanıt veremez halde kalacaktır ve böylesi bir kültürün değeri ne olursa olsun, bir mesleğe hazırlamaz insanları. Bunun sonucu</span> <span class="bold"><span class="calibre_1">mesleki bir yetişme</span></span><span class="calibre_1">ye özlemdir ki, el kitabının ufkunu genişletse de, kuramı pratikten fazla ayırmaz. Bununla beraber, güçlük pek seyrek olarak yenilmiştir ve sosyal farklılıklar işin içine girince, günlük ekmeğini kazanmak zorunda olan bireyle, yüksek bir kültüre varmak isteyen insan arasında ayrılık sürer.</span></p>

  <p class="calibre_5"><span class="calibre_1">Ancak, aristokrasinin ve burjuvazinin çocuklarının kolejlerde ve üniversitelerde tattıkları hümanizmanın değeri nedir? Seçkinleri doyurup rahatlatan eski klasik kültür ihtiyaçlara yanıt vermekte midir hep?</span></p>

  <p class="calibre_5"><span class="bold"><span class="calibre_1">Eskilerle yenilerin savaşı</span></span> <span class="calibre_1">XIX. yüzyılda da vardır. “Pancardan şeker güzel sözlerle yapılmaz; güzel şiirler yazarak da deniz tuzundan sodyum elde edilmez”: Bir bilgin ve politikacı olan Arago meclis kürsüsünden bunları söylerken, büyük şair Lamartine de, “edebiyat incelemelerinin taşıyıcılığını yaptığı ahlaki gerçekler”in davasını I savunur.</span></p>

  <p class="calibre_5"><span class="calibre_1">Böylece, edebiyat bilimlere karşı mıdır?</span></p>

  <p class="calibre_5"><span class="calibre_1">Yüzyılın gerekleri ortadadır ve -ulusal eğilimlere göre- az çok liberal yeğleyişler, zekânın çeşitli disiplinleri arasında uzlaşmalara olanak sağlar. Ne olursa olsun, bilimin alanı hızla genişler. Kalır, laboratuvarla fabrika arasında zorunlu yaklaşmaları düzenlemek:</span> <span class="bold"><span class="calibre_1">Teknisyenle bilginin bağlaşması</span></span> <span class="calibre_1">az çok iyi gerçekleşir; Avrupa’da yolu gösteren Almanya’dır. Bir şey bulup ortaya koyan, yine çoğu kez alçakgönüllü bir pratisyen olsa da, buluşlar daim da çok incelemenin meyvası olur. Ne var ki,</span> <span class="bold"><span class="calibre_1">ayrıcalıklı aileler</span></span> <span class="calibre_1">kaybolmazlar: Herschel’ler ile Struve’ler, bir yüzyıl astronomiyi temsil edenler tek başlarına; Candolle’lerin adı, bitkibilimin tarihine egemen olacaktır uzun süre; Becquerel’ler, yüzyılın ortasından başlayarak, fizik alanında kendini dayatacaktır; Lenormant’lar, büyük bir parlaklıkla arkeolojiyi iş edinip geliştirirler. Siemens kardeşler şaşırtıcı bir teknisyenler kuşağıdır: Bilimin sanayiye uygulanmasında, başarının ve zenginleştirmenin unutulmaz örneğini koyarlar ortaya.</span></p>

  <p class="calibre_5"><span class="calibre_1">Bunlar kadar önemli olan, bilim anlayışındaki gelişme ve pozitivist etkidir.</span></p>

  <p class="calibre_5"><span class="calibre_1">Gerçekten, kendine gitgide güveni artan bilim,</span> <span class="bold"><span class="calibre_1">yöntemini ve örgütlenişi</span></span><span class="calibre_1">ni daha açık bir hale getirir. Zekânın bir sezgisiyle oluşan Descartes’çı akılcılığın yerine, baştan aşağıya “deney”e dayanan bir akılcılık geçer. Öte yandan, yüzyıl, yaratıcı olmayan skolastiklerin biçimsel mantığını kesinlikle reddeder ve düşünme biçimini matematik tümevarmaya dayandırırken, sürekli buluşlara yol açar bu. John Stuart Mill, tanıtlayıcı verilerin yardımıyla doğrulamanın kurallarını ortaya koyar. Galois, matematiği bile buluşa tabi kılarken, Claude Bernard bu buluşu alıp deneyin hizmetine sokar; deneyi düşünceye tabi kılan Descartes’çı mantığa karşı bir tepki olarak yapar bunu: Aklın, sezgi yoluyla bulunmuş olan bir yapının gerekleri önünde deneye başeğdirmeye ihtiyacı yoktur; kâhince bir sezgi varsa da, deney bir denetim sezgisini gerekli kılar. Böylesi bir tavırın bereketi pek kolayca kendini belli eder. Gerçekten, doğa bilimlerine, yumuşak olduğu kadar kavrayıcı bir araç da sağlayacaktır bu. Ne var ki, yine gerçeklikten yola çıkarak, Marx’ın diyalektik maddeciliği, insanların davranışına uygulanabilecek dinamik bir dünya görüşünü de önerir. Dahası, matematikçilerde tanıtlama sonuçtan daha az önemlidir artık.</span></p>

  <p class="calibre_5"><span class="calibre_1">Hiç kuşkusuz,</span> <span class="bold"><span class="calibre_1">pozitivizm</span></span> <span class="calibre_1">bilimden, niteliklerini, kapsamını ve sınırlarını tanımlamayı beklemektedir: “İnsan zekâsının kesin gerçek biçimini” ortaya koyma iddiasında olduğundan, metafiziğe ve ilahiyata oranla bilime bir yer vermekte; düşünmeyle gözlemi bir arada kullanarak olayların gerçek kanunlarını bulma görevini ona tanımakta; evren üstüne olan bütün düşüncelerimizi, aralarında sıkı bir dayanışma bulunan bir gerçekler birliği oluşturmayı ideal olarak ona önermekte; son olarak da, ondan, her şeyden önce, insan ilerlemesine hizmette bulunmayı istemekte ve böylece bilimsel çalışmaları sosyal fiziğe ya da sosyolojiye bağlamaktadır.</span></p>

  <p class="calibre_7"><span class="italic"><span class="calibre_1">Evrene ve yaşama yeni bakış</span></span></p>

  <p class="calibre_5"><span class="calibre_1">Curnot, bir önemli noktaya işaret ediyor ve şöyle diyordu: “Yüzyılın pratiğe daha da çok döndüğü bir sırada, matematik bilimler daha kuramsal bir doğrultuya girmiştir.” Gündemde kalan</span> <span class="bold"><span class="calibre_1">büyük sorunlar</span></span> <span class="calibre_1">vardır; Veierstrass’ın, Hermite’in, Kronecker’in ve başkalarının aydınlatmaya çalıştığı fonksiyonlar sorunu, sayılar ve gruplar sorunu böyledir. Henri Poincare ortaya çıkacak ve bütün bu saydığımız adları gölgede bırakacaktır: Poincare, bir otuz kadar cilt tutan kitaplarında ve yayınladığı sayısız incelemede, kendinden önce gelenlerin çabalarını özetlemekle yetinmez; örneğin, Fuchs fonksiyonlarını yeniden ele alarak Euklides’çi olmayan geometriye uygular; diferansiel denklemlere, aşkınlara, Abel entegrallerine, üç cisim sorununa I karşı çıkar (iki cisim sorununu Newton mekaniği çözümlemiştir); elektrik olayları ile ışık olayları arasındaki ilişkilerle uğraşır. Euklides’çi olmayan bir geometrinin kurucusu olan Riemann da, 1854 yılından başlayarak, dört boyutlu bir uzay önermeye ve görecelik kuramını hissettirmeye koyulur. Bu sonuncu yolda ana noktaları, Hamilton dördeyler kuramıyla, Cayley ile Sylvester de değişmezler kuramıyla göstermişlerdir</span></p>

  <p class="calibre_5"><span class="calibre_1">Matematik, önceden bilinmeyen ufuklar açar fiziğe böylece. Bu, kolaylıklar adına,</span> <span class="bold"><span class="calibre_1">zamanı hizmetine koşma</span></span><span class="calibre_1">yı engellemez insana: Bir ortalama saat saptanır, böylece bir başlangıç meridyeni (Greenwich meridyeni) seçilir, gün saat dilimlerine bölünür ve çok geçmeden de Uluslararası Saat Bürosu kurulur. Dev teleskoplar, fotoğraf makineleri ve az ilerde de spektroskoplarla donanıp gitgide artan gözlemevlerinin kubbeleri altında, sabırlı bir çalışmayla göğün haritası çizilir; yeni yıldızlar bulunup eklenir ve doğaları, çapları ve hareketleri aydınlığa kavuşturulur. Art arda olarak, Fizeau, dişli bir tekerlek yardımıyla</span> <span class="bold"><span class="calibre_1">ışığın hızını</span></span> <span class="calibre_1">gösterir ve döner bir ayna marifetiyle aynı araştırmaya girişmiş olan Foucault, Pantheon’un kubbesine bir telle tutuşturulup sallanan bir sarkaç aracılığıyla dünyanın kendi mihveri çevresinde dönüşünü tanıtlar. Arkasından, Kirchoff’lar ve Bunsen’lerle, Huggins ve Miller’lerle spektroskop yola koyulur:</span> <span class="bold"><span class="calibre_1">Astrofizik</span></span> <span class="calibre_1">doğmuştur! Tam o sırada, Maxwell ışığın, içiçe manyetik ve elektrik titreşimlerden doğduğunu açıklar. Hertz’in elektrik dalgalarını bulacağı saat yakındır. O andan başlayarak, dalgalar uçsuz bucaksız bir bütün oluşturmuşa benzerler: Birkaç yüz milimetre boyundaki mor-ötesi dalgalarla başlayan bu bütün, Hertz’in dalgalarıyla binlerce kilometreye yayılır. Bütün bu ışık, titreşim, elektrik, kimya olayları, bir birlik ve bütünlüğü de ortaya koymuyorlar mıydı?</span></p>

  <p class="calibre_5"><span class="calibre_1">Bu, evrenin</span> <span class="bold"><span class="calibre_1">birlik ve bütünlüğü</span></span><span class="calibre_1">dür aynı zamanda!</span></p>

  <p class="calibre_5"><span class="calibre_1">1847’de Berlin’de yayımladığı bir incelemesinde, Helmholtz, hem buharlı makinede, hem elektrikte, hem de ışıkta kendini gösteren bir gerçekliğin sorununu atar ortaya:</span> <span class="bold"><span class="calibre_1">Enerji sorunu</span></span><span class="calibre_1">dur bu! Öte yandan, Carnot’nun arkasından, Mayer, Joule ve Clausius, termodinamiğin yasalarını belirlerler ki, gazların incelenmesine uygulandığında, Maxwell ve Boltzmann’la kinetik kuramına götürecektir; pratikte, sıkıştırma ve sıvılaştırma, soğuk elde etme sanayisinin doğumuna yol açar.</span></p>

  <p class="calibre_5"><span class="calibre_1">Enerjinin korunması ve alçaltılmasının yasaları böylece formüle bağlanınca, kalıyordu organik maddenin kendisini mekanik enerjinin kurallarına bağlı kılmak. Tam o sırada kimyacılar, çatışa çatışa da olsa, konuya girerler: Dumas, kimyanın canlı doğayla yarışmaya yetenekli olduğunu söylememiş miydi daha önce? Yirmi yıl sonra, Saint-Claire-Deville’in ahimin klorürü indirgemesi ve Marcelin Berthelot’nun da metilik alkolün bileşimine gitmesi, haklı kılar onu. Böylece, kimi ısısal durumlarda, kararlı görünen cisimler öğelerine ayrışıyor ve kararsız denge kavramı termodinamiğin yasalarıyla buluşuyordu. 1863’te, tek başına elekti rik kıvılcımının müdahalesiyle, asetilenin bireşimine varılmış oldu. Arka arkaya benzin, naftalin ve yağlı cisimler gelirler. Berthelot, Danimarkalı Thomsen’in savını doğrular: Yani, kimyasal tepki yoluyla açığa çıkan ısı ölçülebilir bir şeydir; bir ısı kimyası, termodinamiğin yanında yerini alsa da” böyledir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Deneyin aşığı ve bilimin dayanılmaz iktidarına inanan bir kişi olarak, Berthelot, bilim sayesinde, insanlık için büyük yarınlar inancındadır. Nobel gibi o da, patlayıcı maddelerin yetkinleştirilmesine koyulur; ancak, sanayi yoluyla ozonu imal eder, çağdaşları için suyu mikropsuzlaştırmanın aracını sağlar ve 2000 yılı için azotlu tabletlerden yapılmış bir besin düşler: Sınırsız bir ilerlemeye inanır ve kimyayı yıkıcılığın hizmetine koymada katkıda bulunur. Garip bir kişiliktir Berthelot özetle!</span></span> <span class="calibre_1">Senteze Dayalı Organik Kimya</span> <span class="italic"><span class="calibre_1">adlı eserini, Michelet kimyanın, artık başta gelen bu bilim dalının “altın kol”u olarak selamlar.</span></span>
  </blockquote>

  <blockquote class="calibre_9">
    <span class="italic"><span class="calibre_1">Julen Lemaitre’in Fransız Akademisi’ne kabul ederken kullandığı deyimle, bu “kimyanın kralı” 1907’de ölür; aynı yıl bilimciliğin bir başka dev temsilcisi Lord Kelvin yaşama veda eder. Kuramcı olmaktan çok pratik bir deha olan William Thomson, Carnot’nun ilkesini yeniden buldu; ama asıl yaptığı birçok elektrik araçlarını yetkinleştirmesi, ilk Atlantik kablosunun denize indirilmesini yönetmesi, yığınla makale ve inceleme eseri yazması, Büyük Britanya içinde ve dışında birçok bilim derneğine başkanlık etmesi ve doğmalarına önayak olmasıdır! Sonunda onurlara boğulacak, Lord Kelvin olacaktır; ne var ki herkesten fazla savunduğu mekanist öğretinin çöküşünü de ölmeden önce görecektir!</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Cuvier ile Geoffroy Saint-Hilaire’in düellosundan sonra, dava, saptanımcılık (fixisme) ve ani değişimler kuramı yararına kazanılmışa benzer. Bununla beraber, yerbilimin, tarihöncesinin ve taşılbilimin (paleontoloji) kimi verileri, birçok doğabilimcilerini Lamarck’ın dönüşümcülüğüne doğru yöneltir.</span></p>

  <p class="calibre_5"><span class="calibre_1">Oysa, 1839-40’ta Charles Darwin,</span> <span class="italic"><span class="calibre_1">Araştırmalar Günlüğü</span></span><span class="calibre_1">’nü yayımlar ve kitabında, Avusturalya’ya yaptığı bir yolculukta edindiği gözlemler vardır: Aynı türün, bir adadan ötekine gösterdiği benzemezlikler, çarpıcı gelmişti kendisine. Felaket kuramının hasmı olan yerbilimci Lyell’i tanır ve Malthus’u okumuştur. Gözünde, yaşam için mücadele genel bir olgudur ve söz konusu mücadele sonunda doğal bir ayıklanma gerçekleşir. Darwin, araştırmalarını sürdürür ve 1859’da</span> <span class="italic"><span class="calibre_1">Türlerin Kökeni</span></span> <span class="calibre_1">adlı eserini çıkarır; 1250 nüshası kısa zamanda tükenen eser, ilk elde altı dile çevrilecektir.</span></p>

  <p class="calibre_5"><span class="calibre_1">O sırada, soyu tükenmiş hayvanların korkunç temsilcilerine doğru çevriliyordu dikkatler: Kuş tüyleriyle kaplı bir sürüngen olan Archeopteryx; dişlerle donanmış bir kuş olan İchthyornis’ti bunlar. Osborne, kedinin soyunu Üçüncü Zaman’dan beri saptayabiliyordu. Peki, ya insanın kökeni? Boucher de Perthes’in haber verdiği gibi, “Tufan öncesi insanlar”ın kalıntıları bulunabilecek miydi? Gerçekten, Neandertal’ın atası 1852’de ortaya çıkmıştı; arkasından Perigord’da, Aurignac’da ve Grimaldi’de, kesin buluşlar geliyordu. Kimi başka buluşlar,</span> <span class="bold"><span class="calibre_1">maymunla insan arasındaki ilişki</span></span><span class="calibre_1">yi ortaya koyuyordu.</span></p>

  <p class="calibre_5"><span class="calibre_1">Aynı anda, Bohl’un protoplazmayı buluşundan başlayarak,</span> <span class="bold"><span class="calibre_1">hücrenin bileşimi ve rolü</span></span> <span class="calibre_1">çevresinde canlı bir tartışma başlamıştı. Evrimciliğe ve kendiliğinden üremeye karşı olan gelenekçilerin pek ciddiye aldıkları bir konu idi bu. Darwin’ciler kendiliğinden üremeyi reddetseler de, Pasteur ve Claude Bernard gibi bilginler Darwin’cileri sonuna değin izlemekten uzak duruyorlardı. Ne var ki, Papa IX. Pius, modern yanlışlara karşı çıkmak amacıyla</span> <span class="italic"><span class="calibre_1">Quanta Cura</span></span> <span class="calibre_1">bildirisini yayımladığı yılda (1864) bile, Huxley, insanla insanımsılar arasındaki ilişki üzerinde direniyordu ve kısa bir süre sonra, Fritz Müller, embriyonun oluşum ve gelişimini doğal ayıklanmaya tabi kılıyordu. Huxley, ilk organik maddenin denizlerin dibinde ortaya çıktığı varsayımını ileri sürerken, hücre kuramını Darwin sistemine bağlayan Haeckel de, Baer’in “biogenetique” denen yasasını insan soyuna yayıyordu. Filozof Herbert Spencer’e uzanıyordu gelişmeler: Nitekim, onun dönüşümcülüğü, ilk bulutsudan (nebuleuse) ahenkli bir sosyal oluşum düşüncesine değin bütün bilgi alanını kucaklıyordu.</span></p>

  <p class="calibre_5"><span class="calibre_1">Spencer, türlerin mücadelesinden çok ortamın etkisine inananlardan biriydi. Amerika’dan Hyatt ve Cope’la beraber, bir Yeni-Lamarckizm geliyor ve Loeb’i, yönelimler kuramını, yani canlı madde ile çevredeki olaylar arasında oluşan tepkileri düşünmeye götürüyordu. Öte yandan, Moritz Wagner, doğal ayıklanmanın karşısına çevreden kopmayı koyuyor ve Avusturyalı rahip Gregor Mendel’in koyduğu yasalara uygun olarak da, Hugo de Vries, kalıtımı da işin içine sokarak, değişimcilik adı altında, ani dönüşümler varsayımına dönüyordu. Aslında, çarpıcı bir saldırıdan sonra, Darwinizm, kazandığı mevzileri birer birer bırakmak zorunda kalmıştı.</span></p>

  <p class="calibre_7"><span class="italic"><span class="calibre_1">Sağlık adına mücadele: Claude Bernard ve Pasteur Devrimi</span></span></p>

  <p class="calibre_5"><span class="calibre_1">Türlerin kökeni ve evrimi üstüne görüşler ne olursa olsun, fizyoloji ve biyoloji sayesinde, bir</span> <span class="bold"><span class="calibre_1">yeni tıp</span></span> <span class="calibre_1">doğmaktadır ağır ağır ve cerrahlık da pek önemli bir katkıda bulunmaktadır ona. Bilimsel gözlem, insana, kendi bedenini ve ona musallat olan hastalık yapıcı etkenleri daha iyi tanımak olanağını sağlamaktadır; acıyı yok etmede ve yaşama umudunu arttırmada büyük yardımı vardır.</span></p>

  <p class="calibre_5"><span class="calibre_1">Tıp, yüzyılın ortalarında hâlâ ampirik nitelikte olsa da -nitekim, tifo ile dizanteriye “çürütücü” hastalıklar denmektedir!- Laennec’lerin, Broussais’lerin, Andral’ların ve Bright’ların çalışmalarından yararlanmaktadır; bunlar, belirtileri doğru saptayabilmek amacıyla, organik patolojiye büyük bir atılım getirmişlerdir. Ne var ki cerrahlık, mikropsuzlaştırma ile mikrop öldürücü yöntemlerden habersiz olduğu için, bilgisizliğin acısını çekmektedir.</span></p>

  <p class="calibre_5"><span class="calibre_1">Bilimsel planda kesin ilerlemeleri görmek için, Claude Bernard’ı beklemek gerekir.</span></p>

  <p class="calibre_5"><span class="bold"><span class="calibre_1">Claude Bernard</span></span><span class="calibre_1">, fizyolojist François Magendie’nin öğrencisi olarak, dikkatleri, 1849’da yağların sindirilmesi biçimi üzerine yazdığı inceleme ile ve özellikle bütün beslenmeye egemen olan, karaciğerin glikojenik görevini bulmasıyla çeker önce. Gözlemleri ilerledikçe, şekerin, dokularda yanan ve kanın da oksijenle beraber taşıdığı bir yakacak maddesi olduğunu görür; büyük sempatiğe, kan miktarını düzenleyici bir rol tanır ve zehirlerin organlardaki etkisini inceler. Onca gözlemin arkasından tutar</span> <span class="italic"><span class="calibre_1">Tıbba Uygulanan Deneysel Fizyoloji Dersleri’</span></span><span class="calibre_1">ni yayımlar, sonra da</span> <span class="italic"><span class="calibre_1">Deneysel Tıbbın İncelenmesine Giriş</span></span> <span class="calibre_1">adlı ünlü eserini çıkarır. Doğabilimin en temel eserlerinden biridir bu. Claude Bernard, kitabında, deney öncesi (</span><span class="italic"><span class="calibre_1">a priori</span></span><span class="calibre_1">) ya da varsayım düşüncesine ve tümdengelime büyük bir önem verir; karşı-deneyi öğütler ve tıbbın da, tıpkı fizik gibi yasalar üzerine oturmasını ister. 1878’de öldüğünde, hayvansal ve bitkisel alanların birliğini kurmuş, fizyolojiyi amprizmden ve metafizikten kurtarmış, Auguste Comte’un umutlarından birini gerçekleştirmişti. Bu heybetli, sakin ve iyi insan, başkalarının büyük ilgisini çekiyordu ve ölümünden sonra da süren dev bir aydınlık yaydı çevresine. College de France’ta yerine geçen Brown-Sequard, iç salgıların incelenmesini büyük bir coşkuyla sürdürerek o konuya atılım getirdi. Çömezlerinden biri olan Paul Bert, duyusal görevlerin ve solunum olaylarının incelenmesinde uzmanlaştı.</span></p>

  <p class="calibre_5"><span class="calibre_1">Bununla beraber, Claude Bernard’ın, tıbbı yanılgılarından kurtarma özlemini bir kimyacı yerine getirmeye çalıştı: Pasteur’dür bu!</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">1857’de</span></span> <span class="italic"><span class="bold"><span class="calibre_1">Louis Pasteur</span></span></span><span class="italic"><span class="calibre_1">, alkolik mayalanma üzerine bir tebliğde bulunmuştu; tebliğinde, mayalar ile mayalanabilir tözlerin bir arada bulunduğu, çürüme ile vibrionun havasız yaşamı arasındaki ilişkiyi ortaya koyuyordu. Liebig, böylesi bir süreci daha önce açıklamıştı, ne var ki Pasteur bu sürecin gerçekleşmesini bilimsel olarak gösteriyordu. Mayalanmalara yol açan mikroskopik organizmalar canlı varlıklara da bulaşıyorlar mıydı?</span></span>
  </blockquote>

  <blockquote class="calibre_9">
    <span class="italic"><span class="calibre_1">İpek böcekleri bir hastalığa yakalanmışlardı. Pasteur şunu gördü ki, yumurtalarla geçen pek küçük cisimcikler, bakteriler vardı. İskoçyalı cerrah Lister, o sıralarda farkına varmıştı ki, yaraların iyileşmesini engelleyen iltihap işte bu mikroplardan ileri geliyor olmalıydı; öyle olduğu için de, cerrah yarayı temizleyip koruyordu. Bunun üzerine, Breslau kentindeki Dr. Koch, Davaine ile Eberth’in farkına vardıkları ve hayvanları kırıp geçiren şarbon mikrobunu yetiştirmeyi başardı. Pasteur, araştırmalarını sürdürürken bir rastlantıyla gördü ki, tavukların kümeste tutuldukları kolera mikrobu kümestekilere bağışıklık kazandırıyordu; arkasından 1881’de, aralarından 25’ine gücü azaltılmış bir virüs zerk ettikten sonra - Jenner de, çiçeğe karşı aşısını böyle hazırlıyordu - 50 koyuna şarbon aşıladı; herkes de gördü ki, yalnız aşılanmamış hayvanlar ölüyorlardı. Büyük bir buluştu elde edilen: Artık, yerli yersiz ölümlerden yakınma sona eriyordu; mikroplar vardı ve işlerini görürken onlar izlenecekti; onlar kuşatılacak ve kendilerine karşı doğrudan ve etkili bir savaş sürdürülebilecekti. 1885’te kuduz bir köpeğin ısırdığı bir çocuğu iyileştirdiğinde, doruğuna vardı Pasteur’ün zaferi!</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Bir yirmi yıl, direnişleri ve boş inançları kırmak için hararetli tartışmalarla geçti. Ne var ki, Pasteur yenmişti ve</span> <span class="bold"><span class="calibre_1">mikroplarla parazitlere karşı mücadele</span></span><span class="calibre_1">de, bir öğrenci ordusu nöbeti devraldı ondan. Onlardan biri, Tuillier, bir kolera salgınını incelerken İskenderiye’de öldü; bir başkası, Chamberland, otoklav ile süzgeci aydınlığa çıkardı; tarım kimyasında uzmanlaşanlar oldu aralarından: Raulin’ler, Van Tieghem’ler, Emile Duclaux’lar, içinde bitkilerin yaşadığı ortamları - yöntemli biçimde - araştırdılar ve bitki dünyasının bakterilerini araştırmada, Schloesing’ler, Müntz’ler ve Winogradski’lerle bir araya geldiler. Bir dev buluş da bunlardan doğdu: Toprağı nitratlaştırma nedeni olarak mayalaşmanın farkına varıldı.</span></p>

  <p class="calibre_5"><span class="bold"><span class="calibre_1">Koch</span></span><span class="calibre_1">, şarbonu inceledikten sonra verem basilini buldu, arkasından kolera, sıtma, uyku hastalığı ve cüzzam mikroplarına karşı savaş açtı; sonunda da, bu mücadeleden bitkin ve üstelik vereme yakalanarak ölüp gitti. Onunla beraber başkaları, sonsuz küçük yaratıkların tanınmasına vermişlerdi kendilerini. Bunun sonucu şu oldu ki, bulaşıcı hastalıkların önleyici sağaltımı genelleşti. Charles Richet’nin serumla sağaltımıyla bir yeni ilerleme kaydedildi; Emile Roux ile Von Behring, difteriye uyguladılar yöntemi, hastalığın basilini 1883’te Klebs buldu, serumu da 1894’te elde edildi; ayrıca, tek hücreli hayvanların yol açtıkları hastalıkların bulaşmasına karşı korumada kimyasal sağaltım gelişti.</span></p>

  <p class="calibre_5"><span class="calibre_1">Batı, dünyayı ele geçirip de,</span> <span class="bold"><span class="calibre_1">sıcak ülkeler</span></span><span class="calibre_1">in büyük salgın ve bulaşıcı hastalıklarıyla doğrudan doğruya karşılaştığı ve onlarla mücadele etmek zorunda kaldığı ölçüde, geniş bir araştırma alanı açılıyordu önünde. Batı, uzun süreden beri, Akdeniz havzasında, sıtmaya çare bulmak için çırpmıyordu; onun yanı sıra sarı hummanın, hıyarcılın, uyku hastalığının, döküntülü tifüsün kaynakları bulunduğu gibi, çareleri gösterilir. Çoğu yerde bataklıklar kurutulurken, tıp coğrafyası ile parazitoloji kitaplarında, tropikalar arası bölgede halklar arasında hastalıkların bulaşma merkezleri gösterilir.</span></p>

  <p class="calibre_5"><span class="calibre_1">Avrupalı, kimi zaman yayılmasına neden olsa da, birçok vahim hastalıkların üstesinden gelemez kendi ülkesinde. Utanmanın koruduğu cinsel ilişkiyle bulaşan hastalıklar böyledir. Belirtileri saptansa da önerilen tek yol, cıvayla sağaltımdır. Neisser, 1879’da belsoğukluğunun mikrobunu bulur; 1906’da Wassermann, frengiye karşı bir sağaltım yöntemi gösterecek ve sonra bizmutla sağaltım beklenecektir. Bunun gibi, kanser hâlâ esrarlı bir illet olarak görülür ve ne yapılsa boştur. Sefaletin ve yorgunluğun doğurduğu bir sosyal hastalık olarak verem, koruyucu önlemlerin yanı sıra, çalışma koşullarının düzeltilmesini gerektirmektedir ki, beklemek gerekir; ayrıca cerrahi sağaltım, Forlanini’nin pneumothorax’ı ile ta 1908 yılına uzanacaktır. Kalıtım yoluyla geçen hastalıkların incelenmesine, Mendel yasalarının bulunmasıyla 1900’e doğru girişilecektir.</span></p>

  <p class="calibre_5"><span class="calibre_1">Bununla beraber,</span> <span class="bold"><span class="calibre_1">sağaltım yöntemleri</span></span> <span class="calibre_1">gitgide yetkinleşmeyi sürdürür.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Hastalıkları belirtilerine karşıt önlemlerle sağaltımı kural edinen ve yürürlükteki bir usul olarak kalan “allopathie”nin karşısına, Samuel Hahnemann’ın önerdiği ve ateşli yandaşları da olan “homeopathie” usulü çıkarılır: İlke,</span></span> <span class="calibre_1">similia similibus curantur</span><span class="italic"><span class="calibre_1">’dur ve ilaçlar yoğunlukları alabildiğine düşürülerek verilecektir. Claude Bernard ve özellikle de Brown-Sequard, hayvansal kökenli “özsu” yönteminin (opotherapie) yararını gösterirler. Ehrlich’in çalışmalarının sonunda kimyasal sağaltım (chimiotherapie) ortaya çıkacak ve onu - iklimle, içmelerle sağaltım gibi - başkaları izleyecektir.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Cerrahlıktaki ilerlemeler daha da gözalıcıdır ve</span> <span class="bold"><span class="calibre_1">antisepsi</span></span><span class="calibre_1">ye çok şey borçludur bu. Öte yandan Pasteur, asepsi (mikropsuzlaştırma) için yeğlemede bulundu ve düşüncesi güven verici oldu. Aynı zamanda, hastanın acısını da hesaba katmak gerekiyordu. Ether ve kloroform işin içine girer. Operatör güvenle çalışabilir artık! Vaktiyle yangısı adam öldüren apandisitin alınması, 1880-90 yıllarında kolay hale gelir. Broca’nın 1861’de ortaya attığı beyin bölgeleri kuramından yola çıkan sinir cerrahlığı başlardadır. Göz hekimliği, Helmholtz’un ve özellikle kataraktın alınmasını düşleyen Von Graefe’nin buluşlarından yararlanır. Doğum da içinde olmak üzere, kadın hekimliği tekniğindeki ilerlemelerle, sıkça başa gelen ölüm kaynağı yok olmaya yüz tutar.</span></p>

  <p class="calibre_5"><span class="calibre_1">En duyarlı alanlardan biri, amprizmin ve boşinançların elinden kurtulmaya başlar:</span> <span class="bold"><span class="calibre_1">Akıl hastalıkları</span></span><span class="calibre_1">dır bu! Kafatasıbilim (frenoloji), merakı çeken başarıların arkasından deneysel bir aşamaya girer; akıl hastaları artık toptan güvenlik önlemlerinin nesnesi değildir: Valentin Magnan, Emil Kraepelin ve Edimburg okulu, baskının kaldırılmasını sağlarlar. Sağaltıcı yöntemler ortaya çıkar ve psikiyatri usta uzmanlar edinir. Onlardan biri olan Lombrozo, fizyolojik düzenle suçluluk arasındaki kaçınılmaz ilişkileri tanıtlamaya girişir: Temel olan</span> <span class="italic"><span class="calibre_1">Suçlu İnsan</span></span> <span class="calibre_1">(1875) adlı kitabında doğuştan-suçlu kuramı, ciddi tartışmalara yol açar kuşkusuz; ne var ki, 1888’de yayımladığı</span> <span class="italic"><span class="calibre_1">Dahi İnsan</span></span> <span class="calibre_1">adlı eser, fizyoloji ile psikolojiyi birleştirir. Kimi insanlar şunu kestirir haldedirler: İnsan varlığı, aklın da bağlı olduğu sinir merkezlerinin emri altındadır baştan aşağıya.</span></p>

  <p class="calibre_7"><span class="italic"><span class="calibre_1">Tarih ve sosyoloji</span></span></p>

  <p class="calibre_5"><span class="calibre_1">İnsanın ve insanlığın gelişimi üstüne bir şey söyleyemedikten sonra, ne değeri olabilirdi bilimin?</span></p>

  <p class="calibre_5"><span class="calibre_1">Auguste Comte, sosyal olayların incelenmesini, diktiği) pözitivist yapının bir onuru olarak görüyordu. Marksist diyalektik, tarihin hareketi üzerine kurulmuştu. Bu sonuncusu, ufukları genişletmesi bir yana, merakı gitgide uyandırır durur ve politik bir silah olup çıkar; hiç kuşkusuz, bilimci akılcılık da olayları daha iyi açıklama ihtiyacını uyarıp durmuştur. Böylece, araştırmanın derinleştirilmesinin yanı sıra,</span> <span class="bold"><span class="calibre_1">tarihin alanında</span></span> <span class="calibre_1">da bir</span> <span class="bold"><span class="calibre_1">genişleme</span></span> <span class="calibre_1">olmuştur. Yapılacakların çifte bir görünümü vardır: Olay, yerli yerine oturtulmalıdır ve bu derinlemesine uğraşın işidir; ancak insan zekâsı da, özelin içinden geneli çekip çıkarmak istemektedir. “Bir günlük sentez için, diye yazar Fustel de Coulanges, yıllarca çözümleme gerekir.” Aynı Fustel, şunun altını çizer: “Tarih, bir sanat değil, tam anlamıyla bir bilimdir”; öte yandan, Renan’a göre “Tarih, bir bilim olduğu kadar, bir sanattır da.” Özellikle yazıtlar bilimi ile arkeoloji gibi yardımcı bilimlerdeki ilerlemelerin kolaylaştırdığı dev bir okuyup çözme çalışması yapılır belgeler üstüne; ne varki, genişliğine tablolar çizme eğilimi, belli bir dogmatik anlayışın ya da önceden verilmiş bir yargının esiri kalmış olanların harcı olur hep. Böylece Hippolite Taine, anatomici olarak işini boşuna üstlenir, sistematik kalır ve</span> <span class="italic"><span class="calibre_1">Çağdaş Fransa’nın Kökenleri</span></span><span class="calibre_1">’nde bir tez savunur. Fustel de Coulanges, kılı kırka yarsa da, evlerdeki günlük dinden, sadece ondan</span> <span class="italic"><span class="calibre_1">Antik Site</span></span><span class="calibre_1">’nin kurumlarını çıkarır. Sybel gibi Sorel de, Fransız Devrimi’nin açıklanışına giren verilerin olanca karmaşıklığını farkedemezler. Bununla beraber, pek sınırlı konularda, monografi ya da kolektif olabilecek eserler formülüne doğru adımlar atılır.</span></p>

  <p class="calibre_5"><span class="bold"><span class="calibre_1">İktisadi etkenlerin önemi</span></span> <span class="calibre_1">pek ağır belli eder kendini. Öncüler arasında List ve Schmoller görülür; ne var ki, Marksizmin, kabul edilebilir bir araştırma varsayımı olarak bu alanda ortaya çıkabilmesi için, yüzyılın sonunu beklemek gerekecektir.</span></p>

  <p class="calibre_5"><span class="calibre_1">Tarih,</span> <span class="bold"><span class="calibre_1">dinsel kökenler sorunu</span></span><span class="calibre_1">na karşı saldırıya kalkarken, gözüpekliğe başvurur daha çok. Kuşkusuz, Kutsal Kitap’ın eleştirisine giriştiğinde, Roma’nın başlangıçlarını ya da Homeros sorucunu aydınlatmak için kullandığı aynı yöntemleri uygular. Bununla beraber, üzerinde, yaşayan bir inancın gerçeklerine hasım olduğu kuşkusu dolaşan araştırmacı, alabildiğine nazik bir görevi üstlenir. Strauss, daha 1835’te</span> <span class="italic"><span class="calibre_1">İsa’nın Yaşamı</span></span><span class="calibre_1">’nı yayımladığında sert tartışmalara yol açmıştı. Arkasından, Sol Hegelciler’in, Feuerbach’ların ve Bruno Bauer’lerin yazıları, kuru çalıya kibrit çakmışlardı: Kutsal Kitap’taki</span> <span class="italic"><span class="calibre_1">Yaradılış</span></span><span class="calibre_1">’ın ilk bölümleri, tarih öncesi bilimin ve doğabilimcilerinin buluşları önünde nasıl ayakta kalabilirlerdi? Renan’ın, insanileştirerek ve her türlü masaldan soyutlayarak yazıp 1863’te sunduğu</span> <span class="italic"><span class="calibre_1">İsa’nın Yaşamı</span></span><span class="calibre_1">, büyük yankılara yol açar ve yazarının College de France’taki kürsüsüne mal olur. Ruhban tepki gösterir - bir yıl sonra Papa</span> <span class="italic"><span class="calibre_1">Quanta Cura</span></span> <span class="calibre_1">adlı bildirisini çıkaracaktır! - ve kimi insanlar, bilimin dedikleriyle Kutsal Kitap’ın dedikleri arasında bir uygunluk kurmaya çalışırlar. Bununla beraber, geleneksel söyleme bağlı müminlerle ötekiler, yani pozitivistler, akılcılar, özgür düşünceliler arasındaki uçurum genişler gitgide; bu ötekiler, kutsal metinlere, şu ya da bu metin gibi tartışılabilir nesneler olarak bakmaktadırlar.</span></p>

  <p class="calibre_5"><span class="calibre_1">Tarih, insanlığın geçmişini - çetinlikleri yene yene - bütün görünümleriyle göz önünde tutmaya kalkarken,</span> <span class="bold"><span class="calibre_1">sosyoloji</span></span> <span class="calibre_1">bir yöntem aranışı içindedir. Marx için, kuruluş, diyalektik temele ve sınıflar mücadelesinin dinamizmine dayanmalıdır; Herbert Spencer, bir ilerlemeciliğin kurallarını saptadığına inanır ve toplumların ortama gitgide uyarlanışından doğacaktır bu ilerlemecilik. Okullar vardır: Pareto ve Walras’la mekaniktir, James Frazer’le antropolojiktir; Friedrich Max Müller’in arkasından, mitosların yorumuyla ilgilenecektir; Tarde ve Fouillee ile psikolojiktir; Durkheim de, işte bu okullara tepki olarak, sosyologa gerçekten bilimsel eserini ortaya koyma olanağını sağlayacak koşulları -alabildiğine ciddilikle- söylemeye çalışır; onun</span> <span class="italic"><span class="calibre_1">Sosyolojik Yöntemin Kuralları</span></span> <span class="calibre_1">adlı eserinin yayımlanışı da (1895) bir dönüm noktası olur.</span></p>

  <p class="calibre_7"><span class="italic"><span class="calibre_1">Bilimci inanç ve yararcı ahlak</span></span></p>

  <p class="calibre_5"><span class="calibre_1">Cournot, “su katılmamış felsefi gerçek” karşısındaki soğukluğa işaret ediyordu. Dikkatlere kendini dayatan, deney olayıdır. Claude Bernard’a inanılırsa, insan zekâsının bundan böyle kendini adayacağı şey, nesnelerin objektif gerçekliği içinde doğal olayların incelenmesidir. Öte yandan, 1848’den beri, Renan, şunu ilan etmiştir: “Bilim, bir dindir; doğasının zorunlu olarak çözümünü dayattığı ebedi sorunları insana çözdürten bilimdir yalnız.” Ne var ki, John Stuart Mill’in yararcı amprizmi de, metafizikten, benzeri bir kaçışa götürmüştür onu</span> <span class="bold"><span class="calibre_1">Bilimci doğacılık</span></span> <span class="calibre_1">da, Taine’i, beyinsel etkinliği, zihinsel atomların bir çarpışması olarak görmeye götürür. Bain ve James Mill gibi olaycıların gözünde, bilinç, bir düşünceler ve imgeler çağrışımı demektir. Büchner, Vogt ve Moleschott, Cabanis’in formüllerine sarılırlar yeniden (örneğin, karaciğerin öd salgılaması gibi beyin de düşünce salgılar) ve onların bildirisi, fizyolojinin fetihleriyle çağdaştır. Wundt, bir psikoloji laboratuvarı açar Leipzig’de; Fechner, psikofiziği kurar ve Ribot, psikolojiyi sinirsel sistemin fizyolojisine bağlar. Her türlü deneyüstü kavram çekilir ortadan ya da hayalden başka bir şey değildirler.</span></p>

  <p class="calibre_5"><span class="calibre_1">Ne var ki, fizyolojiye ne denli bağımlı olursa olsun, bileyin etkinliği, olsa olsa sosyal planda açıklanabilir bir şeydir. Az çok iradi olan bu sosyal bilinç, mutlak ve olanaksız bir determinizmin panzehiridir: Marx’ta olduğu kadar Spencer’de, John Stuart Mill’de olduğu kadar Renouvier’de böyledir. Öte yandan, Kant için olduğu gibi Renouvier için de, özgürlük, pratik aklın bir postulat’sı, yani bir ön-gerçeğinden başka bir şey değildir. Haeckel, bir yaratıcı sevinç felsefesi anlamı verir kendi tekçi görüşüne ve Wundt, istemenin üstünlüğüne açıkça işaret eder.</span></p>

  <p class="calibre_5"><span class="calibre_1">Bilimcilik, kesin olarak bir tek enerji kuramıdır. Materyalist ya yararcılıkla dolu olsun, deneyüstü metafizikten uzaklaşıyorsa, gerçekliğe bağlanmak içindir ancak. Öte yandan, William James de, “Bir düşünce yararlı olduğu için gerçektir, gerçek olduğu için de yararlıdır” derken, pragmatizmi, bir eylem ahlakı olarak sunacaktır.</span></p>

  <p class="calibre_2"><span class="calibre_1">DÜNYANIN KEŞFİ</span><br class="calibre2" />
  <span class="calibre_1">VE AVRUPALI İDEALLERİN YAYILIŞI</span></p>

  <p class="calibre_5"><span class="calibre_1">Batılı insan, bir sevinç içinde dünyanın fethine atılır. Heves ve gözüpeklik, havari tutkusu ile bilgin tutkusu, serüvene iter; bilinmeyenin alanı hâlâ alabildiğine geniş kalsa da, atılım içindedir insanlar.</span></p>

  <p class="calibre_7"><span class="italic"><span class="calibre_1">Dünya üstüne bilgi ve dünyayı anlatmak</span></span></p>

  <p class="calibre_5"><span class="calibre_1">Kitaplar, geziler, rehberler bilgi verir ve merak uyandırırlar. 1842’de yayımlanmaya başlayan bir resimli gazete,</span> <span class="italic"><span class="calibre_1">The illustrated London News</span></span> <span class="calibre_1">5 milyon basar.</span> <span class="italic"><span class="calibre_1">Robenson Crusoe’nin Serüvenleri’</span></span><span class="calibre_1">nin altın yıllarıdır; Avrupa’nın bütün dillerine çevrilmiştir ve başka Robinson’ların yazılmasına yol açar kitap.</span> <span class="bold"><span class="calibre_1">Uzak diyarları anlatan romanlar</span></span><span class="calibre_1">ın ustaları çıkar ortaya: Amerikalı Melville, İskoçyalı Stevenson ve dünyanın güzelliklerine hayran, tek başına bir ülkeden ötekine dolaşan bahriyeli</span> <span class="bold"><span class="calibre_1">Pierre Loti</span></span><span class="calibre_1">. Coğrafi romanın yaratıcısı olan</span> <span class="bold"><span class="calibre_1">Jules Verne</span></span> <span class="calibre_1">de dünya gezisine çıkar; ne var ki, çalışma masasını terketmeden, ülkelerin ve toplumların doğrulanmış bilgisine bilim kurguyu karıştırır, gençlerin pek hoşuna giden kahramanlar çizer: Phileas Fogg, seksen günde dünyayı dolaşır; Kaptan Nemo, deniz altında 20.000 fersah kateder; Kaptan Hatteras, Kuzey Kutbu’na varır; o masalsı</span> <span class="italic"><span class="calibre_1">Güney Yıldızı</span></span> <span class="calibre_1">elmasıdır ki, 1867’de Güney Afrika’ya dikkatini çekecektir yazarın ve dünya turuna çıkma düşüncesine de, 1872’de Cook acentasının bir afişiyle varır. Öte yandan, okuyucularından biri olan ve Thomas Cook’un oğlunun da arkadaşı Rudyard Kipling, o eğlenceli</span> <span class="italic"><span class="calibre_1">Cangıl Kitabı</span></span><span class="calibre_1">’nı yazacaktır ilerde.</span></p>

  <p class="calibre_5"><span class="calibre_1">Hemen hemen her okulda, dünyanın beş kıtasını gösteren haritalar vardır. Atlaslar daha açık olarak gösterse de, asıl bilimsel araç ve büyük bir çabanın ürünü olan, topografik haritalardır.</span></p>

  <p class="calibre_5"><span class="bold"><span class="calibre_1">Jeofizik, jeoloji</span></span> <span class="calibre_1">ve</span> <span class="bold"><span class="calibre_1">fiziksel coğrafya</span></span> <span class="calibre_1">da, dünyanın tanınmasına katkıda bulunurlar; yer küre tartılıp ölçülür. Yer kabuğunun doğası üstüne kuramlar birbirini izlese de, bir karara varılır sonunda; iklim bilgisi, büyük hava akımları üstüne ciddi sonuçlar elde edilir.</span></p>

  <p class="calibre_5"><span class="calibre_1">Başta deniz taşımacılığının ihtiyaçları, okyanuslarla ilgili bilgilerde yeni ilerlemelere yol açar.</span></p>

  <p class="calibre_7"><span class="italic"><span class="calibre_1">Kıtasal keşifler ve kutupların fethi</span></span></p>

  <p class="calibre_5"><span class="calibre_1">1860 yılına doğru, haritalar, Afrika’nın pek büyük bir I bölümünde, Yüksek Asya’da, Arabistan’la Amazonya’da</span> <span class="bold"><span class="calibre_1">bilinmeyen yerler</span></span> <span class="calibre_1">olduğunu itiraf eder. Dağların durumu ve su havzalarında, daha da çok sürprizler saklıdır ve kıtasal keşifler hep kurbanlar bahasına gerçekleşir. Uçsuz bucaksız ıssız çöllerde ya da taşkın bir bitki örtüsüyle kaplı yörelerde tehlikeleri göze alabilmek için, gerçekten mistik bir kişiliğe ve herkeste rastlanmayan bir dayanaklılığa sahip olmak gerekir. Avustralya çöllerinde, Sahra’da, Kongo’da, Arabistan’da böyle dolaşılır. Para ve incik-boncuk unutulmamalıdır; kıtalar ödeyecek bir şeyleri olanlara verirler sırlarını.</span></p>

  <p class="calibre_5"><span class="calibre_1">İki sorun vardır Afrika’da: Savanalar ve ormanlar arasında bir kıyıdan ötekine iletişimi sağlayan büyük ırmaklar; bir de Sahra ve Libya çölleri. Dahası, zenci ticareti sürmektedir ve tacir, yolları karıştırmakta, yerli şefleri kışkırtmakta, hile ve gerektiğinde zor kullanmaktadır; çünkü dışardan gelen sızma, köleliğe karşı bir nitelik taşımaktadır. Ne var ki, yüzyılın ortalarına doğru, işitilmemiş zahmetler bahasına Nijerya Sahili ve Çad’a ulaşılır. Aynı zamanda, Ekvator bölgesinin üstündeki örtü kalkar:</span> <span class="bold"><span class="calibre_1">Livingstone</span></span><span class="calibre_1">, Zambezi ırmağının kaynaklarını bulur ve Kongo ırmağının çıktığı yerleri saptar; arkasından, onu aramaya giden</span> <span class="bold"><span class="calibre_1">Stanley</span></span><span class="calibre_1">, Kongo yöresinde uzun uzun dolaşır durur.</span></p>

  <p class="calibre_5"><span class="calibre_1">1880’de, paylaşmalar başlayacaktır.</span></p>

  <p class="calibre_5"><span class="calibre_1">Asya’nın ortasındaki aranışlar da bir o kadar zorluklarla doludur.</span></p>

  <p class="calibre_5"><span class="calibre_1">Öte yandan,</span> <span class="bold"><span class="calibre_1">kutuplar</span></span><span class="calibre_1">, bir mıknatıs gibi çeker dikkatleri.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Kaptan Cook’un arkasından, özellikle de balina avı için yelkenliler güney denizlerine dalmışlardı. Amerika kıtasının kuzeyinde, Atlantik’le Büyük Okyanus arasında ve yaşlı kıtanın kuzeyinde de Batıdan Doğu’ya bir geçit bulma erkenden gündeme girer. Ne var ki, koşullar çetindir ve başlarda kurbanlar verilir. Yüzyılın sonlarında deneyimleri de göz önünde tutarak, Nansen’ler, Peary’ler, Amundsen’ler, hiçbir şeyi rastlantıya bırakmazlar: Nansen, sonra da Amundsen, Groenland’ı aşarlar; arkasından Nansen, Kuzey Kutbu deniz havzasını bulacak, Amerikalı mühendis Peary de 1909’da, köpeklere çektirdiği kızaklarıyla doğrudan doğruya kuzey kutbuna varacaktır. Daha uzak ve sarp olan Güney Kutbu da, sırlarını döker yavaş yavaş: 1897 ile 1905 yılları arasında denemeler çoğalır; Schackleton, 3.000 metreyi aşan bir yüksekliğe tırmanırsa da yiyeceksiz kalır; sonunda, Scott kar fırtınalarına yakalanıp ölürken, bir Norveçli, Amundsen 1911’de zafere ulaşır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Ancak kimdir insan soyunu oluşturan bu çeşitli halklar?</span></p>

  <p class="calibre_7"><span class="italic"><span class="calibre_1">İnsanlığın tanınması. Avrupa kültürünün yayılışında dilin rolü</span></span></p>

  <p class="calibre_5"><span class="calibre_1">Irk kavramı, hoşuna gitmişti romantiklerin ve bir Frank ırkından, bir Kelt ırkından, bir Germen ırkından bahsetmişlerdi: Irk her şeyi, hatta zihinsel davranışı bile açıklıyordu; ve Gobinean, beyazlar arasında en soylu ve kendini bereketli uğraşlara adamış bir ırk olarak, bir</span> <span class="bold"><span class="calibre_1">Aryen ırkı</span></span><span class="calibre_1">nın bulunduğu düşüncesini yayacaktır. Tartışma, insan soyunun tek olduğunu ileri sürenlerle, kaynakta birçok soyların bulunduğunu ileri sürenleri karşı karşıya getiriyordu. Antropoloji ya da etnografiden söz etmenin uygun olup olmadığı bile bilinmiyordu. Düşüncelerdeki bu karışıklıktan yararlanıp,</span> <span class="bold"><span class="calibre_1">ırkçı mistik</span></span><span class="calibre_1">, yüzyılın sonlarında, milliyetçi ve emperyalist tutkuları besleyip duracaktır.</span></p>

  <p class="calibre_5"><span class="calibre_1">İşi basite indiren bu dar düşünceli anlayışa, Michelet gibi,</span> <span class="bold"><span class="calibre_1">ortam ve ortak yaşam</span></span><span class="calibre_1">ın halkları ve ulusları biçimlendirmede kandan ya da kafatasından daha önemli olduğuna inananlarca karşı çıkıldı. Öte yandan, 1817’den başlayarak, alabildiğine açıklayıcı bir insansal coğrafyanın gerçek öncüsü olarak ortaya çıkan</span> <span class="bold"><span class="calibre_1">Karl Ritter</span></span><span class="calibre_1">, ülkelerin ve onların halklarının karşılıklı bağlarının bir betimlemesine gider. Arkasından Berghaus’lar, Peterman’lar ve Reclus’lar da bu anlamda çalışmalarda bulunacaklardır. Gerekirci kuramların süzgecinden geçmiş Ratzel, dayatıcı yasaları olan bir jeopolitik önerirken, Vidal de la Blache ile Mackinder, yaşam biçimi kavramını geliştirmeye verirler kendilerini; bu yaşam biçiminde türle doğa arasında sıkı bir işbirliği vardır ve kavram, uyarlanma biçimlerinin, giderek insan tiplerinin sonsuz çeşitliliğini açıklar niteliktedir. Lavisse’in isteği üzerine ve Michelet’nin tarzında olmak üzere bir ekibin hazırlayacağı</span> <span class="italic"><span class="calibre_1">Fransa Tarihi</span></span><span class="calibre_1">’ne, Vidal de la Blache</span> <span class="italic"><span class="calibre_1">Fransa Coğrafyasının Tablosu</span></span> <span class="calibre_1">adlı bir girişle katılır.</span></p>

  <p class="calibre_5"><span class="calibre_1">Batılı için alet ve kumaş, yol ve demiryolu, hatta mesken, dünyanın öteki bölümlerinde etki araçlarıdır. Ne var ki Batı, kendi varlığının yararlarını alabildiğine kavranabilir kılmak zorundadır. Kendisininkinden pek farklı deyimleri, zorunluluk gereği öğrenmeye olumlu baksa da, kendi etkisini ve ruh halini doğal olarak taşıyan dillerin yayılmasını başa alır. Daha önceki bir önemli örnek vardır önünde: İspanyolca ile Portekizcenin Yeni Dünya’daki fethedici gücü!</span></p>

  <p class="calibre_5"><span class="calibre_1">Göçmenin, kolonun ve gezgin tacirin, onların yanı sini öğretmenin ve misyonerin, gazeteyle, risaleyle ve kitapla, özellikle de Kutsal Kitap’la yönlendirdiği bu dil saldırışını izlemek gerekiyordu. Haiti ile Maurice’te tutunan Fransızca, Kanada’da, Kuzey Afrika’da, Ortadoğu’da, ta Uzakdoğu’ya değin ilerler. Ancak, İngilizcenin açılıp serpilişine yetişmek mümkün değildir: Hindistan da halklar İngilizce yardımıyla anlaşırlar; bütün deniz yollarına o egemendir. Bununla beraber, ilişkiler karman çorman dillere yol açar çoğu yerde. Öte yandan, metropol ülke, kolonilerde kendi dillerinde yerli kadrolar oluşturmayı yeğler: Hindistan’daki üniversiteler, Oxford ve Cambridge’te revaçta olan yöntemleri yansıtırlar.</span></p>

  <p class="calibre_7"><span class="italic"><span class="calibre_1">Hıristiyanlığın yayılışı</span></span></p>

  <p class="calibre_5"><span class="calibre_1">Gerek Avrupalı için gerekse Amerikalı için, Haçlı seferinin sürmesine dinsel coşku canlılık verir. İsa adına ortaya atılan mezhep ve tarikatlar, mesafe alırlar; sömürgeleştirilmenin yanı sıra Hıristiyanlaştırılan Yeni Dünya, Hıristiyan canlılığı arttırır. Bir süre için gerileyen</span> <span class="bold"><span class="calibre_1">misyoner gayret</span></span> <span class="calibre_1">yeniden gelişir; sömürgeleştirme onu desteklerken, o da sömürgeleştirmeye dayanak; olur.</span></p>

  <p class="calibre_5"><span class="calibre_1">Rus devlet örgütünün omuz verdiği Ortodoksluğun gücü, Ortadoğu’dan Doğu Asya’ya değin her yerde kendini gösterir. Ancak, daha da önemli olanı, Katolikliğin kendi bağrında kazandığı güçtür: Roma kilisesi, ulusal hareketin itişiyle, İtalya’da cismani alanda kaybettiğini manevi alanda kazanır; yalnız inançsızlık karşısında değil, modern ilkeler karşısında da durumunu iyiden iyiye belirginleştirerek yapar bunu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Vatikan Konsili, 1870’te, Papa’nın inanç ve örf sorunlarında yanılmazlığının yeniden altını çizmiştir. Arkasına birliği ve hiyerarşiyi de alan Katolik eylem, Avrupa dışında önemli sonuçlar elde eder. Daha önce Papa VIII. Pius, Cizvit Tarikatı’na tekrar izin vermiş ve Yabancı Misyonlar Derneği’ni yeniden kurdurmuştu; arkasından gelenler koşullardan da yararlanarak (Osmanlı İmparatorluğu’nun gerileyişi, Cezayir’in işgali, Çin’e müdahale), dışarda yeni naiplikler ve piskoposluklar yaratırlar. Papa IX. Pius, ile XIII. Leo, Okyanusya’yı, Afrika ile Asya’yı, dinsel yönetim dairelerine bölerler. 1815’te, Avrupa dışında 300’den fazla misyoner yoktu belki; 1900’de sayıları 6.100’e ulaşmıştır, eğiticiler de cabası. Hıristiyanlığı kabul edenlerin sayısı bakımından, Hindistan başı çeker, onu Çin Hindi ile Çin izler; Ortadoğu, önem bakımından üçüncü sıradadır ve Afrika’dan önce gelir. Kimi adalarda daha da gözle görülür başarı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Protestanlık, Hollandalıların - Güney Afrika’da - ve özellikle de İngilizlerin oluşturdukları büyük kolonilerde dayanak bulur; Birleşik Devletler de gayretle sarılır işe. 1900’de, 249 Protestan derneğin elinde 16.000 misyoner vardır; Kutsal Kitap Derneği 350 dilde basılmış 4 milyon Kutsal Kitap satar ya da hibe eder; dine dönenlerin sayısı, 4 milyonla 3 milyon arasında değişir, onların çoğunluğu da Hindistan, Güney Afrika, Hollanda Hindistan’ı ve tropikal adalar ve son olarak da Çin arasında bölüşülür. Burada da asıl kazanç, daha sıkı bir idari vesayete tabi küçük kolonilerdedir.</span></p>

  <p class="calibre_5"><span class="calibre_1">Misyonlar, kimi yönetimlerin tarikat ve topluluklara karşı aldıkları önlemlerin cezasını çekerler zaman zaman. Fransa’da Üçüncü Cumhuriyet’in ruhban karşıtlığı ihraç malı diye şöhret kazanmıştır. Ancak, tam tersine dinsel çıkarların savunulması, büyük devletlere emperyalizmlerini haklı çıkarmak için bahane olur sık sık. Bunun yanı sıra, İncil davası, yerlilerin gözünde, yabancının kendilerine egemen olmaları davasıyla karışır çoğu kez.</span></p>

  <p class="calibre_5"><span class="calibre_1">Dine dönmelerin altında yatan maddi çıkar görünümü, yerlileri daha da rahatsız eder; Çinlilerin ve Japonların belleğinde unutulmaz örnekleri vardır bunun. Misyonerin, esrar satıcısı ya da silah tacirlerinin ajanı olduğu da olur. Kimi yerde tacir, misyonere yeğlenir. Öte yandan, misyonlar arasında rekabetler, uluslar arasındaki çatışmalara denk düşer ve bu yüzden birbirlerini yer dururlar.</span></p>

  <p class="calibre_5"><span class="calibre_1">Böylece, Hıristiyanlığın işin içinden büyük kazançlarla çıktığını söylemek aldatıcı olur. Ancak, Uzakdoğu’da yerli güçlerin Hıristiyanlığa karşı az çok şiddetli direnişi bir yana bırakılırsa, kabul etmek gerekir ki, Hıristiyanlık önünde asıl dikilip duran İslam olur her yanda ve İslam, Afrika’da, belki Asya’da da, daha hatırı sayılır fetihlerde bulunur.</span></p>

  <p class="calibre_7"><span class="italic"><span class="calibre_1">İnsanlıkçı düşüncelerin yayılışı ve köleliğe karşı mücadelenin sürdürülmesi</span></span></p>

  <p class="calibre_5"><span class="calibre_1">Her şeye karşın, Hıristiyan çevrelerin manevi etkinliği, acıları dindirme yolundaki hayırseverlikten ayrılmaz ve laiklerin insancıl mücadelesiyle el ele tutuşur. Dinsel olsun olmasın, misyonların başlıca çabası,</span> <span class="bold"><span class="calibre_1">eğitim</span></span><span class="calibre_1">in yanı sıra</span> <span class="bold"><span class="calibre_1">hastalıklara karşı mücadele</span></span><span class="calibre_1">dir: Cezayir’de, Ortadoğu’da, Madagaskar’da, Çin’de, kreşler, yetimhaneler, dispanserler kurar, hastaneler yönetirler. Hindistan’da, Protestan misyonerler arasında-hekim ve hastabakıcı olanlar çoktur; Afrika’da evlenip çokkarılılığı kaldırmaya ve kadının durumunu yükseltmeye verirler kendilerini. Sağlık sorunu, Avrupalıların ve Amerikalıların gözünde, yerli halkların minnettarlığını çekmede en önemli konulardan biridir.</span></p>

  <p class="calibre_5"><span class="calibre_1">Tropikal bölgenin en zalim afetlerinden biri olan</span> <span class="bold"><span class="calibre_1">köleliği söküp atmak</span></span> <span class="calibre_1">da bir sorundur. Gerçekten, Yeni Dünya’daki plantasyonlarda köleliği sürdürebilmeleri için, bu uçsuz bucaksız pazarı kapatmaları gerekiyordu. Kolay olmadı bu! Hem Afrika kıtasını bütünüyle denetim altına almadıkça nasıl kurutulabilirdi kaynak?</span></p>

  <p class="calibre_5"><span class="calibre_1">İngilizler, başta gelen bir rol oynarlar bu konuda.</span></p>

  <p class="calibre_5"><span class="calibre_1">Ne var ki, Hint Okyanusu’ndan atılan zenci ticareti, Sudan’dan Kızıldeniz’e giden yollarda tutunur. 1884-85’te, Berlin’de, Kongo bağımsız bir devlet olarak tanınırken zenci ticaretine karşı mücadele etme yükümlülüğü altına da sokulur. Başka tepkilerle de karşılaşır köleliği ortadan kaldırma çabası. 1889’da Brüksel’de toplanan bir yeni konferans yöntemli önlemler öngörür; ne var ki, zenci tacirleri Sudan’dan, ancak Kitchener’in 1898’de dervişleri tepelemesinden sonra kaybolurlar; Uaday’da, Rabah’ta ise, I900’de Fransız kolonlarının bastırmalarıyla ortadan çekilirler.</span></p>

  <p class="calibre_5"><span class="calibre_1">İnsanlıktan yana bir soluğun alındığı da bir gerçektir. Beecher-Stowe’un kitabının,</span> <span class="italic"><span class="calibre_1">Tom Amca’nın Kulübesi</span></span><span class="calibre_1">’nin eriştiği - o emsalsiz! - başarı bunun bir ölçütüdür; Batı’nın birçok dillerine çevrilen ve körler için de bir nüshası düzenlenen kitap, 500 basım yapar. 1885 Brüksel ve 1890 Berlin sözleşmeleri, gerçek bir</span> <span class="bold"><span class="calibre_1">uluslararası hukuk</span></span> <span class="calibre_1">yaratmayı amaçlarlar: Ülke işgallerine bir çeki düzen getirilir; işgalciye, yerli halkların yazgısını düzeltme, yalnız köleliği değil silah ticareti ile alkol satışını da ortadan kaldırma görevi verilir.</span></p>

  <p class="calibre_5"><span class="calibre_1">Bu tepeden koruyuculuk, yüksek bir uygarlığın yerine getirmesi gereken bir vesayeti yasallaştırma niteliğindeydi göründüğü kadarıyla; en güçlünün hakkı demekten o uygarlığı kurtardığı gibi, dünyayı daha anlayışlı olarak değerlendirme arzusuyla da pek güzel uzlaşıyordu.</span></p>

  <p class="calibre_2"><span class="calibre_1">NÜFUS ARTIŞI VE AVRUPALILARIN BÜYÜK GÖÇLERİ</span></p>

  <p class="calibre_5"><span class="calibre_1">İnsan kitlesi, XIX. yüzyılın ilk yarısında, XVIII. yüzyılda olduğundan daha hızlı kabarmıştı; 1850’den sonra, kendini daha da fazla gösterir bu eğilim.</span></p>

  <p class="calibre_7"><span class="italic"><span class="calibre_1">Avrupa’da ve Dünya’da nüfus artışı</span></span></p>

  <p class="calibre_5"><span class="calibre_1">İnsan soyunun, 1650’de 500 milyon ve 1750’de 700 milyon olduğu kabul edilirse, 1650 ile 1800’ü biraz aşan bir tarih arasında iki katına çıktığı görülecektir; oysa 1750 ile 1880 arasında bir ikinci çifte artış vardır. Çoğalma oran Asya bir yana bırakılırsa, 1850-1900 arasındaki yarım yüzyılda daha önceki iki yarım yüzyılda olduğundan daha güçlüdür. Asya, insanlığın yarısından çoğunu hep bağrında taşısa da, bu kıtanın üstünlüğü zayıflamıştır. Gözalıcı bir ilerlemeye karşın, Amerika’nın orta halli bir yeri vardır hep. Tersine, Avrasya bloku, tek başına nüfusun dörtte üçünü toplar. Ne var ki, dikkatleri özellikle çekmesi gereken,</span> <span class="bold"><span class="calibre_1">Avrupa’nın durumu</span></span><span class="calibre_1">dur: 1800’de, insanların beşte birinden fazlasını elinde tutan kıta, 1900’de dörtte birini biraz aşan bir yekûna sahiptir. Nüfusu, XIX. yüzyıl boyunca en azından iki kat arttığı ve yüzeyi bakımından da dünyanın beş parçasından dördüncüsü -Rusya çıkarılırsa sonuncusu- olduğu gözönünde tutulursa, elindeki nüfus gücü belli olmuş olur.</span></p>

  <p class="calibre_5"><span class="calibre_1">Ayrıca, şu da unutulmamalı: Sadece Avrasya kendi kendine çoğaldı. Afrika, verdiğinden çok aldı; Kuzey ve Güney Amerika, göçe tek kişi yollamadı; Okyanusya da öyle. Oysa Avrupa’yı terk edenlerin sayısı Asya’yı terk edenlerden daha fazladır. 1900’de, 400 milyon Avrupalıya, başka kıtalarda, Avrupa’dan gelmiş olan ya da Avrupa kökenli bütün beyazları eklemek gerekir: Böylece, Avrupa’mı çocukları, insan soyunun üçte birini temsil etmektedir.</span></p>

  <p class="calibre_7"><span class="italic"><span class="calibre_1">Büyük Avrupalı göçleri</span></span></p>

  <p class="calibre_5"><span class="calibre_1">1850’den başlayarak nüfusun yer değiştirmesi, o yıllarda yaşayanların dikkatine pek çarpmıştır. Kuşkusuz Avrupa’daki bu nüfus çoğalışıdır ki, eski kıta üzerinde uyarıcı bir etki yapar; teknik ve iktisadi gelişmesini hızlandırır; iş piyasasında istemle sunum arasında belli bir uyuma yol açabilen göç hareketlerini belirler bağrında; bir bütün olarak da, kentsel yoğunlaşmayı ve daha da özel olarak, büyük sanayi ve etkin ticaret merkezlerini destekler. Ne var ki, iç alışverişler yetmez ve yığınla Avrupalı, geçici olsun kesin olsun,</span> <span class="bold"><span class="calibre_1">geleceğine çekidüzen getirmek</span></span> <span class="calibre_1">için yurdunu terk eder.</span></p>

  <p class="calibre_5"><span class="calibre_1">XVIII. yüzyılda, mümkün değildi böylesi bir dağılış. Gelişmelerin denk düşmesi, taşıt araçlarının fiyatının inmesi, kırsal kesimde kökünden her kopana kentlerin bağrını açmasının olanaksızlığı, henüz boş yörelere gidip yerleşmede göçmenin elindeki özgürlük, bütün bunlar öyle bir ana rastlar ki, Atlantik’le Akdeniz arasında ve çok geçmeden ta Ural’lara değin hemen hemen her yanda, Malthus’un öngörüleri gerçekleşiyor gibidir.</span></p>

  <p class="calibre_5"><span class="calibre_1">Kısa sürecek bir andır bu: Dün merkantilist, uyruğun çekip gitmesini kralın ekonomisine zararlı görüyordu ve yarın milliyetçilik, ülkeden çıkışta ve içeriye girişte sınırlar koyacaktır. Malthus’un çömezi olan Thornton, 1846’da</span> <span class="italic"><span class="calibre_1">Nüfus Aşırılığı ve Çaresi</span></span> <span class="calibre_1">adlı eserinde, bir “dev” göçü öğütleyip salık verir. Propaganda, yoksulların iştahını kabartmada engele takılmadan yürür; din dernekleri ve deniz kumpanyaları, taşımayı ve barınmayı üstlenirler; hükümetler razı durumdadır ve kimi denizaşırı devletler ilanlar bile verirler. Yolculuğun zor koşullar altında olmasının önemi yoktur -söylendiğine göre, 1847’de Büyük Britanya’dan yola çıkan 90.000 kişiden 15.000’i yolda ya da karaya çıktıktan sonra ölür-, toprak ve her halükârda iş bulmada kesinlik, parası pulu olmayanı yollara döker. Siyasal bunalımların ya da dinsel baskı ve zulümlerin göçe zorladığı insanlar azınlıktadır: 1880’den başlayarak, Yeni Dünya’nın kabul ettiği Doğu Yahudilerinden milyonla insan, sefaletten olduğu kadar kıyımdan da kaçmaktadır. Michelet, daha önce Liverpool’da bütün çıplaklığıyla görmüştür durumu ve şöyle der: “Şimdi yoksul göçmenlerindir sıra ve köprünün üzerine yığınlar halinde itilmektedir. Zavallı insan sürüsü... Yola koyulmalıdırlar. Küçük dokumacılar, Manchester dolayında açlıktan ölüyor.”</span></p>

  <p class="calibre_5"><span class="calibre_1">Açıktır ki,</span> <span class="bold"><span class="calibre_1">proleterlerin göçü</span></span><span class="calibre_1">dür söz konusu olan!</span></p>

  <p class="calibre_5"><span class="calibre_1">1840’a kadar, yılda 30 ile 40 bin arasında insan yola çıkar: 1801’den başlayarak 1.500.000’dir bu; çoğu, fabrikanın yoksulluğa ittiği kırsal kesim zanaatçısıdır. Sonra, bir sıçrayışta yıllık göçmen sayısı 200, hatta 300 bine fırlar; 1845-48 korkunç bunalımı, Orta Avrupa’da servaja son verilmesi -köylü, yurtluğa bağlı hissetmiyor kendini artık!- Kaliforniya’ya ve Avustralya’ya doğru “altına hücum” yıllarıdır bu. İngilizler, İrlandalılar, Almanlar başta gelirler: 1845 ile 1850 arasında toplamın yüzde 80’i, 1875’e kadar toplamın yüzde 50’si, Büyük Britanya adalarından yola koyulmuşlardır. 1841 ile 1880 arasında gidenlerin sayısı 13 milyon olarak kestirilmektedir. Öte yandan, 1857-75 yıllarında geçici bir kararlılık görülür; göçmen gönderen ülkeler için daha hissedilir bir sanayi atılımı ve Birleşik Devletler’de iç savaş yıllarıdır bunlar. Ne var ki kabarma yeniden başlar ve 1880’den kalkarak daha da büyür: 13 milyon Avrupalı, sadece bir yirmi yılda Atlantik’i aşar; İngiliz daha azdır, ama hep İrlandalılar, Almanlar ve bu arada İskandinavyalılardır giden; büyük yenilik, Güney ve Doğu Avrupa’nın sahneye çıkmasıdır: Önce Portekizliler, İspanyollar ve İtalyanlar görülür; sonra da Avusturyalılar ve Çar’ın uyrukları karışır onlara.</span></p>

  <p class="calibre_5"><span class="calibre_1">Coğrafya,</span> <span class="bold"><span class="calibre_1">büyük bir altüst oluşu</span></span> <span class="calibre_1">sergiler böylece. İki olay çarpıcıdır: Bir yandan, İsrael’in büyük bir parçası Atlantik’i geçmeye başlar ve Amerika, Rusya’dan sonra dünyanın en kalabalık Yahudi topluluğunu barındırır olur; ayrıca, yığınla küçük halk -İrlandalılar, Portekizliler- dağılışla kendi anayurtları arasında yarı yarıya bölünmüş kalırlar neredeyse. Öte yandan, Avrupa biçiminde örgütlenmiş bir kumpanyalar ağı, hemen hemen bütün Amerika’ya, Avusturalya ile Güneydoğu Asya adalarına, Afrika’nın ılımlı yörelerine ve Asya’nın bir parçasına yayılır. Bu göçmenler, yeryüzünün işlenip değerlendirilmesine katkıda bulunurken Avrupa uygarlığını da yayar ve yeni Avrupa’ların çehresi, eskisininkinin aynısı olmasa da, heyecanlandırıcı biçimde hatırlatır onu.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_12"></div>
</body>
</html>
