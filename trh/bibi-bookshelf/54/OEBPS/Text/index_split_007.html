<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 5</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <blockquote class="calibre_10">
    <span class="italic"><span class="bold"><span class="calibre_1">BÖLÜM II</span></span></span><br class="calibre2" />
    <span class="italic"><span class="bold"><span class="calibre_1">ROMANTİZM, LİBERALİZM, EMEK SORUNU</span></span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Avrupa’da, kapitalizmin ve burjuvazinin bu yükseliş yıllarında, başka oluşum ve bu arada tepkiler de vardır.</span></p>

  <p class="calibre_5"><span class="bold"><span class="calibre_1">Romantik tepki</span></span><span class="calibre_1">, başında gelir bunların.</span></p>

  <p class="calibre_2"><span class="calibre_1">ROMANTİK TEPKİ VE NİTELİKLERİ</span></p>

  <p class="calibre_5"><span class="calibre_1">XIX. yüzyılın eşiğinde, tam olarak hangi tarihte rastlarız romantizme?</span></p>

  <p class="calibre_5"><span class="calibre_1">Klinger’in, adı bile yeni bir akımın şiddetini gösteren</span> <span class="italic"><span class="calibre_1">Sturm und Drang</span></span> <span class="calibre_1">(Fırtına ve Saldırı) adlı trajedisini yazıp da akılcılığa karşı savaş açtığı 1777’den başlayarak mı? Gluck’un Paris’e geldiği 1773’ten mi kalkarak? Gluck, İtalyan biçemini terkedip Rameau’yu izleyerek, müziği şiire bağlı kılmanın ve doğayı da müzikli dramın içine sokmanın arkasındaydı. Rameau’ya gelince,</span> <span class="italic"><span class="calibre_1">Les Indes Galantes</span></span><span class="calibre_1">’da Berlioz’u haber verir. İşin içine Mozart’ın operaları da girince, oluşmakta olan zevki keşfetmek zor olmasa gerek.</span></p>

  <p class="calibre_5"><span class="calibre_1">Fransız Devrimi’nin ve Napoleon döneminin çalkantısının ertesinde, romantizm, söz konusu çalkantıyı, bayağılaşmış, burjuvalaşmış bir yaşamdan kaygılanış gibi, ona karşı bir reddin de dile gelişi olarak görür. Öyle olunca da, karamsar, aristokratik, dinle ve gelenekle damgalıdır. Ne var ki, kozmopolitizmden bir Avrupa düzenine doğru yönelişi de miras almıştır. Bir yandan, çılgın bir bireycilik ve ben coşkusu, öte yandan bir sosyal hiyerarşiyi savunma isteği arasında kararsızlık içinde olduğu görülür. Arkasından,</span> <span class="bold"><span class="calibre_1">burjuva gençliği</span></span><span class="calibre_1">, coşkuya kapılıp katılır akıma ve kendi kaygı ve sıkıntılarına göre tepkide bulunur: Kafalar,</span> <span class="bold"><span class="calibre_1">liberal</span></span> <span class="calibre_1">ve</span> <span class="bold"><span class="calibre_1">ulusal</span></span> <span class="calibre_1">olur. Son olarak, hep heyecanın itişiyle, romantizm, proletaryanın acılarının bir parça avunacağı bir</span> <span class="bold"><span class="calibre_1">demokratik kardeşlik</span></span> <span class="calibre_1">ülküsüne doğru kayar. Böylece idealizm, geçen yüzyılın iyimserliği ile yeniden barışıp canlanacaktır</span></p>

  <p class="calibre_7"><span class="italic"><span class="calibre_1">Klasisizm ve romantizm</span></span></p>

  <p class="calibre_5"><span class="calibre_1">Bir yazar, romantizmi bir “kaos” olarak görür. Bununla beraber o, klasik bir kalıbın içinde patlak verdi ve</span> <span class="bold"><span class="calibre_1">klasik geleneğin bağrında</span></span><span class="calibre_1">dır ki gelişir. Ancak öyle de olsa, İlkçağ üstüne varılan düşünce daha az uzlaşmacı olur; eski Yunan ve Roma uygarlıkları hakkında daha tarihsel bir görüş, ebedi bir insanlıkla ilgili etik anlayışı yavaş yavaş kovar. Ne var ki, daha da anlamlı olan</span> <span class="bold"><span class="calibre_1">Shakespeare’in bulunuşu</span></span><span class="calibre_1">dur: Onu, daha önce Voltaire tatmış, Lessing övüp öğütlemiş, Schlegel ile Tieck çevirmiş, Karamzin Rusçaya aktarmıştır ve orada Puşkin başta gelen hayranıdır. Shakespeare’in çağdaşı Marlowe’un daha o yıllarda tiyatrolaştırdığı</span> <span class="italic"><span class="calibre_1">Faust</span></span> <span class="calibre_1">konusu, Goethe’nin kaygısı olmadan önce Lessing’i baştan çıkarır.</span></p>

  <p class="calibre_5"><span class="calibre_1">Goethe mi?</span></p>

  <p class="calibre_5"><span class="calibre_1">Önce başkaldırarak, sonra da yeteneklerinin uyumlu gelişmesi içinde, özgürlüğü aramaktadır</span> <span class="bold"><span class="calibre_1">Goethe</span></span><span class="calibre_1">. Bilimsel araştırmalardan akılcılığa varmıştır, ansiklopedik düşünür, insanca bir iyimserlik içindedir; kahramanlarının -Goetz, Egmont, Faust-, uğruna kendilerini feda ettikleri özgürlüğü yüceltirken, şairin görevine inanır; öyle de olsa, görkemli biçemiyle, Alman dilinin büyük klasiği olarak kalır.</span></p>

  <p class="calibre_5"><span class="bold"><span class="calibre_1">Beethoven</span></span> <span class="calibre_1">söz konusu oldukta da, “Bu Beethoven dizginlenemez bir insan” diyordu. İkisi arasında ortak noktalar vardır: Aynı coşku ve sessizlik aranışı, aşk saplantısından bir kurtuluş olarak görülen aynı sanat eseri anlayışı, hayır güçleri ile şer güçleri arasındaki zıtlığın ötesinde aynı birlik aranışı; biri aristokrat öteki yoksuldur ve topluma ayak uyduramamakta Jean-Jacques Rousseau’yu hatırlatır, her ikisi de klasik biçime bağlıdır. Ne var ki, müzikte klasisizm Bach’la Haendel çevresinde yerleşmiştir; Beethoven’in mucizesi şurada ki, türlerin yapısını değiştirmeden seslerin ruhunda yenilik yapar. Orkestralama tekniğindeki dev boyutlarıyla, piyanoyu sırdaşı olarak kullanarak kendini dile getirişindeki dokunaklılıkla, romantik okula yol açar kesinlikle. Mozart’ın yetkinliği gençlerin cesaretini kırabiliyordu; Beethoven’in büyüklüğü geleneğin boyunduruğunu daha da zorlayarak yeniliğe açar kapıları.</span></p>

  <p class="calibre_7"><span class="italic"><span class="calibre_1">Romantik ve iç düşü</span></span></p>

  <p class="calibre_5"><span class="calibre_1">Çoğu kez</span> <span class="bold"><span class="calibre_1">kendisine de yabancı bir kişi</span></span> <span class="calibre_1">olan romantik, giyinişinde, zevklerinde ve karakterinde kimi</span> <span class="bold"><span class="calibre_1">gariplikler</span></span><span class="calibre_1">le dikkatleri çeker. Giyinişi, “iyiden iyiye düşünülüp taşınılmış”tır; benzi “soluk, kirli ve donuktur”, yaklaşan bir ölümün sıkıntısı okunur yüzünde. Yoğunluğuna yaşamalı ya da yok olup gitmelidir. Gerçekten Byron, bir gün gidip Missolonghi’de kendini feda edecektir; Sandor Petoefi, 1840’ta Segesvar’da savaş alanında düşecektir; düellolar yaşamı kısaltacak, bir Puşkin 37’sinde, bir Lermontov 27’sinde, bir Galois 21’inde de ölecektir; Kleist metresini öldürür, sonra da cesedinin üzerinde beynine kurşun sıkar; Gerard de Nerval, bir sokakta kendini asarken, ünlü oyuncu Nourrit pencereden atar kendini; ayrıca Lenau, Schumann, Poe bunama ya da içki düşkünlüğü içinde tükenirken, ötekiler Novalis, Shelley, Keats, Leopardi, Schubert, Chopin, Delacroix, Abel, hastalıklar, yoksunluklar, hayal kırıklıkları içinde terkederler dünyayı. Dönemin prensleri arasında yığınla dengesiz görülür: Bir Charles-Albert, bir IV. Friedrich-Guillaume, bir Bavyeralı I. Louis böyledir; öte yandan, bir Louis Napoleon uyurgezerdir, kendi düşü içinde yaşar ve yıldızına inanır!</span></p>

  <p class="calibre_5"><span class="calibre_1">Herkes kendi meşrebince, kabul edilmiş</span> <span class="bold"><span class="calibre_1">alışkanlıkların karşısına</span></span> <span class="calibre_1">dikilir: Kimi, dilin bayağılıklarına, ikiyüzlülüğüne saldırır; Puşkin, kendi kötü alışkanlıklarını sergiler, bir baronun eşi Aurore Dupin</span> <span class="italic"><span class="calibre_1">punch</span></span> <span class="calibre_1">içer, yaprak cigarası tüttürür, züppe ya da bohem kılığında dolaşır. Bir gün Balzac George Sand’a sırrını açıp şöyle diyecektir: “Olağanüstü karakterleri seviyorum; ben de onlardan biriyim!”</span></p>

  <p class="calibre_5"><span class="calibre_1">Berlioz gibi müzikal “korkunçluk” ekmeyen ya da Gericault gibi</span> <span class="italic"><span class="calibre_1">Meduse’un Salı</span></span><span class="calibre_1">’nı yapmak için bir atölyeye kadavraları getirip yığmayanlar, seyre dalarlar. Tatlı bir melankolidir Novalis’in istediği, Hoffmann’la Tieck’te şaşırtıcı olan, Gaspar-David Friedrich’in aradığı mezarlıklardaki sisin kokusu, Annette de Droste-Hülshoff u çeken, bataklıkların görünüşü; Lopez Soler, “sarımsı bir ay”ın bulanık aydınlığı altında, “bir mezarın, birkaç sessiz manastırın ya da eski ve ücrada bir şatonun ayakları dibinde” bulunmaktan hoşlanır; bir Andersen’edir ki, olağanüstü güzellikle tatlı masallar esinletir ay. Hugo’nun çizdiği desenler, karabasanlarla dolu bir dünyayı sergiler. Kırsal görünümlerin ressamı Corot, her şeyi “belli belirsiz” bırakan “gümüş renginde bir, sisin hafif tülü”nden hoşlanır. Yolculuğa çıktıklarında, aile yaşamının sessiz görünüşlerini yeğleyenler vardır; çoğu, bir avuntu arar doğada; Vigny doğanın, bu üvey ananın acımasızlığından, Leopardi mutsuz insanlığın karşısındaki kayıtsızlığından korkar, Lamartine sevinç içinde bağrına dalarsa da, Michelet olduğu gibi alır onu: “Doğada hiçbir şeye kayıtsız değilim; tiksiniyorum ondan ve bir kadına tapar gibi tapıyorum.” Burjuva evlenmesi, boyunduruk altına aldığından, bir tiksinti konusudur onun için, tek bir tutkuya dayanmalıdır birleşme ki, özgürlük ihtiyacıdır o da. Grillparzer ve Hebbel, Racine’i hatırlatan dramlarında, kadını seve seve bir kahraman yapıp çıkarlar.</span></p>

  <p class="calibre_7"><span class="italic"><span class="calibre_1">Ortam ve dile getirme araçları</span></span></p>

  <p class="calibre_5"><span class="calibre_1">Fransa’nın ocak hizmeti gördüğü aydın, aristokratik ve büyük burjuva kozmopolitliği ortadan silinmedi. Kibar tabakanın salon ve toplulukları, prenslerin ve zenginlerin sanatçıyı koruyup gözetmeleri, devrimler ve savaşlar, bunları yok edemezlerdi. Dahası, Fransa oyunda bir kayba uğrasa da, entellektüel üstünlüğü olan bitenden fazla zarar görmedi. Evrensel ilgi, yine Paris’i zevkin başkenti ve büyük şöhretlerin yargıcı olarak seçti hep. Ne var ki, koşullar da eski koşullar değildi artık; bir fırtına esmişti ve gelecek de kötü görünüyordu; ayrıca Napoleon’un girişimindeki aşırılıkla Jakoben hareket, Fransız esprisine karşı bir tepkiye yol açmışlardı; akılcılık da o ölçüde kayba uğramıştı.</span></p>

  <p class="calibre_5"><span class="calibre_1">Bunun gibi, biçemlerde XVIII. yüzyılın “felsefi” çekiciliği de yok olmuştur. Bir romantik mimarlığı yoktur. İngilizseverlik, kıta Avrupa’sında, o içten ve yalancı yıkıntılarla süslü ada bahçesini getirip uyarlamaktadır. Bu arada anıtsal heykelcilik silinir ve heykelciler ressamların günlük konularına çevirirler yüzlerini.</span></p>

  <p class="calibre_5"><span class="calibre_1">Buna karşın</span> <span class="bold"><span class="calibre_1">müzik</span></span><span class="calibre_1">, heyecanları dile getirmek ve imgelemlere çarpmak için olağanüstü zenginlikler serer gözler önüne; tınıları derleyip toparlamada, armoni kurallarında, bestelerin planında yenilikler vardır; müzik de çeşitlilik ister, akıldan çok yüreğe seslenmeyi hedefler. Ses dünyası klavsenden daha derin olan piyano çağına girilir; genç burjuvazinin her evine girmiştir alet; Schumann’ın, Chopin’in ve Liszt’in çalgısı budur. Paganini kemandan bekler üstün hüneri, başkaları viyolonsel ya da flütten; Sax, nefesli çalgılarda yenilik yapar ve onlara bir de kendi buluşunu ekler: Saksofondur bu!</span></p>

  <p class="calibre_5"><span class="bold"><span class="calibre_1">Konçerto</span></span><span class="calibre_1">, büyük sanatçıyı değerlendirirse de, genellikle istenen</span> <span class="italic"><span class="calibre_1">lied</span></span><span class="calibre_1">’dir; çünkü melodi ile sözü kucaklaştıran, daha içten olanı dile getiren odur. Bununla beraber, dar bir dinleyici zümresine seslenen oda müziği,</span> <span class="bold"><span class="calibre_1">lirik tiyatro</span></span><span class="calibre_1">ya bırakır yerini ve o da altın çağını yaşamaya başlar ve büyük yığınları sarar. Tarihler? Weber’in</span> <span class="italic"><span class="calibre_1">Freischtitz</span></span><span class="calibre_1">’ü 1821, Auber’in</span> <span class="italic"><span class="calibre_1">Portici Avkulübesi</span></span> <span class="calibre_1">1828, Meyerbeer’in</span> <span class="italic"><span class="calibre_1">Şeytan Robert</span></span><span class="calibre_1">’i 1831, Halevy’nin</span> <span class="italic"><span class="calibre_1">Yahudi Kadın</span></span><span class="calibre_1">’ı 1835’te sahnelenir.</span></p>

  <p class="calibre_5"><span class="bold"><span class="calibre_1">Romantik dram</span></span> <span class="calibre_1">da aynı soydandır: Harekete, gösterişe, duygulandırışa, toplu heyecana çağrıda bulunarak gücünü tanıtlar: Hugo, 1830’da</span> <span class="italic"><span class="calibre_1">Hernani</span></span> <span class="calibre_1">savaşını patlatır ve kazanır ve 1843’te</span> <span class="italic"><span class="calibre_1">Burgraves</span></span><span class="calibre_1">’ın yenilgisi romantizmin parlak yıllarının geçip gittiğini gösterir. Ne var ki lirik şiir, şaheserlerinin çoğunu vermeyi sürdürecektir.</span></p>

  <p class="calibre_5"><span class="calibre_1">İngiliz mizahı, Dickens’in kaleminden</span> <span class="italic"><span class="calibre_1">Pickwick</span></span><span class="calibre_1">’i</span> <span class="italic"><span class="calibre_1">Robert Macaire</span></span> <span class="calibre_1">kadar ünlü bir tip yapar ve Amerikan mizahı da, Washington İrving’in kaleminden</span> <span class="italic"><span class="calibre_1">Knickerbocker</span></span> <span class="calibre_1">kişilerini yaratırken, Balzac karşıtlıklarla dolu kişilikler çizer, para babalarını yerden yere vurur; Sainte-Beuve, çağdaş eleştiri kampına yerleşmiştir ve onun sayesinde okul sadık bir aynada kendini seyrettiğine inanır.</span></p>

  <p class="calibre_7"><span class="italic"><span class="calibre_1">Geçmişe yönelik romantizm</span></span></p>

  <p class="calibre_5"><span class="calibre_1">Tarihin anlamı, günü geçmişe bağlayacak biçimde harekete geçmiştir. Kuşkusuz, XVIII. yüzyıl, insanlığın evrimi hakkında akılcı bir açıklama getirmişti; ne var ki, Bossuet’nin vardığı noktaya varmadan, Vico ile Herder, dünyayı yönlendiren gücün üzerinde durmuşlardı: Vico’da panteist bir anlamda idi bu, Herder’de her halka has (</span><span class="italic"><span class="calibre_1">Volksgeist</span></span><span class="calibre_1">) olan anlamında. Ne demek oluyordu bu?</span> <span class="bold"><span class="calibre_1">Akıldışı</span></span><span class="calibre_1">nın saldırgan biçimde geri dönüşü! Şimdi de, 1789’un yarattığı sarsıntı üzerinde düşünülüyordu: Burke, arkasından Maistre ile Bonald, Kilise ile aristokratların istedikleri sürekliliğe başvuruyorlardı. Böylece, Tanrı’nın ve vesayetçi iktidarların hizmetine koşulan, sosyal sözleşme ile tek başına aklın güçsüzlüğünü tanıtlayan tarih,</span> <span class="bold"><span class="calibre_1">süre</span></span><span class="calibre_1">ye bağlanır ve derin kaynaklarla yeniden ilişki kurar.</span></p>

  <p class="calibre_5"><span class="bold"><span class="calibre_1">Derinliğine ve ilginç araştırmalar</span></span> <span class="calibre_1">başlar. Eski Yunanlılardan ve Latinlerden geleni reddetmeye ihtiyaç yoktur. Gerçekten, hümanizma içi titrer hale gelir: Niebuhr, Titus-Livius’ta, sözlü halk geleneğinin gücünü gösterirken, Yunanseverlik harekete geçirir. Bununla beraber doğubilimi, Türk kaynaklı nesneler, Mısır’ın, İran’ın ve Hindistan’ın bulunuşu, kültürün ufkunu anlamlı biçimde genişletir; Batılı halkların -varsayımlarla örülü- Aryen kökenlerine değin gidilir, klasik Akdeniz mirasındaki kesinliği doyurmasa da, imgelemler çalışır durur. İç dünyasındaki düş ve düşüncelere daha çok dalmış bir bilgelik, geleneğin doğuştan bir anlamı olduğu: işte Asya ile Afrika’nın bilgi diye sundukları! Delacroix İslam’da, Hellenistik uygarlığın sürdürücüsünü, Doğu ile Batı arasındaki mutlu bir evliliğin meyvasını görmeye kalkmayacak mıdır?</span></p>

  <p class="calibre_5"><span class="calibre_1">Bulunmuş olan,</span> <span class="bold"><span class="calibre_1">Ortaçağ</span></span><span class="calibre_1">’dır.</span></p>

  <p class="calibre_5"><span class="calibre_1">Schlegel, Lessing’i izleyip şöyle seslenir: “Ortaçağ’ın gecesiymiş, olsun! Ama yıldızlarla pırıl pırıl bir gece!” Saf ve erdemli diye görülen, adım başında mucizelere gömülü esrarlı devir, coşturmak için birebirdir. Chateaubriand, Hıristiyanlığın Dehası’nı yazdığında, imanın -hem de Devrim’in askerince- yeniden tahtına oturtulduğunu selamlar gibidir.</span> <span class="bold"><span class="calibre_1">Dinin gizemci kanadı</span></span><span class="calibre_1">, hızlı adımlar atmaya başlar. Ve bu arada</span> <span class="bold"><span class="calibre_1">efsaneler</span></span><span class="calibre_1">: İskandinavya’nın</span> <span class="italic"><span class="calibre_1">Saga</span></span><span class="calibre_1">’ları, İspanya’nın</span> <span class="italic"><span class="calibre_1">Romancero</span></span><span class="calibre_1">’su,</span> <span class="italic"><span class="calibre_1">Nibelungen, Faust</span></span> <span class="calibre_1">ve başkaları,</span> <span class="italic"><span class="calibre_1">Roland’ın Türküsü</span></span><span class="calibre_1">, alabildiğine rağbet kazanır ve daha da kazanacaktır; o kadar ki, yığınla düzmece metin saracaktır ortalığı. Bütün bunlar olurken,</span> <span class="bold"><span class="calibre_1">tarihsel roman</span></span> <span class="calibre_1">çarpıcı bir başarıya ulaşır: Walter Scott, şaşırtıcı bir düzenlilikle, türün başını çeken eserler koyar ortaya ve bütün ülkelerde de kendisine öykünülür; alabildiğine renkli, kahramanlıklarla dolu ve genellikle sosyal geleneklere saygılı romanlardır bunlar. Bu romanlaştırılmış tarih, öte yandan, Shakespeare’den, Calderon’dan ve Lope de Vega’dan esinlenen tiyatroya da bol malzeme sağlar.</span></p>

  <p class="calibre_5"><span class="calibre_1">Ortam, derinliğine araştırma yapacak tarihçiye de uygundur. Böylesi araştırmalar için dernekler kurulur: Stein, 1819’da</span> <span class="italic"><span class="calibre_1">Alman Tarihini İnceleme Kurumu</span></span><span class="calibre_1">’nu kurar;</span> <span class="italic"><span class="calibre_1">Chartes Okulu</span></span><span class="calibre_1">, 1822’de kapılarını açar; Guizot’nun yaratıcı çalışmaları vardır. Böylece, bir Augustin Thierry’nin, bir Michelet’nin kaleminden Ortaçağ’ın tarihi ete kemiğe bürünür; renkle doğru ayrıntıyı birleştiren, kaynaklara saygı ile açıkyürekliliğin sıcaklığını kucaklaştıran eserlerdir bunlar.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Herkes kendi meşrebince bakar bu Ortaçağ’a.</span></span>
  </blockquote>

  <blockquote class="calibre_9">
    <span class="italic"><span class="calibre_1">Sismondi için kentlerin özerkliğidir o, Villeneuve-Bargemont için hiyerarşidir ki Sismondi’yi tiksindirir. Çok geçmeden her halk, yeni umut nedenleri bulacaktır onda.</span></span>
  </blockquote>

  <blockquote class="calibre_9">
    <span class="italic"><span class="calibre_1">Bu geçmişe yönelik romantizm, kendisinde siyasal, sosyal, iktisadi, hatta gerici bir eğilim görmek ister. Özellikle de Almanya’da, Ortaçağ kökenli bir mistisizm, Aydınlanma’yı (</span></span><span class="calibre_1">Aufklarung</span><span class="italic"><span class="calibre_1">), messianik bir milliyetçilik yararına iteler; akılcı kozmopolitizm ile burjuva liberalizmi daha da lanetlenir: Novalis, 1799’dan başlayarak, Avrupa ya da Hıristiyanlık ikilemini, Kilise’nin egemenliğinde yeni bir Kutsal-İmparatorluk yararına çözmeyi önermişti; arkasından akım, hiyerarşinin ve monarşinin restorasyonuna doğru yürüyecektir.</span></span>
  </blockquote>

  <blockquote class="calibre_9">
    <span class="italic"><span class="calibre_1">İngiltere’de şiir, başkaldırıya ve aşk coşkusuna doğru pek erkenden evrilse de, Wordsworth ona ahlakçı bir tutuculuk damgası vurmuştu ve Scott da, geçmişin Büyük Britanya’sını yeniden canlandırmaktan hoşlanıyordu. İlk şiirleri olan</span></span> <span class="calibre_1">Od’lar</span> <span class="italic"><span class="calibre_1">ve</span></span> <span class="calibre_1">Ballad’ların</span> <span class="italic"><span class="calibre_1">Hugo’su ile</span></span> <span class="calibre_1">Meditation</span><span class="italic"><span class="calibre_1">’ların Lamartine’i meşruiyetçidir, nitekim her ikisi de, 1825’te X. Charles’in taç giymesini kutlamışlardı; 1830’dan sonra, Balzac da, meşruiyetçiliğe -biraz daha fazla- dönecektir. Birer ateşli İtalyan yurtseveri de olsalar, Manzoni</span></span> <span class="calibre_1">Kutsal Neşideler</span><span class="italic"><span class="calibre_1">’i yazsa, Kilise’nin İtalya’da oynadığı rol üstüne Sismondi ile tartışmaya girişir ve Silvio Pellico, hapisteki yıllarını Hıristiyanca bir boyun eğişle sayfalara döker. Hepsi de, altın danaya tapınış içindeki bir burjuvaziden kaçmakta ya da kaçarmış gibi yapmaktadır.</span></span>
  </blockquote>

  <p class="calibre_7"><span class="italic"><span class="calibre_1">Hegel ve devletin mutlakıyeti</span></span></p>

  <p class="calibre_5"><span class="calibre_1">Felsefi idealizm, meşruiyet davasına vergisini öder: Goethe ile aynı zamanda olmak üzere, Kant ile Fichte de, Fransız Devrimi’nin içine girdiği yönelişe karşı çıkarlar; ne var ki, en azından Kant cumhuriyet ülküsüne bağlı kalır. Fichte, daha önceden, “hukuk boyunduruğu altında” bir baskıyı kabul eden bir devlet kuramı koymuştu ortaya. Oysa Kant’ın, akıl olayların ne olduğunu anlayabilir ama nesnelerin özünü anlayamaz diyen ikiciliğinden, yine tam öznelci bir tekçiliğe varılır Fichte ile.</span></p>

  <p class="calibre_5"><span class="calibre_1">Sonunda, bütün bir XVIII. yüzyıl felsefesi ile zıtlık halinde,</span> <span class="bold"><span class="calibre_1">mutlak bir idealizm</span></span> <span class="calibre_1">önermek üzere,</span> <span class="bold"><span class="calibre_1">Hegel</span></span> <span class="calibre_1">gelir: Ona göre diyalektiğe dayanan dinamik bir mantık doğrultusunda düşüncelerin hareketidir ki gerçekliği yaratır ve varlığı, kendi varlık biçimini durmadan aşmaya götürür. Bunun gibi, mutlak olan düşüncedir: Kendine özgü bir gerçekliğe sahiptir o ve üstün bir devlet anlayışına dayanarak gerçekleşmeye yönelir; özünde monarşik bir devlettir bu ve özgürlük ile otoriteyi bağdaştırabilecek tek biçim de odur. Dayanıksız bir soyutlama olan birey, böylece kendi başına varolamaz. Tanrı’nın yeryüzünde ete-kemiğe bürünüşü olan devlet mutlak egemenliğe hak sahibidir.</span></p>

  <p class="calibre_5"><span class="calibre_1">1819’da Berlin Üniversitesi’ne çağrılan Hegel, bu devletin dört başı mamur tipi olarak</span> <span class="bold"><span class="calibre_1">Prusya devleti</span></span><span class="calibre_1">ni gösterir. “Yüzünü geçmişe çeviren peygamber”, kendi meşrebince, gelenekçi restorasyonu haklı çıkarır. Ne var ki, gelişmelerdeki bir yön değişikliği sonucunda, sistemi açık bir köktenciliği doğuracaktır daha sonra: Geçmişe yönelik romantizme tutucu Hegelcilik yanıt vermektedir; ileriye yönelik romantizme de devrimci Hegelcilik yanıt verecektir.</span></p>

  <p class="calibre_2"><span class="calibre_1">AVRUPA’DA RESTORASYON</span></p>

  <p class="calibre_5"><span class="calibre_1">Bir yandan Avrupa’daki Eski Rejim’i ve onun sömürge uzantılarını, öte yandan burjuva ya da halk, yeni güçleri karşı karşıya getiren o büyük çatışma çıktı ortaya; kendisi de ayaklanmış İspanyol Amerika’yı ve kavgayı terketmemiş özgürlük yandaşlarının bulunduğu Avrupa’yı bile etkiledi. Karşı-devrimin yandaşlarınca bir sürekli düzen kurulmaz ve dayatılmazsa, kralların savaş alanlarında kazandıkları zafer boşa gidecek, Viyana Kongresi’nin çizdiği çerçeve ölü doğmuş olacaktı.</span></p>

  <p class="calibre_5"><span class="calibre_1">Dinsel, monarşik, aristokratik bir düzendi düşünülen!</span></p>

  <p class="calibre_7"><span class="italic"><span class="calibre_1">Dinsel restorasyon</span></span></p>

  <p class="calibre_5"><span class="calibre_1">Bir romantik dindarlığın varlığı,</span> <span class="bold"><span class="calibre_1">dinsel bir uyanışa</span></span> <span class="calibre_1">tanıklık ediyor. Bir Friedrich Schlegel’in, bir Stolberg’in, bir Haller ile Yahudilerin, başka başka Hıristiyan mezheplerine geçişleri,</span> <span class="bold"><span class="calibre_1">Hıristiyanlığın çekiciliği</span></span><span class="calibre_1">ni gösteriyor. Münster çevresi ile Münih çevresi, yandaş topluyorlar. Hengstenberg, Luther’ci Ortodoksluğun şampiyonu olarak akılcılığa olanca hızıyla vururken, Fransa’da tehlikeyi haber veren iki ses yükselir: Biri,</span> <span class="italic"><span class="calibre_1">Dinde Kayıtsızlık Üstüne Deneme</span></span><span class="calibre_1">’siyle, La Mennais’nindir; öteki</span> <span class="italic"><span class="calibre_1">Papa Üstüne</span></span> <span class="calibre_1">adlı eseriyle Joseph de Maistre’indir ki, Papa’nın oynayacağı ve oynaması gereken büyük rolün altını çizer. Daha sonra, Rahip Balmes, vaktiyle Bossuet’nin yaptığı gibi, reforma uğramış kiliselerin “değişmeler”ine karşı çıkar. Katolikler, Protestan ya da akılcı çevrelere terkedilmiş Kutsal Kitap üzerindeki araştırmalara gecikerek gelirlerse de, öğretimde ve seçkinler arasındaki propaganda çabaları, Papa VII. Pius’un Roma’ya dönüşünün arkasından, İsa Derneği’nin yeniden kurulmasıyla belirginleşir. Vaızlar ve tarikatlar, özellikle de kadınlarınki çoğalır. Dinin savunulması adına, hayır işleri, kitaplar, dernekler açılıp serpilir. Daha da gösterişli olarak, din görevlileri, haç dikerler buldukları yere; tespih, muska, ermiş suretleri dağıtırlar, bu yöreden ötekine vaaz vermeye koşarlar.</span></p>

  <p class="calibre_5"><span class="calibre_1">Roma’da Papalık, laikleşmiş bir yönetimin yararına inanmakla beraber, gayretkeşler (</span><span class="italic"><span class="calibre_1">zelanti</span></span><span class="calibre_1">) ortaya dökülür, eskilere dönülmesi için uğraşırlar ve sonunda XVI. Gregorius’u seçtirirler. O da, felsefe öğretileriyle gizli derneklere karşı savaş açar ve hükümetleri de, dinde ılımlı davrandıklarından dolayı ayıplayıp yardımlarını istemekte duraksamaz.</span></p>

  <p class="calibre_5"><span class="calibre_1">Mihrabın taca dayandığını söylemek ister bir tür!</span></p>

  <p class="calibre_5"><span class="calibre_1">Ne var ki,</span> <span class="bold"><span class="calibre_1">Papalıkla devletlerin ilişkileri</span></span><span class="calibre_1">ni düzenleyen görüşmeler çetinliklerle doludur ve hiçbir zaman da, Katolik Kilise’nin inançlarına uygun olacak biçimde sonuçlanmazlar. Çünkü, Katolik Kilise, kendisi için istediklerini başka inançlara tanımaz; nitekim, Yahudileri devletlerin insafına terkeder, onlar da Avrupa’nın ortasında zulme uğrarlar. Öyle de olsa, 1848 yılı yaklaştığında, bütün gözler</span> <span class="bold"><span class="calibre_1">IX. Pius</span></span><span class="calibre_1">’a çevrilir. Onun hakkında Metternih’in söyledikleri de ünlüdür: “Her şeyi önceden hesaplamıştım, ama liberal bir papayı hayır!”</span></p>

  <p class="calibre_5"><span class="calibre_1">Aldatıcı ama açıklanabilir bir umuttur bu!</span></p>

  <p class="calibre_5"><span class="calibre_1">Protestan dünyada da bir “uyanış” vardır. Aydın çevreler, Avrupa için Birleşik Devletler’in örnek alınmasını savunurlar özellikle; dinle devletin birbirinden ayrıldığı bir ortamda bütün inançların serbestçe yarıştıkları Amerikan demokrasisinin hayranıdırlar, İngiltere’de, liberal reformlar önerenler, devletin koruyuculuğunu reddedenler, hatta Papalığa karşı çıkanlar vardır.</span></p>

  <p class="calibre_5"><span class="calibre_1">Böylece, kendi içinde hep bölünmüş ve liberal Avrupa’nın çekiciliğine direnemez haldeki Avrupa Hıristiyanlığı, uzun vadede, tutucu bir düzene kefil olamaz.</span></p>

  <p class="calibre_7"><span class="italic"><span class="calibre_1">Monarşik meşruiyet yoluyla Avrupa barışı</span></span></p>

  <p class="calibre_5"><span class="calibre_1">Bununla beraber, Çar Alexander, Hıristiyanları birleştirmek amacıyla, Kutsal-Birlik antlaşmasını, “Pek kutsal ve bölünmez Üçübirlik”in koruyuculuğu altına koymayı önermez mi yandaşı devletlere? Ne var ki, “uygundur, yerindedir” seslerine karşın, ortaya konulan eser, Metternih’in deyimiyle, “içi boş ve çın çın öten bir anıt”tan başka bir şey değildir.</span></p>

  <p class="calibre_5"><span class="calibre_1">Kimi politikacıların gözünde, Osmanlılara karşı niyetler taşıdığı söylense de, gözden uzak tutulmaması gereken asıl düşman, “</span><span class="bold"><span class="calibre_1">devrim canavarı</span></span><span class="calibre_1">”dır aslında. Avrupa’nın yengin güçleri, 1789 Avrupa’sını yeniden kurmasalar da, -ayrıca böyle bir şeyi istemezler de!- tutunacakları, 1789 öncesinin meşruiyet ilkesidir. Bunun için de, Fransa’da</span> <span class="bold"><span class="calibre_1">Bourbon hanedanı</span></span><span class="calibre_1">na çağrı çıkarılır. Metternih, kongrelerin adamıdır; söz konusu kongreler de, Viyana’da, arkasından Verona’da, daha sonra da, Münchengratz’da toplanacak ve monarkların anlaşmasını güçlendirmeye çalışacaktır.</span></p>

  <p class="calibre_5"><span class="calibre_1">Ne var ki, kararlarına bir polis ve hatta bir asker şebekesi destek olmuyorsa, kongrelerin yapacağı fazla bir şey yoktur. Öyle olunca da, Avusturya monarşisinin “köpeği” Kont Sedlnitzky’dir: 1817’de atandığı görevinde otuz yıl kalacak, bütün Almanya ile İtalya’yı gözaltında tutacak, İsviçre’de ve Fransa’da sürgündeki siyasal sığınmacıları koğuşturup duracaktır. Olağanüstü adalet ve mahkemeler dönemidir bu: XVIII. Louis zamanında Fransa’da, İtalya’da, İspanya’da korku ve zulüm estirecektir. Polis ve sansür, dilimce ve söz özgürlüğünü engeller, üniversitelerin ve basının ağzını büzer, tiyatrolara tebelleş olur. Fransa’da, 1815 ile 1830 arasında, cümle be cümle gözden geçirilmedikçe, hiçbir eser okuyucu ve seyircinin önüne çıkamaz; arkasından</span> <span class="bold"><span class="calibre_1">Temmuz rejimi</span></span> <span class="calibre_1">gelir af çıkarır. Ta İngiltere’ye değin, kısa da sürse, bulaşmıştır salgın. Avusturya’nın İtalya’ya, Fransa’nın İspanya’ya, Rusya’nın Polonya’ya müdahalelerini de eklemeli buna.</span></p>

  <p class="calibre_5"><span class="calibre_1">Bununla beraber, monarşik düzen, köylülerin olan bilene boyun eğen edilginliğine bağlı; ayrıca, büyük toprak mülkiyetinin egemen olduğu ülkelerdedir ki tutucu güçler sağlam durumdadırlar. Oysa, Torie’lerle Whig’ler İngiltere’de kişisel iktidarın hasmıdırlar; Fransa’da</span> <span class="italic"><span class="calibre_1">Ultra</span></span><span class="calibre_1">’lar, yani aşırılar görülmektedir ki, bir yandan Meclislerin haklarını savunurken, öte yandan kraldan daha fazla kralcı olduklarını söylerler; bütün Orta Avrupa’da, monarşik bürokrasilerle meclisler arasında bir çekişme uzayıp gider. Her yanda,</span> <span class="bold"><span class="calibre_1">mali, adli, askeri ayrıcalıklar</span></span> <span class="calibre_1">direnir durur. Daha da güzeli vardır: Yığınla büyük senyör, liberalizm havası atar ve milliyetlerin davasını destekler! Kuşkusuz, karışıklık korkusu ile barış aşkı, burjuvaziyi restorasyonun eserine ortak eder çoğu kez. Büyük güçlerin bankadan daha yakın dostu yoksa da, anayasalı prenslerin temel kaygısı meşruiyetçi görünmektir.</span></p>

  <p class="calibre_5"><span class="calibre_1">Özetle, tutucu sosyal güçlerin, devletlerin alışılagelen rekabetlerine bağlı zıtlaşmalarının üstesinden gelmeleri daha da zorluklarla doludur. Zaferi kazanmış büyük güçler, aralarına Fransa’yı da katmış olarak, varlıklarını sürdürebilmek için hareketsizliğe mahkûmdurlar; ne var ki, 1815’te Viyana’da kurulmuş olan düzenin karşısında, kimi prenslerin tutkuları bir yana bırakılırsa,</span> <span class="bold"><span class="calibre_1">ulusal düşünce</span></span><span class="calibre_1">, her şeye karşın gelişip durmaktadır.</span></p>

  <p class="calibre_2"><span class="calibre_1">AVRUPA’DA MÎLLÎYETLER HAREKETİ, LİBERALİZM VE EMEK SORUNU</span></p>

  <p class="calibre_5"><span class="calibre_1">“1830’a değin, der Cournot, devrimci parti, XVIII. yüzyılın düşüncelerine bağlıydı”; ve Tocqueville’in de söylediği şu: “I789’dan 1830’a değin, bizim tarihimiz, uzaktan ve bütün olarak bakıldığında, azgın bir mücadelenin tablosudur olsa olsa; soyluların temsil ettiği, gelenekleri, anıları, umutları ve insanlarıyla Eski Rejim’le, orta sınıfın yönlendirdiği Yeni Fransa arasındadır bu kavga.” Bu devrimci parti liberal partidir. Guizot da, orta sınıfı tanımlar: “Ücretle yaşamayan, düşüncesinde ve yaşamında özgürlük ve eğlence olan, zamanının büyük bir bölümünü kamu işlerine ayırabilen bir sınıf”; böylece, bu sınıf, geçmişin ayrıcalıklılarından olduğu gibi, kendini “el emeğine adamış sınıf”tan da uzaktır.</span></p>

  <p class="calibre_5"><span class="bold"><span class="calibre_1">Liberal Parti, liberaller, liberalizm</span></span><span class="calibre_1">: Üstünde durulması gereken önemli gerçekliklerdir.</span></p>

  <p class="calibre_7"><span class="italic"><span class="calibre_1">Liberal Parti, liberalizm, liberaller</span></span></p>

  <p class="calibre_5"><span class="calibre_1">Dinsel ve monarşik restorasyonun düşmanı olan liberalizm, en iyi rejim diye</span> <span class="bold"><span class="calibre_1">anayasalı monarşi</span></span><span class="calibre_1">yi önerir; servet ve eğitimlerinin kendilerine bir siyasal yetenek kazandırdığı yurttaşlar arasından seçilmiş olan önde kişilerdir. Erdemli Washington’un cumhuriyetinin övgücüleri vardır, ne var ki Avrupa liberallerinin çoğu, yeğlenmesi gerekenin krallık olduğuna inanır: “Monarşi olmazsa, der Casimir Perier, rejim demokrasiye doğru savrulur ve o zaman da burjuvazi sahibi olamaz onun; oysa onun, ilkeler adına, ayrıca en yetenekli olduğu için, böyle bir sahipliği olmalı!”</span></p>

  <p class="calibre_5"><span class="calibre_1">Burjuvazinin gelişi böyle haklı çıkarılınca, o da doğal olarak liberal görür kendini; çünkü, insan soyunun mutluluğunun, toplumun gelişmesi ve malların güvenliği ile uzlaşacak biçimde bireysel özgürlüklerden yararlanmaya bağlı olduğunu anlayacak kadar aydın bir sınıftır o. Bu bakımdan, oy vermenin belli bir iktisadi güce bağlı olduğu rejim (cesitaire) ideal görünür; halkın ayaklanmasına olduğu kadar, karşı-devrimle de savaşabilecek olan böylesi bir rejimdir!</span></p>

  <p class="calibre_5"><span class="calibre_1">Tanrısal hukuka dayalı monarşiye karşı çıkan liberal anlayış, ruhçu da olsa, kiliselerin üstünlüğünü reddeder, “ahval-i şahsiye” konusunu elinden alır, evlenmeyi laikleştirir; rahibin eğitime katılmasını sadece ahlaki düzen adına kabul eder. Bu ruhban karşıtlığı, özellikle Katolik ülkelerdeki din propagandasına yanıt verir. Sadece 1817 ile 1824 yılları arasında, Voltaire’in eserleri 316.000 ve Rousseau’nunkiler de 240.000 basıp satar. Yarışma, İsviçre’de ve İspanya yarımadasında iç savaşlara yol açarsa da, Belçika’da Liberallerle Katoliklerin anlaşmasıyla işler yatışır.</span></p>

  <p class="calibre_5"><span class="calibre_1">Ayrıca, Adam Smith’le Jean-Baptiste Say’den Bastigi’ya John Stuat Mill’e, kendisine klasik diyen bir iktisat bilimi, iyice anlaşılan kişisel çıkarla serbest rekabetin altın kurallarını hazırlar. Böylece, söz konusu olan</span> <span class="bold"><span class="calibre_1">iktisadi liberalizm</span></span><span class="calibre_1">dir; ulusun çıkarlarını savunma bunun dışındadır, çünkü burjuvazi bu çıkarlarla özdeşleşmiş görmektedir kendisini.</span></p>

  <p class="calibre_7"><span class="italic"><span class="calibre_1">Romantik milliyetler hareketi</span></span></p>

  <p class="calibre_5"><span class="calibre_1">Özgürlük düşüncesinin coşturup heyecanlandırdı bir yanı vardır. Fransa’da, Beranger şarkılarına sokar onu, Scribe güftelerine, Auber de müziğine; yalnız ozanları ve iktisatçıları değil, kuramcıları, filozofları, tarihçileri ve askerleri vardır; seçmenlerin oylarında, gizli derneklerde ve kimi zaman da barikatlardadır; bir yerde, daha çok kişisel iktidara karşı koyma anlamına geliyorsa, bir başka yerde yabancıya karşı mücadele anlamını taşır.</span></p>

  <p class="calibre_5"><span class="calibre_1">Her yerde</span> <span class="bold"><span class="calibre_1">ulusal</span></span> <span class="calibre_1">bir vurgulamaya bürünür.</span></p>

  <p class="calibre_5"><span class="calibre_1">Amerikan ve Fransız devrimleri, eski monarşik hukukal karşı halk tepkileri idiler bir bakıma. Ayrıca, Fransız fethinin ve efsanesi gitgide yayılan Napoleon’ün yiğitliklerinin büyüleyici yanları ne olursa olsun, şurası yadsınamaz: Bu yayılış birbirinden farklı</span> <span class="bold"><span class="calibre_1">milliyetçiliklerin oluşumu</span></span><span class="calibre_1">na da katkıda bulunmuştur. 1830’da işaret veren yine Fransa’dır; ne var ki 1840’ta, Becker,</span> <span class="italic"><span class="calibre_1">Barış Marseyyezi</span></span><span class="calibre_1">’nin karşısına, kendi</span> <span class="italic"><span class="calibre_1">Wacht am Rhein</span></span><span class="calibre_1">’ini çıkarıp koyar ve her yanda</span> <span class="italic"><span class="calibre_1">Deutschland über alles</span></span> <span class="calibre_1">(Almanya her şeyin üstündedir) çınlamaya başlar ki, yayılan, birleşmiş bir Almanya’nın coşkusuyla doludur.</span></p>

  <p class="calibre_5"><span class="calibre_1">Öğünülecek bir geçmişe bağlılığını türkülerinde ve danslarında dile getiren Slav köylüsünden, ulusal bir kültürün sürekliliğine tanıklık eden Kâğıtları bulup sınıflandıran ve yorumlayan Alman bilginine kadar, bütün bu çabalarla olan şudur: Kendilerini yeniden tanıtma ya da canlılıklarını daha iyi ortaya koyma özlemiyle yanıp tutuşan bu toplulukların nitelikleri, çevreleri ve yerleri yavaş yavaş saptanır onlarla. Bu dava, çeşitli yetenekleri bayrağı altına toplar, onlara esin verip siyasal bir tutku aşılar; müziği türküyü, kalemi, fırçayı, hatta heykelcinin yontarını kullanırken, hukukla iktisat bilimini de katar işin içine.</span></p>

  <p class="calibre_5"><span class="calibre_1">Ne var ki, kendine göredir sarhoşluğu her halkın.</span></p>

  <p class="calibre_5"><span class="calibre_1">Tutku, 1815’te saptanan ilkelerden yakınması olmayan ulusları fazla etkilemez: Fransızı bile bile sevmeyen gururlu</span> <span class="italic"><span class="calibre_1">John Bull</span></span><span class="calibre_1">, genç İrlanda’nın isteklerinden rahatsız değildir, ama İsveç bir Norveç’in ayrılıkçılığını ve Danimarka da, Almanların Slesvig ile Holstein’da kendilerine katılma yolunda yaptıklarını hoşgörüyle karşılamazlar; Belçikalıların ayrılıkçılığına gelince Hollandalıların önünde seve seve eğilecekleri bir hareket değildir bu. İtalya’yı Karbonarizm hareketlendirir, ne var ki Papalığın bilinçler üzerinde yarattığı sorunlar vardır; ve ulusal romantizm, yarımadada</span> <span class="italic"><span class="calibre_1">İtalia fara da se</span></span> <span class="calibre_1">formülünü işler, ancak gururlandırıcı da olsa etkisizdir ve yarınlar için de acılarla doludur. Prusya, Avusturya ve ikinci derecedeki yönetimlerce bölüşülmüş; Protestanlıkla Katolikliğin,</span> <span class="italic"><span class="calibre_1">Zollverein</span></span><span class="calibre_1">’le Avusturya pazarının aralarında paylaştıkları Alman hareketi, bir hukuk gelenekçiliği ile ağzına kadar doludur ve güçsüz bir</span> <span class="italic"><span class="calibre_1">Bund</span></span><span class="calibre_1">’u bir</span> <span class="italic"><span class="calibre_1">Reich</span></span><span class="calibre_1">’a dönüştürmenin düşünü görür, ancak bu Reich’ın büyük ya da bir küçük Almanya’yı mı karşıladığını bilmez.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Slav rönesansı, işte bu Alman bilimi ile ilişki içinde ve istilacı Cermenizme de tepki halinde ortaya çıkar: O da, derinlemesine araştırmalara dalmıştır ve sanatçıdır, filolojiyi ve şiiri işin içine sokar, müzik alanında ise özel bir duyarlığa sahiptir ve dokunaklıdır. Mutsuz bir halkın heyecanlandırıcı elçisi olmayı Chopin’den daha iyi bilen de yoktur belki. Ne var ki, birçok devletlere tabi durumdaki Orta Avrupa’nın Slav ulusları, bir panslavizm çağrısına yanıt vermek gerekip gerekmediğini bilmezler: Bu panslavizm, Çardan yana ya da devrimci biçimiyle olsun, büyük kardeşleri, -o bir parça kaygılandırıcı- Rusya’nın vesayetini tanımaya götürecektir onları.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Korku ya da arzu, Genç Avrupa, belirsiz çizgileriyle, politikaların yakasını bırakmaz, diplomatları uğraştırır, edebiyatları istila eder, sanata esin verir. Şehitleri vardır onun, kahramanları, göçmenleri. Paris seve seve kabul eder onları: Aralarında bir Mickiewicz, onurlu Polonya’nın seferlerini göklere çıkardığı gibi, ezilmiş ve dizginlenemez haldeki bir Polonya’nın örflerini de dile getirir; bir Heine, kendisini anlayan kentin dostluğunu devşirmiş olmaktan mutludur, ama bir hümanist olarak da Ren-ötesinin savaşçı güdülerinden korkar durur. Beranger, “halkların kutsal bağlaşıklığı”nı selamlar; Quinet ile Michelet dc, bu bağlaşıklıkta Herder’in Almanya’sına apayrı bir yer verirler.</span></p>

  <p class="calibre_5"><span class="calibre_1">Idea’nın gücü!</span></p>

  <p class="calibre_5"><span class="calibre_1">Michelet’nin selamladığı biçimiyle, Büyük Millet’i kim vardır ki sevmeyecek? Neresinden bakılırsa bakılsın özgün olan o</span> <span class="italic"><span class="calibre_1">Fransa Tarihi</span></span><span class="calibre_1">’nin baş kahramanı halktır; her zaman bağışlayıcı kızgınlıkları, yasları, günlük uğraşları, sevinçleri ve ödülleri ile halk, sadece halk! Belgeye saygılı, hatta ona dayanan o unutulmaz diriliş, Yurdun sabırlı ve övgüye değer yükselişine tanıklık etmelidir.</span></p>

  <p class="calibre_5"><span class="calibre_1">Ama bunlar olurken, kimi insanlar da, Yurdun, yaşamak için ellerinden başka, bir şeyi olmayanların yazgısına dikkatli olup olmadığını sormaya başlarlar kendilerine.</span></p>

  <p class="calibre_7"><span class="italic"><span class="calibre_1">Proletaryanın sefaleti</span></span></p>

  <p class="calibre_5"><span class="calibre_1">Kırsal kesimde, vazgeçemeyeceği yığınla küçük meslek yoktur yalnız; zaman, özen, pratik gerektiren birçok nesne de üretilip durmaktadır orada ve düşük ücret kural olduğundan, kırsal, kayda değer bir yan gelir olarak bakmaktadır ona çoğu kez. Bununla beraber, şu da görülür: Köylere dağılmış bir halde çalışan dokuma işçilerinin durumu, kentlerde daha da toplaşmış ve sanat çalışmasının -ince marangozluk, bronz, seramik, lüks züccaciye, tipografi- güzel geleneklerini sürdüren ve gerçekten seçkin bir tabaka oluşturan zanaatçıların durumundan daha yorucu ve çekilmezdir. Gerçi İngiltere’de, Flandra’da, Ren bölgesinde ya da Silezya’da evde çalışan dokumacıdan daha sefil halde değildir. Ancak, daha şimdiden, madende, kumaş fabrikasında ya da maden sanayi işletmesinde olduğu gibi belli bir toplaşmanın gerçekleştiği yerlerde, sadece</span> <span class="bold"><span class="calibre_1">kendi sanayi ücreti ile</span></span> <span class="calibre_1">yetinmek zorunda kalan işçi, bir o kadar da makinenin ve bol elemeğinin rekabeti ile karşı karşıyadır. Liberal iktisatçı Adolphe Blanqui, 1848’de şu gözlemde bulunur: “Sanayi, kışlalara ya da manastırlara benzeyen ve işçilerin yüzlerce, kimi zaman binlerce yığıştığı dev fabrikalarda örgütleniyor; bu ciddi laboratuvarlarda, makinelerin buyruklarına tabi emekleri, tıpkı o makineler gibi, arzla talepteki değişikliklerden kaynaklanan tüm kararsızlıklarla yüzyüzedir.”</span></p>

  <p class="calibre_5"><span class="bold"><span class="calibre_1">Yaşama koşulları</span></span><span class="calibre_1">, bir yerden ve bir meslekten ötekine çok değişse de, şurası açıktır ki, bu koşullar yüzyılın ilk yarısı boyunca düzelmez genel olarak. Fransa’da, 1825 yılına değin, bir işçi ailesinin yıllık gideri artar, sonra en yüksek noktasına varır ya da düşer hatta. Yaşam pahalılığı göstergesi, gerçek ücretinkinden daha fazla yükselir. Dokuma sanayisindeki gerileme bu bakımdan tartışma götürmez. İngiltere’de, evinde çalışan dokumacının 1840’a doğru haftada aldığı, 1820 yılındakine oranla alabildiğine azalmıştır; aynı dönem içinde emtia fiyatlarında da düşüş vardır. Söz konusu işçinin tükettiği un ve tereyağ azalırken, etle bira da sofrasından yok olup gitmiştir.</span></p>

  <p class="calibre_5"><span class="calibre_1">Dahası var: 1830’dan başlayarak, bütün bir edebiyatın</span> <span class="bold"><span class="calibre_1">çalışan sınıfların sefaletine</span></span> <span class="calibre_1">eğilmiş olması anlamlıdır. Dr. Guepin’in 1835’te yazdığına göre Fransa’da Nantes’lı bir işçi şöyle der: “Yaşamak..., ölmemektir.” Üzerinde ısrarla durulanlar, emeğin içinde bulunduğu çetin koşullardır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Yüksek ya da alçak ısı, ışık eksikliği, çalışma yerlerinin darlığı ve nemliliği, işlenen ürünlerin zararlı etkisi, her cinsten ve yaştan insanların bir arada oluşu. İktisatçı Adolphe Blanqui’nin, Croix-Rousse’da çalışan kız-kadın işçiler için söylediği şu: “Tezgahlarda günde on dört saat çalışarak yılda 300 frank kazanıyorlar; sürekli ve aynı anda hareket şeridin dokunmasında gerekli olduğu için, hem elleri hem ayaklarıyla çalışabilmeleri amacıyla, bir kolan aracılığıyla havada asılı durumdadırlar tezgâh başında.” Annecy iplik fabrikasında, 1848 yılında sunulmuş bir dilekçede şunlar yazılıdır: “Hayasız gözeticiler, bağlama işindeki erkek ve kızlara öylesine rezilce bir zalimlikle davranmaktadırlar ki, aralarından çoğu bu darbeler altında ölüyorlar...”</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">İşyerinden çıkıldığında, gidilen meskenlerin hali mi?</span></p>

  <p class="calibre_5"><span class="calibre_1">Kendi personelini barındırmak amacıyla, doğru dürüst evler yaptırma kaygısında olan patron pek azdır. İngiltere’de olsun Fransa’da olsun görülen mahzenlerdir, kümes gibi evler ya da viranelerdir emekçilerin barındıkları. Onların içinde de, çarşafsız yorgansız ottan yataklarda, iki ya da üç kişi bir arada yatar. Bir gözlemcinin yazdığına göre, 1845-46 kıtlığında, Flamand’lı dokuma işçileri, ölen atlarını toprağa gömer, köpek ve kedileri yemek için aralarında çatışırlar. Yığınla gezginin, İngiltere’de işçiyi anlatırken takıldığı şudur: Cin içe içe ablaklaşmış bir çehre, kir pas içinde saçlar! Yine Adolphe Blanqui Fransa’da Rouen’de, “Vaktinden önce sakatlanmış, yaşları belli olmayacak denli cılız”, Lille’de de, “Çözülmüş, kamburlaşmış, eciş-bücüş, çoğu hemen hemen yalın ayak” çocuklara rastlar. Alkol tüketiminin zaten arttığı halk yığınları arasında bir de sıraca, raşitizm, frengi ve verem kol gezer; ve bu insanlar, kızlarının fuhşuna hemen hemen doğal bir kaynak olarak bakarlar. I827’de, Paris’te doğan 3 çocuktan biri, Mulhouse’da 5’te biri evlilik dışıdır; Lille sokaklarında, 3 çocuktan 1’i 5 yaşından önce ölür. Bir gözlemcinin belirttiğine göre, “İşçilerin çoğu çocuklarının ölümüne kayıtsız gözlerle bakarlar ve kimi zaman da sevinçle!”</span></p>

  <p class="calibre_5"><span class="calibre_1">İşi olduğu için kendini mutlu hisseden çok insan vardır, ama işten kaçanlar da. Ne olursa olsun, dilenciler ve bir mesleğe sap olmamış serseriler, geçmişte olduğu gibi adım başındadır. Carlyle,</span> <span class="italic"><span class="calibre_1">Geçmiş ve Şimdi</span></span> <span class="calibre_1">adlı eserinde İngiltere’nin zenginliğini anlatırken, işyerlerinde çalışan 2 milyon insanla 1.400.000 yoksula da işaret eder. Marx ve Engels’in 1848’de yayımladıkları, o ünlü Komünist Parti Bildirisi şöyle başlar: “Bir hayalet, komünizm hayaleti, Avrupa’yı rahatsız edip durmaktadır.”</span></p>

  <p class="calibre_5"><span class="calibre_1">Yoksullaşmanın hayaletidir de bu bir yerde!</span></p>

  <p class="calibre_7"><span class="italic"><span class="calibre_1">İşçilerin kendiliğinden örgütlenişi ve hareketlenişi</span></span></p>

  <p class="calibre_5"><span class="calibre_1">Güvensizlik duygusu ve sefaletin boğuculuğu, işçiyi boyun eğmenin hareketsizliğine mahkûm etmez. Almanya’da canlılığını sürdürmüş olan korporasyon direnişin çerçevesi olur; eski tür zanaatçılık, emek piyasasında serbest rekabeti öngören insafsız kanuna karşı çıkar. Fransa’da da, geçmişten kalma işçi dernekleri, aralarında bölünmüş de olsalar, yandaşlarını korur, yönlendirir ve yardımına koşarlar.</span></p>

  <p class="calibre_5"><span class="bold"><span class="calibre_1">Karşılıklı yardımlaşma sandıklarında</span></span><span class="calibre_1">dır ki, sendika formülü ağır ağır olgunlaşır. Bu sandıklar, mesleki sorunlara, iş kazalarına, ödentiler sayesinde, hastalık, hatta işsizlik hallerinde çare bulmaya çalışırlar. Paris’te, Restorasyon döneminde, 2600’ü tipograf olmak üzere, 11.000 üyesi olan böyle 132 yardımlaşma sandığı vardır. Ne var ki, bu dernekler, belli bir eğitimi ve ekonomi anlayışı olan kalifiye işçilere uygundurlar. Bunun gibi, Birleşik Devletler’de, İngiltere’de, Fransa’da ortaya çıkan ilk</span> <span class="bold"><span class="calibre_1">kooperatifler</span></span> <span class="calibre_1">de ihtiyatlı bir işletme biçimi üzerine eğilirler. Robert Owen’in bütün umudunu bağladığı büyük sendika (</span><span class="italic"><span class="calibre_1">National Consolidated Trade Union</span></span><span class="calibre_1">), pek çabuk dağılıp yok olmamak için geniş tutkulara bağlanmıştır. Yarar sağlayıcı ve barışçı da olsalar, sendikacılığın vakti gelmemiştir henüz.</span></p>

  <p class="calibre_5"><span class="calibre_1">Zanaatçılarla işçiler, makinenin zararlı olduğu inancındadırlar. Çoğu için, odur asıl düşman. Makinenin en yaygın olduğu İngiltere’den, -Ned Ludham’ın adına bağlanan-</span> <span class="bold"><span class="calibre_1">Luddizm</span></span> <span class="calibre_1">kalkar gelir: Yaşamak için sadece kendi gücü olan insan, içgüdüsüne uyup rakip diye gördüğü ve düşük ücretlerden sorumlu tuttuğu bu öteki güce karşı çıkar. Fransa’da, Belçika’da, Ren yöresinde, hatta İsviçre’de makineleri kırma yaygınlaşır. Vervier’de, 1830 Ağustos’unda bir ayaklanma olur ve sloganı da şudur: “Makineleri kırınız!” 1830 Temmuz’unda X. Charles’a başkaldıran tipograf işçileri, bir yıl sonra mekanik baskı makinelerinin yasaklanmasını isterler.</span></p>

  <p class="calibre_5"><span class="calibre_1">Dönem, kentleri olduğu kadar köyleri de etkileyen</span> <span class="bold"><span class="calibre_1">süreğen bir kızışma</span></span><span class="calibre_1">nın dönemidir özetle. Şarapçılar, 1830 Eylül’ünde birleşik haklara karşı Besançon’da yoğunlaşan gösterilere katılırlar. 1845-46 yıllarında patlak veren Flamand ayaklanmaları, Gand gibi önemli kentlerde olurken kırsal yörelerde de olur. Sık sık görülen grevler, sadece Anzin, Loire madenlerinde ya da İngiliz havzalarında değildir, İngiliz zanaatçılarıyla gündelikçileri arasındadır da: Öyle olduğu içindir ki, İtalya’da</span> <span class="italic"><span class="calibre_1">Braccianti</span></span><span class="calibre_1">, Piemonte’de, Lombardiya’da, Venezia’da, 1848 yılının ilk avlarında işi durdururlar. Ne var ki, Fransız Devrimi’nde görülen “günler” biçiminde sokak savaşlarına bir eğilim vardır. İşçiler ve zanaatçılar, 1830’da, 1832’de, 1834’te, 1848 Şubat’ında, dükkâncılar ve burjuvalarla birleşirler; I831’de ve 1848’in Haziran’ında da, kendi davaları için ayaklanırlar.</span></p>

  <p class="calibre_5"><span class="calibre_1">1831’deki</span> <span class="bold"><span class="calibre_1">Lyon başkaldırısı</span></span><span class="calibre_1">nın ayrı bir değerlendirilişi olmuştur.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Gerçekten, o yıllarda yaşayanlar olayın vahimliğinin bilincindeydiler.</span></span> <span class="calibre_1">Journal des Debats</span><span class="italic"><span class="calibre_1">’da bir yazar şunları söyler: “Lyon ayaklanması, bir korkunç sırrı, toplumda varlıklı sınıfla varlıksız sınıf arasında olan bir iç savaşı açığa vurdu...”; ne var ki, bu toplumu “tehdit eden” ve “imalatçı kentlerimizin varoşlardadırlar” dediği bu yeni türdeki “Barbarlar”a, Karl Marx,</span></span> <span class="calibre_1">Felsefenin Sefaleti</span> <span class="italic"><span class="calibre_1">adlı eserinde, -söz konusu deyime de yollamada bulunarak- şöyle diyecektir: “Barbarlık yeniden ortaya çıkıyor, ancak bu kez uygarlığın bağrından doğmuştur o ve onun tamamlayıcı bir parçasıdır.” Lamartine’in deyimiyle bu “parya”ları iten bir siyasal ideoloji değildir; ipek tacirlerinin dayattıklarına karşı direnmek üzere, işyeri başkanlarının örgütledikleri bir dayanışma hareketidir ki, çalışanları arkasından çekmektedir; ne var ki, bu gelenekçi zanaatçıların istedikleri tek şey vardır: Tarifelerin düzeltilmesi! Ne olursa olsun, davranışlarının sonuçlarından korkuya düşüp gerilerler ve kalabalık, sadece bir an için kenti ele geçirip denetimine alır. Bir bin kadar ölü ya da yaralı vardır; sadece iki yağmacı, anında ele geçirilip ayaklananlarca kurşuni dizilir ve özel ya da kamusal mülkiyete karşı hiçbir şiddete başvurulmamıştır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Engels, daha sonra, olan bitene bakıp “proletarya ila burjuvazi arasındaki sınıf mücadelesi, Avrupa’nın en ileri ülkelerinde tarihin ön planına çıkıyordu...” diye yazacaktır.</span></p>

  <p class="calibre_7"><span class="italic"><span class="calibre_1">Emeğin özgürlüğü ve korunması</span></span></p>

  <p class="calibre_5"><span class="calibre_1">Zaafla suçlanmak korkusuyla, Rhone valisi şunları yazar raporunda: “60.000 ile 80.000 işçi arasında acı elle tutulur gibiydi. Onların hepsini öldürme kararı almadıkça, istediklerini barışçı biçimde sergilemelerine tüfek atışlarıyla yanıt verilemezdi.” 1834’te varlıklı sınıfta korku öyle bir haldeydi ki, Paris’te Thiers bağırır: “Bağışlamaya gerek yok!”; Bugeaud’nun söylediği şudur: “Hepsini öldürmeli! Bağışlama yok, acımasız olunuz... 3.000 fesatçıdan bir yığın yapmalı!”; ve Transnonain sokağında kırım başlar.</span></p>

  <p class="calibre_5"><span class="calibre_1">1848’de, daha da sertlikle vuracaktır bastırma!</span></p>

  <p class="calibre_5"><span class="calibre_1">Düzeni sömürmenin anlamı, çalışma özgürlüğüne he^ türlü aykırılığın yasaklanmasıydı. Her yerde yasalar,</span> <span class="bold"><span class="calibre_1">toplaşmaları</span></span> <span class="calibre_1">bir suç olarak görüyor ve mülkiyetin korunmasını sağlayan kurallara en ufak aykırılıkları hapisle ya da kürek cezası ile cezalandırıyordu. Bu türde mahkûmiyetler binleri buluyordu her yıl.</span></p>

  <p class="calibre_5"><span class="calibre_1">Toplum, hiçbir şey yapmadan yaşamasına izin verip, yoksulun yardımına koşmakla yükümlü görmez kendini. Öyle olduğu içindir ki, İngiltere,</span> <span class="italic"><span class="calibre_1">Workhouse</span></span> <span class="calibre_1">kurumunu sürdürür; kimi önlemler, kişileri, kürek cezası, kentte iş bulma ve göç etme arasında seçmeli bırakır. Alman tutucularının eski korporasyon kurumuna bağlılığı anlaşılıyor; söz konusu kurum, Prusya’da, 1807-12 reformlarına direnmişti ve birçok kez onu zorunlu kılmak söz konusu oldu.</span></p>

  <p class="calibre_5"><span class="calibre_1">Fransa’da korporatif rejimi yeniden canlandırmak mümkün olmadığından, Katolikler, hayır kurumlarının yetersizliğine esefle, hakemliğin, karma sendikaların geliştirilmesini ve kooperatiflerin kurulmasını önerirler. “İşçiyi, mülkiyet sahibi olarak, para biriktirerek ahlak sahibi olmaya, insanlaşmaya zorlamak”: Alsace’lı imalatçı Kalvinist Zuber’in dilediği budur! Her yanda,</span> <span class="bold"><span class="calibre_1">para biriktirme</span></span> <span class="calibre_1">övülüp öğütlenir; ancak gelişip tutunacak olan, Prusyalı nazır Von der Heyt’in düşüncesidir: Nazır, ücretlilerle patronların zoraki katılımına dayanan yerel sandıklar kurmak ister; bunlar, madencilerle sanayi işçilerine para yardımında bulunacaktır.</span></p>

  <p class="calibre_5"><span class="calibre_1">Bununla beraber, İngiltere,</span> <span class="italic"><span class="calibre_1">Factory acts</span></span><span class="calibre_1">’ın yoluna girmenin övüncü içindedir: Çünkü, bu kanunlar sayesinde, çalışanlar, “bırakınız yapsınlar” politikasının aşırılıklarına karşı kamu</span> <span class="bold"><span class="calibre_1">otoritesine başvuru</span></span><span class="calibre_1">da bulunabilecektir.</span> <span class="bold"><span class="calibre_1">Çocuğun korunması</span></span> <span class="calibre_1">önem kazanmıştır; ne var ki, bir iş müfettişleri heyeti kurulmuş da olsa, işe alma yaşı ile çalışma günü süresine ilişkin kayıtlara (özellikle gece çalışma yasağı) pek uyulmaz,</span> <span class="italic"><span class="calibre_1">şerifler</span></span> <span class="calibre_1">ihlallere göz yumarlar. Yeni bir kanun, çocuklar için günde 6 buçuk saatlik çalışmayı kadınlar için de on iki saati - ki 1842’den beri madenlerde çocuk ve kadın çalıştırma yasaklanmıştır! - ilke haline getirir; ve Chartizm korkusu, işçi sınıfının tümü için</span> <span class="italic"><span class="calibre_1">Ten hours act</span></span><span class="calibre_1">’ın (on saat) adına propagandayı kolaylaştırır. Prusya, çocuk emeği yararına - yetersiz de olsa - ilk önlemleri alır; ve Fransa bu gelişmeleri izlerse de, patronlar, denetim yokluğundan, kendilerini bağlı hissetmezler kayıtlarla, ikinci Cumhuriyet, on iki saatlik çalışma gününden yararlanacaktır.</span></p>

  <p class="calibre_5"><span class="calibre_1">İşyerinin yerine okulu koymak: Teknik, bu noktada ahlakla uyuşuyordu; bir Guizot’nun protestanlığı, Anglikanlarla İngiliz mezheplerinin protestanlığı ile elele, aynı 1833 yılında, Kilise ve laiklerin önde gelenlerinin koruyuculuğu altında okulda bir eğitimi öneriyordu, “insanların durumunu düzeltmek için, önce onların ruhlarını arındırmalı, güçlendirip aydınlatmalı!” Ne var ki, bir başka Hıristiyan, Montalembert 1848’de şu gerçeğin altını çizer: “Milli eğitimdeki ilerlemelerle Fransa’da artan bir şey vardır: Suçluluk!”</span></p>

  <p class="calibre_2"><span class="calibre_1">DAHA ADİL BİR DÜZEN VE MARX.</span><br class="calibre2" />
  <span class="calibre_1">DEMOKRATLAR VE DEVRİMCİLER</span></p>

  <p class="calibre_5"><span class="calibre_1">Aslında, toplumdaki suçluluk, bir parça yürek taşıyan kim ki var, sızlatır. Ruhların dalgalanışı, yavaş yavaş insancıl gösteriye dönüşür ve ulusal romantizm, yurt çağırdığında yurttaşların kayıtsız kalacakları düşüncesi karşısında titrer</span><span class="bold"><span class="calibre_1">. Yenilikçi mezhep ve tarikatlar</span></span> <span class="calibre_1">karınca gibi kaynamaya başlar: İlahileri, emirleri, hatta tapınma usulleri vardır; Hıristiyanlık adına hareket ettiklerini söylerler, ancak Tanrı’yı yeryüzüne indirir ve İsa’yı da bir baldırıçıplak, bir proleter olarak temsil ederler. Çünkü Müjde, yani İncil, bir büyük olayın bekleyişi içinde yeniden haber verilmelidir. İnsan Hakları Bildirilerinden sonra, Plepler Bildirisinden ve Eşitler Bildirisi’nden sonra, Saint-Simon’cu inancın açıklanışı,</span> <span class="italic"><span class="calibre_1">Barışçı Demokrasi Bildirisi</span></span> <span class="calibre_1">gelir, daha başkaları vardır: Proudhon’un dördüncü zümrenin kullanması için yazdığı</span> <span class="italic"><span class="calibre_1">Mülkiyet Nedir?</span></span> <span class="calibre_1">adlı eseri, Sieyes’in</span> <span class="italic"><span class="calibre_1">Üçüncü Zümre Nedir?</span></span> <span class="calibre_1">adlı kitabını hatırlatır; yolda</span> <span class="italic"><span class="calibre_1">Komünist Bildirisi</span></span> <span class="calibre_1">vardır,</span> <span class="italic"><span class="calibre_1">Altmışlar Bildirisi</span></span><span class="calibre_1">, Birinci Enternasyonal’in bildirisi vardır.</span></p>

  <p class="calibre_5"><span class="calibre_1">Şairler ve sanatçılar göreve çağrıldıklarına inanırlar.</span></p>

  <p class="calibre_7"><span class="italic"><span class="calibre_1">Sosyal romantizm ve daha adil bir düzenin peygamberleri</span></span></p>

  <p class="calibre_5"><span class="calibre_1">Saint-Simon’cu bir bankacı olan Olinde Rodrigues, 1841’de,</span> <span class="italic"><span class="calibre_1">İşçilerin Sosyal Şiirleri</span></span> <span class="calibre_1">adıyla, şapkacı Claude Desbeau, saatçi Louis Festeau, kunduracı Lapointe ile nakışçı Elisa Fleury’nin şiirlerini toplayıp yayımlar; Beranger,</span> <span class="italic"><span class="calibre_1">Uyaklı Peri</span></span><span class="calibre_1">’sini ithaf eder onlara; La Mennais, onurlarına</span> <span class="italic"><span class="calibre_1">Halkın Kitabı</span></span><span class="calibre_1">’nı yazar; Victor Hugo kutlar onları ve teminat verir: “Tanrı da içinde olmak üzere, hepimiz işçiyiz ve sizlerde düşünce elden daha fazla çalışmaktadır.” Leconte de Lisle birçok şiirler yayımlar; Liszt, piyano için bir parça besteler, adını</span> <span class="italic"><span class="calibre_1">Lyon</span></span> <span class="calibre_1">koyar ve ayaklanmış Canut’lara ithaf eder; Lamartine,</span> <span class="italic"><span class="calibre_1">Uyumlar</span></span><span class="calibre_1">’ından birini onlara ayırır ve Meclis’te, yoksulların tek temsilcisi olduğunu söyler, öğünür.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Genç Almanya’nın birçok yazarları, bir Börne, bir Herwegh, bir Freiligrath, halkın istemlerini dile getirirler. Aynı işçi sefaletidir ki, Thomas Hodd’a</span></span> <span class="calibre_1">Gömleğin Türküsü</span><span class="italic"><span class="calibre_1">’nü, Elliot’a</span></span> <span class="calibre_1">Cornlaw Rhymes</span><span class="italic"><span class="calibre_1">’i, Dickens’e</span></span> <span class="calibre_1">Güç Zamanlar</span><span class="italic"><span class="calibre_1">’ın en dokunaklı sahnelerini esinletir; aynı esinle, Disraeli Sibyl’de,</span></span> <span class="calibre_1">gentry</span><span class="italic"><span class="calibre_1">’nin, kalpsiz burjuvaya karşı yoksulu tutma görevi üstüne renkli sayfalar yazacaktır. Herzen, Bielinski’yi, sanat için sanattan vazgeçirmeye ve halkı “Marat gibi” sevmeye götürme kararı alır. Eötvös, Macaristan’da, Yahudilerin kurtuluşunu ve feodal rejimin ortadan kaldırılmasını öğütler. Mutsuz ortamların resmi en acılı sahneler çizerken, çalışanların örf ve adetleri ilk romantiklerce ülküleştirilir; Heine yine</span></span> <span class="calibre_1">Harz’a Yolculuk</span><span class="italic"><span class="calibre_1">’unda bunu yapar.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Hepsinin de yaptığı, bir reformlar programı istemek değildir; yaraya parmaklarıyla dokunurlar sadece, o kadar!</span></p>

  <p class="calibre_5"><span class="calibre_1">Övülüp göklere çıkarılan ama sosyal planda ezilip horlanan kadın, daha da açık biçimde istediklerini belirler. Bronte kardeşler, toplumdaki uzlaşmaların ikiyüzlülüğüne alabildiğine sertlikle karşı çıkarlar; evlilik dışı doğmuş ve ters bir evlilik yapmış Flora Tristan, yarım bırakılmış bir yaşamın örneğini koyar ortaya. Saint-Simon’cular, erkeğin kadın arkadaşının kurtuluşu üzerinde ısrar ederler. George Sand, Daniel Stern, acı alayları umursamayıp kadının, o yurttaş kadının eğitim haklarını ileri sürerler. 1848’de, kadın kulüpleri,</span> <span class="bold"><span class="calibre_1">kadınla erkeğin eşitliği</span></span><span class="calibre_1">ni ve</span> <span class="bold"><span class="calibre_1">aşka dayanan birleşme</span></span><span class="calibre_1">yi isterler.</span></p>

  <p class="calibre_5"><span class="calibre_1">İnsanı kurtarmak için, toplumu örgütlemek gerektiğine inanılır. Böylece, doğal liberalizme karşı tepki,</span> <span class="bold"><span class="calibre_1">dayanışma öğretileri</span></span><span class="calibre_1">nde kendini gösterir: Saint-Simon’cular, siyasal biçiminden sıyırarak devletten yararlanmak isterken, Louis Blanc aynı yararlanmayı işçilerin topluluğunu gerçekleştirmek için yapar; ne var ki Owen, proleterlere, kendi yazgılarını bizzat kendi ellerine almalarını öğütler; Fourier okulu üyelerin kendiliğinden bir araya gelmelerine, Proudhon da hizmetlerin değiştokuşuna bel bağlar. Okulların çoğu, ya makineye başka önem vermezler ya da zanaatçı anlayışı oldukça açıklıkla yansıtırlar. Genel olarak, doğanın bağrında sakin bir mutluluğu göz önünde tutarlar. Barışçı olan bu peygamberler, insanlığı düzensizlikten, güçlerin çarçur edilmesinden, bu arada çirkinliğin elinden çekip sıyırmak isterler: Saint-Simon, “insanın insan tarafından sömürülmesi”ni ayıplarken, mühendisi, bankacıyı ve işçiyi, sefaleti altetmek için elele bir arada çalışmaya çağırır; Owen’in ve Cabet’nin komünizmi, şiddetin düşmanı Fourier’cilerin</span> <span class="italic"><span class="calibre_1">Barışçı Demokrasi</span></span><span class="calibre_1">’si kadar gülümserdir. Lamartine’in</span> <span class="italic"><span class="calibre_1">Şairce Uyumlar</span></span><span class="calibre_1">’ına, Bastiat’nın</span> <span class="italic"><span class="calibre_1">İktisadi Uyumla</span></span><span class="calibre_1">r’ına, bu sistemcilerin sosyal uyumları gelip eklenir.</span></p>

  <p class="calibre_5"><span class="calibre_1">Bütün bu insanları</span> <span class="bold"><span class="calibre_1">ütopyacı</span></span> <span class="calibre_1">olarak damgalamak mümkündür: Çünkü, Engels’e göre, “kurdukları yeni yapının temellerini atmak için</span> <span class="bold"><span class="calibre_1">akla çağrı</span></span><span class="calibre_1">da bulunmakla yetiniyorlardı.” Yürüdükleri yol, vaktiyle Thomas More’un ve XVIII. yüzyıl filozoflarının da üzerinden geçip gittikleri yoldu.</span></p>

  <p class="calibre_5"><span class="calibre_1">Bütün bu çağrılar içinde, daha sonra en büyük yankıyı yapacak olan</span> <span class="italic"><span class="calibre_1">Komünist Parti Bildirisi’</span></span><span class="calibre_1">dir.</span></p>

  <p class="calibre_7"><span class="italic"><span class="calibre_1">Marx’ın tepkisindeki özellik</span></span></p>

  <p class="calibre_5"><span class="calibre_1">1847 yılının son günlerinde kaleme alınan söz konusu bildiriyi, Karl Marx’la Friedrich Engels kaleme almışlardır; ikisi de, sürgündeki devrimci Alman gruplarının iki üyesidir ve ikisi de Ren yöresindendir.</span></p>

  <p class="calibre_5"><span class="calibre_1">Gerçekten, bu iki dosttan, bir dokuma imalatçısının oğlu olan Engels, İngiliz sanayi örgütlenişini incelemek amacıyla Manchester’de bulunuşunun bir ürünü olarak, İngiltere’de</span> <span class="italic"><span class="calibre_1">İşçi Sınıfının Durumu</span></span><span class="calibre_1">’nu yazıp yayımladı. Bir yerinde o eserin, “tarihin o zamana değin hiç ya da aşağıda bir rol tanıdığı iktisadi olayların, hiç olmazsa modern dünyada kesin bir tarihsel güç oluşturduğunu ve sınıfsal zıtlıkların temelinde bulunduğunu farkettiğini” yazacaktır.</span></p>

  <p class="calibre_5"><span class="calibre_1">Yahudi kökenli bir burjuva aileden gelen Marx ise, Hegel gibi düşünürken, Hegel’in idealizminin eleştirisinden iktisadın eleştirisine gelmiştir. Hegelcilikten, gerçekliğe sürekli değişen bir şey olarak bakan</span> <span class="bold"><span class="calibre_1">diyalektik yöntemi</span></span> <span class="calibre_1">alıp, ahlaksal, - yararcıların yaptıkları gibi - bireysel değil ama tarihsel bir maddeciliğe varır.</span></p>

  <p class="calibre_5"><span class="calibre_1">Nedir söylediği?</span></p>

  <p class="calibre_5"><span class="calibre_1">Bu çerçeve içinde, maddecilik, sosyal ilişkileri, insanlığın devingen ihtiyaçları ve araçlarını göz önünde tutarak açıklayacaktır. “Kendi varlık biçimini belirleyen insanın bilinci değildir, kendi varlık biçimidir ki insanın bilincini belirler” diye koyduktan sonra, sol Hegelcilerle beraber şunun altını çizer: İnsanı yaratan Tanrı değildir, insandır ki Tanrı’yı yaratmıştır. Öte yandan, yabancılaşma kavramına varır: Bu yabancılaşmayı, insan, doğayla olan mücadelelerinden de doğan çelişmeleri altederek, kendi yaşam koşullarını da sürekli aşarak ortadan kaldırabilecektir. Marx, Engels’le beraber,</span> <span class="italic"><span class="calibre_1">Komünist Parti Bildiris’i</span></span><span class="calibre_1">nde, “Günümüze değin bütün bir toplumun tarihi, sadece</span> <span class="bold"><span class="calibre_1">sınıf mücadeleleri</span></span><span class="calibre_1">nin tarihi oldu” diye ilan etse de, bu sınıflar, üretim araçlarının mülkiyetini ellerine geçirmek için kendi aralarında kavga veren sosyal grupları dile getirmekledir. Modern toplumda da, burjuva sınıfının feodal sınıfa karşı yürüttüğü bir mücadele vardır ki, her biri ekonomik temeline dayanarak sürdürmektedir bunu. Mülkiyeti eline geçiren burjuvazi, zorunlu olarak kendisinin zıddı olan bir sınıfı, proletaryayı yaratmıştır; proletarya da, kurtuluşu için, içinde bulunduğu koşullara yol açan düzeni -zorunlu olarak- yıkmalıdır.</span></p>

  <p class="calibre_5"><span class="calibre_1">Marx, modern devlete,</span> <span class="bold"><span class="calibre_1">egemen sınıfın</span></span> <span class="bold"><span class="calibre_1">bir aleti</span></span> <span class="calibre_1">olarak bakar; onu yıkmak, insanı kurtarmaktır; ne var ki birey, ancak ve ancak kendi sınıfı içinde kurtulacak ve kendi sınıfı tarafından kurtarılacaktır. Hümanist bir gereklilik vardır bunda ve insan soyunun asıl kurtuluşunun</span> <span class="bold"><span class="calibre_1">sınıfsız bir toplumda</span></span> <span class="calibre_1">olacağı umuduna dayanır; ne var ki, bu umudu kendisinde taşıyan</span> <span class="bold"><span class="calibre_1">proletarya</span></span><span class="calibre_1">dır artık. Böylece, adaletin önceliğini redderken, Marksizm, her türlü idealizmden de kendini sıyırıp almış değildir.</span></p>

  <p class="calibre_5"><span class="calibre_1">Marx’ın düşüncesi, ne denli özgün olursa olsun, ranta, kâr ve ücrete dayanan Ricardo’nun görüşleriyle, kapitalistin ücretliyi soyduğunu söyleyen Sismondi’nin düşüncelerini bir araya getirir; makinenin, sanayinin tek bir merkezde toplaşmaya ve onun da çalışma araçlarının toplumsallaşmasına götürdüğüne işaret eden bir Pecqueıır un görüşünü hatırlatır. En ileri ülkelerde, liberal ekonominin yarattığı gönenç ve sefalet zıtlıkları karşısında, bu düşünce, fazla olarak, demokrat, radikal, jakoben ve şartist çevrelerle ilişki içinde,</span> <span class="bold"><span class="calibre_1">devrimci bir tutkuyla</span></span> <span class="calibre_1">da dolar. Yine bu düşünce, yerleşik düzene karşı çaba harcayan ve Londra’nın, Brüksel’in ve özellikle de Paris’in ocaklık ettiği,</span> <span class="bold"><span class="calibre_1">uluslararası hareketten</span></span> <span class="calibre_1">de ayrılmaz. Bu bakımdan, Marx’ın Paris’te bulunuşunun, siyasal düşüncelerinin oluşumunda büyük etkisi vardır.</span></p>

  <p class="calibre_5"><span class="calibre_1">Neler görüyoruz bu demokrat ve radikal çevrelerde?</span></p>

  <p class="calibre_7"><span class="italic"><span class="calibre_1">Demokratlar ve devrimciler</span></span></p>

  <p class="calibre_5"><span class="calibre_1">Michelet, 1834’te şunları yazar: “Sanayi çarkı, gitgide daha hızlı ve karşı konulmaz bir biçimde”, liberalizmin Eski Rejim’e karşı mücadelesinde dayandığı - ve bu arada kendisinden korktuğu - demokratik güçleri sürükleyecek arkasından. Böylece burjuvazi, “dördüncü zümre”yi uyandırmıştır ve temsili rejimle donanmış toplumlarda bu iki sınıf arasında bir uzlaşmanın olup olmayacağını, olacaksa nasıl olacağını kimse bilmemektedir.</span></p>

  <p class="calibre_5"><span class="calibre_1">Dışardan bakıldığında, bir demokrat, geneloyu kabul eden bir liberalden başka bir şey değildir. Şair</span> <span class="italic"><span class="calibre_1">Vox populi, vox Dei</span></span> <span class="calibre_1">(Halkın sesi Hakkın sesidir) der ve Lamartine, bir bilinmez yola çıkıldığını söylese de, “inşallah” der. Cormenin, “halk egemenliği dogması”ndan söz eder. Ne var ki, aklı başında aristokratların, bir Chateaubriand’ın, bir Tocqueville’in gücünü kabul ettikleri bu mistiğin kendi içinde bir mantığı vardır. Hiç olmazsa eğitilmiş, aydınlıkta bir halk için,</span> <span class="bold"><span class="calibre_1">halkın oyu</span></span> <span class="calibre_1">şiddete karşı bir güvencedir ve yetenekler karşısında da eğilir.</span></p>

  <p class="calibre_5"><span class="calibre_1">Cumhuriyetin içeriğindeki bulanıklığın yanı sıra, ona karşı olanların durup durup hatırladıkları korkunç bir örnek de bulunmaktadır: 93 Cumhuriyeti! İtalya’da, Almanya’da, cumhuriyetin ulusu toplayıp toparlayabildiği ölçüde şansı vardır; ve savaşları, hükümdarların kavgalarına verenler,</span> <span class="bold"><span class="calibre_1">evrensel bir cumhuriyet</span></span> <span class="calibre_1">dileği içindedirler.</span></p>

  <p class="calibre_5"><span class="calibre_1">Fransa’da bulanıklığı daha da arttıran, demokrasinin pek özel bir biçiminin, Napoleon demokrasisinin saygınlığıdır. Robespierre’le Saint-Just’e bağlılıklarını sürdürenler vardır; ama sıradan insanlar arasında, Napoleon’a tapanlar daha fazladır. Nitekim, bir karışıklık halinde, büyüleyici efsanenin mirasçısı, düzenin, yenilikçi olacağını haber verdiği bir düzenin kurtarıcısı olarak gözükmektedir. Kaypaklık ve açıklıktan uzaklık da işine yarayacaktır: “Napoleon dön sarayına, Napoleon iyi bir cumhuriyetçi ol!” diye seslenilir 1848 yılındaki bir türkünün sözleri arasından.</span></p>

  <p class="calibre_5"><span class="calibre_1">Büyük Britanya’da, krallığa bağlılık duygusunu sarsan hiçbir şey yoktur, hatta Kraliçe Victoria daha da güçlendirmiştir bu duyguyu. Ancak, öyle de olsa, toplumdaki huzursuzluk, radikallerin ayrıcalıklılar diye belirttikleri bir yarım milyon zenginle sekiz milyon yoksulu karşı karşıya getirir. Gerçekten, Puritanizme bağlı bir radikal eğilim vardır ki, Tanrı önünde bir eşitler demokrasisinden yanadır. Gitgide büyüyen yoksullaşmanın yararına olmak üzere,</span> <span class="bold"><span class="calibre_1">açık bir sosyal mücadele</span></span> <span class="calibre_1">düşüncesi kendini kabul ettirmektedir günden güne. Söz konusu düşünceyi Fergus O’Connor ile Bronterre O’Brien savunmaktadır ve ikisi de İrlandalıdır: Bu sonuncusu, Buonarroti’nin Babeuf üstüne olan kitabını çevirerek, genel oyun kabulünü ve çayırın ortadan kaldırılmasını öneren</span> <span class="italic"><span class="calibre_1">Halk Şartı</span></span><span class="calibre_1">’nı, 93 Halklar Bildirisi’ne bağlar. Ne var ki, kanlı çatışma olmaz. Şartizmin şefleri şunu kabul etmek zorunda kalırlar: Cobden ile Peel, ucuz fiyata ekmek savaşını kazanmakla kapitalizmin daha uzun süre yaşayacağını tanıtlamışlardır.</span></p>

  <p class="calibre_5"><span class="calibre_1">İngiltere’de işçi sınıfı üstüne kitabını o sırada yazmış olan Engels ile Komünistler Birliği’nin üyesi Marx, bu deneyimin dersleri üzerine -derinden derine- düşünürler; ve daha sonra yayımlayacakları</span> <span class="italic"><span class="calibre_1">Komünist Parti Bildirisi</span></span><span class="calibre_1">, bütün ülkelerin emekçilerinin dayanışmasına çağrıda bulunacaktır. Her ikisine, Kıta Avrupa’sındaki devrimcilerin de katılması gerekmektedir. Fransa’da Ledru-Rollin doğrultusundaki radikaller, Almanya’dakilerden daha da fazla, sosyalizmi bağıra bağıra reddetseler de, bir demokratik ve sosyal cumhuriyetten söz etmekte duraksamazlar. Ne olursa olsun, Paris’te Auguste Blanqui ile yandaşları vardır ve komünist ve tanrıtanımaz olarak kurtarıcı ayaklanmaya inanırlar.</span></p>

  <p class="calibre_5"><span class="calibre_1">Ve Philippe Buonarroti, 1837’de Paris’te öleceği güne kadar her yana koşar durur: Karbonarizm, Blankizm, Şartizm ile Fransız Devrimi’nin Jakoben ve Babeufçü kuşağı arasında ve onlarla Yeni Jakoben, Yeni Babeufçü kuşak arasında pek önemli bir köprü rolü oynar; burjuvazi ile proletarya arasında bir kopuşun daha da açıklıkla bilincinde olan, işte bu üçüncü kuşaktır.</span></p>

  <p class="calibre_2"><span class="calibre_1">DÜŞÜNCEDEN SİLAHLI EYLEME</span></p>

  <p class="calibre_5"><span class="calibre_1">Dönem, sadece düşüncelerin sergilendiği bir dönem değildir: Düşünce eyleme dökülür, silahlar konuşur. Komploları barikatlar izler...</span></p>

  <p class="calibre_7"><span class="italic"><span class="calibre_1">Kıta Avrupa’sında komplolar ve barikatlar</span></span></p>

  <p class="calibre_5"><span class="calibre_1">Kutsal Bağlaşıklık’ın egemenliği altında, yerleşik iktidarları yıkmayı tasarlayan gruplar, gizlilik içinde örgütlenirler; ne var ki, onların yeraltı eylemi</span> <span class="bold"><span class="calibre_1">çarpıcı ve şaşkınlık yaratıcı</span></span> <span class="calibre_1">olmayı hedefler;</span> <span class="italic"><span class="calibre_1">Prononciamento</span></span><span class="calibre_1">’ya gidilmemişse, birden bir ayaklanma olur. Kuşkusuz başka yapacak bir şey olmadığı gibi, bir davranış sorunudur da bu: Romantizm, gizemli ve beklenmedik olaylara tapar.</span></p>

  <p class="calibre_5"><span class="calibre_1">Masonluğun etkisi var mıdır olan bitende?</span></p>

  <p class="calibre_5"><span class="calibre_1">1789’daki olayların kaynağında bir Mason komplosunun olduğunu nasıl kesinlikle söyleyemezsek, bir kırk yıl ya da altmış yıl sonraki ayaklanmaları Masonluğun tertiplemiş olduğunu daha da söyleyemeyiz.</span> <span class="bold"><span class="calibre_1">Masonluk</span></span><span class="calibre_1">, dönemin hükümetleriyle dürüstçe ilişkiler kurar ve onlardan istediği de hoşgörülü davranmalarıdır. Masonluk, olsa olsa Avrupa’nın güneyinde, dinci monarşiler karşısında gerçekten devrimcidir; çünkü oralarda, mutlakiyetçi yönetimler yasaklarlar onu. Rusya’da, İlluminizm tutucu yapmıştır Masonluğu; bununla beraber, 1825 Dekabrist ayaklanmasının 1822’de Mason localarının kapatılmasıyla ilişkisi yoktur denemez. XVIII. yüzyıldan beri, Papalık, Mason anlayış ve eylemi alabildiğine sertlikle mahkûm etmeyi sürdürür: Katolik kiliseyle, Papa XII. Clemens ve Papa XIV. Benedictus’un “yalnız devletlerin huzuruna değil, ruhların selametine de zararlı” diye nitelendirdikleri örgütler arasında savaş devam eder.</span></p>

  <p class="calibre_5"><span class="calibre_1">Papa XII. Leo, 1826 tarihli bir mektubunda şöyle der: “Ateşleri hâlâ soğumamış bu eski Mason mezheplerindendir ki, çok daha iğrenç başka mezhepler çıktı”; sözü</span> <span class="bold"><span class="calibre_1">Karbonari’</span></span><span class="calibre_1">ye getirip onları da, “amaçları meşru iktidarları devirmek ve Kilise’yi yıkmak” diye niteler. Napoli krallığında doğan Karbonarizm, ağını gerçekten bütün İtalya’ya germiş ve Fransa’yla İspanya’ya da yayılmıştır; Napoleon ordularının askerleri arasında pek çok sayıda yandaşı vardır. 1820-21’de, Restorasyon yönetimine karşı -askeri nitelikte- bu ayaklanmaya girişen odur. Bunun gibi propagandası Polonya ile Rusya’yı da etkiler; ve Çar I. Alexander’in ölümünü vesile bilip Dekabrist’lerin ayaklanışı olur, bununla beraber, 1830’dan başlayarak,</span> <span class="italic"><span class="calibre_1">prononciamento</span></span> <span class="calibre_1">uygulaması, sadece İspanya’da sürer bir ölçüde; Bonapartist taht davacısı, iki kez Elbe adasından yeni bir dönüşü dener boş yere.</span></p>

  <p class="calibre_5"><span class="calibre_1">Karbonari örgütleriyle dolup taşan cumhuriyetçi toplumlarda hareket yaşar. Tertibin amacı, el uzatmadır hep; ancak, zaferlerle içiçe savaşların yadigârı “eski”ler yaşamdan çekildikleri ölçüde askeri öğe silinirken, aydınlar, serbest meslek sahipleri ve hatta el emekçileri, demokratik ve sosyal cumhuriyet düşüncesine kazanılmış gruplara daha fazla sayıda gelip girerler.</span></p>

  <p class="calibre_5"><span class="calibre_1">İktidarı elinde tutan bir ayrıcalıklı azınlık olduğundan, ona</span> <span class="bold"><span class="calibre_1">birden saldırmak</span></span> <span class="calibre_1">yeter. “Gün” - çünkü her (ey birkaç saat içinde olup bitmektedir! - hükümetin bulunduğu kentte bir sokak savaşından ibarettir. Öte yandan, kent topografisi de, meslek ordusuna karşı savaşa elverişlidir; çünkü, bu ordu, yüksek evlerden oluşan adacıklar arasında manevra yapmak zorunda kaldığı için, topu hareket ettirip ondan etkili biçimde yararlanamaz. Ayaklananlar ise, bu ev yığınlarını bir anda kaleye dönüştürerek, pencerelerden ve damlardan - istedikleri gibi - atışta bulunurlar.</span></p>

  <p class="calibre_5"><span class="calibre_1">Önemli olan</span> <span class="bold"><span class="calibre_1">barikat</span></span><span class="calibre_1">tır: Kolayca kurulur, sadece tüfek atışı ile ele geçirilemediğinden, savunusu için güvenli bir sığınaktır; öte yandan kısa zamanda değişikliğe gidilebildiği için, ayaklanmış bir mahalleyi dize getirmeye kalkmış bir askeri birliğin yürüyüşünü kırabilir ve işgal edilmek istenen devlet yapılarını kuşatma olanağını verir başkaldıranlara. Ayaklanmanın kaybedilmesi için, silahlı gücün, işin pahasını göze alması gerekir ya da savunma pek kararlı olmamalıdır: Birinci halde, 1848 Haziran’ında Paris’teki insan kıyımı kendini gösterir; ikinci halde ise, 13 Haziran 1849’da harekât yarıda bırakılır ve 1848 Ekimi’nde Viyana’daki çarpışmalar olur. Paris Belediye Başkanı Haussman’ın kente kazandırdığı geniş ve düzgün bulvar ve caddeler, topun işine yardımcı olduğundan hareketi kolaylaştırır. Ayaklanma zafer kazanmışsa, kayıplar azdır ve çatışma biter bitmez öldürme de durur; ama ayaklanmanın yenilgiye uğraması halinde çok kan dökülür ve arkasından gelen bastırma hapishaneleri doldurur ve sürgün yoluna koyulan insanların sayısını arttırır.</span></p>

  <p class="calibre_7"><span class="italic"><span class="calibre_1">Avrupa’daki sarsıntılar: 1830 ve 1848</span></span></p>

  <p class="calibre_5"><span class="calibre_1">Aslında, 1789’da açılmış devrimler çağı Napoleon’un yenilgisiyle kapanmaz.</span></p>

  <p class="calibre_5"><span class="calibre_1">1815 statüsü için ilk büyük uyarı, 1820-21 yıllarından başlayarak kendini gösterir. Bu dikkati çekiş, az gelişmiş güney yöreleri içindir özellikle: Askeri müdahaleler, İspanya yarımadası ile İtalya’da, fazla kalabalık olmayan azınlıkların yol açtığı devrimlerin üstesinden çabucak gelir. Bununla beraber, Rusya’nın, İngiltere’yle Fransa’nın rakip tutkularıyla desteklenen Yunan başkaldırısı sürer ve zaferle sonuçlanır.</span></p>

  <p class="calibre_5"><span class="calibre_1">1830-31’de ve 1848-50’dedir ki, hareket, kıta Avrupa’sının en büyük bölümüne yayılır. Sadece Rus İmparatorluğu dışında kalır bunun ve Osmanlı İmparatorluğu’nu henüz sarsmaz; şurası bir gerçektir ki, bu sonuncusu, bir Muhammet Ali’nin tutkularından yakasını sıyırmışsa, Avrupalı güçlerin daha başka hedeflerine borçludur bunu. Öte yandan, olayların eşzamanlı oluşu öyle tam da değildir: İçlerindeki kararsızlık sürekli olan İspanya ile Portekiz’de iç savaşlar - dışarda olup bitenlerden bağımsız - durup durup başlar; bunun gibi, İsviçre Konfederasyonu, 1848 yılının büyük sarsıntısını beklemeden eski oligarşileri boğar.</span></p>

  <p class="calibre_5"><span class="calibre_1">1848’de Tocqueville’in gözlemi şudur: “Ve işte Fransız Devrimi’dir bu yeniden başlayan, çünkü hep aynı...” Gerçekten, bu sarsıntılar 1789 ve 1792-93 yıllarındaki sarsıntıları hatırlatırlar. Ne var ki,</span> <span class="bold"><span class="calibre_1">barışçı ideoloji</span></span> <span class="calibre_1">baskın gelir: Uluslararası uyuşmazlıklar sınırlıdır; kamu selameti I diktatörlüğü, hep geçici olarak istisna kabilindendir: Roma’da, Venedik’te, Budapeşte’de. Romantik coşkunun, ne denli hızla büyümüşse o hızla da düştüğü görülür, hayal kırıklığı çabaları köstekler; ne olursa olsun, termidor beklemez, ateşin tutuştuğu anlar uzun sürmez, kurucu meclisler aldatıcı uzlaşmazlıklara vermişlerdir kendilerini, ele geçirilen Bastille’ler çok geçmeden kaybedilir ve yürüyen milliyetlerin erkenden soluğu kesilir.</span></p>

  <p class="calibre_5"><span class="calibre_1">Belçika doğduğunda Polonya çöker. Batıda uyanık, becerikli ve nüfuzlu bir burjuvazi zafer kazanır; doğuda ise, toprak aristokrasileri monarşik ayrıcalıkla cepheden savaşmaz: Mickiewicz, Czartoryski’yi göz önünde bulundurur. Belçika ayaklanışı, 1789’dan önce II. Joseph’e karşı başlamıştı; 1848’in eşiğinde Hırvat Cumhuriyeti’nin yıkılışı, XVIII. yüzyılda başlamış olan Polonya’nın bölüşülmelerini onaylar.</span></p>

  <p class="calibre_5"><span class="calibre_1">Liberalizmle gözleri büyülenen burjuvazi, sosyal reformlar özel mülkiyete saygılı olduğu, dahası onu sağlamlastırdığı ölçüde,</span> <span class="bold"><span class="calibre_1">reform akımı</span></span><span class="calibre_1">nın içine gelip girer. Gerçekten,</span> <span class="bold"><span class="calibre_1">köleliğin kaldırılması</span></span> <span class="calibre_1">zamanın en önemli önlemlerinden biridir: Ulusal Konvansiyon ilk örneği verir, Büyük Britanya onu izler ve ikinci Fransız Cumhuriyeti birinci cumhuriyetin kararını onaylar. 1789 geleneği, köylünün feodal yükümlülüklerden kurtarılmasını ister ve sevajla senyörlük ödentilerini Rusya’nın sınırlarına değin gerileten 1848, Orta Avrupa’yı Batı’ya daha çok benzer hale getirir.</span></p>

  <p class="calibre_5"><span class="calibre_1">Ne var ki,</span> <span class="bold"><span class="calibre_1">işçilerden korku</span></span><span class="calibre_1">, onda anarşinin ya da kollektivizmin elebaşısını gören kim ki var tepkiye götürür. Ciddi bir yiyecek bunalımı boyunca, 1789’daki bir Büyük Korku, Fransız köylüsü ile burjuvasına Eski Rejim’i yıkma olanağını vermişti; 1826-32 yıllarının iktisadi bunalımı, köylülüğü kımıldatmadan sırayla burjuvalarla proleterleri bir araya getirir ve zıtlaştırır; 1845-48 yıllarının bunalımı, Orta Avrupa’da köylülerin kurtuluşunu desteklerken, «ırada Eski Rejim’i, bir daha geriye dönmemecesine yıkabilecek bir Üçüncü Zümre’nin ayağa kalkmasını başaramaz ve Fransa’da, yeni bir Büyük Korku’ya yol açar: “Elindeki ve avucundakini rahatça başkalarıyla bölüşenler”den, “Kızıllar”dan korkudur bu! 24 şubatta, “Her şey kaybedildi” diye düşünür Balzac. Haziranda ayaklananlardan biri, dönemin ünlü politikacılarından Arago’ya, “Hiç acıkmadınız Sayın Arago; sefalet denen şeyin ne olduğunu bilmiyorsunuz” der. Ve Mareşal Bugeaud da, 1849’da Thiers’e: “Ne hayvan ve vahşi insanlar! Anaların böylelerini doğurmalarına nasıl da razı oluyor Tanrı? Ne Ruslar ve ne de Avusturyalılar, işte gerçek düşmanlar!” der.</span></p>

  <p class="calibre_5"><span class="calibre_1">Oysa işçinin kendisi de, haklarını ileri sürmek gerektiğinde duraksama içindedir hep; hemen güvenliğe kavuşma özlediği bir şeydir, nitekim çalışma hakkını elindeki bayraklara coşku ile yazar; ancak, kasketin önünde şapkasını çıkararak eğilen burjuvanın karşısında, zincirlerinden nasıl kurtulacağını bilmez; ve çok geçmeden, ölmesi gerekecektir ya da boyun eğmesi!</span></p>

  <p class="calibre_5"><span class="calibre_1">“93’ü 48’den daha çok seviyorum; enayilerin karışıklık içinde bocalamalarından çok, Titanların kaos içinde çırpınmalarını görmek daha fazla hoşuma gidiyor”: Sürgünler arasında sayılı kişilerden biri olan Hugo’nun sözleridir bunlar. Acı bir hüküm, ama yenilgilerinin arkasından kırksekizci idealistleri saran acıyı da pek güzel açığa vuruyor. Aynı zamanda acı bir ders: Daha kardeşçe bir Avrupa’yı barışçı yoldan kurabileceklerine inananlar için öyle; geleceğin kendilerine daha sert olasılıkları dayatan demokratlar ve sosyalistler için öyle; görevini daha iyi tanımlaması gerekecek olan bizzat Katolik Kilisesi için de öyle. Bununla beraber, kimi ipotekler kalkmış görünür; çünkü siyasal ve sosyal romantizmin hayallerine yer yoktur artık!</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_7"></div>
</body>
</html>
