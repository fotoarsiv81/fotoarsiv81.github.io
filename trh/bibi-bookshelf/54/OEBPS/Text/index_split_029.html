<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 5</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <blockquote class="calibre_10">
    <span class="italic"><span class="bold"><span class="calibre_1">BÖLÜM VI</span></span></span><br class="calibre2" />
    <span class="italic"><span class="bold"><span class="calibre_1">BATI’NIN YAYILIŞI KARŞISINDA HİNDİSTAN VE DOĞU ASYA</span></span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Batı emperyalizmi karşısında, Hindistan’la Doğu Asya’nın durumu nedir? İngilizler, daha XVIII. yüzyılda, Hindistan’a ayak basmış ve gitgide tutunmuşlardır orada. XIX. yüzyılın ortalarından başlayarak da, onlar ve başka Avrupalı uluslar, Doğu Asya’yı avuçlarının içine almanın uğraşı içinde olacaklardır ve sonunda sadece Japonya yakasını sıyırabilecektir bu kıskaçtan. Önemli gelişmeler olur.</span></p>

  <p class="calibre_5"><span class="calibre_1">Yalnız Avrupalılar için değil, söz konusu Asya halkları için de.</span></p>

  <p class="calibre_2"><span class="calibre_1">ASYA’NIN ÇEHRESİ</span></p>

  <p class="calibre_7"><span class="italic"><span class="calibre_1">Asya’da “bitki uygarlığı”nın büyük sefaleti</span></span></p>

  <p class="calibre_5"><span class="calibre_1">İnsanların yarısı, Asya’nın iki yamacında, Hindistan’da ve Uzakdoğu’da ki - irili ufaklı - ovalarda yaşarlar. Bu yüzden, Musonlar da denen bu bölgede</span> <span class="bold"><span class="calibre_1">şaşırtıcı bir nüfus yoğunluğu</span></span> <span class="calibre_1">görülür. 1891’de, Hindistan’da İngilizlerin yönettiği yörelerde, her kilometre başına 153 kişi düşmektedir ve nüfusun yüzde 67’si, toprağın yüzde 31’ine sığışmışlar. Buna benzer rakamları ve oranları Japonya’ya, Java’ya, Çin’e, Hindiçini yarımadasının deltalarına da uygulayabiliriz. Ayrıca belirtelim ki, 282 milyon Hintlinin 222 milyonu, 2.000 kişiye varmayan yerleşme yerlerinde oturmaktadır. Asya’nın bu karınca yuvaları</span> <span class="bold"><span class="calibre_1">tarımsal</span></span><span class="calibre_1">dır. Bu köylüler, toprakla uğraşan yerli insanlardır özellikle ve Japonya dışında, ormancılığı - orman vahşi bir yer olduğundan - horlarlar; kurak bölgelerin göçebe ya da yarı göçebelerine de ters yüz gösterirler. Yarımadalar, sabana manda ve hörgüçlü öküz koşarlar ve arıtılmış tereyağı tüketirler; ancak Hinduizm eti yasakladığından ve kümes hayvanları ile domuz yetiştiren Doğu Asya da inek sağmayı bilmediğinden, balığı yeğler. Nedir bu? Bu, tahıl ve sebzeye dayanan ve madeni eşyayı hemen hemen dışlamış bir “</span><span class="bold"><span class="calibre_1">bitki uygarlığı</span></span><span class="calibre_1">”dır. Pirinç her yandadır, onu öteki tahıl türleri izler ve her işe yarayan da bambu vardır. Öte yandan, hayvancılığın bu ekonomide yeri yok gibidir.</span></p>

  <p class="calibre_5"><span class="calibre_1">Her şey</span> <span class="bold"><span class="calibre_1">insanın çabası</span></span><span class="calibre_1">na dayanır ki, ezip tüketicidir. Pirinç ekimi çok şey gerektirir. Ancak toprak nadir, pahalı, alabildiğine tartışmalı, vergiler ve tefecilik altında ezilmiş ve inanılmaz ölçüde parçalanmış olduğundan, titiz bir bahçecilik ve zerzevatçılık gözdedir. Gübre kıtlığı çekildiğinden, Çin’de insan kakası pek değerlidir. Su için de bir mücadele vardır: Bereketli toprak sağlar su, ama kimi zaman korkunç taşkınlar görülür. Siklonlar kıyıları alt üst eder, deniz kabarır basar ve Japonya’da depremler durur durur yıkıp öldürür. Kuraklıkları da korkunçtur Asya’nın ve kuraklık yılları Çin’le Hindistan için</span> <span class="bold"><span class="calibre_1">kıtlık</span></span> <span class="calibre_1">yıllarıdır da: Çin’de 1849’da 14 milyon, 1877-79’da ise 9-13 milyon insan ölür; 18 eyaletten 13’ünde de çekirge ne var ne yok tüketir. Kıtlık, Hindistan’ı da sık sık yoklar ve işitilmemiş kayıplar verdirir.</span></p>

  <p class="calibre_5"><span class="calibre_1">Bitkisel bir temele dayandığından</span> <span class="bold"><span class="calibre_1">beslenme</span></span> <span class="calibre_1">de yetersizdir. Pirinç gibi çay da lüks bir nesnedir kimi zaman ve yeknesak bir besleniştir görülen. Çin nezaketinin en geçerli formüllerinden biri şudur: “Yemek yediniz mi?” Bir parça alkol, bir iki nefes tütün, büyük bir sevinç vesilesidir. Afyon, Hindistan ile Çin arasında pek kazançlı bir ticarettir.</span></p>

  <p class="calibre_5"><span class="calibre_1">Kötü beslenen Asyalının barındığı evi de hafif malzemedendir; Çin’de korkunç yağmurlara, Japonya’da da yangınlara dayanamaz. Giysiler, genellikte evde hazırlanır; halkın önemli bir bölümü, özellikle sıcak yörelerde, hırpani ya da yarı yarıya çıplaktır. Çileciler, ermişler, dilenciler, her yanda kum gibi kaynar. Sefalet, nüfusun büyük oranda artışının bir nedeniyse, erken çocuk ölümlerini ve yaşamın kısalığını da açıklar. Eksik beslenme ile kötü sağlık koşullarının desteklediği hastalık, kıtlıklar da işin içine girince, sonuçlarını döker ortaya.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Kolera, Hindistan’da yerleşip kalmıştır: 1882 ile 1890’da, her yıl nüfusun en az yüzde 6’sını alır götürür; Uzakdoğu’da ta Japonya’ya değin durup durup boy gösterir. Onun kadar korkunç olan, vebadır: Hindistan’da 1878 ile 1887 arasında, her yıl 100.000’e yakın insanı, 1891’de 801.000, 1892’de 721.000 insanı öldürür. Çin’de de ortaya çıkar; Rus-Japon savaşının arkasından yeniden yayılır. Tifüs, tifo, dizanteri ve çiçek hastalığı da, sık sık gelen ziyaretçilerdir. Malezya’dan Japonya’ya değin, beriberi hastalığı hüküm sürer. 1900’e doğru, Hindistan’da 13.000 cüzzamlı sayılmıştır, Hindiçini’de 25.000’den fazladır; ama asıl yuvası Çin’dedir. Malaryayı ve başka hastalıkları da katmalı bunlara.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="bold"><span class="calibre_1">Para azlığı</span></span> <span class="calibre_1">yüzündedir ki, herkes satmanın arkasındadır. Yollar, pazarlara giden köylülerle doludur. Yoksulun bir parça değerli bir şeyi varsa, tüketmez pazara götürür. Zevki okşamak için de, binlerce çeşit nesne yapılır. Kongo’da olduğu gibi, kimi yöre dericilikte, kimi yöreler de züccaciye ve çömlekçilikte ustadır; yapar ya da dokurlar. Hemen hemen her şey</span> <span class="bold"><span class="calibre_1">el hüneri</span></span><span class="calibre_1">ne bakar. Ortaya konanlar arasında pek arananlar vardır: Çin’in ve Japonya’nın ipeği böyledir; alabildiğine canlı bir sanat değerine sahip sayısız biblolar böyledir. Kentlere gelip doluşan köylüler, yoksulluk ve hastalıklarını da beraber getirirler; içlerinden pek azı ticaret yoluyla yazgısını değiştirebilir. Son olarak, milyonlarca insan ya yük hayvanının yerini tutar ya da sürücüdür; karada küçük binek arabasını çeker, denizde ya da ırmakta kayığının küreklerine asılır.</span></p>

  <p class="calibre_7"><span class="italic"><span class="calibre_1">Asya’da yoksulluk ve göçler</span></span></p>

  <p class="calibre_5"><span class="calibre_1">Büyük bir insan haznesi olan Asya, arının oğul vermesi gibi çevreye dağılıp durmuştur hep: Göçebeler Avrupa ve Akdeniz doğrultusunda, yarımada ve takımada halkları Büyük Okyanus adalarına doğru, Çinliler Filipinlere ve Malezya adalarına yüzlerini çevirip gitmişlerdir.</span></p>

  <p class="calibre_5"><span class="calibre_1">XIX. yüzyılda tersine döner akım: Avrupalıların yayılışı artar ve Amerika göçlere kapılarını açar; Asyalı yığınları ele geçirmeyi sürdürürken, Batı, onları yurtlarından dışarıya çeker ve yoksulluğa çare bulmak, hatta esaslı kazançlar elde etmek amacındadır bununla. Asya’nın ihtiyaç içinde kıvranan göçmenleri hep aranıp güler yüzle karşılanmasa da, ya sömürgeci güçlerin elindeki topraklara ya da Kuzey ve Güney Amerika’ya yayılırlar. Genel olarak, köleliğin kaldırılmış olması ve yerel emek gücünün yetersizliği, çalışma kapılarını açar onlara: Britanya İmparatorluğu’nun üyesi olan Hintli, söz konusu İmparatorluğun ele geçirdiği tropikalararası bütün topraklarda yerleşmenin arkasındadır. Hollanda, kendisine tâbi Malezyalıyı Surinam tarım işletmelerine; Fransa, uyruğu Vietnamlıyı Yeni Kaledonya tarım ve madenlerine çağırır. Avrupa, 1842 tarihli Nankin Antlaşması ile kapılarını açtırarak, büyük Çin göçüne de bizzat kendisi, ilk adımını attırmış olur; öte yandan söz konusu göç, Çin İmparatorluğu’nun korkunç karışıklıklar içinde kıvrandığı bir döneme de denk düşer. 1846 yılından başlayarak, Çinli, Küba’da ve Peru’dadır; sonra dalga kabaracak, Güneydoğu yarımada ve takımadalarının üzerine boşalacak, tâ Büyük Okyanus’a değin gönderecektir serpintilerini; çok geçmeden şurada burada engellenince de Mançurya’ya doğru akmaya başlayacaktır. Japonlar da, yurtdışına çıkmaya hor baksalar da, Havai adalarında, Kaliforniya’da ve Avustralya’da görünürler.</span></p>

  <p class="calibre_5"><span class="calibre_1">Ne var ki, sefaletin bu dağılışı Asyalı yığınların pek küçük bir parçasını temsil eder; ayrıca, göçmenlerin çoğu geri dönme umudunu da beraberlerinde götürürler ve cemaat dayanışması güdüsünü de saklı tutarlar.</span></p>

  <p class="calibre_7"><span class="italic"><span class="calibre_1">Geleneğin gücü</span></span></p>

  <p class="calibre_5"><span class="calibre_1">Teknik hareketsizlik ve kaynakların kıtlığı, sosyal kurumların sürüp gitmesini de getirir beraberinde; o kurumlar da</span> <span class="bold"><span class="calibre_1">geçmişe bağlılığı</span></span> <span class="calibre_1">mühürlerler. Olacağa başeğme en yüce erdemdir.</span></p>

  <p class="calibre_5"><span class="calibre_1">Sürü halinde yaşamın mutlak gücü, bu anlayışın sürmesine yardımcı olur. Güç dizginlenebilir bir doğaya tâbi olan birey, sadece kendi gücüyle başbaşa kaldığında, kendisini zayıf hisseder. Aileye bağlı olarak vardır birey; ana-baba sevgisinin, yakınlarına karşı ödevlerin üstünde hiçbir şey yoktur gözünde onun. Japonya’da, içinde doğulan köye bağlı olmamak, insan olmanın dışında bir şeydir. Yerleşme ve konut, çok insanı barındırır biçimiyle her yanda görülür ve yardımlaşma ile dış öğe ve düşmanlara karşı savunma kaygılarına yanıt verir.</span> <span class="bold"><span class="calibre_1">Ortaklaşma anlayışı</span></span><span class="calibre_1">, meslek yaşamında pek ilerdedir ve köyde olsun kentte olsun, ayrıcalıkları konusunda kıskançtır. Hint kastlarının çoğu mesleksel bir nitelik taşır.</span></p>

  <p class="calibre_5"><span class="bold"><span class="calibre_1">Dinin gücü</span></span> <span class="calibre_1">de aynı doğrultuda işlev görür. Kuşkusuz, Hinduizm tam bir bunalım içindedir ve Brahmanlar, horladıkları yığınlarla temas halinde değillerdir. Hindistan’da, 1900’e doğru, 5 milyon çileci ve keşişin (</span><span class="italic"><span class="calibre_1">yogi</span></span><span class="calibre_1">) çoğu şarlatanlık ve tembellik içindedir. Açık saçık resimler süsler tapınakları; inananlar, inek pisliği ile oğuştururlar bedenlerini, hayvan sidiği içtikleri de olur; hacılar, içinde cesetlerin yüzdüğü Ganj’ın pis sularını yutarlar ve gittikleri yere de salgın hastalıkları taşır götürürler. Hinduizm, içerden evlenmenin de desteklediği kastları güçlendirir; kadına aşağı sırada bir yer verir ve eve (</span><span class="italic"><span class="calibre_1">zanana</span></span><span class="calibre_1">) kapar. Her türlü değişikliğe karşı uyarır insanları.</span></p>

  <p class="calibre_5"><span class="calibre_1">Budizm de pek eyleme götürür değildir; çünkü bir kötülük diye bakar yaşama ve aldatıcı boş doyumlara sırt çevirmeyi öğütler; kişinin kendi içine dalmasını ve iyilikseverlikle yardımseverliğe yönelmesini söyler. Aslında, nerede olursa olsun, sıradan insanlar söz konusu olduğunda, Budizm, cin-peri inanışı, ilkel büyücülük ve başka resmi inançlarla kolayca uzlaşır. Öte yandan, Taoizm, insanı hakaretlere karşı dirençli olmada desteklerken, Konfiçyüsçülük, Gök’ün istediği ve geleneğe de uygun bilge bir yönetimin ilkelerini işaret eder. Ne olursa olsun, monarşik bir mutlakiyet hiçbir yerde sınırlanmış değildir. Japonya’ya gelince, onun Budizmi de ulusal anlayışa uyarlanmıştır: Mistik bir hava içinde, eski dinle kucaklaşmış bir halde, atalar inancı ve binlerce koruyucu tanrıyla yan yanadır; öte yandan Konfiçyüsçülük de, aristokrasinin işine yarayacak biçimde, Tanrı’nın oğlu Mikado’ya bağlılığı öğütler.</span></p>

  <p class="calibre_5"><span class="calibre_1">Batı’dan gelmiş dinlerden hiçbiri de, hiçbir inancı yenebilmiş değildir: Hıristiyanlık, Hindistan’da kast duvarına, Hindu panteizmine ya da Müslümanların edindikleri mevzilere çarpmıştır. XIX. yüzyılın sonlarında, kendine çevirdiği insanların sayısı 2 milyonu aşmaz. Uzakdoğu’da ise, devleti temsil edenler bir tehlike olarak bakarlar ona ve öyle olduğu için de, kitlelere daha fazla sokulabilmiş değildir. İslâm, Hindistan’da Ganj yöresinde ilerlemesini sürdürür ve 1900’e doğru bir 60 milyondur Müslüman sayısı. Ne var ki, hiçbir parlaklığı yoktur; üstelik Hinduizmin etkisine uğramış ve yerel örf ve âdetlere alabildiğine ödün vermiştir.</span></p>

  <p class="calibre_5"><span class="calibre_1">İşte bu Asya,</span> <span class="bold"><span class="calibre_1">kendi içine kapanmış, ürkek ve yabancı düşmanı</span></span><span class="calibre_1">dır. Kendisine utanç verebilecek bu köhne ve işe yaramaz görünüşü saklamak ihtiyacını bile duymaz. Ama bilgeliğin tahtına kurulmuş bir halde, “Barbar”ı horlar. Yabancı, aşağı sıralarda bir varlıktır onun gözünde; üstelik bulaşık, alçak ve erdemsiz bir kişidir. Özetle, Avrupalı ve Amerikalı ileriye doğru adımlar atmayı bir felsefe edinmişken, Asyalı ilerlemeye karşı bir “hayır! “la yanıt verir.</span></p>

  <p class="calibre_7"><span class="italic"><span class="calibre_1">Sanatsal gerileyiş: Batı’nın etkisi</span></span></p>

  <p class="calibre_5"><span class="calibre_1">Bu baharat, ipek ve parlak renklerin dünyası hep büyüledi Batı’yı; garip ve esrarlı bir dünyaydı bu onun gözünde. Batı felsefesi, Doğu felsefesinin de şaşırtıcı bir derinlik ve ince ayrıntılara sahip olduğunu kabul ederken, Doğu’nun şatafat ve titizliğiyle, güzeli yaratmadaki - o kendine özgü -yeteneğine hayran kaldı.</span></p>

  <p class="calibre_5"><span class="calibre_1">Ne var ki, iki dünyanın karşılaşmasında hayal kırıcı bir yan da vardır: Hint, Kimer ya da Çin’in görkemli eserlerini seyreden gezgin, acımasız bir</span> <span class="bold"><span class="calibre_1">çöküş duygusu</span></span><span class="calibre_1">nu duydu ister istemez. Yıkıntılar arasında büyüleyici kalıntılar vardı; saray, tapınak ya da pagodalar, boş topraklar ve iğrenç evlerle çevriliydi. 1900’de Avrupalıların müdahalesi sırasında, kenti kaplamış olan pisliğe, üstü açık lağımlara bakıp şöyle söyler bir gözlemci: “Her şey çürümüş, sallanır halde, nasıl ayakta duruyorlar şaşırır insan...”</span></p>

  <p class="calibre_5"><span class="calibre_1">Bir tek Japonya’da olağanüstü bir düzen görülür.</span></p>

  <p class="calibre_5"><span class="calibre_1">Kuşkusuz, uzak diyarlara karşı duyulan ilgiyi doyuran şeyler vardır hâlâ: Büyük coğrafyacı Reclus’un çalışma arkadaşı Louis Rousselet, 1875’te yayımladığı</span> <span class="italic"><span class="calibre_1">Racaların Hindistan</span></span><span class="calibre_1">’ı ile 1879’da çıkardığı</span> <span class="italic"><span class="calibre_1">Hindistan Krallıkları</span></span><span class="calibre_1">’nda, hayranlıkla anlatır ülkeyi: Kral naibinin başkanlık ettiği kabul töreni büyüleyici şenliklere vesile olur; Jeypor kenti alabildiğine güzeldir; Keşmir’in başkenti Srinagar, kanalları ve havuzlarının yanı sıra, bahçeleriyle ünlüdür. Pek hünerli bir geleneği sürdüren bir esnaf kitlesine sahip olmayan hiçbir yer yoktur.</span></p>

  <p class="calibre_5"><span class="calibre_1">Ne var ki, bir dramın da altını çizer gözlemci: O güzelim yerli mamullerin yanı sıra Batı’dan gelmiş nesneler de vardır. Böylece</span> <span class="bold"><span class="calibre_1">Avrupa rekabeti</span></span><span class="calibre_1">, yaratıcı kaynakları kurutmaya yüz tutar. Telkâri kakmacılık, deri işçiliği, altın ve gümüş işlemeciliği, muslinler, tahtadan heykelcilik ve Hindistan gibi bir ülkeye şöhret sağlayan nesnelerin çoğu çöküş içindedir. Bir yenilik varsa eğer, yabancının zevkine göredir. Avrupalının biçim ve biçemine özenilip gotik saraylar kurmaya ve onları İngiliz mobilyaları ile süslemeye kalkılır. Güzel sanatlar adına açılan okullarda, Yunan kabartmaları kopya ettirilir öğrencilere. Ressamlar, Fransız ya da İngiliz resim okullarının arkasından gidip peyzaj çizerler; Japonya’da yığınla sanatçı eski kurallara bağlılıklarını sürdürürlerse de, geri kalanı yağlı boya resmi kabullenir ve perspektife dayanan Batı yasalarına uygun hareket ederler; o görkemli estamp okulu</span> <span class="italic"><span class="calibre_1">Ukiyo-ye</span></span><span class="calibre_1">, basık ufka ve kaçıp giden hatlara evet der.</span></p>

  <p class="calibre_5"><span class="calibre_1">Özetle, Asya’nın dehası, kendinde büyüleyici ne ki var onları yitirmeye başlamıştır. Böylesi bir düşüş, yeni güçlerin baskısı altında, derin bir uygarlık bunalımının - kuşku götürmez - işareti gibidir.</span></p>

  <p class="calibre_2"><span class="calibre_1">GÜNEY VE GÜNEYDOĞU ASYA</span></p>

  <p class="calibre_7"><span class="italic"><span class="calibre_1">İngiliz düzeni ve Hindistan</span></span></p>

  <p class="calibre_5"><span class="calibre_1">Lord Curzon, 1904’te şöyle diyordu: “Hindistan’daki Britanya egemenliği, İngiliz halkının yaptığı en büyük şeydir... Adaletin egemenliği, bütün bir insansoyunun neredeyse beşte birine barış, düzen ve iyi bir yönetim getirmiştir... Pek hafif bir engelle karşılaşan yöneticiler, yönetilenlerin arasında bir avuç insan gibidir, karanlık ve uğultulu bir okyanusta beyaz ufacık bir köpük gibi...”</span></p>

  <p class="calibre_5"><span class="calibre_1">Ne var ki, 1815’te Hindistan’daki işleri, hem İngiltere tahtı hem de bir tacirler kumpanyası çekip çevirir; genel vali, ikisine de bağımlıdır ve öte yandan Moğol İmparatorluğu varsayımı sürer. Hindistan’da Sihapi’lerin başkaldırısına değin sürecektir bu bulanık durum. Bu bir dönemdir ki, plansız yöntemsiz, anın zorunluklarına ve rastlantılarına göre, İngiliz fethi yarımadada gitgide yayılır. Bitip tükenmez savaşlar pahasınadır yayılış; çoğu Müslümanlar, Mahratlar, Gurkalar, Sihlerdir karşı çıkanlar da. Olan biten, İngiltere’de de - kumpanyaya karşı - büyük tepkilere yol açar. Hindistan’ın statüsünün köklü bir değişikliğe uğraması için ağır bir bunalım gerekir.</span></p>

  <p class="calibre_5"><span class="calibre_1">1857’de</span> <span class="bold"><span class="calibre_1">Sihapi’lerin ayaklanması</span></span> <span class="calibre_1">bir dönemeç olur.</span></p>

  <p class="calibre_5"><span class="calibre_1">Aslında, derin bir rahatsızlığın su yüzüne çıkışıdır bu: Köylüleri sabit bir vergiye bağlamak için, kırsal kesimde - o da sözde - köleliğe son verilmiştir; İngiliz pamukluları ortalığı istila etmiş ve zanaata korkunç bir darbe indirmiştir; yığınla prensin elinden topraklar alınmıştır; telgraf gibi “şeytani” buluşların ülkeye girişiyle aynı zamana rastlayan insan kurban etme ve dinsel intiharlara - yine kuramda! -son verilmiştir: Bütün bunlar, bir yandan Hıristiyan propagandasının, öte yandan Vahhabi karşı-propagandası ile Hindu tepkisinin kışkırttığı geleneksel toplumu sarsar. Son Moğol imparatorunun yerine kimsenin geçmemesi, askerlerin Kırım’a yollanması tehdidi ve İngiliz birliklerinin zayıf düşmesi, geri kalanı tamamlar. Fişekleri, kimine göre domuz yağıyla kimine göre de inek yağıyla yağlanan yeni Enfield tüfekleri ellerine verildiğinde, yerli askerler ayaklanırlar.</span></p>

  <p class="calibre_5"><span class="calibre_1">Olay, kaygılandırandır işgalci için ve gerekli dersi çıkarır.</span></p>

  <p class="calibre_5"><span class="calibre_1">Kumpanya’ya son verilir ve kral naibi olan genel vali, Londra’daki Parlamento karşısında - hemen hemen - özgür bir duruma getirilir. Genel doğrultu yine metropolden verilecektir, ama Hindistan’daki görevlilere alabildiğine karar serbestliği tanınmıştır. İngilizler, bütün yüksek mevkileri kendileri için alıkor, ikinci derecedekileri Hintlilere verirler. Ayrıca, Avrupalı görevlilere, ülkenin dillerini öğrenme zorunluluğu getirilirken, yönetimde görevli yerliler de İngilizce öğretim yapılan okullardan geçerler. Macaulay’in ünlü genel eğitim programının 1900’e doğru ortaya koyduğu rakamlar ahım şahım şeyler değildir. Eğitim bütçesini besleyen başta gayrimenkul vergisi olduğundan, gerçek odur ki, köylü, sömürgeci güçle işbirliği yapan okumuş takımını yetiştirmek için dişinden tırnağından vermektedir aslında.</span></p>

  <p class="calibre_5"><span class="calibre_1">Vergi yükü, neredeyse bütünüyle tarımdaki yığınların sırtındadır. Kamu hizmetlerinin ve ordunun bakımı da, gelirlerin yarısından fazlasını alır götürür.</span></p>

  <p class="calibre_5"><span class="calibre_1">Askeri güçler, metropolden gelen birliklerin yönlendirdiği yerlilerden oluşur. Sihapi’lerin ayaklanışı göstermiştir ki, ikisi arasında büyük oransızlık vardır; öyle olunca da, yerli sayısı indirilir orduda; asker almada yeni düzenlemelere başvurulur ve yerli prensler de düzenin sağlanmasında insan sağlarlar.</span></p>

  <p class="calibre_5"><span class="calibre_1">Birkaç bin İngiliz uçsuz bucaksız bir imparatorluğu çekip çeviriyorsa, unutmamalı ki, yığınla ırk, din, kast, dil, işgalcinin işini kolaylaştırmıştır ve işgalci de bu çeşitlilikten yararlanmasını bilmiştir. Yerli prensler, Büyük Moğol’un yerine geçmiş yeni egemene kişisel antlaşmalarla bağlanmıştır; Kraliçe Victoria,</span> <span class="italic"><span class="calibre_1">Kayzer-i Hint</span></span> <span class="calibre_1">unvanını alır ve kendisine bağlı olanlar da yemin ederler.</span></p>

  <p class="calibre_5"><span class="calibre_1">700’e yakın prenslik vardır ülkede; bunlar vergi vermez, ama örfler, bayındırlık çalışmaları, vergi salma ve ticaret serbestliği gibi konularda kimi yükümlülüklerle de bağlıdırlar. Onlara uyulmadığında Londra müdahale eder. Lord Mayo’nun deyişiyle, “Yerli prenslerin varlığı imparatorluğun güvenliğini azaltmaz, tersine arttırır.” Doğaldır ki, metropol de bu</span> <span class="italic"><span class="calibre_1">raca</span></span><span class="calibre_1">’ların yasallığını yüceltir durur ve işine en çok yarayana da özel bir ilgi gösterir.</span></p>

  <p class="calibre_7"><span class="italic"><span class="calibre_1">İngilizlerin Hindistan’ı sömürmesi</span></span></p>

  <p class="calibre_5"><span class="calibre_1">Dizginleri ellerinde tutan - o bir avuç ve ölçülü - insanlar, halkın arasına mümkün olduğu kadar az karışırlar. İngiliz, kendine özgü kentinde ve metropolün koşullarına kıyaslanabilecek koşullarda yaşar; fukara yerli ise, eski yaşamını sürdürür. Kalkütta “çamur kenti”, Bombay “karakent”tir. Onların karşısında, İngiliz’in isteklerine uygun kentler kurulur; hatta Moğol imparatorlarının eski başkentinin kapılarında bir Yeni Delhi boy atar. Yazlıklar dağlarda serpilir.</span></p>

  <p class="calibre_5"><span class="calibre_1">Yönetenlerle yönetilenler birbirlerinden ayrılmış da olsalar, yönetenler</span> <span class="bold"><span class="calibre_1">yeni bir ekonomi</span></span> <span class="calibre_1">yaratarak varlıklarını tanıtlarlar; bu bir ekonomi türüdür ki, eski etkinlik biçimlerini sürdürürken, yönetenlere de aslan payını sağlar. Hindistan, daha önceleri, dünya gümüş stokunun önemli bir bölümünü elinde topluyordu; çünkü satın aldığından çok satıyordu. Yabancı egemenliği, tersine çevirir çarkı: Prensler pek büyük vergiler öderler; Kumpanya’nın görevlileri, ondan sonra da öteki görevliler yağlı aylıklar alırlar; daha da önemlisi, üstünde</span> <span class="italic"><span class="calibre_1">made in England</span></span> <span class="calibre_1">damgasını taşıyan mamul nesne, gelip yerli metayla - göğsünü gere gere - rekabete başlar. Hindistan, borçlu bir konumdadır artık: İngiliz’in, ülkedeki giderlerini ödeyebilmek için borç para almak zorundadır ve metropol, ürünlerini ucuza kapattığı bir pazara gözalıcı yatırımlarda bulunur. Faiz hadlerinin düşürülmesi, dışalımları kamçılar kuşkusuz, ama borç miktarını da ağırlaştırır. Bütün bir yüzyıl boyunca, İngiliz toplumu, milyonlarca Asyalının sırtından kendi yaşam düzeyini yükseltip duracaktır.</span></p>

  <p class="calibre_5"><span class="calibre_1">İngiliz, yollar döşemeye başlar Hindistan’a. İşgalci gücün işine en çok yarayacak olanı da, demiryoludur; Asya’nın en görkemli demiryolu şebekesi yaratılır. Büyük limanlar da pek donanımlı hale getirilir. Bunlar olurken, eski bent ve kanal sistemi köhnemiş ve yetersiz kaldığından, sulama yolunda ve kuraklığa karşı büyük bir mücadele verilir; sulamada elde edilen başarılar, ekilir toprakların alanını da genişletir.</span></p>

  <p class="calibre_5"><span class="calibre_1">Köylünün sefaletine çare bulmada işgalcinin büyük çıkarı vardır kuşkusuz; ne var ki, buğday ve pirinç ürünü artsın diye, sonbahar hasadına eklenen ilkbahar hasadı yaygınlaştırılır. Dahası, dikkatlerin çevrildiği beslenme ürünleri kitleleri şöyle böyle ilgilendirir şeylerdir; dünyanın en büyük buğday üreticilerinden biri haline gelse de, üretici o oranda da tüketmez elde ettiğini. Koloninin, ucuz fiyata şekere büyük ihtiyacı vardır; ama sermaye, Hindistan dışında yatırıma gider bu konuda. Haşhaş daha gözdedir; çünkü hem tekelleşmiştir, hem de büyük gelir sağlar. Öte yandan, spekülasyonun esas olarak yöneldiği çayla kahvedir: Hintli pek sevmez onları içmeyi; öyle de olsa, ucuz el emeği kullanan dev şirketler, büyük tarım işletmeleri kurarlar bu konuda ve Avrupa’ya yollarlar ürettiklerini; kahvenin yıldızı 1885’ten başlayarak parlaklığından kaybederse de, çayınki hızla yükselir.</span></p>

  <p class="calibre_5"><span class="calibre_1">Avrupa fabrikalarının mamul maddelerinin rekabeti karşısında</span> <span class="bold"><span class="calibre_1">yerli sanayinin çöküşü</span></span><span class="calibre_1">nden daha acıklı başka bir öykü yoktur. Yerli dokuma İngiliz kumaşının önünde geriye çekilir; ince dokumalarla ünlü Dacca kentinin nüfusu, 150.000’den 35.000’e düşer. Önemli olan iki ürün, hintkeneviri ile pamuktur: Birincisi, Hindistan’ın da kıtlıklarında işe yarayan pirincin torbalanmasında kullanılır, ikincisi ise, bir tarihten sonra hammadde olarak İngiltere’ye yollanır, oradan giysi olarak geriye döner. Daha sonra, Manchester’in sert direnişine karşın, mekanik dokumacılık, İngiltere’den getirilen alet ve edevatla Hindistan’da da gelişmeye başlar; İngiliz ustaların yönetimindeki bu dokumacılık, çoğu İngiliz olan zengin tacirlerin elindedir. Eskiden deniz yoluyla dışardan getirilen maden kömürü, ülkede de çıkarılmaya başlanır ve lokomotifleri yürütür.</span></p>

  <p class="calibre_5"><span class="calibre_1">Dış ticaret rakamlarına bakıldığında, Hindistan’daki gelişme tartışmasızdır: Alışveriş, Kumpanya’nın düşüş sırasında 700 milyon iken, 3.500 milyona yükselmiştir. Ne var ki, bir</span> <span class="bold"><span class="calibre_1">iktisadi vesayet</span></span> <span class="calibre_1">altında olduğu da açıktır: Ülke, üstelik açken 260 milyonu aşacak değerde tahıl satar dışarıya; bunun gibi, yine dışarıya 300 milyon değerinde ham pamuk ve pamuklu satarken, dışardan 500 milyonu aşacak değerde kumaş satın alır.</span></p>

  <p class="calibre_7"><span class="italic"><span class="calibre_1">Hindistan’ın sosyal gelişmesi ve Hint ulusal bilincinin uyanışı</span></span></p>

  <p class="calibre_5"><span class="calibre_1">Nüfus 100 milyonu aşmış değildir; ama çok geçmeden 300 milyona fırlar ki, en sıradan ihtiyaçları karşılamak bile güçleşir.</span> <span class="bold"><span class="calibre_1">Korkunç bir artış</span></span><span class="calibre_1">tır bu: Örneğin 1881 ile 1891 arasında yüzde 10’dur çoğalış, 1901 ile 1911 arasında yüzde 11’e bile çıkacaktır, öyle de olsa 1861 ile 1871 arasında yüzde 1’e ve 1891 ile 1901 arasında da yüzde 1.6’ya iner: bu düşüşün nedeni de, büyük kıtlıklar ve korkunç salgınlardır. Ne afetlere karşı mücadele, ne genel olarak teknik ilerleme, aşırı nüfus artışına çare bulamaz.</span></p>

  <p class="calibre_5"><span class="calibre_1">Öte yandan</span> <span class="bold"><span class="calibre_1">köylünün durumu</span></span> <span class="calibre_1">da değişmemiştir. Toprağı işleme ve çalışma araçları ilkel kalmıştır; hayvan ırklarında iyiye doğru bir gelişme olmamıştır (çoğu kez veremli oldukları için inek sütü içmemeleri öğütlenmiştir Avrupalılara). Ekilir toprağın sadece sekizde biri iki hasat verir ve işlenmeye elverişli toprakların üçte birinden fazlası terkedilmiş haldedir. Göç ve sanayi, kol gücünün küçük bir bölümünü çalıştırır durumdadır; atölye ve imalathanelerde çalışan proletarya devede kulak bir ücret alsa da, tarımdaki gündelikçinin kazandığı daha da düşüktür. 1901’de yıllık ortalama gelir miktarı olsa olsa gülünçtür.</span></p>

  <p class="calibre_5"><span class="calibre_1">Toprak devlete ait olsa ve toprağı işleyen onu bir ödenti karşılığında kullansa da, Moğol yönetimi</span> <span class="italic"><span class="calibre_1">zemindar</span></span><span class="calibre_1">’lara ve</span> <span class="italic"><span class="calibre_1">talukdar</span></span><span class="calibre_1">’lara vergi toplama işini havale edip de onları sorumlu kıldığı tarihten başlayarak,</span> <span class="bold"><span class="calibre_1">büyük toprak mülkiyeti</span></span> <span class="calibre_1">de doğar. Sihapi’lerin ayaklanmasından sonra, bir dizi kanun (</span><span class="italic"><span class="calibre_1">tenancy acts</span></span><span class="calibre_1">) çıkarılarak toprakları yiyip tutanların iddialarına bir çekidüzen getirilmek istenir. Ne var ki, küçük işletmeci, para ekonomisi geliştiğinden tefecinin avı olup çıkar. Bunu engellemek için de, alacaklının haklarını sınırlayan ve tarım araçlarını icra takibinden bağışık kılan kanunlar (</span><span class="italic"><span class="calibre_1">relief acts</span></span><span class="calibre_1">) çıkarılır. Aslında</span> <span class="italic"><span class="calibre_1">zemindar’</span></span><span class="calibre_1">larla</span> <span class="italic"><span class="calibre_1">talukdar</span></span><span class="calibre_1">’lar, gerçek feodaller oldukları ve her türden borç para verdikleri için, köylüleri boyundurukları altında tutarlar; köylüler ise doğanın insafına sığınmış haldedirler, bir kötü hasat mahvolup gitmeleri demektir.</span></p>

  <p class="calibre_5"><span class="calibre_1">Lord Bentinck, kocaları ölen eşlerin de onlarla beraber gömülmesine ve çocukların öldürülmelerine karşı savaş açtı. 1890 tarihli bir kanun (</span><span class="italic"><span class="calibre_1">consent act</span></span><span class="calibre_1">) 12 yaşından önce evlenmeleri yasakladı ise de, kâğıt üzerinde kaldı ve Malahari’nin aynı doğrultudaki reform isteklerine kulak veren olmadı. Yollarda ve meydanlarda, yorgun, aç ve hastalıkla pençeleşen hacılar için kantinler ve hastahaneler açıldı; demiryoluyla taşıma bir başka ilerleme oldu. Metropoldeki sendikaların ve bir bölüm kamuoyunun isteğiyle, 1881’de ve 1891’de işçileri koruma yolunda önlemler alındı, ne var ki patronlar uygulamadılar onları.</span></p>

  <p class="calibre_5"><span class="calibre_1">Büyük Britanya’yı gururlandıran bir şey de vardır:</span> <span class="bold"><span class="calibre_1">Yurttaş ilişkilerine kurallar</span></span> <span class="calibre_1">getirilmiş, örneğin Avrupa usulünde bir ceza yasası çıkarılmış, cinayet davalarında jüri usulü kabul edilmiş ve Avrupalılar ile uyuşmazlık halinde Hintlilere bir karma jüri isteme hakkı tanınmıştır. Lord Ripon, Hintli yargıçlara Avrupalıları yargılama yetkisinin de tanınmasını ister, ne var ki Avrupalılar karşı çıkarlar buna.</span></p>

  <p class="calibre_5"><span class="calibre_1">Her renkten, soydan ve dilden bu alacalı bulacak dünya,</span> <span class="bold"><span class="calibre_1">birliğini bulma</span></span> <span class="calibre_1">yolundadır kuşkusuz. Yeni iletişim araçlarının gelişmesi ve modern etkinlikler sayesinde, bir karışıp karışma gerçekleşir. Avrupalıların ürünlerini kabul etmede bir genel anlaşma doğar. Yönetimde ve ilişkilerde sadece İngilizce kendisini dayatmakla kalmaz; öteki yerli diller de yayılırlar ülkede. Sanayi, aşağı sınıflardan gelen kimi öğelerin sefaletine son verir ve dinsel niteliği yumuşadıkça kast açılır. Okul, saygınlığı olan kamu hizmetlerine ve zenginlik getiren uğraşlara doğru yükselişi sağlar. Okuması yazması olmayan sınıf Avrupalı düşüncelere alışır ve eşitliğe özlem duyar. Misyonerler, 1818 yılından başlayarak yerli dilde ilk gazeteyi çıkarmışlardı; 1900’e doğru, İngilizce ya da yerli dillerde yüzlerce yayın organı vardır.</span></p>

  <p class="calibre_5"><span class="calibre_1">Yüzyılın sonlarında gerçekleşen gelir üzerinde vergi ile ilgili kayıtlardan öğrendiğimize göre, büyük gayrimenkul sahipleri tapınaklar, manastırlar ve</span> <span class="italic"><span class="calibre_1">zemindar</span></span><span class="calibre_1">’lardır. Ücretler, vergi gelirinin yüzde 30’unu sağlarken, borca para verenler, bankacılar ve iri kıyım tacirler söz konusu gelirin üçte birini öderler ve 1.340 anonim ortaklık 575 milyonluk bir gelir sağlamışlardır, İngiliz işgali ile iktisadi gelişmenin görece zararını çeken</span> <span class="italic"><span class="calibre_1">raca</span></span><span class="calibre_1">’lar ile</span> <span class="italic"><span class="calibre_1">nabab</span></span><span class="calibre_1">’ların yanı başında, toprakla uğraşan, tacir ve sanayici</span> <span class="bold"><span class="calibre_1">yerli bir kapitalizm</span></span> <span class="calibre_1">de boy atar ve çıkarlarının bilincindedir.</span></p>

  <p class="calibre_5"><span class="calibre_1">Sömürgeden yükselen protesto, metropolün gümrük politikasına karşıdır. 1870’ten başlayarak, İngiltere’nin mamullerine karşı çıkan ve yerli üretimi yücelten bir</span> <span class="italic"><span class="calibre_1">swadeshi</span></span> <span class="calibre_1">hareketi palazlanır. Ne var ki, Manchester liberalizmi, İngiliz ürünlerinin Hindistan’a serbestçe girişini ister ve daha çok da</span> <span class="bold"><span class="calibre_1">siyasal ödünler</span></span><span class="calibre_1">de bulunur: Bu ödünler, başta yerel yönetimle ilgili kanunlardır ki, onlar sayesinde kentler, ilçeler ve çok geçmeden de eyaletler kendi kurullarına kavuşurlar; arkasından 1892’de Londra kral naibinin yanında bir Yasama Kurulu yaratır ve onun çeşitli kuruluşlardan gelen temsilci üyeleri bütçeyi denetler ve soru yöneltirler. Aslında 1885’te de Bombay’da ilk toplantısını yapan bir</span> <span class="bold"><span class="calibre_1">Kongre</span></span> <span class="calibre_1">kurulmuştur ve şunları istemektedir: Hintlilerin yönetime katılması, adli eşitlik, tam bir basın özgürlüğü, etkili bir bütçe denetimi.</span></p>

  <p class="calibre_5"><span class="calibre_1">İngilizler, yalnız dinsel bölünmüşlüklerin değil, yığınların geçmişe bağlılıklarının ve okumuş takımının dürüst bir işbirliği politikasına katılmalarının da, Hindistan’da bir</span> <span class="bold"><span class="calibre_1">milliyetçi gelişme</span></span><span class="calibre_1">yi köstekleyeceğine inandılar uzun süre. Yığınla Hitli aydın İngiliz edebiyatını seviyordu: Bir Madhu Sudan Datta, Byron gibi şiir yazıyordu; bir başkası, sonra Dutt adını alan ve Londra Üniversitesi’nde Hint dilleri profesörü olan Datta, ülkesinin uygarlığı üstüne pek dikkate değer incelemeler yayınlıyordu. Sir Seyyit Ahmet Han’ın 1875’te kurduğu İngiliz-Müslüman karışığı kolejin büyük bir şöhreti vardı. Hinduizmin kendi içindeki ayrışıklıkları sömürmekten de övünç duyuluyordu. Ganj’ın sularını kirlettikleri ve dul kalan kadınların kocalarıyla gömülmelerini yasakladıkları için yabancıların yurttan kovulmalarını isteyenlerin karşısına, Batılı düşüncelere tutkun reformcular çıkarılıyordu.</span> <span class="italic"><span class="calibre_1">Brahma-Samaj</span></span><span class="calibre_1">’dan, bir Ram Mohan Ray ile Rabindranath Tagor’un kurdukları bu mezhepten kaygılanacak ne vardı? Her ikisi de, İsa’nın dininden esinlenip Hıristiyanı, Müslümanı ve Hinduyu yanyana getirip kucaklaştıran bir evrensel görüşü savunan, kadının durumunu düzeltip kast düşüncesine karşı çıkan kişiler değiller miydi? Atadan kalma örflere onca tutkun da olsa, Saravasti’nin insanlığın kardeşliğini öğretme görevini de verdiği</span> <span class="italic"><span class="calibre_1">Arya-Samaj</span></span><span class="calibre_1">’ı ne diye reddedilecekti? İkisi de biçimden çok inanca önem veren bir Ramakrişna ile çömezi Vivekananda’nın mistisizmi de öyleydi: “Doğu ile Batı’nın birliği”ni savunan Ghose’un pozitivizminden ya da Tanrı’ya ermişliği öğütleyen Annie Besant’ın görüşünden daha korkunç değillerdi herhalde. Yaşama iradesini reddetme ya da en azından ondan kopma, daha hareketli bir aşk düşüncesi yararına ortalıktan çekilirken, bilerek ya da bilmeyerek Hint düşüncesinde ağır ağır oluşan bir gelişme söz konusuydu ve sevindiriciydi.</span></p>

  <p class="calibre_5"><span class="calibre_1">Ne var ki, bunlar olurken Hintlilerin istemleri daha ısrarlı olup çıkar. Ulusal Kongre uzlaşmacı bir tutumdan vazgeçerken, kıtlıklar ve salgınlar da bastırır. Ancak, daha da şiddetli bir hareket, 1894’ten başlayarak gelişir: Bir Brahman kastından gelen, gazeteci ve çarpıcı bir konuşmacı da olan</span> <span class="bold"><span class="calibre_1">Tilak</span></span><span class="calibre_1">, açıkça özerklik ister,</span> <span class="italic"><span class="calibre_1">swadeshi</span></span><span class="calibre_1">’ye hatta saldırıya yönlendirir insanları. 1904’te Kral Naibi Curzon’un göğsünü gere gere söylediği şudur: “Yaptığımız iş doğrudur ve sürecektir!” Öyle de olsa, İngiltere’nin Hindistan’daki egemenliğinin yarınları güçlüklerle doludur ve ortada bunun habercileri dolaşmaktadır şimdiden...</span></p>

  <p class="calibre_7"><span class="italic"><span class="calibre_1">Güneydoğu Asya halkları</span></span></p>

  <p class="calibre_5"><span class="calibre_1">İngiltere’nin Hindistan İmparatorluğumu doğudan bir dizi ülke berkitir. Bunlar özellikle adalar, yarımadalar ya da kıyısal saçaklardır. Onlara dayanıp, İspanyolların elindeki Filipinler ile Güneydoğu’da Hollanda’nın elinde bulunan topraklar arasındaki geçidi gözetler İngiltere. Birmanya ile Malezya da elindedir ve kanırta kanırta sömürür. Özetle Hint Okyanusu ile Uzakdoğu denizleri arasında, o uçsuz bucaksız Endonezya takımadalarının kapılarında, üstünlüğünü sağlamıştır.</span></p>

  <p class="calibre_5"><span class="calibre_1">Büyük Britanya’nın 1815’te Hollanda’ya geri verdiği bu takımadalar, hem Okyanusya’ya hem de Asya’ya bağlıdır. Tropikalararası bir iklimi yaşarlar ve temelde pirinçle beslenirler. İlkel halkların yanı sıra, Asya’dan İslam gelmiş ve önemli bir yer tutmuştur kendine; ne var ki, bu geniş coğrafyada yaşayan ülkelerin kafasına, diline, sanatına ve örgütlenişine asıl damgayı vuran eski</span> <span class="bold"><span class="calibre_1">Brahman</span></span> <span class="calibre_1">ve</span> <span class="bold"><span class="calibre_1">Budist etkiler</span></span><span class="calibre_1">dir.</span></p>

  <p class="calibre_5"><span class="bold"><span class="calibre_1">Hollandalılar</span></span><span class="calibre_1">, vaktiyle kurdukları Doğu Hint Kumpanyası’nı, denizlerde istediği gibi dolaşmakta serbest bırakmışlardı. Bir yerden sonra, irili ufaklı bu adaları ciddi olarak işgal etme gereğini de duyarlar; hele 1870’ten sonra hızlarını arttırırlar, çünkü karşılarında, Almanya ve özellikle de İngilizler vardır oraları tartışan. Yüz yüze başka hasımların da bulunduğu Sumatra’da güçlerini toplarlar. Java’da, 1829’dan başlayarak savaşlar sona erer. Borneo’nun kuzeyini İngilizler ele geçirmiştir, geri kalan kimi yerleri Hollandalılar işgal eder. Java’ya hemen komşu olan Bali ve Lombok ise, 1894’te ve 1908’de kesin olarak boyun eğerler. Doğu Sonda adaları ellerindedir; Flores, Sumba ve Yeni Gine’yi umursamazlar. Molük adalarının getirdiği kimi yararlarla yetinirler. Aslında, iktisadi çekim merkezi, Molük adalarından Hindiçini’nin batısına ve özellikle de Java’ya kaymıştır kesinlikle.</span></p>

  <p class="calibre_5"><span class="calibre_1">İngiliz işgali sıralarında, sömürge antlaşmasının hilafına, ticaret serbestliği desteklenmişti. Hollandalılar ise merkantilizme ve tekelciliğe dönerler: Sömürgeler, metropole tek kuruş harcatmamaları bir yana, onu zenginleştirmekle görevlidirler. Kolonilerde köylü, kendisine gösterilen yerde, belli bir yetiştirme düzenine uyacaktır; görevlinin gösterdiği yerde, onun kararlaştırdığını yetiştirecektir. Buradan kalkarak,</span> <span class="bold"><span class="calibre_1">dışsatıma dayanan bir sömürge politikası</span></span> <span class="calibre_1">izlenir ve hiçbir yerde de böylesi bir başarı elde edilmiş değildir ve tropikal tarım da büyük yarar sağlar bundan. İngilizler, elde edilen başarılara bakıp, endigo tarımı için, aynı sistemi Jamaika’ya ve Hindistan’a da sokmak isterler.</span></p>

  <p class="calibre_5"><span class="calibre_1">Ne var ki, üstelik köleliğe karşı hareketin hız kazandığı bir dönemde, sömürgelerde, hele hele işin içine kötüye kullanmalar, kıtlıklar da girince, uygulamalarda değişiklik yapmak gerekir. 1845-1848’de Avrupa’da iktisadi bunalım başlamıştır; Pay-Bas’da, iktidar da sömürge yönetiminde dizginleri elden kaçırır; bunun sonucu şu olur ki, kahve, endigo, tütün ve baharattan başlamak üzere, kimi bitkilerde eski zorlama rejimi terkedilir, yararı da olur bunun. Java elden bırakılmadan, dikkatler başka topraklara çevrilir.</span></p>

  <p class="calibre_5"><span class="calibre_1">İşleri çekip çeviren bir avuç Hollandalıdır aslında.</span></p>

  <p class="calibre_5"><span class="bold"><span class="calibre_1">İspanyollar</span></span><span class="calibre_1">, Hollandalıların tersine, uzun bir süredir ellerinde tuttukları Filipinlerde halkları özümsemeye (assimilasyon) kalkarlar. İspanyol yönetimin içi geçmiştir. Bir süre sonra ticaret de kaçar elinden. İşin içine hızlı nüfus artışı, kötü hasatlar ve kıtlıklar da girince set yıkılır. Metropolün savsaklamalarına ve ruhbanın ayrıcalıklarına karşı melez bir sınıf da yetişmiştir. İspanyollar, aydın insanlara karşı hor bakarlar. İnsanlar silaha sarılırlar; reform vaatleri de tutulmayınca, Amerikalılar yardıma çağrılır ve onlar da gelip İspanyolları kovmada destek olurlar. Ne var ki, yeni bir hayal kırıklığı doğar, çünkü Birleşik Devletler Filipinleri terketmeyi reddederler; bu kez onlara karşı korkunç bir mücadele başlar; ancak 1902’de o da başarısızlığa uğrar: Filipinler, bir boyunduruktan bir başka burunduruğa geçmişlerdir.</span></p>

  <p class="calibre_5"><span class="calibre_1">Güneydoğu Asya’da, bütün bu gelişmelerin içinde, komşularından daha mutlu çıkıp sömürgeci vesayetinden yakasını sıyırmış olan halklardan biri</span> <span class="bold"><span class="calibre_1">Siam’</span></span><span class="calibre_1">dır ve coğrafi durumuna borçludur bunu: Çünkü Hindiçini’de, İngiliz egemenliği altına girmiş Birmanya ile Fransızların işgal ettikleri doğu bölümünün arasında ortada bir yerdedir ülke.</span></p>

  <p class="calibre_5"><span class="calibre_1">Babadan oğula monarşik bir devlettir Siam; köylü kitle, birkaç ay çalışma yükümlülüğüne tâbidir. Ülke, pirinç ve değerli bir ağacın kerestesini satar. Uzun bir süre yolsuz ve demiryolsuz kalır; sonra bir Alman kumpanyası telgraf şebekesiyle donatır devleti. Singapur da, dışarıyla iktisadi ilişkileri sağlar.</span></p>

  <p class="calibre_5"><span class="calibre_1">Hindiçini adının da gösterdiği gibi, Hint ve Çin etkileri t arasında sığışmış bir yarımadada, Vietnam, Kamboçya ve Laos da bulunur. Vietnam, yoğun nüfusuyla ötekilere oranla tartışılmaz bir üstünlüğe sahiptir.</span></p>

  <p class="calibre_5"><span class="calibre_1">XIX. yüzyılın ilk yarısında, bir</span> <span class="bold"><span class="calibre_1">Vietnam İmparatorluğu</span></span> <span class="calibre_1">palazlanış içindedir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Nguyen Hanedanı’nın temsilcisi</span></span> <span class="italic"><span class="bold"><span class="calibre_1">Nguyen-Anh</span></span></span><span class="italic"><span class="calibre_1">, ülkede birliği sağlamak için, Fransızlardan silah ister; sonra Çin’e döner, onun kurumlarını örnek alır ve ülkeye bayındırlık getirir. Onurludur da: XVIII. Louis’nin armağanlarını reddeder, ama kadirbilir olduğundan hizmetindeki Fransızları onurlandırır.</span></span>
  </blockquote>

  <blockquote class="calibre_9">
    <span class="italic"><span class="calibre_1">Böylece, Vietnam’ın başında bir hükümdar vardır ve Çin hükümdarı gibi, bütün uyruklarının iyiliği için kullanması gereken bir vekâlet aldığı inancındadır gökten. Aileye ve devlete karşı görevlerin öğretildiği bir okulda yetişenler arasından sınavla seçip aldığı aydın insanlara dayanarak yönetir ülkeyi. Oysa, 1812’de yayımlanan yasanın anlayışı, bu aydın tabakayı, teknik yeniliklerden çok felsefi ve ahlaki geleneğe doğru yöneltir. Mut‘ lak monarşi, toplum yaşamını güvence altına alır; halk da pirinç tarımı ile yaşar ve atalara tapınma inanışı içindedir.</span></span>
  </blockquote>

  <blockquote class="calibre_9">
    <span class="italic"><span class="calibre_1">Nguyen-Anh’tan sonra gelenler, imparatorluklarının kurumlarını koruma kaygısıyla Avrupalılarla temastan çekinirler, misyonerlere karşı bir koğuşturma ve zulüm politikasına başlar ve Hıristiyanlığı da yasaklarlar. Öyle olduğu için de, 1858 seferiyle, Fransızların ülkenin işlerine müdahalesi bir Haçlı Seferi görünüşüne bürünür. Batı, Annam diye adlandırır ülkeyi ve böyle söylemeyi sürdürecektir.</span></span>
  </blockquote>

  <blockquote class="calibre_9">
    <span class="italic"><span class="calibre_1">Geçmişin uçsuz bucaksız Kimer İmparatorluğumdan aslında ufacık bir devlettir geriye kalan; krallık, denize açılan güney yöresini de yitirdikten sonra, Siamlıların istilasına uğrar ve bir süre’ onların bir tür koruması altına girer. Kral Norodom da, Fransa’nın korumasını kabul ederek Bangkok’un vesayetinden kurtulur.</span></span>
  </blockquote>

  <blockquote class="calibre_9">
    <span class="italic"><span class="calibre_1">1863 koruma antlaşmasıyla Fransa’yı Pnom-Penh’te biri temsil etmektedir; bu arada ticaret özgürlüğü, toprak satın alma, Katoliklik için ibadet ve eğitim hakları edinilmiştir. Aslında devletin örgütlenişinde değişen hiçbir şey yoktur; ne var ki, olan bitenden de zayıf düşmüştür ülke.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Öte yandan, Kamboçya, Avrupa işgaline boyun eğer.</span></p>

  <p class="calibre_5"><span class="calibre_1">Ülkenin doğal parçalanmışlığı, prensliklere bölünmüşlüğünü de açıklar ve bir türlü tek bir devlet haline gelemez. Kamboçya gibi Laos da, Siamlılarla Vietnamlıların istilasına uğrar. Ne var ki, 1890’da Laos, Fransa’nın koruması altına girer ve Siam da bu durumu kabul etmek zorunda kalır. Fransa, değişik halk ve ülkelerden oluşan</span> <span class="bold"><span class="calibre_1">Hindiçini Birliği’</span></span><span class="calibre_1">ni kurar.</span></p>

  <p class="calibre_5"><span class="calibre_1">Sorunlarla sürüp giden bir sömürüyü de o başlatır.</span></p>

  <p class="calibre_2"><span class="calibre_1">ÇİN</span></p>

  <p class="calibre_5"><span class="calibre_1">XVIII. yüzyılda, Hindistan’daki Moğol İmparatorluğu eriyip tükenişini tamamlarken,</span> <span class="bold"><span class="calibre_1">Mançu Hanedanı</span></span> <span class="calibre_1">Çin İmparatorluğumu kalkındırır; Asyalı devletler içinde gerçekten en büyük olanıdır bu.</span></p>

  <p class="calibre_7"><span class="italic"><span class="calibre_1">Eski Çin İmparatorluğu</span></span></p>

  <p class="calibre_5"><span class="calibre_1">Dışarda Mançurya, Moğolistan, Sin-Kiang, Tibet gibi toprakları, bozkırın göçebelerine karşı korurlar bu uçsuz bucaksız imparatorluğu; Hindiçini’nin yazgısı üzerinde bir ağırlığı vardır onun, Nepal’a müdahale eder, Rusya’yla sınır anlaşmaları yapar. 11 buçuk milyon kilometre kare büyüklüğündedir ve kendisini Gök’ün koruduğuna inanılır. Nüfusunu kesinlikle söylemek mümkün değildir; ama 400 milyon değilse, herhalde 300 milyondur.</span></p>

  <p class="calibre_5"><span class="calibre_1">Dünyanın en kalabalık</span> <span class="bold"><span class="calibre_1">köylü toplumu</span></span><span class="calibre_1">dur da bu. Günlük ekmeğini ailecek ve köycek çıkarmak için işine bağlı bu yığınlar, ataların korumasında olduklarına inanırlar. Ulusal duygudan yoksundurlar, ama pek büyük bir uygarlığa sahip olduklarının bilinci içindedirler ve övünürler bununla. Güçleri ayrıca çokluklarından da gelir. Yabancıyı horlarken, fatihi de sessiz sedasız özümsemeyi bilirler. Doğal ve siyasal onca felaketin arasından, sefalete, hastalığa, kıtlığa en ağır vergileri ödemiş de olsalar, varlıklarını sürdürürler.</span></p>

  <p class="calibre_5"><span class="calibre_1">Çin’de başa geçen çoğu hanedan gibi, Mançu hanedanı da, büyük halk kitlesine hem uzak hisseder kendisini, hem de onunla arasında bir sevgi antlaşmasının olduğuna inanır. İmparator, bir yasak kente, Pekin’de yaşar: Görkemli törenlerin tutsağıdır; eyaletlerden gelen garnizonlarca hem korunur, hem gözetlenir. Ne var ki, iyiliği bilen ve dağıtan bir kişidir de o; bunun için de, bir tür anayasa yerini tutan Konfüçyüs felsefesinin klasiklerini okuması ve onlara göre davranması yeter. Doğuştan soyluluk olmadığından, iktidara hizmet edecek kişide değer ve yeteneğe bakılır ilke olarak; sınavlar herkese açıktır ve en yoksul bir kişi bile kral naibi olabilir. Aslında,</span> <span class="bold"><span class="calibre_1">yüksek görevli nüfuzlu aydınlar</span></span> <span class="calibre_1">(</span><span class="italic"><span class="calibre_1">mandarin</span></span><span class="calibre_1">), hiyerarşiye tabi bir heyet oluşturmuşlardır: Alabildiğine dar bir biçimciliğin içine sıkışmıştır bu topluluk ve yalnız yukardakilerin anlayıp aşağıdakilerin farkına varmadıkları buyrukları iletmeye alışıktır. Erdem göklere çıkarılsa da, ahlak bozukluğu ve rüşvet işin içindedir. Neyle yaşayacaktır görevli? Aylığı az olunca, nüfuz ticaretine verir kendisini, hizmetine karşılık para ister, vergi verenler üzerine baskı kurar. Öte yandan, görevlerin satışını iktidar tanımıştır, hatta 1838 tarihli bir fermanla fiyatlarını bile saptar.</span></p>

  <p class="calibre_5"><span class="calibre_1">Devlet ve görevlileri için büyük yara parasızlıktır. Öyle olduğu için de</span> <span class="bold"><span class="calibre_1">sürekli anarşi</span></span> <span class="calibre_1">vardır. Yukardan gelen isteklere karşı bir çare olsa da bu, kötüye kullanmalara karşı köylüyü korumaz ve şiddete terkeder onu. Söz konusu anarşinin alıp başını gitmesi için de, hanedanın zayıflaması ve çevresinin bozulup çürümesi yeter. Mançu İmparatorları da, XVIII. yüzyılın sonlarından başlayarak, çoğu kez vahşi entrikaların kol gezdiği saray yaşamının kurbanı olmuşa benzerler. Hükümdar, yerine geçecek olanı istediği gibi seçtiğinden, daha yaşarken rekabetler alıp yürür; hele küçük yaştaysa imparator, iktidar, onu avucunun içinde tu tanındır. İpekten kement, bir yönetme aracıdır. Bundan çıkan da şudur: Yönetimin uygar çehresi çoğu yönden aidatıcıdır; inceliğin bin bir biçimi, yönetim örgütünün iç dünyasında taşıdığı karışılıklığı gizleyemez haldedir.</span></p>

  <p class="calibre_5"><span class="calibre_1">Bir başka vahim olay şu: Mülkiyet sahibi küçük köylülerin sayısı azalmakta ve toprak, vergi toplayıp tefecilik yapan ve adalet dağıtan yöneticilerin eline geçmektedir yavaş yavaş. Güvenliğin payı öylesine zayıftır ki, kötü iklim koşulları ve karışıklıklar, toplulukları, toprak kapanların pençesine düşürür. Kien-Long, büyük mülkiyete karşı mücadele etmişti; ne var ki, ondan sonra</span> <span class="bold"><span class="calibre_1">büyük mülk sahipleri</span></span> <span class="calibre_1">yeniden saldırıya geçer, yığınların elindeki toprağın ölçüsü daha da aza iner. Dahası, yabancılarla alışveriş geliştiği oranda toprağın değeri düşer ve ticaretten zenginleşenler yararlanır bundan da. Bu toprak zenginlerinin yükselişi, özerkçiliği daha da güçlendirir ve aslında az çok güçlü bif merkezi otoritenin kuruluşuna da hep direnmiş durmuşlardır.</span></p>

  <p class="calibre_5"><span class="calibre_1">Gerekten, uygarlıktaki birlik,</span> <span class="bold"><span class="calibre_1">çeşitliliği</span></span> <span class="calibre_1">ortadan kaldırmaz, kaldıramaz. 18 eyaletten oluşan Çin’de, Kuzey Güney’e karşıdır. Kuzeyin, bereketli ama fazla kuru ve gübresiz, kimi zaman da büyük ırmak taşmalarının alıp süpürdüğü sarı toprağı, kıtlıkların uzağında tutmaz onu. İpeği fazla revaçta olmayan ve denizcilikten de fazla bir şey elde etmeyen bu Çin’in gözü çevresindedir ve bu Çin, göçebelerin saldırısı ile yüzyüzedir. Onun karşısında, nemli ve engebeli tropikal Çin yer alır. Kuzey’in, üzerinde - iki tekerlekli - ağır arabaların dolaştığı kara yolları vardır; Güney, insanı yiyip tüketen hamallığa ve pek renkli bir halkın geçimini sağlayan balıkçılığa ve deniz taşımacılığına başvurur. Kuzey, içine dönüktür, yabancı düşmanıdır; Güney’in cıvıl cıvıl limanları vardır ve gönlünün istediği gibi, pirinçle pamuk tarımına ve ipekçiliğe verir kendini. Ayrıca Güney, tacirlerinin elde ettiği tekel sayesinde, Makao aracılığıyla Avrupalılarla ilişki içindedir.</span></p>

  <p class="calibre_5"><span class="calibre_1">Ne var ki, yoğun nüfuslu bölgelerin batısında, orta halli bir çoğalış içindeki dağlık yöreler yükselir. Öte yandan, iki noktadan İslam gelip girmiştir ülkeye ve Budizm’le Konfüçyanizm diyarı için bir tehlikedir. Ancak, asıl önemlisi, denizden ve Sibirya’dan “Beyaz Şeytanlar” gelip dayanmışlardır kapıya.</span></p>

  <p class="calibre_7"><span class="italic"><span class="calibre_1">Çin İmparatorluğu’nun dışardaki topraklarını savunması</span></span></p>

  <p class="calibre_5"><span class="calibre_1">Himalaya’dan Sibirya’ya değin Orta Asya’nın büyük bir bölümü, XVIII. yüzyılda Mançu’ların başlattığı yeniden fetih sonucu, Çin’e bağlıdır. Oysa, ya sarı ovanın bahçıvanı bu çöl topraklarını elinde tutacak, ya göçebelerin birden yer değiştirip istilaya girişmelerinin tehlikesini göze alacaktır. Öte yandan, tahıl ve balık yiyen ve süt sağlayan her türdü hayvancılığa kayıtsız yerli Çinli için bir sömürge alanıdır buralar. Oralarda, taşıma işleri için at, deve ve yak kullanan bir sütlü yiyecekler ve çadır uygarlığı hüküm sürer; ve Çinli, ona buğdayla darıyı tanıtacak ve bu sessiz diyarların intanı da acımış yağa bulayıp yiyecektir onları.</span></p>

  <p class="calibre_5"><span class="calibre_1">Çin, dörtte üçü oturulmaz halde olan Tibet’te, bu buz tutmuş yaylada hazır durumdadır: Oraya göçenler vardır ve Çin,</span> <span class="italic"><span class="calibre_1">dalailama</span></span><span class="calibre_1">’yı, toprakların sahibi, vergi salan, ticareti yönlendiren, mucize ve dua pazarlayan, Budist cemaatın bu en dar ve en otoriter şefini koltuğuna oturtur, onu yetkilendirir. Çay ve tütün yollar Tibet’e.</span> <span class="italic"><span class="calibre_1">Dalailama</span></span><span class="calibre_1">’nın, Budist dünyasındaki manevi otoritesini de bilir ve yardımcı olur ona. Himalaya’daki devletlerle İngilizler arasındaki anlaşma gölge düşürür ilişkilerine. Ne olursa olsun yine de son söz ona aittir.</span></p>

  <p class="calibre_5"><span class="calibre_1">Pamir’den Amur’a değin</span> <span class="bold"><span class="calibre_1">Rus baskısı</span></span> <span class="calibre_1">sürer durur. Bitip tükenmez bir hat boyunca, iki büyük imparatorluk karşı karşıyadırlar. Uzaktan uzağadır temaslar gerçi; ancak, çarın otoritesi Sibirya ile Türkistan üzerinde belirginleştiği ölçüde, söz konusu temaslar da aydınlığa kavuşur.</span></p>

  <p class="calibre_5"><span class="calibre_1">Bu hattın ötesinde berisinde, halkların karşılıklı yer değiştirmeleri görülür. 1891 yılından başlayarak da, dünyanın en uzun demiryolu döşenir buralara:</span> <span class="italic"><span class="calibre_1">Canadian Pasific Railway</span></span><span class="calibre_1">’e bir yanıt olan ve bu öteki Kanada’da ulaşımı sağlayan hat, Çin’in dış toprakları, yani Sinkiang, Moğolistan ve Mançurya sınırında, Çarlık Rusyası’nın emperyalist kararlılığını daha da çok açığa vurmaktadır.</span></p>

  <p class="calibre_5"><span class="calibre_1">Pekin ise, bu kervan ve istila yollarına kıskançça göz-kulak olur.</span></p>

  <p class="calibre_5"><span class="calibre_1">Vahaların sıralandığı ve yerlilerle çobanların birbirine karıştığı bu yollarda Türklere de rastlanır. İnsanlar, hangi halktan olurlarsa olsunlar batıya bakarlar: Tahıl, silah ve alet-edevat satın alırlar oradan ve yün, deri, halı ve keçe satarlar. İslam da hüküm sürer bir yerde; ancak fazla karışmaz, çünkü kadın özgür kalmıştır ve yüzünü örtmez pek. Müslüman kentle Çin kenti yan yanadırlar, ama bilmezler birbirlerini. Burada tehlike Fergana hanlarından gelmektedir. Öyle olduğu için de, XVIII. yüzyılın imparatorları, bu şeflere kendilerini dayatmışlardı; ne var ki, Çin nüfuzunun yayılışı geçici olmuştu.</span></p>

  <p class="calibre_5"><span class="calibre_1">Çar ordularının yaklaştığı bir sırada, Müslüman Yüksek Asya kaynayıp kızışma içindedir. Ruslarla Çinliler de karşılıklı olarak olan biteni fırsat bilip durumdan yararlanırlar. Her ikisi de, halkları kullanıp nüfuzlarını genişletme çabası içindedir. Ruslar, dış Moğolistan prensleri üzerinde işlerler; 1911’de Mançular düştüğünde, söz konusu prensler de Pekin’e karşı bağımsızlıklarını ilan ederler. Bununla beraber, Rusya’yı daha da büyüleyen, geniş Mançurya koridorudur. Rusların yaptıkları demiryolu işleri kolaylaştırır: 1895’te de,</span> <span class="bold"><span class="calibre_1">Mançurya</span></span><span class="calibre_1">, uluslararası rekabetin içine gelip girer ve o andan başlayarak da, Japonya ile Rusya arasında tartışılıp duracaktır.</span></p>

  <p class="calibre_5"><span class="calibre_1">Büyük Okyanus’a açılan bir ada olan Formoza ile bir yarımada olan Kore’ye de, Çin, kendine bağlı topraklar olarak bakmaktadır. Formoza, Japonya’nın niyetlerinden korktuğundan, Çin’e daha yakın hissetmektedir kendisini. Kore, Hıristiyanlığın yayılmasından daha önce yakasını sıyırmıştı ve Hıristiyanlara karşı bir kovuşturma denizden gelen bir gözdağı ile sonuçlanmıştı. Ne var ki, 1870’ten başlayarak, tehlike Japonya’dan gelir olur ve Japonya, Çin’in protestolarına karşı üç limanı açtırır kendisine. Geçmişte olduğu gibi, coğrafya durumu ve zayıflığı yüzünden, Kore, Çin bir parça ters yüz göstermesin, Japonya’nın ya da öteki birkaç emperyalistin gözdiktiği bir av olacaktır.</span></p>

  <p class="calibre_7"><span class="italic"><span class="calibre_1">Çin’e Avrupa’nın müdahalesinin başlangıçları ve imparatorluktaki ilk bunalımlar</span></span></p>

  <p class="calibre_5"><span class="calibre_1">Çin’de, XIX. yüzyılın başlarında</span> <span class="bold"><span class="calibre_1">İmparatorluk iktidarının çöküşü</span></span> <span class="calibre_1">pek açıktır. Bu çöküşün kaynağında da, yüksek yönetici sınıfın bozulup çürümüşlüğü kadar, genel kayıtsızlık ve alışılmışı sürdürme yatar. Bunların sonucu olan biten de şudur: Yolların bakımı eskimiştir, kentlerin surları yıkıntı içindedir, güvensizlik kol gezer; Kuzey’de sık sık başgösteren tahıl kıtlığı vardır ve söz konusu kıtlık, güney bölgelerin pirincine başvurmayı daha da kaçınılmaz kılar. Büyük toprak sahipleriyle tacirlerin açgözlülüğü de yığınların felaketine tuz biber eker.</span></p>

  <p class="calibre_5"><span class="calibre_1">Aslında, Mançu imparatorlarının saygınlığının zayıfladığı özellikle Güney Çin’de, Tsing hanedanına karşı bir hareketleniş görülüyordu. O bölgelerde Üçler, Beyaz Lotüs, Doğru Yol gibi gizli dernekler kum gibi kaynıyordu ve sloganları da şuydu:</span> <span class="italic"><span class="calibre_1">Fan Tsing, Fou Ming</span></span> <span class="calibre_1">(yani Tsing’leri devirelim, Ming’leri iktidara geçirelim); hareketlenişin</span> <span class="bold"><span class="calibre_1">yabancı düşmanlığı</span></span> <span class="calibre_1">da gizlenir olmaktan uzaktı. Oysa açık bir şey, yabancıların sahneye çıkışıdır ki bunalıma yol açtı ve Pekin’in söz konusu yabancılarca az çok doğrudan desteklenirdir ki onun kurtuluşunu sağladı.</span></p>

  <p class="calibre_5"><span class="calibre_1">Yabancı düşmanlığına verilmiş ödünler, 1814’te Hıristiyan propagandasının yasaklanışı ve Avrupa devletleriyle eşitlik temelinde görüşmenin reddedilişi, yabancılarla ilişkileri zehirler. Yabancılar, Kanton’da ticaret tekelinden yararlanan bir loncanın gitgide artan isteklerinden yakınırlar. Çin’den çay, porselen, ipekli, pamuklu, zamk satın alan İngilizlerin Hint Kumpanyası, kazancını artırmak amacıyla, satış yasaklanmış olmasına karşın, ülkeye</span> <span class="bold"><span class="calibre_1">haşhaş</span></span> <span class="calibre_1">sokmak ister. Pekin protestoda bulunur ve bir imparatorluk kararı 1838’de şunu açıklar: “Bu halk (İngiliz), kendi ülkesinde yaşayacak bir şey bulamadığından başka ülkeleri köleleştirmenin aranışı içindedir ve ilk yapmak istediği de, o ülkelerin insanlarını takatten düşürüp ahlaklarını bozmaktır...” Ne var ki, Çinli yöneticileri bir o kadar ilgilendiren de gümüş akımının altüst oluşudur. Böylece, İngilizlerin kendilerini verdikleri dizginsiz haşhaş kaçakçılığına yanıt olarak haşhaş kasaları paramparça edilir. Bunun sonucu olarak, Kanton abluka altına alınır ve Pekin’in uzlaşmazlığı karşısında Nankin bombardıman edilir. Ve orada, 1842’de “Eşitsiz Antlaşmalar” imzalanır: Söz konusu antlaşmalar, beş limanı ticarete açar, Kanton’daki loncanın tekelini yıkar ve ayrıca Çin’i, Hongkong adasını bırakmaya ve bir savaş tazminatı ödemeye zorlar.</span></p>

  <p class="calibre_5"><span class="calibre_1">“Haşhaş savaşı”, Çin’e darbe vururken, bir ağır darbeyi de Mançu hanedanının saygınlığına indirir; çünkü yönetim, açılmış limanlarda serbest ticaret hakkını başka devletlere esirgeyemez haldedir. Kızgınlık büyür. Göğün İmparatorluğu’nun onurunun kırılmış olmasının acısını çeken gelenekçiler, rüşvetçi otoritelerin, ülkeye haşhaş, Kutsal Kitap, silah satıp, kolonileri için oradan çalışacak köle satın alıp götüren “Barbarlar”la gizliden gizliye anlaşmalarını açığa vururlar. Avrupalı ve Amerikalı malların Çin’e girişi ülkenin esnafına ciddi bir darbe indirmeye başlarken, gümüşün dışarıya çıkışı da vergi kiralayanlar ile öteki ödemecilerin durumunu ağırlaştırır; çünkü, daha nadir bir para ile borçlarını ödemek zorunda kalırlar. Limanlardaki tacirler zenginleşir; buna karşılık, hem de bir savaş tazminatının ödenmesi gerektiği bir sırada, devletin vergi gelirleri düşer.</span></p>

  <p class="calibre_5"><span class="calibre_1">Böylece,</span> <span class="bold"><span class="calibre_1">Taiping hareketi</span></span><span class="calibre_1">, sefalet içinde olanların, yoksul köylülerin bir ayaklanışıdır; kentlerin açlıktan ölenleri, kayıkçılar, hamallar, madenciler, hatta serüvenciler, korsanlar ve asker kaçakları da gelip eklenir onlara. Ne var ki, hemen her yerde Pekin’e hasım okumuş-yazmış takımını, toprak sahiplerini, tacirleri de sürükler arkasından. Ming’lerin dönüşüne değgin kimi söylentiler dolaşır ortalıkta ve ayaklananların çoğu, Tsing’lerin bağlılık işareti olarak dayattıkları saç örgülerini keserler. Bunlar, Kuangsi’de, Orta Çin’den gelen Hakka köylüleri arasında oluşmuş bir derneğin, Büyük Barış’ın Göksel Krallığı Derneği’nin insanlarıdır ki, Pekin’in desteklediği köylülere karşı savaşıyorlardı. Kutsal Kitap’ı okumuş, onun tek tanrıcılığını ve Tanrı saltanatının evrenselliğini kabul etmiş Hung-Hsiu-Şuan’ın arkasından giderler. Yüksek görevli takımının (mandarin) bencil Konfüçyüsçülüğünü eleştirerek, kadına bağımsızlık tanır, haşhaşı ve kumarı yasaklar, Batı takvimini kabul eder ve ticaretle sanayiyi geliştirmeyi hedef alırlar; ne var kir f bunların yanı sıra, ilkel bir tarım komünizmini öğütler ve Çin’in pek eski yüzyıllarının siyasal ve askeri kurumlarını da örnek edinirler. Böylesi bir program, geleneğe bağlı olanları hızla uzaklaştıracaktır onlardan.</span></p>

  <p class="calibre_5"><span class="calibre_1">Bununla beraber, pek çarpıcı bir başarı kazanırlar başlarda. İki yıldan (1851-52) az bir zamanda, Kuangsi’den yola koyulup bütün bir Yangtse havzasını siler süpürür, Han-keu’yu sonra da Nankin’ı işgal eder; bir hükümet oluşturup köylü cemaatlara toprak dağıtır ve kamu depoları için çalışan bir devlet sanayisi kurarlar ve söz konusu depolardır ki, zorunlu askerlik hizmetine dayanan bir ordunun iaşesini sağlayacaktır. Ne var ki Taiping’ler, zayıf durumdaki İmparator Hien-Fung’u devirme fırsatını elden kaçırdıklarından amaçlarına ulaşamazlar. Kuşkusuz, askerleri, büyük ovaya atılmayı istemezler; ne olursa olsun, pek geciken ve iyi de örgütlenmemiş durumdaki Pekin üstüne yürüyüş başarısızlığa uğrar. Bölgeciliğe sapmaları, köktenci düşüncelerinden korkan aydınların ve zenginlerin soğuk davranmaları, ayrıca ağır vergiye bağladıkları köylülerin sevgisizliği sonucu zayıflayan başkaldırı yerinde sayar. Bunun dışında, gerilerinde patlak vermiş bir başka ayaklanma, yardımcı olmaktan çok ayakbağı olmuştur: Gerçekten, 1856 yılından başlayarak, Yunnan bölgesindeki Müslümanlar, gümüş madenlerindeki madencilerin önayak olmasıyla başkaldırmalardır. Bütün Çin İslamlığı hareketlenir ve sarsılır.</span></p>

  <p class="calibre_5"><span class="calibre_1">Böylece Pekin kendine gelme zamanını bulur. Önce, Taiping’lere karşı asker toplayan Hu-nan bölgesinin feodallerinden yardım gören Pekin’e, felaketle yüzyüze kalmış yüksek görevli aydın zümre (</span><span class="italic"><span class="calibre_1">mandarin</span></span><span class="calibre_1">) topluca katılır ve Konfüçyüsçülüğün sancağını açar. Bununla beraber, dışarıya çağrıda bulunmadığı sürece, durum tehlikeli olacaktır kendisi için. Oysa, yabancı güçler önce, gerçek bir gümrük denetimini dayatmak için bunalımdan yararlanır ve antlaşmaların çiğnendiği bahanesiyle yeni bir güç gösterisine kalkarlar. Fransızlarla İngilizler, Tien-Tsin’i işgal eder ve sonra da Pekin’e kadar ilerleyip orada Yazlık Saray’ı yakıp yıkarlar. İmparatorluk, yeni limanlar açmak, yeni bir savaş tazminatı ödemek, yabancıların başkentte temsilci bulundurmalarını kabul etmek zorunda kalır; öte yandan Ruslar da, Deniz Eyaleti’ni elde edip orada Japon denizi üzerinde Vladivostok kentini kurarlar. Babası Akropolis’i yağmalamış olan ve kendisi de Yazlık Saray’ın hazinelerine duyarsız kalamayan Lord Elgin, her şeye karşın</span> <span class="italic"><span class="calibre_1">Günlük</span></span><span class="calibre_1">’ünde, ticaretin “Çinlilere karşı pek haysiyet kırıcı koşullarda uygulandığını ve yurttaşları için cesaret kırıcı olduğunu” yazacaktır. Yine de, Çin’in dünya ile ilişkilerinde gerçek söz sahibi artık deniz gümrükleri genel müfettişi Sir Robert Harftir. Bu koşullarda “Barbarlar” Taiping’lerden yana olamazlardı.</span></p>

  <p class="calibre_5"><span class="calibre_1">Öte yandan, onlar yönünden de bir değişiklik olmuş, misyonerlerle kapitalistler, sıkı sıkıya denetlenecek bir iktidarın sultası altında düzenin yeniden kurulmasını yeğlemişlerdir. Ayrıca, Müslümanların ayaklanışındaki ilerlemeler kendilerini kaygılandırır ve onlarla Pekin arasında -Nan-kin’e karşı işleyen- bir dayanışmaya gidilir. Silahlar ve gönüllüler imparatorluk karargâhına akar ve Amerikalı Ward ile İngiliz Gordon’un -geleceğin Gordon Paşası!- yönetimindeki harekât, ayaklananların ezilmeleriyle sonuçlanır.</span></p>

  <p class="calibre_5"><span class="calibre_1">Müslümanların ayaklanışının üstesinden gelmek içinse, yıllar gerekecektir.</span></p>

  <p class="calibre_5"><span class="calibre_1">Savaşların arkasından 1877-78 kıtlığı yaşanır.</span></p>

  <p class="calibre_5"><span class="calibre_1">Çin, bitkin çıkıyordu bütün bu olan bitenden ve Batı’nın -pek de gizlenemeyecek- bir vesayeti altına gelip girmişti.</span></p>

  <p class="calibre_7"><span class="italic"><span class="calibre_1">Yabancı nüfuzunda yeni gelişmeler Ve Çin İmparatorluğu’nun ikinci bunalımı</span></span></p>

  <p class="calibre_5"><span class="calibre_1">1870’ten 1895’e değin, Çin hafif bir soluk alır; bundan yararlanıp</span> <span class="bold"><span class="calibre_1">yerli bir kapitalizm</span></span> <span class="calibre_1">uç verir ve “Barbarlar”la ilişki kurmuş çevrelerde yenileşme düşünceleri yayılır ve en çok dikkatle izledikleri de, Japonya’nın sahne olduğu şaşırtıcı değişikliklerdir.</span></p>

  <p class="calibre_5"><span class="calibre_1">Batı’yla Pekin arasında askeri alanda kurulmuş olan işbirliği sürer. Lin Tsao-Sin, beyazların üstünlüğünden allak bullak olmuş bir halde, 1844’ten başlayarak,</span> <span class="italic"><span class="calibre_1">Denizci Ulusların Resimli Tarihi</span></span><span class="calibre_1">’ni bastırır. Modern topçuluk, büyük ilerlemeler kaydeder. Gençler, İngiliz gemilerinde hizmete başlar, Saint-Chamond’la Creusot’da incelemeler yaparlar; öte yandan, Fu-kien’in kral naibi, Fransız donanmasının subaylarına, Fu-Çeu’da bir tersane kurmaları işini verir ki, onu da Courbet 1884’te topa tutacaktır. Bir Amerikalı din adamının kurduğu bir kolejin özeniyle yığınla bilimsel eser çevrilir Çinceye; aynı kolej, diplomatik kuralları da öğretir ve imparatorluğun antlaşmanın arkasından kurduğu Dışişleri Bakanlığı’nın görevlilerini Avrupa dilleriyle donatıp yetiştirir. Bağımsızlığı yeniden elde etmek için, Batı’nın teknik sırlarını kazanmanın yeteceği düşüncesi gezinmeye başlar havada.</span></p>

  <p class="calibre_5"><span class="calibre_1">Ne var ki, dış işleri çevreleriyle kimi yüksek görevliler arasında pek sıkı bir ilişki görülür. Vaktiyle Taiping’lere karşı savaşta önemli bir yer tutmuş olan Tsen-Kuo-Fan, 1862’de İngiliz mühendislerine iş verir ve Nankin’de Mavi Irmak üzerinde ilk deniz şantiyesini kurar böylece. Üç yıl sonra</span> <span class="italic"><span class="calibre_1">Kiangman Dock and Engineering Works</span></span> <span class="calibre_1">Şanghay’da çalışmaya başlar. Hunan valisi Çan-tse-Tung, U-Çang’ta, bir iplik fabrikası ve mekanik dokuma atölyesi açar, sonra da Han-Yang’ta bir tersane kurar. Uyanık görevlinin nadir tiplerinden Li-Hong-Çang, ticaret genel denetimcisi olarak, gümrüklerin denetimiyle sıkı ilişkilere girer; yalnız tersane ve iplik fabrikaları kurmakla yetinmez,</span> <span class="italic"><span class="calibre_1">China Marchants’ Steam Navigation</span></span><span class="calibre_1">’ı açarken,</span> <span class="italic"><span class="calibre_1">Great Northern Telegraph</span></span> <span class="calibre_1">ile anlaşıp Tien-Tsin’le Şanghay arasında bir telgraf hattı döşetir. Böylece, içerdeki değişikler modern kuruluşları yaşama geçirir, Avrupalı ve Amerikalı kapitalistleri de pek ilgilendirir bunlar.</span></p>

  <p class="calibre_5"><span class="calibre_1">Bütün bu etkinliklere de</span> <span class="bold"><span class="calibre_1">İngiltere</span></span> <span class="calibre_1">egemendir.</span></p>

  <p class="calibre_5"><span class="calibre_1">Hong-Kong, arkasından da Şanghay büyük gelişmeler içine girer; onlara, başka liman kentleri katılacaktır sonra.</span></p>

  <p class="calibre_5"><span class="calibre_1">1842’de yüz otuz milyon, 1880’de de bir milyardan fazla: Bu rakamlar, dış ticaretteki ilerlemeleri gösterir. Bununla beraber, denge açık vermektedir: Pamuklu; haşhaş ve pirinç alımı, dışalımları alabildiğine şişirir. Ayrıca yükümlülüklerini karşılamak için, Pekin, pek büyük miktarda gümüş para basar. Dış ticaret canlanır, ancak ülke gitgide yabancı sermayeye muhtaç hale düşer; borç para ararken, yatırımlar için de sermaye arar.</span></p>

  <p class="calibre_5"><span class="calibre_1">Dünyanın Çin’le ilişkileri, Çin halkı bakımından pek önemsiz de olsalar, iki ciddi engelle karşılaşırlar:</span> <span class="bold"><span class="calibre_1">Halkın yoksulluğu ile yabancı düşmanlığı</span></span><span class="calibre_1">dır bunlar. Öyle olduğu içindir ki, demiryolunu çoğu insan, dine küfür diye karşılamış ve Tanrının bunu bağışlamayacağını söylemişlerdir. Bir İngiliz şirketinin Şanghay’la bir başka kenti birleştirmek için döşediği hat sökülür. Toprağını yabancıya satan biri işkencelerle öldürülür. Pekin-Tien Tsin demiryolu ancak 1881’de yapılır ve Mançu şebekesine bağlanması için de 1907 yılına değin beklenir.</span></p>

  <p class="calibre_5"><span class="calibre_1">İmparatorluk yönetimi ile şu ya da bu devlet arasında her yıl uyuşmazlık çıkar. Yabancıların ülkenin içişlerine karışmalarını hoş karşılamayan gelenekçilerin etkisine çoğu kez boyun eğer Pekin. Hindiçini konusunda Fransa ile savaş önlenemez, ancak savaş yenilgiyle sonuçlanınca da, insanlar kabul etmez olurlar sonucu. Çin domuzunu haça gerilmiş gösteren duvar ilanları, demiryollarına, telgraf hatlarına ve Yang-tse üzerinde vapur seferlerinin başlamasına karşı ayaklanmalar, duygulardaki şiddetlenişin kanıtlarıdır ve saray onlara karşı hiçbir şey yapmaz.</span></p>

  <p class="calibre_5"><span class="calibre_1">Çin, Kore ile ilgili olarak 1894-95 yılında patlak veren savaşta Japonya’ya yenilince,</span> <span class="bold"><span class="calibre_1">ikinci büyük bunalım</span></span> <span class="calibre_1">patlak verir: Söz konusu bunalımdan, Çin’i, yine Avrupalılar kurtarır, ama bu fırsattan yararlanıp ülke aleyhine yeni çıkarlar edinirler. Çünkü, gözden geçirilecek de olsa, barış antlaşmasının beraberinde getirdiği şu üç şey vardır: Formoza’nın kaybı, ticaret alanında en çok kayrılmaya layık ulus kaydı ve ağır bir savaş tazminatının ödenmesi!</span></p>

  <p class="calibre_5"><span class="calibre_1">Bu sonuncu koşulu yerine getirmekten aciz durumdaki Pekin, kendisini yenen için razı olduğu yararları alacaklılarına da tanımamazlık edemez. Öyle olunca da, tam bir yağma Hasan’ın böreğidir başlar.</span></p>

  <p class="calibre_5"><span class="calibre_1">Çin’in yağmalanmasıdır bu!</span></p>

  <p class="calibre_5"><span class="calibre_1">Japonya’nın protestolarına ve açık kapı siyasetinin yararı üstüne Birleşik Devletler’in bir bildirisine karşın, toprak ödünleri 99 yıllık kiralama kisvesi altında yapılmıştır ve böylece Rusya, Almanya ve Büyük Britanya, her biri Çin’in bir çıkıntısına gelip yerleşirler; Fransa da, Hai-aan adasının karşısında Kuang-Çeu’yu kendisine devrettirir. Parçalayıp bölüşme sürerken iktisadi sızma da hızlanır: Geniş bölgeler ticarete açılır, yığınla sanayi kuruluşu kurulur (Japonya da bu hakkı elde etmiştir), yeni demiryolları döşenir, madenler işletmeye açılır. Batı sermayesinin yayılışının simgesi olarak da, sekiz önemli banka kurulur. Ticaret işlemleri ve meta üretimine bir kamçı vurulur. Ne var ki, yerli zanaatçılığın yıkılışı tamamlanır ve değiş-tokuş dengesi açık verir.</span></p>

  <p class="calibre_5"><span class="calibre_1">Çin’in getirilip sokulduğu yabancılarla ilişki zorunluluğu, iş çevrelerince ve kimi aydınlarca kabul edilmiştir. Kang-Yeu-Uei’nin eserleri yayılıp durur: Bir eğitim reformu öğütlemektedir; Büyük Petro gibi aydın despotları örnek gösterip arkasından gidilmesini istemektedir ve hatta Çinlilerin gururunu okşayıp, gelecekte dünya sahnesinde oynayabilecekleri rolden söz etmektedir. Bir başkası, Çang-Çe-Lang, biçimciliğe karşı çıkmakta ve tekniklerin araştırılmasını salık vermektedir.</span></p>

  <p class="calibre_5"><span class="calibre_1">Böylece, 1898’de</span> <span class="bold"><span class="calibre_1">Yüz Gün</span></span> <span class="calibre_1">denen girişim ortaya çıkar: O süre boyunca, Kang-Yeu-Uei, genç imparator Ku-ang-Siu’ya güvenip, sınavlarda reform, adli işlemlerde yalınlaştırma, iktisadi hizmetler kurma, orduda yeni baştan bir düzenleme ve yabancı devletlere ilişkin haberlerin yayımlanmasını önerir. Ne var ki, ana imparatoriçe Tseu-Hi, gelenekçilere ve Mançu askeri çevrelerine dayanıp karşı çıkar buna: İmparatoru tahtından inme zorunda bırakır.</span></p>

  <p class="calibre_5"><span class="calibre_1">Kitleler kımıldamamıştır.</span></p>

  <p class="calibre_5"><span class="calibre_1">Yığınlar üzerinde işleyen, yabancı düşmanlığı propagandasıdır. Beyaz “Barbarlar”ın istilasına açıkça karşı olduğunu söyleyen Düzen ve Adaletin Yumruğu adlı bir mezhep, bütün Kuzey eyaletlerini etkisi altına alır. Tseu-Hi’nin hükümet darbesinden de cesaret alarak, şiddet hareketlerini arttırır, demiryollarını keser, yapıları ateşe verir, misyonerlerle ve Hıristiyanlığı kabul etmiş Çinlilerle çatışır. Onun çağrısına kulak verip Pekin ayağa kalkar ve yabancı elçilikler abluka altına alınır.</span> <span class="bold"><span class="calibre_1">Boxer’</span></span><span class="calibre_1">lere karşı, Avrupalı devletler bir uluslararası ordu düzenler ve o da başkente girer. Ve saray, badireden yakasını sıyırabilmek için, Li-Hong-Çang’ın aracılığıyla, yabancı düşmanı derneklerin tasfiyesini, dışardan silah ve cephane getirtilmesinin yasaklanmasını kabul eder; ayrıca 1.375 milyon tutarında bir üçüncü savaş tazminatı ödenecektir.</span></p>

  <p class="calibre_5"><span class="calibre_1">Özetle, 1894-1901 bunalımı, nasıl</span> <span class="bold"><span class="calibre_1">zalim bir aşağılanma</span></span> <span class="calibre_1">üzerine başlamışsa, yine öyle biter. Taiping’lere karşı, hanedan Avrupa’ya başvurmuş ve yazgısını onun ellerine bırakmıştı. Şimdi yabancılara karşı olduğunu söylemesi ise boşunadır. Köhnemiş Çin, modern iktisadi ve sosyal güçlerin dayanılmaz baskısı altında, siyasal reformların yoluna - geri dönmemecesine - gelip girdiği bir sırada, rezil ve kepaze olup çıkmıştır.</span></p>

  <p class="calibre_2"><span class="calibre_1">JAPONYA</span></p>

  <p class="calibre_5"><span class="calibre_1">Çin gibi Japonya da bir köşeye çekilmişlikten kesin olarak, çıkar ve onun da kapısını zorlayan, yabancıdır. Ne var ki Japonya’da gerçek bir uyanışın koşulları vardır.</span></p>

  <p class="calibre_7"><span class="italic"><span class="calibre_1">Eski Japonya’nın şirin yüzü ve bunalımı</span></span></p>

  <p class="calibre_5"><span class="calibre_1">Dışardan bakıldığında, yaşam yolunda görülür orada. Takımadalar, dağlarla diken dikendir ve deniz inceden inceye oyup işlemiştir onları. Işık, yağış ve engebe, türlerinin çeşitliliği ve kokusundan oluşan olağanüstü güzellikte bir bitki örtüsüyle süslemiştir bu adaları. Güneyde yaz, sıcak Asya’nın bir parçası yapıp çıkar onları; kuzeyde kış ise, soğuk Asya’nın kadarıyla kaplar; ne var ki ilkbahar ve sonbahar çiçekli çayırların (</span><span class="italic"><span class="calibre_1">hara</span></span><span class="calibre_1">) ömrünü uzattıkça uzatır ve üzerlerinde de “Fuji pırıl pırıl yükselir ve gözleri büyüler.” Çoğu kez puslu bir hava ufukları yaklaştırır birbirine; cılız ama latif ak pak ahşap evleri, mesçerelerle çevrili tapınak, manastır ve sarayları esrar ve düşle sarıp sarmalar ve insanlar böyle bir atmosfer içinde çalışır dururlar. Doğal yanları pek zengin insanlardır bunlar ve her şeyin eğlendirici, hatta münasebetsiz bir yönünü arayıp bulmaktan hoşlanırlar; nefis gülünç fıkralar uydururlar, karikatür ve takma ad delisidirler ve</span> <span class="italic"><span class="calibre_1">netsuke</span></span> <span class="calibre_1">sanatı denen, düğmeleri süsleyen ve tıpkı oymabaskılar gibi, duyarlı ve neşeli bir halkın ince zevkini dile getiren o ufacık komik heykelcikleri yapmaya bayılırlar.</span></p>

  <p class="calibre_5"><span class="calibre_1">Kuşkusuz durmadan titrer toprak (1855’te Yedo’da 100.000 ev yıkılmış ve 30.000 insan ölmüştür); kasırgalar (</span><span class="italic"><span class="calibre_1">tsunami</span></span><span class="calibre_1">) kıyıları siler süpürür (1856’da bir deniz kabarması 300.000 ölüye malolmuştur); sakin sakin duran Fuji’nin zıddına Asama hiddetlidir ve yol açtığı yangın evleri yok eder (sadece 1881-82 kışında 50.000 konut yanıp kül olmuştur). Bütün bunlara karşın, tanrıların kutsadığı bu Doğan Güneş ülkesinde oturan insanların mutluluğunu dile getiren yığınla latif imge de vardır: “İnsanlar arasında yaşayan Tanrı,</span> <span class="italic"><span class="calibre_1">Arşito Tenno</span></span><span class="calibre_1">’dan, pirinç yetiştiren en sıradan köylüye kadar, herkesin bir yeri vardır o ülkede; o görkemli</span> <span class="italic"><span class="calibre_1">daimios</span></span><span class="calibre_1">’larla yavuz</span> <span class="italic"><span class="calibre_1">samuray</span></span><span class="calibre_1">’ların katılımıyla, ülkenin bağımsızlığını elde eden</span> <span class="italic"><span class="calibre_1">sei-tai şogun</span></span><span class="calibre_1">, yani barbarları yenen ve halkın bu bağımsızlığı kendisine borçlu olduğu komutan da dahildir bunlara. Örflerine ve kurumlarına tutkuyla aşık olan Japonya, vaktiyle Çin’den aldı onları, ama boyun da eğmedi ona Sonra Avrupalılar göründü: Merakla gözlemledi onları ve hatta seve seve ilişki kurdu onlarla; ama yaşamının geleneksel çerçevelerinin tehdit altında olduğunu sanınca da kapı dışarı etti gelenleri.</span></p>

  <p class="calibre_5"><span class="calibre_1">Bu korkunç tekbaşınalık, Nippon’u bir eskilliğe götürür ister istemez ve taşıdığı renkler de eksikliklerini gizleyemez. Ormanların ve kayaların dörtte üçünü kapladığı daracık takımadada, 30 milyon insan acıktıklarında yiyebilmek için, çetin bir mücadeleye verirler kendilerini; ayrıca çocuk düşürme ve çocuk öldürme de sık sık başvurulan yollardır.</span></p>

  <p class="calibre_5"><span class="calibre_1">Her şey, hem titizlikle sürdürülen hem de yetersiz olan bir</span> <span class="bold"><span class="calibre_1">tarım</span></span> <span class="calibre_1">üzerine kuruludur. Deniz balık, kabuklu hayvan, tuz ve suyosunu vermekte cömerttir; bu sonuncusundan gübre de yapılır. Ama asıl gözde olanı</span> <span class="bold"><span class="calibre_1">pirinç</span></span><span class="calibre_1">tir. Sanayi, sadece tarladaki çalışmanın bir tamamlayıcısıdır; onun dışında, silah üretmek ve para basmak için, şurada burada birkaç atölye görülür. Sıkı sıkıya uygulanan bir düzenleme, herkese tüketeceğini sağlar; ne var ki, yeniliğin yollarını da tıkar. Pirincin dağılımını güvenceye bağlamak, Şogun’un otoritesine aittir; köylü, can sıkıcı bir gözetim altındadır.</span> <span class="bold"><span class="calibre_1">Senyörsüz toprak yoktur</span></span><span class="calibre_1">,</span> <span class="italic"><span class="calibre_1">daimios</span></span><span class="calibre_1">’lara da -aynen karşılanan- ödentilerde bulunulur ve hasadın bir bölümünü çekip alan bir mülkiyet sahibi sınıf oluşmuştur; o ürünün de, üreticiyi doyuracak miktarının dışında kalanı kamu ambarlarına girer. İşlenmeye elverişli bir toprağın en ufak bir parçasını bile ekilmeden bırakmak yasaktır; pirincin yerine bir başka bitkiyi yetiştirmek ve toprağı izinsiz terketmek de olmaz. Çiftçinin işletmesine bırakılan toprak parçası, sürekli bu durumda tutulsa da,</span> <span class="italic"><span class="calibre_1">daimios’</span></span><span class="calibre_1">lar kendi paylarını ipotek edebilirler ve bu da köylüyü perişan eder.</span></p>

  <p class="calibre_5"><span class="calibre_1">Bir uzun zamandan beridir, Şogun yönetimi</span> <span class="italic"><span class="calibre_1">daimios</span></span><span class="calibre_1">’ları başeğmeye zorlar haldedir. Savaşçılar sınıfı, kıvrık iki kılıç taşıma ayrıcalığını saklı tutmuştur, ancak hizmetle yükümlüdür. Bu aylak sınıf moral kırıklığı içindedir ve yüzünü ekşitir. Tokugana’lar, kimi şato sahiplerini evcilleştirmeyi başarmış da olsalar, senyörlük iktidarı kim yerlerde -hemen hemen- olduğu gibi kalır.</span></p>

  <p class="calibre_5"><span class="calibre_1">Nakit para kıtlığı ile pirinç piyasasının denetimi,</span> <span class="bold"><span class="calibre_1">ayrıcalıklı tacirlerle sarrafların</span></span> <span class="calibre_1">(</span><span class="italic"><span class="calibre_1">chönins</span></span><span class="calibre_1">) gitgide artan gücünü açıklar durumdadır. Ülkeyi dışarıya kapamanın nedenlerinden biri, dışarıya para göçünü önlemektir. Ticaret etkinliğinin merkezi, Nagazaki ile Yedo’dan çok, elindeki kamu tahıl ambarlarından dolayı “İmparatorluğun yiyecek deposu” diye adlandırılan Osaka’dır. Tacirler, özellikle pirinç satışlarında, vadeli işlemler yaparlar; toprakları ele geçirmeyi sürdürür ve ortakçıları sıkboğaz ederler. Köylülerin kentlere doğru kaçışı kaygılandırıcı hale gelir; çünkü kentlerin iaşe güçlüklerini arttırır.</span></p>

  <p class="calibre_5"><span class="calibre_1">Zengin esnaf takımının yükselişi ile yoksullaşan soyluların şaşkın hali, roman ve öyküyle oymabaskılara revaç sağlar. Kutsal dram (</span><span class="italic"><span class="calibre_1">no</span></span><span class="calibre_1">) düşüşünü sürdürürken, edebiyat ve sanat, örflerdeki eğri büğrülükleri diline dolar ve alay eder. İkku, kalabalıkların yaşamını resmetmede şöhret salar; Hokusai, en sıradan insanları çizgilerine konu olarak alır ve gelenekçilerce kötü ressam diye damgalanır. Bunun gibi, biçimci Konfüçyüsçülüğe karşı bir tepki su yüzüne çıkarken, ulusal uygarlığın temel değerlerini kurtarma isteğinde -içtenlikli olsun olmasın- imparatorluğun restorasyonu doğrultusunda bir hareket ete kemiğe bürünür.</span></p>

  <p class="calibre_5"><span class="calibre_1">XIX. yüzyılın ilk yarısı boyunca, koşullar</span> <span class="bold"><span class="calibre_1">Şogun rejimine karşı</span></span> <span class="calibre_1">işler. Yaşam pahalılığı gitgide hızlanır ve kimi zümrelerin lüksü, başkalarının sefaleti ile taban tabana zıttır günden güne. 1830 ile 1840 yılları arasında geçen yüzyılın büyük kıtlıkları yenilenir ve ciddi karışıklıklar patlak verir. Samuray’lavla halk sarraflarla çatışır. Rejim, köylülerin topraklarına dönmeleri; rekabet fiyatları düşürür diye, loncalarla büyük tacirlerin ayrıcalıklarına son verme yolunda birtakım kararlar alır; ne var ki, bütün bu önlemler, Osaka ile güneybatı</span> <span class="italic"><span class="calibre_1">daimios</span></span><span class="calibre_1">’larının oluşturur göründüğü bir koalisyonun direnişi karşısında 1850’ye doğru ertelenir.</span></p>

  <p class="calibre_5"><span class="calibre_1">Yabancı müdahalesi kapıyı çaldığında, Şogun yönetimi daha da kaybeder saygınlığından.</span></p>

  <p class="calibre_7"><span class="italic"><span class="calibre_1">Japonya’nın yabancılara açılması ve Şogun rejiminin düşüşü</span></span></p>

  <p class="calibre_5"><span class="calibre_1">Japonya ile dış dünya arasında düzenli alışveriş belli belirsiz haldeydi. Yedo, nakit paranın dışarıya kaçmasından korkuyor ve ağır gümrük vergileri koyuyordu.</span></p>

  <p class="calibre_5"><span class="calibre_1">Ne var ki kaçakçılık da gelişiyordu.</span></p>

  <p class="calibre_5"><span class="calibre_1">Bunlar olurken, beyazlar da bilimsel aletlerinin ve kitaplarının ülkeye girişiyle uyandırdıkları meraktan yararlanıyorlardı. 1810’da hükümet bir çeviri dairesi açılmasını kararlaştırdı; çevirmenler ve yabancı eserlerin okuyucuları burada yetişecekti. Hollanda’dan atlar, patates ve aşı getirtilmişti. Aşıyı uygulayan Ogata, Osaka’da bir tıp okulu açar ve bir örneğe bakıp forseps yapar. Nagasaki’do, özellikle ticaret Hollandacası ile ilgilenen bir okul açılır ve Yedo’da daha çok bilimsel incelemelerle uğraşan bir başka okul etkinliğe başlar. 1842’de, Çin usulü aya dayanan takvim terk edilir. 1847 ve 1848’de fotoğraf makinesi yapımı, fosforlu kibrit ve züccaciye imali kendini gösterir. Yine aynı yıllardadır ki, tüfek ve top üreten ilk imalathane açılır; Egaua, Hollandalılardan alınmış bir makine ile buharlı bir gemi yapıp denize indirir ve Yedo körfezini tahkime çalışır. Kimi insanlar, Batı’dan gelme nesnelere hayranlıklarını koyarlar ortaya: Ressam Şiba-Kokan, Hollanda resim ve gravürlerinin zevkine varıp öykünür onlara. Bir başkası, Mitsujuli-Genpo Avrupa devletlerini öven bir kitap yazar. Japonca yazılmış ilk anatomi kitabı toplatılır; onu yazanla ilişki içindeki ressam Watanabe-Kazan, söylendiği kadarıyla, yabancı düşüncelerin yayılması amacıyla bir dernek kurduğu için zehirlenir. Matsuyama’nın yerleşik düzene karşıt düşüncelerini içeren güncesinin elyazılı nüshası yakılır.</span></p>

  <p class="calibre_5"><span class="calibre_1">Ancak Japonya, bir deniz gösterisine, Çin’den daha iyi direnebilecek midir?</span></p>

  <p class="calibre_5"><span class="calibre_1">Uzun süreden beri Ruslar yaklaşmaktadır ve Sibirya’nın batı kıyılarından Kuril adalarına, sonra da Sahalin’e, balığı bol sulara yerleşirler. Çok geçmeden İngiliz gemileri görünür ufukta, azık ve gereçlerinin sağlanmasını isterler iktidardan. Ne var ki, Japon limanları, özellikle çay yolunun üzerindeki Amerikalılara imrenilecek kolaylıklar gösterirler. Haşhaş savaşının ertesinde, Şogun, Riu-Kiu’ya yasak koymaktan vazgeçmek zorunda kalır. İngiltere ile Rusya’dan biraz erken davranıp, Washington, komodor Perry’yi yollar; o da Yedo körfezinde görünür ve 1854’te Hakodate ile Şimoda limanlarının kapılarını açtırır kendine. İlk adım böylece atılmıştır; hemen arkasından benzer sözleşmeler, Avrupalı devletlerin gemilerine, Nagasaki’nin, Yokohama’nın, Niigata’nın kapılarını açacak, Yedo ve Osaka’da temsilci bulundurup doğrudan doğruya ticarete girişeceklerdir. Böylece, Doğan Güneş İmparatorluğu da,</span> <span class="bold"><span class="calibre_1">eşitsiz antlaşmalar rejimi</span></span><span class="calibre_1">nin uygulandığını görmüş olur.</span></p>

  <p class="calibre_5"><span class="calibre_1">Ne var ki bu ödünler,</span> <span class="bold"><span class="calibre_1">yabancı düşmanlığı</span></span><span class="calibre_1">na da yol açar, iktisadi bunalımı ağırlaştırır ve Şoguna karşı tepkiyi hızlandırır. Her antlaşma haberi bir hakaret olarak algılanır. Yığınla zanaatçı ve tacirin korktuğu rekabettir ve ayrıcalıklarının tehlikeye düşecek oluşudur. Yabancılara saldırılarla yetinilmez,</span> <span class="italic"><span class="calibre_1">daimios</span></span><span class="calibre_1">, imparatoru antlaşmaları onaylamamaya inandırırlar; güneybatıdaki</span> <span class="italic"><span class="calibre_1">daimios</span></span> <span class="calibre_1">ise, kendiliklerinden karar alıp Simonoseki Boğazı’nı kaparlar. Buna yanıt olarak, savaş gemileri gelip geçilin savunma mevzilerini topa tutarlar ve Osaka önüne dizilip antlaşmanın onaylanmasını sağlarken, gümrük tarifelerinde de bir indirimi kabul ettirirler.</span></p>

  <p class="calibre_5"><span class="calibre_1">Japonya’nın güçsüzlüğü çare kabul etmez haldedir artık!</span></p>

  <p class="calibre_5"><span class="calibre_1">Ne var ki, bir</span> <span class="bold"><span class="calibre_1">iktisadi sarsılışa</span></span> <span class="calibre_1">da uğrar ülke. Bir yandan, dış alımlar nakit paranın dışarıya çıkışına yol açar ve yerli üretime ağır bir darbe vururlar; öte yandan dışarıya satışlar, ipeğin, pamuğun ve buğdayın fiyatını yükseltir. Ayrıca, altınla gümüş arasındaki oran, 15’e 1 olmak gerekirken 8’e 1 olduğundan, mübadele yabancılara dev kazançlar sağlar ve dışarıya altın çıkar. Japonya’ya doğru bir altına hücum başlar ve toplumun bütün sınıfları az çok etkilenir bundan. Karışıklık büyür gitgide: İflaslar birbirini kovalarken, haydutluğa sapmış</span> <span class="italic"><span class="calibre_1">samuray</span></span> <span class="calibre_1">sürüleri ülkeyi dolaşır. Bir iç savaşın bütün öğeleri vardır: Şogun’dan yana ve ona karşı olanlar, kapitalistlerin aracılığıyla kolayca silah ve cephane sağlarlar kendilerine; kapitalistler ise, örneğin Mitsui gibi, ne birinden ne ötekinden yanadır. Aykırılık şuradadır ki,</span> <span class="italic"><span class="calibre_1">daimios</span></span><span class="calibre_1">, imparatorluk iktidarının restorasyonundan yana iken, onun karşısına çıkanların yoluna gelip girer. Aslında, her şey köklü bir değişiklikten yana işler. Böylece, Şogun yönetiminin ortadan kaldırıldığı 1868 devrimi yerine, genç imparator Mutsu Hito, Kioto’daki malikânesinden çıkar ve Tokyo (Doğu Başkenti) diye adlandırılan Yedo’ya gelir yönetimi ele alır.</span></p>

  <p class="calibre_7"><span class="italic"><span class="calibre_1">Meiji Rejimi</span></span></p>

  <p class="calibre_5"><span class="calibre_1">Karışıklık ayyuka çıktığından, elinde ne askeri bir güç, ne de olası bir silahlı müdahaleye direnebilecek yeterli mali kaynaklar olmayan yeni rejim, Avrupalı devletlerle bağını koparamazdı. 1868 Mart’ından başlayarak, mikado, kendi niyetleri hakkında yatıştırmak ister onları:</span> <span class="italic"><span class="calibre_1">Meiji</span></span><span class="calibre_1">, “aydınlıklar çağı” demekti, böylece en ileri ülkelerle işbirliği sürecekti.</span></p>

  <p class="calibre_5"><span class="calibre_1">Aslında kimdi Japonya’yı yenilik yolunda yöneten?</span></p>

  <p class="calibre_5"><span class="calibre_1">Bir</span> <span class="bold"><span class="calibre_1">aydın despotizmi</span></span><span class="calibre_1">nden söz edilebilirdi: Saygın yurtsever bir gelenek adına, zorunlu değişiklikler pahasına ulusal bağımsızlığı koruyacak ve uluslar arasında Doğan Güneş İmparatorluğu’na seçkin bir yer sağlayacaktı böylesi bir rejim. Mutsu Hito’nun, “yönetenlerle yönetilenlerin işbirliği” amacıyla yayımladığı “5 maddeli şart”ın kapsamı hakkında hiçbir kuşkuya yer kalmıyor. Uyanık kapitalistlerin yardımıyla ve saygın bir imparatorluk perdesi altında hükmedebilmek için, kimi kadrolar ötekilerin yerine geçirilmişti aslında. Özetle, üç güçten yararlanılacaktı: Yeni bir düzen yaratmak isteyen soylularca sağlanmış kadrolar, ekonomiyi değiştirme kaygısındaki para babaları ve kitlelerin özveri ruhu.</span></p>

  <p class="calibre_5"><span class="calibre_1">Satsuma ile Şioşiu kampları arasında bir iktidar bölüşümü söz konusu gibidir.</span> <span class="bold"><span class="calibre_1">İktidarın paylaşımı</span></span> <span class="calibre_1">şöyledir: Küçük ama pek güçlü bir danışmanlar grubu, hükümdarı yönlendirir; bir tür hizmet</span> <span class="italic"><span class="calibre_1">intelligentsia</span></span><span class="calibre_1">’nın başı olan</span> <span class="italic"><span class="calibre_1">genro’</span></span><span class="calibre_1">yu oluşturur bu grup. Her şey hakkında bilgilenmek amacıyla Avrupa’ya görevliler yollar ve onlar da bir yeniden örgütlenme yolunda cesur planlarla dönerler oradan. Her alanda bu grup karar verir; çünkü</span> <span class="italic"><span class="calibre_1">mikado</span></span><span class="calibre_1">’nun yetkilerine hiçbir sınır koymadığından, devletin çıkarlarıyla kendilerininki birbirine karışmış haldedir. Bir Okubo Toşimişi, bir İtagaki, bir İto Hirobumi gibi ünlü kişiler çıkacaktır aralarından. Feodallerin bir uzantısı olan</span> <span class="italic"><span class="calibre_1">genro</span></span><span class="calibre_1">, köhnemiş saydığı feodaliteye son verir ve</span> <span class="bold"><span class="calibre_1">imparatorun hizmetine</span></span> <span class="calibre_1">sokar onu. Soyluluk, bir kamu görevidir artık; nitekim çok geçmeden, Avrupa’daki gibi onursal unvanlarla donanacaktır. Ortakçılar, işledikleri toprağın malikleri olsalar da, ödemekle yükümlü oldukları vergilerin hepsi devlet, bütçesine girer; devlet, Budist tarikatların mallarını da ekler buna. Bu geniş sosyal reform, kamu hizmetlerinin çağdaşlaştırılmasına olanak sağlar: Fieflerin yerine valilikler geçer, askere yazma usulüyle ordu düzenlenir, yetkili kadroların yetiştirilmesi amacıyla bir eğitim yaratılır. Biri merkeziyetçiliği, öteki görevli kadrolarının niteliği ile şöhretli olduğu için, Fransa’dan ya da Almanya’dan alınacaklar alınır; çoğu teknisyen ve alet-edevatın en büyük bölümü de İngiltere’den ve Amerika’dan gelir. Ne var ki, bu sağlam yapı, kötü bir mali ve iktisadi durumun insafına kalmıştır.</span></p>

  <p class="calibre_5"><span class="italic"><span class="calibre_1">Meiji</span></span> <span class="calibre_1">yöneticileri, tarım sorununun önemini bilmez değillerdir. Köylülerin ayaklanışını bastırmak çare değildir. İç savaş, topraktaki çalışmaya zarar vermiştir ve Devrim, topraklarını istedikleri gibi işlemekte, alıp satmakta serbest olan köylüleri hayal kırıklığına uğratmıştır; çünkü, askerlik hizmetiyle yükümlüdürler ve eski ödentilerden kimi zaman daha da ağır bir vergi ödeyeceklerdir.</span> <span class="italic"><span class="calibre_1">Mikado</span></span> <span class="calibre_1">kendi mülküne kattığı için ormanlardan yararlanma hakkını yitirmişlerdir. Aslında, 1870-71 büyük kıtlığı da tarımdaki bu zayıflığı ortaya koyar. Minnacık bir toprak parçasının sahibi olan pirinç ekicisi, araçlarını yenileyemez ve üretimi de artmaz pek: Yeni rejim, gayrimenkullerin serbestçe satışına izin vermekle, toprağın kapitalistlerce ele geçirilişini kolaylaştırmıştır.</span></p>

  <p class="calibre_5"><span class="calibre_1">Aydınlıklar çağı, Mitsui’lerin, Mitsubişi’lerin, imparatorluğun restorasyonuna destek olmuş beş ya da altı</span> <span class="bold"><span class="calibre_1">büyük ortaklığın çağı</span></span><span class="calibre_1">dır. Para piyasasını sağlığa kavuşturmak ve sanayi ve ticaret kuruluşlarını paraca desteklemek için, Tokyo’nun ihtiyacı vardır onlara. Tokyo, gümrük gelirleri üzerinde bir güvence verip Londra’dan borç para alırken, aynı zamanda içerde borçlanmaya da gider ve bankalara kâğıt para çıkarma yetkisi tanır. Enflasyon, alacaklarını tasfiye olanağı sağlar ona; ancak, Amerikan örneğine göre kurulmuş olan ulusal bankalar çok geçmeden sıkıntıya düşerler; öte yandan, Mitsui’ninkiler gibi özel bankalar zenginleşirler ve kazançlarını da madenlere, taşıma kampanyalarına ve fabrikalara yatırırlar. Yeni gümüş para, yani</span> <span class="italic"><span class="calibre_1">yen</span></span><span class="calibre_1">, değerinden yitirir ve altın dışarıya çıkışını sürdürür.</span></p>

  <p class="calibre_5"><span class="calibre_1">Oysa</span> <span class="italic"><span class="calibre_1">samuray</span></span> <span class="calibre_1">anlayışı, ekonominin kapitalistlere bırakılışına tiksintiyle bakar. Öyle olduğu için de, başlarda gerçek bir</span> <span class="bold"><span class="calibre_1">devlet kapitalizmi</span></span> <span class="calibre_1">geliştirme yolunda bir girişim olur. Etkinlik, idarenin sıkı denetimine tâbi tutulur ve o da yoksulluktan kurtarılması gereken küçük soyluların katılımıyla kumpanyalar kurmaya çabalar: Bu, Konfüçyüs disiplini ile donanmış yeni bir tacir sınıfına (</span><span class="italic"><span class="calibre_1">şizobu</span></span><span class="calibre_1">) bile yol açacaktır. Resmi girişim, her doğrultuda kendisini gösterir: Kömür işletmeciliğinde, demir ve dokuma üretiminde (ilk mekanik pamuk dokumacılığını 1867’de, İngiliz materyeliyle, bir senyör kurar, ne var ki devlet de, 1872’de bir Fransızın yönetiminde, örnek bir ipekli dokuma fabrikası açar), züccaciyede, kâğıtçılıkta, çimento sanayisinde, her yanda. Doğal olarak, ilk demiryollarını da o yapar, telgraf hatlarını o çeker. Karada ve denizde silahlanma üzerinde de özel bir dikkatle durulur. Ne var ki, bütçeye ağırlık yükleyen ve iş çevrelerini hoşnutsuz kılan bu politikadan vazgeçmek gerekir çok geçmeden. Böylece, bir Deniz Taşımacılığı Ulusal Kumpanyası, Mitsubişi’lerin Kumpanyası ile mücadele edemez ve en büyük kâğıt işletmecisi Mitsui’ler, çeker alırlar kumpanyayı.</span></p>

  <p class="calibre_5"><span class="calibre_1">Gerçekten,</span> <span class="italic"><span class="calibre_1">meiji</span></span> <span class="calibre_1">1873 ile 1877 yılları arasında çetin bir deneyimden geçer. Tarım kesimindeki karışıklıklara, sürüp giden parasal düzensizliğe, ticaret dengesindeki açığa karşın, Japon ekonomisi, enflasyonun desteği ve iktidarın kişiyle, açık bir kalkınma içine girmiştir. 1873 dünya bunalımı ket vurur bu kalkınmaya. Dış satımların düşmesi ve demiryolu yapımında bir yavaşlama, bu rahatsızlığa yol açtığı gibi onu açıklar da. Yığınla devlet kuruluşu sallantı içine girer. Satsuma grubundan, Harbiye Nazırı ve eski usul bir demir hurdacısı olan Saigo, dikkatleri dışarıya çekip bir oyalamaya başvurur; ne var ki barışçı kesim yengin çıkar ve Japonya, Kore’de bir eylemden vazgeçer. Saigo çekilir ve bir soylular muhalefetinin, başına geçer. Söz konusu muhalefet ise, bir yığın</span> <span class="italic"><span class="calibre_1">samuray</span></span><span class="calibre_1">’ı bağrında toplamıştır ve onlar da askeri reformun kızgınlığı içindedir ve aylıkları değeri düşük rantlara bağlandığından zarar görmüşlerdir. Bu kaynaşmayı sakinleştirmek amacıyla bir senato kurulur ve Kore’ye karşı kısa bir sefer düzenlenir. Ne var ki Saigo, dış politikadaki gevşekliğe, iki kılıcın kaldırılmış olmasına ve siyaset çevrelerince Avrupa usulü giyinmenin kabul edilmesine karşı protestoda bulunduktan sonra Satsuma’yı ayağa kaldırdığında, 1877’de kesin savaş patlar. İçe kapanık ve fedodal son başkaldırıdır bu! Kendi grubunun insanlarınca katledilen Okubo canıyla öder, ama</span> <span class="italic"><span class="calibre_1">meiji</span></span> <span class="calibre_1">ve onunla beraber bürokratik despotizm yengin çıkar. Mikado, anayasal reformları 1890’a erteler.</span></p>

  <p class="calibre_5"><span class="calibre_1">Bu bunalımdan güçlenmiş olarak çıkar imparatorluk iktidarı. Bununla beraber, iş çevrelerini hesaba katmak zorundadır. Kurmuş olduğu yığınla kuruluşu</span> <span class="bold"><span class="calibre_1">özel girişim</span></span><span class="calibre_1">e devreder. Bütçesini dengelemeye karar verdiğinden,</span> <span class="italic"><span class="calibre_1">yen</span></span> <span class="calibre_1">değerinden hep yitirdiği halde, yeni iletişim hatları kurmak amacıyla yardımlarda bulunmak ve sanayi ile ticareti desteklemekle görevli bankaların kuruluşunu yüreklendirmekle yetinir. Mali güçlüklere karşın, iktisadi gelişme ve yükseliş sürer.</span></p>

  <p class="calibre_5"><span class="calibre_1">1880 ile 1890 arasında, yeni Japonya’nın çehresi açıkça belli olmuştur.</span></p>

  <p class="calibre_7"><span class="italic"><span class="calibre_1">Japonya’nın yayılışının eşiğinde çelişik görünüşleri</span></span></p>

  <p class="calibre_5"><span class="calibre_1">Japonya, 1894’te Çin’le çatışmaya tutuşarak, dünya sahnesine gözalıcı biçimde girer. Emperyalizm çağı, onun için de şimdiden saatini çalmıştır. Böylece, geleneksel uygarlık ile Batı’dan aldığı öğeleri garip bir karışım içinde ortaya koyup sergiler.</span></p>

  <p class="calibre_5"><span class="calibre_1">1880’den beri, iki muhalefet partisi sahnededir: Biri liberal (</span><span class="italic"><span class="calibre_1">jiyuto</span></span><span class="calibre_1">) partidir ki, arkasında Mitsui’ler vardır; ötekisi ilerici (</span><span class="italic"><span class="calibre_1">kaişintö</span></span><span class="calibre_1">) partidir ki, o da Mitsubişi’lere bağlıdır. Oluşmakta olan büyük burjuvaziye bir ödün olarak hazırlanan</span> <span class="bold"><span class="calibre_1">1889 Anayasası</span></span><span class="calibre_1">, sadece vergi verenler arasından seçilen bir yarım milyon seçmene oy hakkı tanır; ve bakanların kendisine karşı sorumlu oldukları imparator, yalnız Ayan Meclisi üyelerini atamakla kalmaz, halk oyuyla seçilmiş Temsilciler Meclisi’ni de toplantısını erteleyip feshedebilir; ayrıca kanun gücünde emirnameler imzalayarak ve oylanmış kanunları da imzalamayarak, Temsilciler Meclisi’ni aşabilir. Bütün bir ordu, donanma ve dış ilişkiler buyruğu altındadır; onun yanı sıra,</span> <span class="italic"><span class="calibre_1">genrö</span></span><span class="calibre_1">’nun görüşünü alarak, en önemli büyük kararlara gidebilir.</span></p>

  <p class="calibre_5"><span class="calibre_1">İmparator, eskiden olduğu gibi çatışmaların, başka bir deyişle</span> <span class="bold"><span class="calibre_1">insanların üstünde</span></span><span class="calibre_1">dir. Anayasa, “Ulu ve dokunulmaz Gök’ün oğlu” diye sunar kendisini ve ekler: “Kişiliği, hiçbir yorumlama ve tartışmanın konusu olmayacaktır.” Başlarda, halka Çin giysisiyle görünür; ancak Avrupa giysisini kabul ettiğinde de kimsenin söyleyecek sözü olmaz ve kendisine öykünmek gerekir. Örflere göre önünde eğilinir; ancak o istediğinde, bir danışman ya da bir nazır,</span> <span class="italic"><span class="calibre_1">kimono</span></span><span class="calibre_1">’suyla, ağzında purosu, hatta şapkalı huzuruna çıkabilir. Yurt aşkı, ona tapmayı da içine alır. 1890 tarihli bir buyrultu, ilk öğretimin kurallarını sayarken, çocuğun “Ulusal gururu, hanedana bağlılığı, yurda özveriyi” öğrenmesini de ister. Üçü de birbirine bağlıdır bu terimlerin. Bununla beraber,</span> <span class="italic"><span class="calibre_1">meiji</span></span> <span class="calibre_1">döneminde Budizm’in arkasından Şintoizm de devletçe desteklenmez olur ve Hıristiyanlık karşısında fiili bir hoşgörü vardır; yabancılardan “eşitsiz antlaşmalar”ın sona erdirilmesini elde etmek söz konusudur, böylece oportünist bir niteliği vardır bu davranışın.</span></p>

  <p class="calibre_5"><span class="calibre_1">Aslında, dairelerin ve askerlerin despotizmi, büyük çıkarlarla, vergi ve kamu harcamalarını görüşür sadece. Öte yandan, hizipler mevkileri tartışırlar aralarında. Dışarıdan gözde ziyaretçilere karşı saldırıların olduğu da olur. Modern kurumların perdesinin arkasında,</span> <span class="italic"><span class="calibre_1">samuray</span></span><span class="calibre_1">’ın vahşi anlayışı yaşamını sürdürür.</span></p>

  <p class="calibre_5"><span class="calibre_1">Yazı, eğitimin kitlelerin arasına iyice sokulması için büyük engeldir. İlkokulda öğrenilen, zorunlu 5 bin harfin tanınması ve kopya edilmesidir. Yönetici kadroları oluşturan teknik ve yüksek okullara kadar yükselebilmek için çok zaman ve para gerekir.</span></p>

  <p class="calibre_5"><span class="calibre_1">Böylece, pek küçük bir azınlık, Japonya’nın Batılılara neyi borçlu olduğunu bilir. Anglosaksonların ziyareti geliştikçe, öykünme ruhu da gelişir. Tokyo’da, o ziyaretçilerden teknisyenler, hekimler, profesörler istenir ve öğrenciler de onlara emanet edilir; onların hukuku yayılmaya başlar, onun sayesinde, Japon kadını da tıpkı erkeği gibi boşanma davası açar.</span> <span class="italic"><span class="calibre_1">Habeas corpus</span></span><span class="calibre_1">’a uygun olarak, bireysel özgürlükler tanınır ve basın yaşamı doğar ve büyük bir gelişme içine girer. Hatta, İngilizceyi resmi dil yapmak bile söz konusu olur. Ne olursa olsun, İngiliz ve Amerikan büyük filozofların, iktisatçıların ve bilginlerin eserleri çevrilir. Bentham, John Stuart Mill ve Herbert Spencer,</span> <span class="italic"><span class="calibre_1">intelligentsia</span></span><span class="calibre_1">’nın başvuru kaynakları olur; bu arada Shakespeare’in çevrilmesine girişilir.</span></p>

  <p class="calibre_5"><span class="calibre_1">Fransa da, düşüncesi ve Medeni Yasası ile büyüler; Ansiklopedicilerin maddeciliği, ayrıca Rousseau ve Comte aydınları çeker; tiyatrosunun ise büyük bir saygınlığı olacaktır. Ne var ki, 1880’den sonra Almanlar başa geçer: Askeri zaferleri, yurttaşlarının disiplini, teknik buluşları çarpar insanları. Onlar da hukukçu, hekim ve cerrah sağlarlar. 1885’te çevrilen List, korumacı ulusal bir ekonomiye yandaş olanların ellerine kanıtlar verir. Hegel ve okulu da dikkatleri çeker; çok geçmeden Nietzsche’nin etkisi görünecektir.</span></p>

  <p class="calibre_5"><span class="calibre_1">Ne var ki bu uyup gitme, yerli kültürün özgünlüğünü taşıyan birçok alanda zararlı olur.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Romanda, romantizme eğilimli Koda Rohan, sonra naturalizme eğilimli Şimazaki Töson ve Tahama Katai ile Avrupa’daki aynı eğilimler gelip buluşur; ama aynı zamanda İbsen’le Strindberg’in çeviricisi olan Mori Ogai, idealist bir geleneği sürdürür. Şiir, Yamada ve Şimazaki ile yeni biçimler aranır; ne var ki, öte yandan Oşiai ve Şiki Masauka, geleneksel biçimleri yenilemeyi isterler. Şoyo Tsubuşi’nin reform yapmak istediği karı-koca sadakati ve şövalye yiğitliği ile ilgili sahneleri sergileyen tiyatro, geyşa danslarını Avrupa’ya yaysa da, 1907 yılında öylesine fakirleşir ki,</span></span> <span class="calibre_1">mikado</span><span class="italic"><span class="calibre_1">, Paris’te sahne sanatını araştırsınlar diye iki şöhretli yazarı görevlendirir.</span></span>
  </blockquote>

  <blockquote class="calibre_9">
    <span class="italic"><span class="calibre_1">Ressamlar, perspektifin yasalarını inceler, ışık ve gölge oyunlarını araştırırlar, ancak çıplaklık yasak olduğundan, sadece doğadan esinlenilir; ama değerli peyzajcı ve karikatürcülerden hiçbiri uluslararası sergilerde oy toplayamazlar. Birkaç biblo ustası, yetenekli lakacı, işinin ehli heykelci kalmış da olsa, silahcılık varlık nedenini yitirmiştir, seramik yabancı alıcıların kötü zevkinin acısını çeker, bina yapımı dinde hiçbir esin kaynağı bulmaz ve sivil alanda, Batı’nın sıradan modellerini körü-körüne kopya eder. Şarkılarda ve danslarda eşlik eden üç telli gitara (</span></span><span class="calibre_1">sami-sen</span><span class="italic"><span class="calibre_1">) gelince, yüksek sosyetenin gözünde çağını yitirmiştir.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Kimi insanlar, yönetici sınıflardaki</span> <span class="bold"><span class="calibre_1">örflere saygısızlık</span></span><span class="calibre_1">tan kaygılanırlar. Ancak, ecdattan kalan erdemler kırsal yörelere sığınsa ve güzelliğinden hiçbir yer yitirmemiş de olsa, hiçbir şeyi değiştirmez bu; çünkü</span> <span class="italic"><span class="calibre_1">meiji</span></span><span class="calibre_1">,</span> <span class="bold"><span class="calibre_1">köylü kitleler</span></span><span class="calibre_1">in yaşamında hissedilir bir değişiklik yapmamıştır. Ağır bir gayrimenkul vergisi ödemekle yükümlü küçük mülk sahibi, güçlükle sürdürür yaşamını. Pirinç hasadı kötü olduğunda ve tahıl fiyatları düştüğünde, mülkünü sat-masa da ipotek ihtiyacındadır. Oysa, köylü mülkiyetinin yüzde 74’ü ve işletmelerin yüzde 71’i, bir hektarlık yüzölçümünü aşmaz. Zenginler, ucuz fiyata satın alırlar. Nüfus arttığından, çiftlik kiralarının oranı ürünün yüzde 50, hatta yüzde 60’ına değin yükselir ve çiftlik kiracılarının durumu ağırlaşır. Gündelikçiler azın azı bir ücret alırlar. Gözler, pirinçten daha fazla kazanç getiren sanayi bitkilerine çevrilir ve pirinç nadir olarak tüketime yeter. Öte yandan, köylüler sebze ve balıkla yetinip pirinçten vazgeçerler çoğu kez. Çalışmadaki hünerleri ne olursa olsun, küçük dokumacılığın sağladığı yan geliri yitirip de ipekçiliğin sağladığını göz önünde tuttuklarında, aile başına düşen ufacık bir toprak parçası geçim sağlamaz olur. Öyle olunca da, kentlere doğru büyük göç hızlanır.</span></p>

  <p class="calibre_5"><span class="calibre_1">Böylece, Japonya bir</span> <span class="bold"><span class="calibre_1">nüfus devrimi</span></span><span class="calibre_1">nin sahnesidir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_9">
    <span class="italic"><span class="calibre_1">Kentsel toplaşma, 1890’da nüfusun sadece yüzde 25’ini kapsıyordu; on yıl sonra üçte birinden fazlasını alır. Bu nüfusun toplamı 30’dan 45 milyona yakın bir miktara ulaşınca, kırsaldaki aşırı çoğalma kentlerdeki artışla - hissedilir ölçüde - hafiflemiş değildir. Hükümet, yoksul</span></span> <span class="calibre_1">samuray</span><span class="italic"><span class="calibre_1">’lara çiftçi askerlerden oluşan bir 800.000 insanı, Hokkaido adasına yerleştirir; bu soğuk ada, pirinç tarımından çok hayvancılığa daha uygundur. Ayrıca hükümet, insanların Kore’ye, Havai adalarına, Kaliforniya’ya gitmelerini de isteklendirir. Ne var ki Japon, yurdunu terketmeye iyi bakmaz. Kentlerdeki etkinliklere doğru istekli görür kendini.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_5"><span class="calibre_1">Bir Fransız yazarına, “düzgün, hüzünlü, can çekişen, yaşamın terkettiği bir ahşap Veriailles” gibi görünse de,</span> <span class="italic"><span class="calibre_1">mikado</span></span><span class="calibre_1">’nun eskiden oturduğu yer olan Kioto büyür gitgide. Akdeniz ikliminin egemen olduğu kıyılarda, Osaka ticarette yükseliş halindedir ve Kobe ile, dokumacılıkta ve gemi yapımında bir büyük merkezdir; eski kalesinin kulelerinin karşısında, Avrupai</span> <span class="italic"><span class="calibre_1">meiji</span></span> <span class="calibre_1">biçeminin yapıları yükselir. Dünün bir balıkçı köyü olan Yokohama, derin suları sayesinde başkentin limanı olmuştur, tersanesi vardır ve donanımı öyledir ki, en büyük gemileri içine kabul edebilir. XVIII. yüzyılda bir bataklıkta kurulmuş olan Tokyo, imparatorluk şatosunu, yüksek görevliler sarayını barındırır; kentteki genel mağazaların hemen yanı başında eğlence yerleri başlar; onların çevresinde de tuğladan ve ahşap evler, işyerleri ve fabrikalar yükselir. Pek geniş bir alanda bir milyon insan yaşar. Yelkenliler, yollarda iki tekerlekli arabalar gider gelir; ne var ki tramvay hatları da döşenmiştir, telefonlar çalışır ve elektrikle aydınlatma yaygınlaşır. Japon giysisiyle Avrupa kıyafeti birbirine karışır. Toplumun yukarı tabakaları ulusal gömlekle entariyi (</span><span class="italic"><span class="calibre_1">kimono</span></span><span class="calibre_1">), kimi törenlerde yine giyer; elinde yelpaze ve şemsiye, ayaklarında nalınlarıyla görünse de, Batı burjuvaları gibi redingot ve ceket de giyer.</span> <span class="italic"><span class="calibre_1">Sunto</span></span> <span class="calibre_1">ve</span> <span class="italic"><span class="calibre_1">judo</span></span> <span class="calibre_1">gibi oyunların zevki hâlâ sürer; ancak beyzbol ve basketbol da zevkler arasına gelip girmiştir.</span></p>

  <p class="calibre_5"><span class="calibre_1">Bu kentlere ve dış mahallelerine, geliri kendisine yetmeyen köylüler iş aramaya gelmiştir. Böylece doğan</span> <span class="bold"><span class="calibre_1">işçi sınıfı</span></span><span class="calibre_1">, tarım gündelikçisinin biraz üstündeki ücretiyle yetinmek zorunda kalır. Tokyo’da iki metre karelik odalarda 4 ya da 5 kişilik aileler yığışır ve günde bir çorba ve sebzedir yedikleri. 1887’ye kadar fiyatların yükselişini izledikten sonra ücretlerdeki çıkış yavaşlar, kadınlar ve çocuklar da çalışmak zorunda kalır. Öte yandan, yığınla sanayici, gerçek bir kapalı yaşama mahkûm ettikleri genç köylüleri yeğlerler. Kural, üç yıllığına çalışma sözleşmesidir; bu ise işçiye, kendisine dayatılmış yaşam koşullarına karşı hiçbir direniş olanağı sağlamaz. 1890 ve 1900 tarihli kanunlar, her türlü “toplaşma” girişimini yasaklar ve ciddi olarak cezalandırır.</span></p>

  <p class="calibre_5"><span class="calibre_1">Bu arada</span> <span class="bold"><span class="calibre_1">ticaret burjuvazisi</span></span> <span class="calibre_1">gelişip serpilir. Yığınla devlet kuruluşuna konduktan sonra anonim şirket kurma hakkını da elde eder. Böylece, büyük firmalar, gerçek tröstler (</span><span class="italic"><span class="calibre_1">zaibatsu</span></span><span class="calibre_1">) ortaya çıkar;</span> <span class="italic"><span class="calibre_1">yen</span></span><span class="calibre_1">’in düşüklüğünden yola çıkıp banka işlemleriyle, sanayi ve ticaret alanında pek ileri bir merkezileşmeye giderler. Japonya, mesafeleri yıkarak, Rusya’dakinden de hızlı bir biçimde, Batı’yla aynı zamanda bir</span> <span class="bold"><span class="calibre_1">tekelci kapitalizmi</span></span> <span class="calibre_1">tanıyacaktır. Bu zenginler yönetimi, 1895-1914 yıllarının genel gelişme ortamından yararlanıp durumunu sağlamlaştıracaktır.</span></p>

  <p class="calibre_5"><span class="calibre_1">Öyle de olsa, Japon takımadaları, tıpkı İngiltere’de olduğu gibi, ihtiyaçlarını karşılamak için, dışarıya mal satmak zorunluluğu ile karşı karşıyadır yine de. Yabancı rekabete karşı kendisini etkili biçimde koruma olanağı sağlamayan antlaşmalarla bağlı olmanın ağır yükünü hisseder sırtında. Ayrıca, pek genç sanayisi, teknisyen, kimi önemli hammaddeler, hatta sermaye eksikliği içindedir. Dışardan pamuk, demir ve makine satın alabilmek amacıyla, pirinç satmaya kadar gidilir. Ülke dışarıya borçlandıkça, ticaret dengesi daha bir sorun olur. Düşük yaşam düzeyi ile sıradan insanların zahmetlerle dolu emeğidir ki, modernleşme çabasına olanak sağlarlar.</span></p>

  <p class="calibre_5"><span class="calibre_1">Bütçe, toprak vergisindeki kimi aksaklıkların, alacak kalıntılarını ödemenin ve gideri fazla ordular beslemenin ezici ağırlığı altındadır. Oysa yayılma, çoklarına bir zorunluluk olarak görünür. Serüven, kapitalistlerin zevkini pek okşamasa da, ayrıcalıklarında kıskanç askerlerin iştahını kabartır. 1894’te, Harbiye ve Bahriye nazırlarının artık generaller ve amiraller arasından seçileceklerine karar verilir. Aynı yıl Çin’le savaş patlar. Bir şaşırtmaca, bir oyalama olarak mı görmeli bunu? Çünkü, 1890 genel seçimlerinden başlayarak,</span> <span class="italic"><span class="calibre_1">genrö</span></span><span class="calibre_1">’nun adamlarına karşı bir “halk partisi” ete kemiğe bürünmüştür ve yönetim biçimini eleştirmektedir, 1894 Mart’ında da yeni adımlar atar parti: Söz konusu olan, Satsuma ile Şioşiu kamplarına karşı, bir</span> <span class="bold"><span class="calibre_1">burjuva muhalefeti</span></span><span class="calibre_1">dir. Böylece, yurtseverlik coşkusu, bir kez daha imparatorluk tahtı ve savaş çevresinde toplaşacak, zafere ulaşacak ama canıyla ödeyecektir.</span></p>

  <p class="calibre_5"><span class="calibre_1">Daha 1889’da, büyük İngiliz yazarı Kipling hükmünü vermiştir: “Bu kısa boylu rezil insanlar yapacaklarını iyi öğrenmişler!”</span></p>

  <p class="calibre_5"><span class="calibre_1">Japonya, 1894 Haziran’ında ilk zaferlerini kazanır; temmuzda İngiltere’yle eşitsiz antlaşmalardan birini sona erdiren bir ticaret sözleşmesi imzalar.</span> <span class="bold"><span class="calibre_1">Militarist</span></span> <span class="calibre_1">ve</span> <span class="bold"><span class="calibre_1">emperyalist</span></span><span class="calibre_1">tir ve bu sıfatıyla da, büyük devletler safına gelip adaylığını koyar.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_29"></div>
</body>
</html>
