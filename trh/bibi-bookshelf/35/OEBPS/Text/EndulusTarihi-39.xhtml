<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>EndulusTarihi-39</title>
		<link href="../Styles/stylemag.css" rel="stylesheet" type="text/css"/>

	</head>
	<body id="EndulusTarihi" xml:lang="tr-TR">
		<div class="Basic-Text-Frame">
			<h1 id="toc_marker-35">Murâbıtlar’ın İspanya’ya Gelişi</h1>
			<p class="mg052">479 senesi Rebiülevvel ayının on beşinci günü Yusuf bin Taşfin sayısız askerle Cebel-i Tarık boğazından geçerek Ceziretül Hadrâ civarına inmişti. Mu’temed de Yusuf’u karşılamaya gelerek anlaşma gereği kaleyi teslim ettikten sonra İşbiliye’ye geri döndü. </p>
			<p class="mg025">Yusuf kaleyi tamir ettirdi. İçine gereken mühimmatı ve yeterli derecedeki levazımatı doldurdu. Kendisi de İşbiliye’ye hareket etti. Bu esnada Kaştale Kralı Alfons, Sarkosta’yı kuşatmaktayken Murâbıtlar’ın bu şekilde geldiklerini haber aldı. Cıllıkiye, Asturiş, Beskay ve Aragon Navarra kralından isteyip topladığı askerleriyle Endülüs’e saldırmak niyetindeyken beri tarafta Yusuf mevcut askerleriyle beraber İşbiliye’den hareket etti. Düşmana haddini bildirmek üzere süratle üzerlerine gitti. Batalyevs’e dört saat uzaklıkta bulunan Zelaka çölünde düşman ordusuyla karşılaştı. </p>
			<p class="mg025">Alfons’un piyade dışında seksen bin kadar süvârisi vardı. Bunun birinci firkası kendi idaresi altındaydı. Diğer fırkası da iki kısıma ayrılmıştı. Murâbıtların süvariden ibaret olan kısmı Davud bin Ayşe’nin, Gırnata, Belensiye ve Elgarb’la Batalyevs’den gelen askerlerden oluşan diğer kısmı da Muhammed bin Abbâd’ın yönetimindeydi. Bu askerlerden başka Yusuf bin Taşfin, Lemtune ve Sinhâce ve diğer Berberî kabilelerinden oluşan bir tedbir ordusu hazırlamıştı. Hıristiyan tarihçileri tarafından bu Zelaka muharebesi hakkında çok az şey yazılmışsa da tarihçi Abdülhamid ile muharebe de bulunmuş olan tarihçi Ebu Mervan’ın yazdıkları kısa bilgilere göre taraflar Batalyevs nehri kenarına geldiklerinde fırkalar karşı karşıya geldi. Bundan evvel Yusuf bin Taşfin, Kral Alfons’a bir mektup gönderdi. Bu mektuba; kendisinin sapıklık yolunu bırakarak doğru yola girmesi veya vergi vererek kendine tabi olması veyahut savaşa hazır olması şıklarından birinin kabulünü teklifle, “Senin birtakım gemi tedarik ederek bizzat benim memleketime gelmek niyetinde bulunduğunu haber aldım. Bu duruma hacet kalmaması için işte ben senin memleketine geldim. Gururunun cezasını vermek için Allahu Teâlâ ikimizi bu savaş meydanında bir araya getirmiştir.” ifadelerini dercetti. </p>
			<p class="mg025">Bu mektup Alfons’a ulaşıp okuduğunda çok sinirlendi. Hiddetinden mektubu yere atıp çiğneyerek hakaret etti.”Götürün adamı! Eğer, Yusuf korkmaz gelirse muharebe de görüşürüz, cevabıyla iade etti. </p>
			<p class="mg025">Daha sonra Kral süvarilerin bizzat önüne geçip Murâbıtlar üzerine şiddetle saldırdı. Karşılık vermede Davut bin Ayşe’nin meşhur yönleri olan cesareti ve yiğitliği tesir etmedi. İslam askerleri arasında perişanlık ve zaafiyet emareleri başgösterdi. Diğer tarafta da Navarra Kralı Endülüslü askerlere galip gelmeye başladı. İslam askerlerinin bu fırkaları “Câlud ve ordusunun gücü bugün bizde yok” diyerek savaş meydanından yüz çevirip Batalyevs’e doğru yola koyulmuşlardı. </p>
			<p class="mg025">Diğer taraftan Muhammed El-Mu’temed’in sebat ve gayreti İşbiliye askerinin yiğitlik ve şevkine sebep oldu. Hücum eden düşman fırkalarına delicesine direniş ve metanet sergilediler. Yusuf bin Taşfin de düşmanın bu surette galibiyete istidadlı olduğunu görünce en seçkin savaşçılarından oluşan ihtiyat askerini yiğitliği ile meşhur Sir bin Ebubekr adlı merde teslim ederek durmaksızın gönderdi. Beri taraftan, bunlarda müşriklerin başına eşek arısı gibi üşüşüp düşmanın ayağını kaydırmıştı. Durumun değiştiğini kaçmaya yüz çeviren Müslümanlar da gördüler. Geri dönerek bu askere katılıp muharebeye süratle gittiler. Bu durum üzerine vakit kaybedilmeden Yusuf, Lemtune, Zenate ve Sinhâcelilerden oluşan muhafızlarıyla bizzat Alfons’un üzerine hücum etti. Kralın çadırına kadar ulaşıp muhafızlarını katletti. Çadırın içinde bulunan malları talan edip kıymetli eşyaları ganimet olarak ele geçirdi. Fazlasını da ateşe vererek intikamını aldı. Bundan sonra kaçanların ardına düşerek şiddetli bir rüzgâr gibi, susuz bir intikam çeşmesi olan Murâbıt askerleri istedikleri gibi düşman kanıyla kin kılıçlarını ıslattılar. </p>
			<p class="mg025">Bazı tarihlerde görülen tafsilatta önceden zikredildiği gibi başlangıçta galibiyet düşman tarafinda görünüyordu. Daha sonra El-Mu’temed’in kararlılığının eseri, Yusuf’un aldığı güzel tedbirlerin neticesi olarak zafer güneşi Müslümanların ufkunda doğmaya başladığı, çarpışma alanının bir tarafında savaşmakla meşgul olan Alfons tarafından da görülmeye başladı. </p>
			<p class="mg025">Her ne kadar kendisi Davud bin Ayşe’nin fırkasını dağıtmak üzereyse de Yusuf’un galebesinden dolayı kan beynine sıçradı. Zorunlu olarak orayı terk edip Yusuf’un üzerine şiddetle saldırmaya mecbur oldu. Bu hücumda Alfons’un askeri coşkun bir deniz misali şiddet gösterdi. Müslümanlar ise göğüslerini siper ederek direniş gösterdiler. </p>
			<p class="mg067"><em>hava, ateş saçan bulut gibi</em></p>
			<p class="mg066"><em>parlıyor kılıçtan</em></p>
			<p class="mg067"><em>yer de, mıknatıs bahçesi gibi</em></p>
			<p class="mg065"><em>dolmuş mızraktan</em></p>
			<p class="mg052">meali vechiyle gökyüzü mızrak ve süngü şakırtılarının saçtığı ışık bulutu yeryüzünü mahşer meydanından farksız hale getirdi. O harp meydanı bir mezhabaya dönmüştü. Savaş hengâmesinde emir Yusuf süvari saflarını dolaşıp kendilerinin hak yolundaki sebatları ve güzel itikatlarını, yiğitlik ve cesaretlerini takdir ederek onları savaş için hırslandırmıştı. Gerektiğinde kendini de bu ölüm meydanına sunmaktan geri durmayacağını belirtmişti. Hatta çarpışmalar esnasında altında üç tane at telef edilmişti. </p>
			<p class="mg025">Sonuç olarak, bütün ehl-i iman askerleri bugün yiğitlerin dolaşmalarıyla şehadet tahsili arzusunun mutluluğuna düştü. O gün korku herkesten kalkmıştı. Savaş meclisi kızıştıkça din düşmanlarından intikam almak için şevk ve hırs hâsıl olmuştu.</p>
			<p class="mg067"><em>Ya dünyaya muradımıza ermek için</em></p>
			<p class="mg066"><em>adım atarız</em></p>
			<p class="mg067"><em>ya da mertlik için, erkekçe</em></p>
			<p class="mg065"><em>baş koyarız</em></p>
			<p class="mg052">mazmûnunu hasbihâl ettiklerinden, işin sonunda Muhammed bin Abbâd da Seyr İbni Ebubekr’in refakatinde olan Murâbıt askerleriyle birlikte düşmanın üzerine karşı konulmaz hücumlar yaptıklarından düşman topluluğunu dağıtıp perişan etmişlerdir. Güneşin batışına kadar kâfirler topluluğu yakıcı kılıç darbelerine doymuştur. </p>
			<p class="mg025">Lion ve Kaştale kralı gururlu Alfons da, Yusuf’un mektubu hakkında cüret ettiği aşağılayıcı muameleye alet olan bacağından yaralanarak askerlerinin leşleri üzerinden yürüyüp beş yüz süvari askeriyle oradan kaçmayı seçmişti. Böylelikle canını islam kılıçlarından zar zor kurtarmıştı. Müslüman askerler o geceyi harp meydanında müşriklerin cesetleri arasında geçirdi. Ertesi gün firari düşmanları takip ederek pekçok ganimet elde ettiler.</p>
			<p class="mg025">İşte bu, Allah’ın büyük yardımlarıyla kazanılan zafer 479 senesinin recep ayının ondördü Cuma günü meydana gelmişti. Bu olay tüm Müslümanlara sevinç ve mutluluk bahşetmişti. Ehl-i İslam arasında meşhur ve muteber bir gün olarak addedildi. Bu umumi sevinç sebebiyle herkeste bir iç huzuru hasıl oldu. O asrın şairleri tarafından gün be gün kaside ve methiyeler yazılarak mutluluk ilân edildiği sırada, meşhur şair Ebu Muhammed Abdülcabbar El-Saklebi de bahsi geçen Muhammed bin Abbâd için bir kaside yazmıştır. Kemâl-i belâgati cihetiyle öncekilerin eserleri arasından seçilmiş ve çoğu Arap tarihlerinde meşhur ve mevcut olmuştur. </p>
			<p class="mg025">Bu kasidenin ilk beyiti budur. </p>
			<p class="mg067"><em>bütün kılıçların korkusunu mutluluğa çevirin</em></p>
			<p class="mg065"><em>Muhammed’in dini, Muhammed ile izzet kazandı</em></p>
			<p class="mg025">Bahsedilen savaşta arslan yürekli Müslümanlardan şehitlik nimetine kavuşanların sayısı tahminen üç bine yakındır. Savaşta bulunan tarihçi İbni Mervan’ın naklettiğine göre, Emir Muhammed bin Abbâd tarafından kâfirlerin kesik başları sayıldığında yirmi dört bine ulaşmıştı. Abdülhamid abartarak altmış bin olduğunu rivayet etmiştir. Yusuf bin Taşfin bu zaferin haberini Afrikiye’ye göndermiş, Mutemed de birkaç yerinden yaralı olarak Endülüs emirleri arasında yiğit hareketleriyle şöhret kazanmıştır. İşbiliye ahalisinin bu savaşın sonucu haberine çok heyecanlandıkları ve bekledikleri Mutemed’in bilgisi dahilindeydi. Doğu illerinde uzun senelerden beri yapıldığı gibi bu olayı derhal kağıt parçasına yazdırıp bir güvercinin kanadı altına bağlayarak uçurmuştu. Yeni bir yolla bu mektup az zaman zarfında şehre ulaştı. Mektup açıldığında memleketin önderleri,</p>
			<p class="mg067"><em>onun damarından akan kanı kaleme aldım (yazdım)</em></p>
			<p class="mg066"><em>onun kuytuda akan damlalarını kelimelere döktüm</em></p>
			<p class="mg066"><em>o ki, benim karanlık sözlerimden ağarmış mânâlar topladı</em></p>
			<p class="mg065"><em>ve kendine aydınlık bir sabah yarattı</em></p>
			<p class="mg052">neşidesini yâd ederek sevinçlerini gizleyememişlerdi. Gönderilen kağıt parçası alenen camilerde okunarak mümin halk bu sevindirici olaydan haberdar edildi.</p>
			<p class="mg025">Alfons’un bu derece bozguna uğradıktan sonra kendine gelerek tekrar kavga ve savaşa kalkışabilmesi imkân dahilinde gibi görünsede kuvvet bulmada ve oluşturmada eski, kıskanç bir mert ve huzursuz olduğundan Tuleytula’ya varınca burada sığınmak için istihkamlarını tamir ettirse de kendisinin üzüntüsüne, korku ve telaşına isnad edileceğinden ondan vazgeçip inatçılık gösterdi. Yakında kaybettiklerini telafiye niyet ederek noksanları tamamlamakla ve asker ve mühimmat tedarikiyle meşgul oldu.</p>
			<p class="mg025">Zelleka muharebesinden birkaç gün geçince Yusuf’un Afrikiye memleketlerinin idaresine verdiği oğlu Ebubekr’in vefat haberi geldi. Bu cihetle mağrib idaresince bazı işlerin bizzat yürütülmesi gerekmekteydi. Yusuf bin Taşfin, Sir bin Ebubekr’i Endülüs’te askerin başında bırakıp Afrikiye’ye yöneldi. Ancak Melik’in İspanya’dan gitmesinin hemen ardından İslam tâvâif-i mülûku Murabıtlârı bırakarak herbiri hükümet merkezlerine geri döndüler. Önceden beri aralarında mevcut olan çekişmeler yine yüzünü göstermeye başladı. Sir Ebubekr ise Batalyevs’in sahibiyle birlikte Cıllikiye’yi istila etti. Birkaç seneden beri düşman eline geçmiş olan pekçok kale ve Müstahkem mevkiyi geri alarak Hıristiyanları her yerde hezimete uğrattılar. </p>
			<p class="mg025">Sir bin Ebubekr, her gittiği yerin durumunu araştırıp bulmaktan ve bu şekilde Melik Yusuf’un içinde yatan arzunun oluşmasını sağlamak çabasından geri kalmadı. Emir Mutemed bin Abbâd’ın ise Kral Alfons’un kahredilmesinden başka arzusu yoktu. Yusuf’un asıl niyetinden gafil, yardımlarından dolayı ona olan güveni artmıştı. Hatta komutan Ebubekr’in Endülüs’ün güneyinde kâfirlerin eline geçen İslam memleketlerini kurtarması ve geri dönmeden kuzeyde harple meşgul olmasına bir mânâ veremedi. Kendisi askerleriyle Tuleytula topraklarına girdi. Pekçok kale ve korunaklı mahalleri ele geçirdikten sonra Mursiye’ye ulaştı. Lorka şehri yakınlarında bulunan Hısn-ı Lebit’te düşman askerleriyle karşılaştı. Meydana gelen muharebede kendisi yenilgiye uğradı. Şehrin valisi Muhammed Lion tarafına sığınarak oradan yardım aldı. Ancak bu aralık Hıristiyanlar da boş durmadılar. Çevreye saldırarak Sarkosta ile Belensiye’nin haberleşme sağladıkları yolu keserek Müslümanlar tarafına hayli zarar verdiler. </p>
			<p class="mg025">Bahsedildiği üzere Kral Alfons, Zelaka bozgunundan sonra kendini güçlendirmek için Tuleytula’ya çekilmişti. Fransa kralı Birinci Kalibus’dan yazılı bir yardım talebinde bulunmasıyla Kral, Burguniye memleketinin kontu olan Reymond’u bir miktar askerle ona gönderdi. Bunun dışında da İspanya’da Hıristiyanların ellerindeki yerlerde bulunan ve gerek sonradan inşa edilecek olan manastır ve kiliseler için birtakım papaz ve ruhban yolladı. Bu esnada başgösteren ilginç olaylardan biri Tuleytula’da bulunan büyük camii hakkında anlaşma hilafınca Hıristiyanlar tarafından yapılan keyfî muamelelerdi. Bu husus İslam milletinin Hıristiyanlardan bütün bütün emniyetini kaldırmıştı. Bunların ne sulh ve mütarekesine ne de sözlerine ve insaniyetlerine güvenmemek gerektiğini seleflerin haberlerinden daha ziyade ilân etmiş oldu. </p>
			<p class="mg025">Bunun kısaca beyanı şöyledir ki; Tuleytula şehri Alfons’un istilasına maruz kaldıktan bir sene sonra Fransa Lubernal adlı papazı patrik olarak atadı. Halbuki şehrin teslim edilmesinde bir imtiyaz sözleşmesi gereğince Müslümanların elinde kalan camilerden büyük ve sağlam bir cami bırakılmıştı. Patrik’in ilk kilisesi ise adı uygun olmayan bir binaydı. Bu durum kendisinin gönlünü dağlamıştı. Patrik çeşitli hile ve göz boyamayla Fransa krallarını ailesinden olup Alfons’un zevcesi bulunan Konstans’a baskı yaparak onun rızası ve desteğini alıp bir gece bahsedilen caminin kubbelerini kırdırıp açtırdı. Bundan sonra aşağılamak maksadıyla içine pislettirdi. İçeride bulunan eşyaları çalarak ayinlerinin usûlü üzere önem verdikleri teslis inancını simgeleyen suretlerini yüksek bir yere yerleştirdiler. Tevhid makamını teslis makamı yaptılar. </p>
			<p class="mg025">Müslüman halk bu durumdan topluca kedere müptela oldu. Şehirde bulunan Müslümanlar, Kral Alfons’a akdin bozulmasıyla meydana gelen bu gaddarane muameleleri şikayet etti. İlk önce güya hiç haberi yokmuş gibi bu işi yapanlara kızgın yüzünü gösterdi. Ancak iki gün sonra özel bir alay tertip ederek kilisenin resmî açılışını yaptı. Hıristiyanlar Müslümanların boyunduruğu altında oldukları müddetçe bu gibi ayin ve mezheple alâkalı konularda imtiyaz ve tam bir serbestlikte olmuşlardı. Müslümanlar insanî hukuku herkese eşit olarak uygulamışlardır. Hâl böyleyken Müslümanlar Hıristiyan tabiyetinde bulunduklarının üzerinden bir sene geçer geçmez ellerindeki mabetleri anlaşmaya aykırı olarak zaptedilmiş olduğundan, yiğitliğe sığmayacak şekilde böyle garip bir durumun oluşmasına sebep olanların sonraki günlerde nefret ve sövgüye uğramaları yabancı tarih kitaplarında da yazılmıştır. </p>
			<p class="mg025">Bahsedilen tuhaf olaylardan biri de yine bu aralık meydana çıkan bir dinî meselenin halledilmesi konusunda Hıristiyanların tuttukları garip yol ve acayip hükümdür. Bu maddenin de kısaca beyanı şöyledir ki; bütün İspanya halkı her ne kadar katolik mezhebindeyse de Gotların usûlünde ayin yaptıkları halde sonradan İspanya’ya gelmiş olan Fransızlar ve diğer yabancılar Roma usûlüne tâbi oldular. Halbuki halkın ekserisi ve özellikle İslam yönetimi gölgesinde bulunmuş olanları ecdadlarından görmüş ve öğrenmiş oldukları eski usûllerin devamında ısrar ediyorlardı. Hatta dua kitabı manasında olan Leturya kitaplarına “Meyl-i Müsta’rebi” ismini vermişlerdi. Katolikler ise kendi mezheplerinin revaç kazanması için vakit ve güç sarfediyorlardı. Bu sebepten dolayı Hıristiyanlar iki fırkaydı. Bahsedilen iki usûlden birinin tercih edilmesi için meydana gelen bunca müzakereler bir şeyi ifade etmediğinden bu maddenin âdetleri üzere ilâhî hükümlere havale edilmesine karar verdiler. Yani iki taraftan birer mübariz pehlivan tayini ile hangi tarafın pehlivanı galip olursa hakkın o tarafa hükmedilmesine ittifak ettiler. İşte bu karar üzerine meydana çıkan pehlivanlardan Kitab-ı Müsta’rebi tarafı galip gelmişken öteki tarafın pehlivanı kendi mağlubiyetini kabul etmemişti. Bunun üzerine davanın diğer yolla bitirilmesine karar verildi. Bundan da garip bir suret icat edildi. Yani bir meydanda yakılan ateşin içine bahsedilen iki mezhebin kitapları birden atılacak, hangisine ateş tesir etmezse onun doğruluğu ve haklılığı ortaya çıkacağından onun gerekleriyle amel edilecekti. </p>
			<p class="mg025">Tuhaftır ki, bunu yaptıklarında Roma kitabı kızarıp hemen ateşten çıkarıldı. Diğeri ise çok uzun süre ateşin içinde bırakıldı. Çıkarıldığında ateşten hiçbir eser görülmemişti. Tabi ki halk tarafından Meyl-i Müsta’rebi kabul ve tercih edildi. Ancak kralın zevcesi Konstantines Fransalı idi. Roma usûlünü takdim ettikten ve Hıristiyanlar arasında kadınların kocalarının görüş ve hareketi üzerine ne derece nüfuzları olduğu bilinen bir durum olduğundan, Kral mahkûmu bulunduğu kraliçenin hatırı için yeni yapılmış ve yapılacak kiliselerde Roma usûlü eski kiliselerde de önceden olduğu gibi Got mezhebi ayini icra edilmesini tembih ve emretmiştir.</p>
			<p class="mg025">Önceden bahsedildiği üzere İslam idaresinde nifak eseri ayrılık ve karşıtlık alâmetleri başgöstermesinin üzerine bir yandan Hıristiyanların ilerlemekte olması ve Murâbıtların askerlerinin de istenildiği derecede faydasının görülememesinden İbni Abbâd bu halleri beyan ederek Murâbıt askerlerinin kendisine teslim edilmesini ve bu şekilde de mevcut kuvvetlerin tek idare altında bulunarak düşmandan gereği gibi intikam alınmasını yazarak Yusuf bin Taşfin’den rica etti. Fakat mektubun istek derecesinde tesir etmesini arzu ettiğinden bizzat Afrikiye’ye giderek Yusuf’a durumu tafsilatıyla anlatmıştı. İbni Taşfin, Melik Mu’temed’in maruzâtını kabul eder gibi göründüyse de Murâbıt’ın askerlerinin ona teslim edilmesi kendisinin gizli arzuları aleyhinde bir hareket olduğundan Yusuf tereddütlü ve çekingen bir cevap vermekle yetindi. Bunun üzerine Mu’temed, İşbiliye’ye döndü. </p>
			<p class="mg025">Az zaman sonra, yani 481 senesi Rebiülevvel ayında İbni Taşfin bir miktar askerle ikinci defa olmak üzere Ceziretül Hadrâ’ya geçti. Endülüs emirlerinin cihada hazırlanıp süratle Lorka ve Lebit kalesi arasında olan çölde toplanmaları için davet mektupları gönderdi. Kendisi de oraya yöneldi. Bu mahalde Malaka emiri Temim bin Belkin ve Gırnata emiri Temim’in kardeşi Abdullah el-Mufazzer bin Belkin, Meriyye emiri Muaz ed-Devle ve Mursiye valisi Abdülaziz Raşik ve Lorka valisi Muhammed bin Lion ile Cehn ve Beca valileri de hazır bulundular. Hatta Meriyye emiri Muaz ed-Devle, Emir Yusuf’a iyi niyetini göstermek için Murâbıtlara has olan siyah renk elbise giymişti. </p>
			<p class="mg025">İbni Ruşeyk ile Temim bin Belkin her ne kadar valisi bulundukları Mursiye ve Malaka’yı İşbiliye emiri İbni Abbâd tarafından idare etmekteyseler de manen bağımsız bir üslup sergilerler. İbni Abbâd da bu hale zaruri olarak göz yumardı.</p>
			<p class="mg025">Burada emirler arasında, teşebbüs olunacak konular üzerine cereyan eden müzakerelerin kararı ve Hıristiyan elinde bulunan Lebit kalesinin kuşatılmasıyla alâkalıydı. Gerekenin yapılması için harekete geçilmişse de bu kalenin burçlarının en yüksek yeri ve duvarları;</p>
			<p class="mg067"><em>felek çemberinin verdiği zarardan</em></p>
			<p class="mg066"><em>kale tepesinde</em></p>
			<p class="mg065"><em>eğilerek yürür kale bekçisi</em></p>
			<p class="mg052">meali üzere yıldızlarla ve gökyüzüyle arkadaş ve çok Müstahkem bir kale olması hasebiyle hücumla alınması zor ve imkânsız gözükse de kuşatma birkaç ay sürebilirdi. </p>
			<p class="mg025">Maksadının gerçekleşmesi Allah’a dayandığından bu yardım üzerine vakit kaybetmektense Yusuf’un görüşü ve İbni Abbâd ile Abdullah bin Belkin’in muvafakatı ile savaşın Hıristiyan memleketlerine gönderilmesine karar verildi. Ama Mursiye valisi İbni Ruşeyk bu kale ele geçirilmedikçe başka yere gitmeyeceğini beyan etti. Meriyye emiri ile Lorka valisi de kendi memleketlerine yakın olan böyle geniş bir mevkinin düşman elinde olmasının kendilerince büyük bir tehlike olduğundan bahisle İbni Ruşeyk’in fikrini tercih etmekteydiler. </p>
			<p class="mg025">Bunun üzerine pekçok dedikodu dönüp dolaşmaya başladı. Sonuçta görüşme kavgaya devlet işleri hakkındaki fikirler şahsi konulara dönüştü. Bu vesileyle İbni Abbâd, İbni Ruşeyk’i Alfons ile gizli ittifakı olduğu konusunda itham etti. İbni Ruşeyk çok kızarak Emir’ine vurmak üzere kılıç çekti. Bunun üzerine Yusuf, İbni Ruşeyk’i hapsetmek maksadıyla yakalayarak İbni Abbâd’a teslim ettirdi. Bu durum üzerine Mursiye askerleri kapıları kırarak ordugâhı terkedip etrafa yayıldılar. Orduya gelen mühimmat ve erzakı sekteye uğratmakla müttefiklerin ordusunda kıtlık ve pahalılık meydana gelmesine ve Alfons’un da bu olaydan istifade ederek beraberinde olan çok sayıda süvari askeriyle Mursiye tarafına hareket etmesine sebep oldular. Yusuf bin Taşfin ise bu halde Kral Alfons’un üzerine gidip ordusunun yarısını Meriyye’ye diğer yarısını da Lorka’ya sevketti. Kendisi de emrindeki askerlerle geri dönmek üzere Afrikiye tarafına hareket etti. Yusuf’un bu şekilde Afrikiye’ye çekilmesindeki asıl amacı Endülüs’ü Hıristiyanlara av bırakmak değildi. Ancak kendisine iyice bir çeki düzen verdikten sonra Endülüs’ü koruyup kollamaya muktedir olmayan Tevâif-i Mülûk’un elinden alıp Musa bin Nusayr gibi Endülüs ile mağribi tek yönetime bağlamaktan ibaretti. </p>
			<p class="mg025">Her neyse, Yusuf’un Afrikiye’ye dönmesiyle Endülüs emirleri de memleketlerine döndüler. Alfons da Lebit kalesinin kendi memleketlerinden uzak ve İslam memleketleri içinde olduğunu düşünerek kaleyi tahrip ederek sağ kalan muhafızları da alıp Tuleytula’ya geri döndü. Rivayet edildiğine göre Lebit kalesi muhafazasında bulunan on iki bin piyadeyle bin nefer süvariden bir çoğu yapılan hücumlarda İslam kılıçlarına yem olmuşlar, haylicesi de zahire yoksunluğundan telef olmuşlardır. Alfons geldiğinde yüz nefer kalmıştı. </p>
			<p class="mg025">Melik Yusuf; Zenata, Masmud, Gammar ve diğer kabilelerden çağırdığı tüm askerleriyle 483 tarihinde Endülüs’e üçüncü defa geldi. Fakat bu kez Tavâif-i Mülûk’un davetiyle gelmedi. Belki şimdiye kadar gizlediği niyetin icra zamanı gelmişti. Başkumandan Seyr bin Ebubekr, Gırnata emiri Abdullah bin Belkin’in melikin niyetlerinden haberdar olduğunu, Endülüs’ün şu anki durumunda görülen istidadını ve bundan böyle açıktan açığa emirleri yönetimlerinden uzak tutmaktan başka çare kalmadığını kendisine yazmıştı. Bu emrin icrasının çabukluğu konusunda Endülüs’e süratle geçmiş ve devlet işlerinin sonuçlanmasını kolaylaştırmak için bu teşebbüsleri meşru şekle sokmak üzere Mağrib ve Endülüs fakihlerinden Özellikle İmam-ı Gazali ve İmam Tartuşi gibi halkın itimat ettiği zatlardan alışılmış fetvalar almıştı. </p>
			<p class="mg025">İşte bu gerekli öncelikler düzenlendikten sonra ilk önce müttefikleri Endülüs vali ve emirleri ile ittihad olmak gerekliydi. Buna vesile olması için hemen Endülüs’e geldiğinde bütün kuvvetiyle kâfirler üzerine gideceği şayiasıyla Tuleytula’ya doğru yürüdü. Tuleytula’yı kuşatmaya alacağı havadisini yayıp Endülüs emirlerinin de cihad ve gazanın sevabına hissedar olmak noktasında oraya toplanmalarını emretti. Ancak bunlardan her biri bulunduğu şehrin korunmasını sağlayacak âmiller ve sağlamlaştırılmasıyla uğraşmalarından bu hususa uymadılar. Melik bunu tamamıyla baş kaldırma addederek hepsine düşman gözüyle bakmaya başladı. Tuleytula’ya gitmekten feragat edip Gırnata üzerine süratlice giderek kuşatmaya başladı. Gırnata Valisi Abdullah el-Muzaffer direnişe muktedir olamadığından Yusuf’a teslim oldu. Derhal evlat ve yakınlarını Afrikiye’de bulunan Ağmat şehrine uzaklaştırdı. Hakkında icra edilen bu şiddeti halkın zihinlerinde hafifletmek için diğer emirlere ‘Abdullah memleketini Afrikiye’de uygun bir memleketle mübadele edip o tarafa hareket etti’ diye ilân ettirdi. Daha sonra Malaka şehrinde Abdullah’ın biraderi Temim bin Belkin de ele geçirilerek Marakeş’e gönderildi. Bundan sonra Yusuf bin Taşfin, geriye kalan memleketlerin alınması hususunu komutan İbni Bekr’e havale ederek Sebte’ye döndü.</p>
			<p class="mg025">İşbiliye emiri Muhammed el-Mutemed bin Abbâd, Murâbıtları Endülüs’e davet etmekte ne derece hata etmiş olduğunu bu kez fark etti. Ancak sonradan mahzurlu olaylar olmasına yalnız pişmanlık bir fayda vermediğinden ve Temim ile Abdullah gibi kendisinin de hükümetin yakınından kovulması ve Afrikiye’nin bir yerinde hapsedileceğini kesin olarak bildiğinden eli altında bulunan kaleleri tamir ederek karşı koymak için hazırlandı. </p>
			<p class="mg025">İbni Taşfin, Tavâif-i Mülûk’un bu suretle kendisine karşı koymak üzere gerekenleri yapmaya giriştiklerini haber almasıyla İbni Bekr’e yeniden asker gönderip, mevcut kuvvetler dört orduya ayrıldı. Birincisi İbni Bekr’e teslim edilerek İşbiliye ile Endülüs’ün batısını istilaya, ikinci ordu Kasûr el-Lemtuni’nin emrine verilerek Mu’temed’in oğullarından Ebu Nasr’ın idaresi altında bulunan Kurtuba şehrini almaya, üçüncü fırka Ebu Zekeriya ile Meriyye memleketini, dördüncü ordu da Abdullah bin El-Hac idaresiyle Mu’temed’in diğer oğlunun vali bulunduğu Ronda’yı zaptetmeye memur edildi. </p>
			<p class="mg025">Seyr bin Ebubekr, İşbiliye toprağına girerek İbni Abbâd’a bir mektup yazdı. Mektuba kalenin İbni Taşfin’e teslimini ve itaat etmesini dercetti. Emir de böyle bir teklifin gelmesini beklediğinden cevap vermeye tenezzül etmeyerek karşı koymaya hazırlandı. Her ne kadar Murâbıtlar sayıca fazla ise de İbni Abbâd gayret ve cesaretle dolu bir mertti. Kendisinin varlığı, noksan olan harp levazımatına bedel olup bir hayli dayandı. Yusuf bin Taşfin, Emir’in bu derece direnmesini haber alır almaz ülkesini tamamen zaptederek kendisinin de ele geçirilmesi zımnında komutana yazılı emirler gönderdi. </p>
			<p class="mg025">Beri tarafta Kurtuba valisi Ebu Nasr bin Mu’temed de Kasur’un üzerine delicesine hücum etti. Murâbıtîn askerlerinden pekçoğunu telef ederek Kasûr’u muhasaradan vazgeçmeye mecbur etti. Bu durumda Seyr bin Ebubekr tarafından bir miktar asker yardıma gönderildi. Böylelikle kuşatma yeniden kuvvetlendirilmiş oldu. Bu halde Kurtuba ahalisi karşı koymaya muktedir olmadıklarını idrak ederek aman dileyip Murâbıtlara teslim olunmalarını valileri Ebu Nasr’a anlattılar. </p>
			<p class="mg025">Bu suretle, 484 senesinin Safer ayında Kurtuba’yı Kasûr’a teslim ettiler. Ancak halkın can ve malının korumak teslim olma sözleşmesinin şartlarından biri iken, Kasûr pür-kusur buna riayet etmedi; Ebu Nasr’ı hıyanet ederek idam ettirdi. Yine bu Kasûr öyle lanettir ki, Ronda’yı aldığında valisi bulunan yine Muhammed’in diğer oğlunu da gaddar elleriyle hunharca öldürmüştür. Kurtuba’nın tesliminden kırk gün sonra Karmune de alınmış olduğundan, Muhammed Abbâd’ın elinde yalnız başkenti olan İşbiliye kalmıştı. Şu durumda kendisi İslam desteğinden tamamen mahrum ve ümitsizdi. Eski ve güçlü düşmanı olan Alfons ile Murâbıtlar aleyhine ittifak imzalamaya mecbur oldu. </p>
			<p class="mg025">Kral Alfons, Muhammed Abbâd’ın zayıf durumunun kendinin kudret ve kuvvetinin artmasına sebep olacağından, bundan istifade etmesi lazım gelir ise de, onun geri çekilmesiyle yerine güç ve hırs sahibi başka birinin geçmesine bittabi’ [pek tabi] razı olamayacağı cihetiyle İbni Abbâd’a zarureten yardım etmeye mecbur oldu. İşbiliye’ye 20 bin kadar asker gönderdi. Bazı Hıristiyan tarihçileri, İbni Abbâd’ın Seyyide isminde olan kızını Alfons’la evlendirerek bahsedilen desteğe nail olduğunu rivayet etmişlerse de bu bilgiler sıhhatli değildir. </p>
			<p class="mg025">Özellikle Seyyide’nin dinden dönüp Maria ismini almış olduğu rivayeti de bu haberin doğru olmadığına delil olabilir. Bir de Madem ki Alfonsca Yusuf’un muzafferiyeti zararlı, İbni Abbâd’ın zayıflığının devamı yararlıdır, İbni Abbâd iltimas etmeden de kendisi yardımlarını sunarak müşterek düşmanla uğraşmak lazım olduğundan bunun için münasip olan yakınlık bağlarını seçmeye ihtiyaç yoktur. Hem de Endülüs gibi İslam şeriatına tamamen riayet edilen bir yerde -her ne kadar dinî ve maddî menfaatler için zaruret hissederse etsin- cahil takımından bile bir Müslümanın bir Hıristiyana kız vermesi ihtimal dahilinde bile değilken, İbni Abbâd gibi akıl ve fazilet sahibi şanlı bir emirin birkaç günlük dünya devleti için bu yanlışlığı tercih etmeyeceğini farzedelim. Seçse bile icrasının mümkün olamayacağı azıcık bir araştırmayla malûmdur. Fakat Seyyide bazı muharebelerde kâfirlerce ele geçirilerek esaret altında çalıştırılmıştır. Uzun müddet Hıristiyanlar arasında bulunmuş ve Maria adıyla sonradan evlendirilmişse de bahsettiğimiz rivayetin bundan yanlış olması güçlü bir ihtimaldir.</p>
			<p class="mg025">İşbiliye’ye yardıma gelmiş olan Hıristiyan askerini Murâbıtlar târumar etmişti. Sağ kalanlar da Tuleytula’ya geri dönmüşlerdi. Bunun üzerine bahtsız emir İbni Abbâd bütün bütün bu yardıma üzülmüştü. Başka çaresi de olmadığından yine elinden geldiğince direniş meydanında dimdik durmaya çalışmıştı. Ancak yanında kalan askeri uzun süre kuşatmanın zorluklarıyla bitap düşmüştü. Yapılan çarpışmalarda kılıç ve mızrakların hedefi olmuşlardı. Silahlarını kullanmaya güçleri kalmadığından ve erzak ve mühimmat da tükenmiş olduğundan kendisiyle çocukları, yakınlarına ve askerine can ve malca zarar verilmemesi şartıyla teslim olacağını Murâbıtların komutanı Sir bin Ebubekr’le onlara bildirdi. O da bu şartları kabul etti. </p>
			<p class="mg025">484 senesi Recep ayının yirmi ikisinde İşbiliye’ye girdi. Ancak önceden gaddar tavırları zikredilen namert Kasur gibi bu da vaadinden döndü. Mu’temed’i çocukları ve yakınlarıyla alarak hapsettirdi. Sonra hazırlanan gemilere bindirip Afrikiye’ye gönderdi. İbni Abbâd bu acınacak halde giderken kendisinin, saltanatın en yüksek derecesinden şu duruma inmesinden dolayı üzüleceği yerde akraba ve ailesine teselli verdiği rivayet edilir. Bu davranışlar İbni Abbâd’ın ne derece ahlaklı, gönlü geniş bir mert olduğuna delildir. Hatta İşbiliye’den hareket ettiklerinde memleketinin bina ve yapıları gözden kaybolurken gemide bulunanların hepsi vatanlarından sürüldüklerini hatıra getirip bu ayrılıktan dertleniyorlardı. Bu nedenle ah edip ağlaştıklarını İbni Abbâd gördüğünde kendisinde saklı olan üzüntüsünü gizledi. Allah’tan gelene sabır ve rıza ile etrafındakileri teskin etmek için bunlara merhamet ve yumuşaklıkla hitap edip nasihatte bulunduğu tarih sayfalarına yazılmıştır: </p>
			<p class="mg025">“Ey Sadık arkadaşlarım ve sevgili oğullarım; bugünkü kısmet ve kaderimize razı olalım. Bu fâni âlemin bâki olmadığı “O’ndan gayri herşey helâk olacaktır” âyet-i kerimesinden anlaşılmaktadır. Bir şeyin bizim olmayıp gerçek sahibinin ancak Cenâbı Rabbülâlemin olduğu, “De ki; Ey Allah’ım, mülkün sahibi Sensin. Onu dilediğine verir, dilediğinden alırsın. Dilediğini yüceltir, dilediğini de alçaltırsın.” nass-ı celilesinden görülmektedir. Canımızı bile Allah verdiği gibi yine o alır. Bu dünyada tatlılıkla acılık birbirine geçtiği gibi şansızlık ve talih de birbirinin ikizidir. Ancak kalbi cömert olanların bu gibi kötü durumlardan etkilenmemesi lazımdır.” </p>
			<p class="mg025">Bu halle gemidekiler Sebte’ye indirildi. Oradan Ağmat şehrine gönderilerek kaleye hapsedilip sefalet zindanlarında kaldılar. Emir hapiste dört sene daha yaşayıp sonra dünya dertlerinden kurtularak Mennan olan rabbimizin rahmetine kavuştu. İbni Abbâd mahpusta bulunduğu sırada, meşhur şairlerden inayet gösterdiği Ebu Muhammed Abdülcabbar taziye yolunda bir şiir yazıp kendisine göndermiştir ki, işte bu beyit o şiirdendir.</p>
			<p class="mg067"><em>büyüklerden bir had (ceza) geldi başına, tökezledin</em></p>
			<p class="mg065"><em>zaman geldi geçti, sen içinde koşarken</em></p>
			<p class="mg025">İbni Abbâd âlim, şair ve fâzıl, âlimleri seven zarif bir zâttı. Doğudan ve batıdan fazilet erbabı pekçok kimse nimet ve iyiliğine nâil olmuştu. Hakkında methiyeler yazdılar. Hatta Zeyduniyye, Cevheriyye ve Kaside-i Nuniyye’nin sahibi meşhur Abdullah bin Zeydun adlı şair, İbni Abbâd’ın hâcibi Ebu Muhammed el-Mecid de önceki asrın meşhur ve seçkin şairlerinden olarak Batalyevs emirinin veziriydi. Tavâif-i Mülûk zamanında şiirlere çok fazla rağbet vardı. Bütün memuriyetler şairlerin elinde bulunmuş ve mektuplar da manzum olarak yazıldığından, İbni Abbâd’ın Yusuf bin Taşfin’e ve Kral Alfons’a bile gönderdiği nâmeler vezinli olarak yazılmıştı. Ancak bilindiği üzere şiir, inşa ve hikmet gibi akli ilimlerle fikir sahibi olanlar iyi niyet ve anlayıştaki süratlerine itimad ile hükümetin kalbine getirilmişlerdi. Pekçok defa bu ilimlere asla müdahili olmayan bir şahsın idaresinden daha yolsuzbir idare olmuştu. Belli ki kendilerinden hiç umulmayan uygunsuz hareketlerde bulundukları çoğunlukla doğru olduğundan, bahsedilen Tevâif-i Mülûk’un vükela ve memuriyetinin şairlerin elinde olması ne Tuleytula’yı Alfons’un istilasından ne de Endülüs’ü Murâbıtların hilekâr hareketlerinden kurtaramamıştır.</p>
			<p class="mg025">Emellerine ulaşma yolunu kolaylaştırmak için hıyanet etmeyi caiz görme raddesine gelmiş olan hırs sahipleri, içlerinde coşan zulmetme zevkinin hiddetiyle her türlü günaha cüret edeceklerdi. Müslümanların ve İşbiliye emirinin anlatıldığı gibi şanssızlığa uğraması da bu dersi ihtar eden açık delillerdendi. Bu olay, diğer emirlerin endişeye ve korkuya kapılmalarına neden oldu. Kendilerinin de birer birer İbni Taşfin’in tuzağına av olacaklarını anladılar. Bu görünen sonun nasıl def edileceğini düşünmeye başladılar. Özellikle içlerinden Meriyye emiri Muazüddevle bin Semadeh hakiki müttefiki ve eski dostu olan İbni Abbâd’ın uğradığı belâya herkesten önce kendisinin düçar olacağını sezdiğinden, diğer emirlerle Murâbıtlar aleyhine genel bir ittifak düzenlenmesine vakit sarfedip gayret gösterse de hepsi korku ve helecan deryasına gark olmuştu. Üzüntü içinde sersemleştiklerinden, korkulan tehlikenin tek çaresi olan bu dayanışma konusu hiçbir netice vermedi. </p>
			<p class="mg025">Bu durum üzerine Ebubekr Bera, Ebu Zekeriya’yı kuşatma maksadıyla birkaç gemi ile denizden, diğer memuru da Meriyye’ye sevk ederek şehri şiddetle baskı altında tuttu. O aralık Muazüddevle’nin üzüntüsünden hastalanıp vefat etmesiyle yerine geçen oğlu Ahmed Abdullah düşmana karşı koymada aciz kaldı. Bir gemi tedarik ederek evlat ve ailesini, paralarını ve mallarını beraberine alarak Afrikiye’ye kaçtı. Bundan sonra Murâbıtlar şehre girmeye fırsat bularak civardaki tüm nahiyeleri kolaylıkla zaptettiler.</p>
			<p class="mg025">Sarkosta ve Belensiye ile Batalyevs emirlerinin memleketlerini de istilâ edip ele geçirmek üzere İbni Taşfin tarafından Davud bin Ayşe görevlendirildiğinden, Eşteve, Denye ve Eşgora şehirlerini zaptederek Belensiye’ye ulaştı. Meşhur Zunnûn’un torunu ve Belensiye emiri Yahya’yı muhasara altına aldı. Hıristiyan önderlerinden meşhur Sedrodrik Elka Mebtur bir miktar askerle Emir Yahya’nın yardımına gelmişti. Birlikte Murâbıtlar’ın ordusuna direniş gösterirlerken, Emir yaralanarak vefat etti. Yerine geçen biraderi El-Kadir Billah direniş meydanında sebat ve metanet gösterdi. Fakat Belensiye kadısı Ahmet bin Hicaf -ki hayâsız ve soysuz bir şakiydi- Davud’un vaadleriyle çağrıldığından hile ile şehrin kapılarını açıp düşmanları içeri davet ettti. Bu karışıklıkta El-Kadir Billah da bu dünyayı terketti. Davud tarafından kadı Ahmet bin Hicaf, Belensiye’ye vali olarak atandı. </p>
			<p class="mg025">Bu olaydan sonra Rodrik Elka Mebtur askeriyle bir kaleye çekildi. Murâbıtlar da Belensiye şehrinin muhafazası için az miktarda asker bırakıp Mayorka adasının zaptına giriştiler. Bu sırada İbni Mervan Abdülmelik, Eşteve ve Denye memleketlerinin halkını Murâbıtlar aleyhine ayaklandırdı. Bunun yanında Belensiye valisi olarak atanan Kadı İbni Hicaf’ın sureten dost ve müttefiki Murâbıtlar aleyhinde görünen Rodrik ile birleşip güya şehrin içinde kalmış olan bir miktar Murâbıtlar’dan intikam almak için Belensiye’yi muhasaraya aldılar. Şehre şiddetle baskı yaptılar. </p>
			<p class="mg025">Sonuçta İbni Hicaf direnişten vazgeçerek can ve mal güvenliği ile ‘kadıların kadısı kalmak’ şartıyla şehri bunlara teslim etti. Ama Elka Mebtur 487 senesi Cemaziyelevvel ayında şehre girip bir sene müddetince içindeki maksadı gizli tuttu. </p>
			<p class="mg025">İbni Hicaf’ı ‘kadılar kadısı’ makamına getirmişse de bu müddetten sonra 88 senesi Cemaziyelevvel’inde bir perşembe günü “İbni Hicaf’la akraba ve yakınları, ölen Belensiye emirinin hazinesini sakladılar” diye suçlayarak, şehrin meydanında, halkın gözlerinin önünde Hecaf’ı üç yüz otuz kişi ile beraber orman kebabı gibi ateşte yaktılar. Bu şekilde Müslümanlar arasında nüfuzlu bulunan muteber Müslümanları telef ettikten sonra kendisi Melikler gibi terkisi üzerinde oturup askerini etrafına alarak, bütün şehrin halkı meydandayken Müslümanlara hitap etti. </p>
			<p class="mg025">“Ey Müslümanlar! Melikiniz için gösterdiğim gayreti ve bu defa da Murâbıtlar elinden sizi kurtarmakta çektiğim zahmeti müşahede ettiniz. Hamd olsun muvaffak olup şehrin yönetimini ele geçirdim. Bu konuda bana yardım edenler de iftihar etmekte, bize ortak olacaklarsa da... Öncelikli işiniz Kral Alfons’a sıdk ile tâbi olmaktır. İşte hepinizi tasarrufum altına almış olduğumdan, hakkınızda istediğimi yapmaya, yani var olan mal, çocuk ve ailenizi bile almaya muktedirsem de bunları kabul etmem. Fakat sizlere emrim ve tembihim odur ki, içinizden bana yardım etmiş olanlar evlerinde bir katır ve bir hizmetçiden başka kimseyi alıkoymamak şartıyla çoluk çocuklar bile kalabilirler. Ve ruhsatsız kimse silah taşıyamayacak. Bunlardan başka Müslüman ahali şehirden çıkıp gösterdiğim yere yerleşeceklerdir. İbadetiniz için Belensiye’de camiler, davalarınızın görülmesi için tarafımdan atanan kadınız olacaktır. Miras hukukuna halel gelmeyecekse de tayin ve tahsis olunacak şeyleri resmî olarak yapacaksınız. Para da kendi ismime basılacaktır. İşte yönetimim altında kalacak olanlar bu şartları kabul etmeye mecbur oldukları gibi kabul etmeyenlerde istedikleri yere gitmekte serbest olacaklardır. Ancak tasarruflarındaki mallar ve eşyayı beraber götüremeyeceklerdir.”</p>
			<p class="mg025">Demesiyle, hiçbir zamanda galip gelen bir zâlimin teklifine dahi cesaret edemediği bu tuhaf şartları Müslüman halk duyunca ne kadar büyük bir belanın içine düştüklerini görüp hayret içinde kaldılar. Lakin ellerinden birşey gelmeyeceğini bildiklerinden ve bu susulması istenen acımasız teklif hiçbir raiyet hakkında uygulanmamış emsalsiz birşey olduğundan bu mezelleti seçmektense terk-i diyarı canlarına minnet buldular. Evlatları ve aileleriyle şehirden çıkmaya başladılar. Müslüman nüfus o kadar çoktu ki, aceleyle şehirden çıkmaları elli saat kadar sürdü. Şehre daha sonra Hıristiyanlar gelerek geride kalan bazı Müslümanlar ile beraber oturdular. Fransa’dan gelen bir papaz da Belensiye’ye metropolit olarak atandı.</p>
			<p class="mg025">İşte Hıristiyan tarihçilerinin cesaret ve insaniyette emsalsiz ilk ve ikinci asrın dünya pehlivanı, kıran sahibi diye vasıflandırdıkları Rodrik Elka Mebtur böyle zâlim, hilekâr ve haysiyetsiz olduğu halde Belensiye’de yaptığı hareketlerden yazdıkları tarihlerde itibara şayan olmamak tarzında hafifçe bahsetmişlerse de Avrupalı birkaç itibar edilen müellif tarafından olay doğru olarak yazılmıştı. Rodrik için yönetimin başkomutanı tabiri yerine haramibaşı denmeye daha uygundur denmiştir. Rodrik Belensiye’ye girişinden beş sene sonra ölmüştü. Bu esnada Sir bin Ebubekr de Mayorka’dan dönmüş, Murâbıt askerleriyle Belensiye’yi tekrar kuşatma altına almışlardı. 495 senesi Ramazan ayında burayı zaptettiler.</p>
			<p class="mg025">Bu esnada Sarkosta emiri Ebu Cafer’in memleketi geniş, büyük bir nüfuza sahip ve servet sahibiydi. Bunun yanısıra hepsi itaatkârdı. Tartuş tersanesinde donanması tamamlanmıştı. Bu suretle her ne kadar diğer emirlerden ziyade direnişe malikse de kendisi akıllı olduğundan asrın ve zamanın gereklerinden olan hâdise selinin önüne sed olacak sebeplere teşebbüsü ihtiyatın bir gereği olarak görüyordu. Yusuf tarafına bazı kıymetli hediyelerle mektup gönderdi. Din düşmanlarının tasallutundan korunmak için ittifak içinde olmayı talep etmişti. Bunun üzerine İbni Taşfin de bunun uygun olacağını belirtti.</p>
			<p class="mg025">Kısa bir zaman sonra Aragon Kralı tüm askerleriyle Sarkosta topraklarına girip alışıldığı üzere ellerine geçen eşyaları yağmalamış, gözlerine ilişen tüm yapıları ve yerleri ateşe vermişlerdi... Bir rivayete göre erkek ve kadınlardan kırk bin masumun evlerini yakmışlardı. Bunun birkaç misli nüfus da esir edilmişti. Murâbıtlar’ın ordusu Ebu Cafer’in imdadına yetişti. Birkaç muharebeden sonra düşman eline geçen kale ve yerleşim yerlerini kurtardılar. Hezimete uğrayan kâfir ordusunu Aragon topraklarına kadar takip ettiler. Bunların memleketlerine de girerek hayli mal ve beş bin kadar güzel yüzlü hatunu ganimet alıp Sarkosta’ya döndüler. Aragon kralı Sanşo bu aralık Hoşka şehri önlerinde meydana gelen savaşta yaralanıp kısa zaman sonra vefat etmişti. Bu hâdiseler arasında Murâbıtlar’ın başkumandanı ve Yusuf’un vekili Elgarb ve Batalyevs memleketlerini ele geçirdiler. Hükümran olan Ömer bin Eftas’ın oğulları El-Fâzıl ile El-Abbas’ı Kurban Bayramı günü kurban ettirdiler.</p>
			<p class="mg025">Sonuç olarak, mahalinde işaret edildigi üzere isyan ve ihtilal arasında oluşan Tavâif altmış sene kadar devam etmişti. Huzur ve rahat ortadan kalktıktan sonra kabul ettikleri pekçok makul usûller şans güneşini batırmıştı. Devletlerinin yapısı kendi hatalarıyla yıkılmaya yüz tutmuştu. Hastalıkların def edilmesi için acil şifa zannettikleri dışarıdan bir zorba tahtlarına oturdu. Çünkü bunlar riyaset ve mülk kaidelerinin önemi olan mutluluk ve imareti sağlamaya elinden geleni sarfedecek yerde yapılmış bulunan güzel eserleri tahrip ederek yüceltmesi ve bekâsı lazım olanları öldürerek zatî menfaatlerini umumun daim faydaları üzerine tercihe kalkışmıştır. Yararlı olan yerlerde ittihadı terk etmek gibi türlü türlü ters ve çıkmaz yollar seçmekle sonlarını hazırlamışlardır.</p>
			<p class="mg025">Bahsedildiği üzere, İspanya’da Tavâif-i Mülûk kalmayıp Hûd oğullarından Sarkosta emiri Ebu Cafer de Yusuf bin Taşfin’in himayesine girmişti. Bu suretle Yusuf’un Hıristiyanlardan başka ortada dostu kalmamış olduğundan bir müddet genel durumun ihlalini gerektiren haller meydana geldi.</p>
			<p class="mg025">Bu aralık Navarra ve Aragon kralı vefat etti. Büyük oğlu I. Petro krallık tahtına oturdu. Kaştale ve Lion Kralı Alfons da Zelaka muharebesinden sonra Murâbıtların hücumlarından kendisini kurtarmak için Fransa kralı I. Filip’ten yardım istedi. Bundan dolayı Borgon kontu Reymond, Fransa ordusuyla gelmişti. Bunların yaptıkları hizmetlerine karşılık kral kızlarından Oraka’yı Borgon kontuna verdi. Birkaç sene sonra da Kaştale’yi vermişti. Bu evlilikten Hıristiyanlar arasında isim salmış olan Alfons olmuştu. Ve yine kral Elvire adındaki diğer kızı bahsedilen Tuluşe kontuyla evlendirmiş, o da kocasıyla Tuluşe’ye dönmüştü. Daha sonra haçlılarla kutsal topraklara gitti. Kralın Terezya adındaki üçüncü kızı da Portakal yani Porto şehriyle Batalyevs topraklarına kadar olan memleketlerin kontluğu ile beraber Bizanson kontu olan Henri ile evlendirildi.</p>
			<p class="mg025">Bu esnada yani hicri 480 ve miladi 1095 senelerinde Fransalı Petro namındaki mutaasıp bir rahip Kudüs-ü Şerifi ziyaretinden Avrupa’ya dönüşünde çok bilgili ve güzel konuştuğundan henüz cahillik içinde yüzen Hıristiyanların taassuplarını tahrik ederek kutsal mekanların İslamların elinden alınması için taraf taraf dolaşarak halkı teşvik ediyordu. İslam milletini oralardan bütün bütün uzaklaştırmak ve doğu memleketlerine kovmak kasdıyla dini gayret sarfeden arkadaşlarından birçok gafil mutaassıb da bu olaya teşebbüsün maneviyatını düşünmeden silahlanarak karadan ve denizden yola koyuldular. Dayanışma içindeki bu cemaat haçlı cihadı manasında olan Kuruazad ismini aldılar. Bu niyet derece derece Avrupa’nın her tarafına sirayet etti. Almanya İngiltere, Fransa ve İtalya halkları tek millet olarak tek amaç ve tek yürek oldular. Papa tarafından böyle konularda devam edenlere metre metre af ve mağfiret kumaşı bahşedilmiş ve sarfedilmiş olmasının dışında uzak diyarlara giderek mal kazanabilmek ümidi de hatırlarındaydı. </p>
			<p class="mg025">Bu havadis ulaştığında İspanya Hıristiyanlarının durdurulmaları ve zaptedilmeleri mümkün değildi. Filistin tarafına gitmeye can atmakta olduklarından ve bu halde düşman vatanları olan Murâbıtlara fetih ve zafer kapılarını kendi elleriyle açmış olacaklarından Kral Alfons şaşırıp Papa Paskal’a çeşitli vaad ve niyazlar bulunan bir mektup yazdı. İspanya halkını Kuruazad hizmetine gitmekten güçlükle affettirdi.</p>
			<p class="mg025">Melik Yusuf bin Taşfin, 96 senesinde Ebu Tahir Temim ve Ali adlı oğullarıyla beraber Afrikiye’den Endülüs’e geçti. Her tarafı gezip kontrol ettikten sonra Kurtuba’ya vardılar. Orada valileri şeyhleri ve Murâbıtların önderlerini topladılar. </p>
			<p class="mg025">Küçük oğlu Ali’yi veliaht tayin etti. Ali’ye vasiyetinde hükümetinin içindekileri iyi idare etmesi için eyalet ve şehirlerde bulunacak vali ve memurların Lemtune Murâbıtlarından istihdam edilmesi ve sınırların güzelce korunmasına önem verilmesini, Endülüs sakinleri Hıristiyanların harp oyunları ve memleket işlerine vakıf olduklarından gerektiği durumda Hıristiyanlar üzerine gönderilecek askerin bunlardan tertip edilmesini ve Afrikiye’lilerden başka Belensiye’de dört bin Gırnata’da üç bin, İşbiliye’de yedi bin ve Tuleytula sınırları üzerinde de iki bin yani toplam on yedi bin Murâbıt süvârisi bırakılıp erzak ve hayvanların dışında her birine beşer altın maaşlarını vaktinde tam olarak verilmesini, mecbur olmadığı sürece Hıristiyanlarla ve özellikle de Afrikiye’deki bedevi Araplarla muharebe edilmemesini, Sarkosta’da bulunan Benî Hud’un Hıristiyanların sınır ihlallerine sed olduklarından onlarla olan ittifak ve dayanışmanın önceki gibi korunmasını tembih etti.</p>
			<p class="mg025">Hicretin 500 senesinin muharrem ayında Yusuf bin Taşfin Afrikiye’deki Marakeş’e dönmek üzere Kurtuba’dan Ceziretül Hadrâ’ya giderken Esice civarında bulunan ve halkının çoğunluğu Yahudi olan Lusna şehrinden geçti. Meğer bu yakınlarda Kurtuba’da eski bir kitap bulunmuştu. Bu kitapta, Asr-ı Saadet’te Nebi’ye (a.s.m.) ait izleri Yahudilerin bekledikleri, mesih eğer hicretin 500 tarihine kadar çıkmazsa bu tarihin gelmesiyle Hz Muhammed’in resullüğünü tasdik edeceklerini taahhüd etmiş oldukları yazılmış olduğu halde, zikrolunan tarih gelmiş ve Yahudiler yine eski dini terketmemişlerdi. Bundan dolayı Yahudilere İslam tarafından sertlikle davranılmakta olduğunu Melik bilmekteydi. Yahudiler de zâlimane olaylardan şikayet etmekle beraber haylice nakdî hizmet de sunmuşlardır. Bunun üzerine bahsedilen imtiyazlarla mütemenni’ olmuşlardır.</p>
			<p class="mg025">İbni Taşfin buradan Sebte’ye geldikten bir müddet sonra ömründe ilk defa hastalanmış olduğundan Marakeş’e nakledildi. Birkaç gün sonra da vefat etti. Yirmi üç yaşındaki oğlu Ali yönetim makamına oturdu. Kendisi harp ilimlerine olan mahareti ve yaratılışındaki mertlik gibi güzel yönleri nedeniyle âlimlerin sevgisine mazhar olmuştu.</p>
			<p class="mg025">Fakat yeni Melik’in kardeşinin oğlu yani merhum Yusuf’un diğer oğlu olan ve Zelaka muharebesinin hemen akabinde Endülüs’e vefat haberi gelen Ebubekr Seyr’in oğlu ve Fas valisi Yahya, Lemtune meşayihinden bazılarının yardımlarıyla hükümet davasına teşebbüs etmişti. Bunun üzerine derhal Ali bin Yusuf yeterli miktarda askerle Fas şehri üzerine hareket etti. Bu haber Yahya’nın kulağına gidince karşı koymakta kat’i olan aczini idrak ederek Telseman’da vali bulunan Müzdele tarafına sığındı. Müzdele tarafından kendisine yapılan dostane ve barışcıl nasihatleri dinleyip kabul etti. Onun vasıtasıyla önceki hataları Melik tarafından affedildi. </p>
			<p class="mg025">Bundan sonra Ali bin Yusuf Endülüs’te de bulunan hükümetini yönetmek için boğazdan geçerek Kurtuba’ya ulaştı. Bey’at etmek için her taraftan gelen vezir ve memurları iyi bir şekilde kabul etti. Sefer için gerekli olan şeylerin tedariki nedeniyle yine Marakeş’e geri döndü. Oradan biraderi Temim’i Endülüs askerini sınırlara getirmek üzere Belensiye valiliğine tayin etti. Bir taraftan da Afrikiye süvârisini toplayarak Kurtuba’ya yetişti. Afrikiye süvârisini biraderi tarafına gönderdi.</p>
			<p class="mg025">Kral Alfons Müslümanların askeri hazırlıklarını gördü. Kendisi yaşlı ve seferin zorluklarına tahammüle iktidarı yoktu. Bizzat muharebede bulunmamıştı. Ancak harb için gerekli mühimmat ve levazımatı hazırlamaya yardım etmişti. Bütün askerini ve diğer memleketlerden gelmiş olan kuvvetleri de emrine vermek için damadı Reymond’u davet etmişse de Kont Reymond yolda vefat etti. Yerine on bir, bir rivayete göre de on beş yaşındaki oğlu Sanşo’yu lalası Don Gomez Garses ile beraber orduya memur etti. Ayrıca askeri işleri de Garses ihale etti. </p>
			<p class="mg025">Hıristiyanlarda zafer kazanmak için gerekli olan silah ve askerin nizamı ve seferle savaşın gerekleri mükemmel bir şekilde mevcuttu. Bir müddetten beri her nerede İslam topluluğuyla karşılaşmışlarsa yardım almaya alışmışlardı. Bu defa da önlerindeki düşmanı gururlu bakışlarında ezilmiş bir sinek gibi sayıyorlardı. Pervasızca hücuma kalkıştılar. Bu durumda bu defa Murâbıtların askerleri az miktardaydı. Hem de gereği halinde kurtuluş yolları kâfir askerleriyle bağlanmış olduğundan Temim muharebeden zaman zaman çekiniyordu. Geri çekilmeyi kabul etmişse de Abdullah Muhammed bin Fatma ve Muhammed bin Ayşe ile diğer reislerce İslam ordusunun bu halde geri çekilmesi kaçmak demekti. Hıristiyan askeri büyük bir çoğunluktaysa da Endülüs ve Afrikiye askerinin yiğitlik ve cesareti bu savaşı kazanmaya kâfi olacağından harbetmeyi tercih ettiler. </p>
			<p class="mg025">İşte bu isabetli görüş üzerine hicri 502 senesi Mayıs’ının 29’unda Okalmes kalesi yakınlarında muharebeye başladılar. Kâfir ordusu ölmüş bitkiler gibi paramparça oldular. Frenk tarihlerinde beyan edildiği üzere çarpışmalar esnasında kralın oğlu Sanşo’nun bindiği atı telef oldu. Kendisi de düşman eline geçmek üzereyken lalası Garses askeri hareketin idaresini unutarak Sanşo’yu kurtarmaya koyuldu. Diğer kontlar da bulundukları yerleri terkederek onun imdadına yetişti. Bu şekilde küffar ordusu zabıtsız kalmış olduğundan direnişleri kırıldı. Sanşo’yu kurtarmaya gelenlerin hiçbiri kurtulamadı. Bu şekilde hepsi kılıçtan geçirildi. Sanşo da kılıçlara gelerek telef oldu. Murâbıtların ordusu, kaçmaya meyillenip geride kalan düşman askerlerini takip ederek, önder ve zabitlerin çoğunu toprağa düşürdü. Yalnız bu katliamda, yirmi bin düşman, yedi kont öldürüldü. Allah’ın yardımıyla geri döndüler. Araplar bu savaşa Hünarizi Seb’a [yedi hainler], Kaştaleliler de yedi kont manasına gelen Sekonto adını verdiler.</p>
			<p class="mg025">Kral Alfons ömrünün semeresi olan oğlunun bu şekilde düşmanlarının ejder misali kılıçlarına intikam lokması olmasından ve şimdiye kadar meydana getirdiği savaşların çoğunda galip gelmeye alışkın olduğundan bu sefer kendi askerinin hezimete uğrayarak eski düşmanı olan Müslümanların zafer kazanmalarından çok fazla kederlenmişti. Bu kayıpların telafi edilmesinden ümidini kesmekle beraber kederinden akıl ve şuuruna karışıklık arız olarak sersemleşti. Kendisine her ne soru sorsalar “oğlum nerde?” sözünden başka cevap vermeye kudreti yoktu... </p>
			<p class="mg025">Bunun üzerine birkaç gün geçti. İyiliğini isteyenler tarafından meydana gelen uyarılar sebebiyle biraz kendisine gelerek, Tuleytula şehrinin istihkamlarını tamire koyuldu. Asker ve mühimmat tedariki için gerekenlerin yapılmasına çaba sarfetti. Ancak bu korkunç elemden ve içindeki adavetten bir an sıyrılmadı. Az zaman sonra toprak olup gitti. Hıristiyan yönetimlerinde yine karışıklık emareleri başgöstermeye başladı. </p>
			<p class="mg025">503 tarihinde Melik Ali bin Yusuf yüz bin adet süvari askeriyle Mağrib’den Endülüs’e geçip Tuleytula havalisinde bulunan bazı büyük şehirlerle Müstahkem mevkileri zaptetti. Bundan sonra Tuleytula şehrini de kuşatma altına aldı. Kalenin sakinleri Murâbıtlar üzerine yaptıkları birkaç hücumda aşırı derecede hezimete uğradılar. Bir daha hücuma ve önlerine çıkmaya cesaret etmediler. Ancak Tuleytula’nın kuvvetli oluşu, uzun müddet direnmeye tahammül göstereceği ve açıkta bulunan İslam askerlerinin uzun müddet zarfında bıkacakları düşüncesinden dolayı kalenin alınması bir vakit askıya alındı. Bir ay sonra kuşatma ve baskının edevatı ortadan kaldırıldı. İslam ordusu Maderyed, Vadi-ül Câre ve Tulbeyra memleketlerine doğru yönelerek yola koyuldular. Sayısız ganimetlere nail olduktan sonra, ilk önce Afrikiye’de meydana gelen bazı karıştırıcı hareketlerin düzeltilmesi için oraya geri döndüler.</p>
			<p class="mg025">Fransa’nın güney kıtasında bulunan birtakım mutaassıp Hıristiyanlar mecbur kaldıklarından haçlı ordularıyla birlikte Kudüs-ü Şerif’in kurtarılmasına gidemediler. Bu şekilde papa tarafından vaad edilen uhrevi sevapları yağmadan hissedar olamamalarından, buna inat İspanya’daki Müslümanlarla savaşmayı ahdetmişlerdi. Bundan dolayı büyük bir toplulukla Sarkosta üzerine döküldüler. Sarkosta’ya kadar olan yerleri istila ettiler. Bu esnada Sarkosta emiri Amadüddevle bin Ebu Cafer çoğunlukla cesur ve yiğitse de merhum babası gibi işbilerek amaçlarına ulaşamadığı ve idareye aşina olmadığından, işleri bu raddeye getirdikten sonra Kurtuba’daki Murâbıtlardan yardım talebinde bulundu. Bunlar hemen yetişerek haçlıları perişan edip Emir’i düşman elinden kurtardılarsa da, az müddet sonra âdetleri üzere yardımları ihanete dönüştü. Önderleri Abdullah bin Müzdeli, Sarkosta halkı hakkında âdeti olduğu üzere mağlup ve mahkûm reaya muamelesi yapmaya başladı. Bu hareket ise sonuçta Sarkosta’nın da Murâbıtlar hükümetine dahil olacağı manasına işaret niteliğindeydi. </p>
			<p class="mg025">Amadüddevle ise, durumu daha önce yazılmış olan Abbâd ve diğer emirler gibi Afrikiye’de zindanlarda zincire vurulmak niyetinde değildi. Evladı ve ailesiyle beraber 510 tarihinde Rot-el Yahud adlı kaleye kaçtı. Lakin orada da zâlim Murâbıtların kötülüklerinden emin olamadı. Bir tarafdan da Hıristiyanların baskılarına maruz kaldığı için yaptığı mahzurlu hareketler, ileride ortaya çıkacak muhtemel zararların devamı tehlikeli durumların def edilmesine alet olacaktı. Yani Murâbıtların ellerinden kurtulmak için Aragon kralından yardım istemeyi tercih etti. Bu şekilde kraldan destek talep ettiğinden imdadına gelen Hıristiyanlarla birlikte Sarkosta civarında Müzdeli’yle buluştu. Murâbıt askerlerini perişan ederek Müzdeli ile diğer meşayihten birkaç reisi de muharebe esnasında yok etti. </p>
			<p class="mg025">Bu suretle İmâd’üd-Devle bin Ebu Cafer, Murâbıtlara galip geldi. Sarkosta hükümetine yeniden malik olmuş ise de;</p>
			<p class="mg067"><em>Beni kurtardın kurdun pençesinden</em></p>
			<p class="mg066"><em>ama sonunda</em></p>
			<p class="mg065"><em>esas kurdun sen olduğunu gördüm</em></p>
			<p class="mg052">mealince Aragon Kralı muamelesini değiştirdi. Yapılan yardıma karşılık Lerde ile yakınlarında bulunan pekçok kaleyi kendi ülkesine kattı. Bunlarla da yetinmeyip Sarkosta emirinin ne derece zayıf olduğunu bildiği için istediklerini kat be kat yaptı. </p>
			<p class="mg025">Nihayetinde Sarkosta şehri de kendisine teslim edildiği halde cebren aldığını Emir’e pervasızca ifade etti. </p>
			<p class="mg067"><em>sirkat (hırsızlık) zaferinden sonra</em></p>
			<p class="mg066"><em>kervandakilerin ağlayıp sızlamasından</em></p>
			<p class="mg066"><em>karanlık ruhlu hırsıza</em></p>
			<p class="mg065"><em>ne gam!</em></p>
			<p class="mg025">Zâlim galibin coşan hırs ve kini, mazlumun ne ayıplaması ve şikâyeti ne de feryatları ile teskin edilemedi. Yapılmasına karar verdiği zâlimane hareketlerden vazgeçmeyeceği açıktı. İmâd’üd-Devle’nin mazlum hali de zâlimliklerini yapmada krala mâni olmadı. Arzettiği teklife Emir tarafından gösterilen tereddüt üzerine hemen harp ilân etti. Çaresiz Emir bir müddet karşılık vermeye gayret sarfettiyse de, kuşatılmışken bu himmetlerin devamı mümkün değildi. İsteyenlerin mal ve eşyalarıyla şehirden emniyetle çıkıp gidebilmeleri şartıyla 512 tarihinde başkentini Aragon Kralı Alfons’a devir teslim etti. Şehrin Müslüman ahalisi sapıklık emsali kralın uhdesinde emniyette değillerdi. Ekserisi Belensiye ve Meriyye’ye gittiler fakat Müsta’rebi sakinlerin hepsi şehirde kaldılar. </p>
			<p class="mg025">Bu olaydan sonra Ali bin Yusuf her ne kadar Sarkosta’yı kurtarmak üzere askeriyle Marakeş’ten İspanya’ya geçmişse de Dorka adlı yerde bozguna uğradı. Bu suretle Sarkosta’nın imareti Aragon hükümetine dahil edildi. Bu muharebeden bir sene sonra Kurtuba halkı da Murâbıtlar taifesinden gördükleri çeşitli zulümlere tahammül edemeyip ayaklandılar. Melik Ali bunlardan pekçoğunu katl ve idam ederek ihtilal ateşini söndürmeye bir şekilde muvaffak olmuştur. Fakat beyan olunduğu üzere, Rabbani kaderin bir gereği, Murâbıtlar hükümetini yok etmek için Afrikiye’de bulunan Deren dağları yakınında yok edici bir iltihap olan ihtilal ve fitne ateşi etrafa sirayet etmişti. Bundan dolayı kendisi o tarafa süratlice yönelmeye mecbur oldu. Bu nedenle Endülüs’ün emniyet ve asayişi layıkıyla sağlanamadı.</p>
			<p class="mg026">* * *</p>
		</div>
</body>
</html>