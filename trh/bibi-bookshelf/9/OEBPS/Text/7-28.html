<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-28.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-28.html" xml:lang="tr-TR">
			<div class="Basic-Text-Frame">
				<p class="split para-style-override-15"></p>
				<p class="anabas1">3. Bölüm</p>
				<p class="resimara"><img alt="6.png" class="image" height="10" src="../Images/6_fmt20.jpeg" width="200"/></p>
				<p class="arabaslik-orta" id="toc_marker-5-4">YENİ DÜZENİN DOĞUM SANCILARI</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt20.jpeg" width="46"/></span></p>
				<p class="paragraf-1">Calvincilik her yerde yenilmedi. Calvin’in kendisi Cenevre şehir devletinin şehirli ahalisi tarafından memnuniyetle karşılandı. Şehirdeki en başat entelektüel ve siyasal güç haline geldi ve her parçası eskisi kadar bağnaz, yeni bir dinsel ortodoksluk ortaya attı. 1547’de Jacques Gruet adında biri, ‘kutsal şeylere saygısızlık’ ve ‘ateizm’ suçlamasıyla idam edildi; 1553’de İspanyol bir göçmen, Servetus, ‘yerleşmiş dinsel inançlara aykırı davrandığı’ için diri diri yakıldı. Calvin ayrıca, herkesin önünde suçlama, sürgün ve kırbaçlama gibi yöntemlerle kendi sıkı çalışma disiplinini yerleştirdi. Yasalar zinayı ve kutsal şeylere saygısızlığı yasaklıyordu ve okula gitme zorunluluğu getiriyordu. Bu, pek çok saygıdeğer şehirlinin bezdirici bulduğu bir rejimdi. Ama para kazanmak için ideal koşulları sağlıyordu. </p>
				<p class="paragraf-1">Cenevre örneği Avrupa’daki başkalarına da ilham kaynağı oldu. İskoçya gibi, ekonominin geri ve kentli orta sınıfların görece zayıf olduğu bir yerde bile, Calvincilik, toplumu bir şekilde ileriye götürmek isteyenler için entelektüel bir cazibe kazandı. Vaiz John Knox, bir grup umarsız aristokratı ve güçsüz bir şehirli sınıfı Katolik Kraliçe Mary Stuart’a karşı bir araya toplamayı başardı. Çok dikkate değer bir şekilde Hollanda’da zengin şehirlilerin yerel prenslerle birlikte İspanyol yönetimine karşı ayaklanmalarında onlara altında toplanacakları bayrağı sağlamış oldu. </p>
				<p class="arabaslik-sol"><span class="char-style-override-3">Hollanda Ayaklanması</span></p>
				<p class="paragraf-1">Bugün Belçika ve Hollanda’yı oluşturan bölge 15. yüzyılda İspanyol tacının eline geçmişti. Bu durum başlangıçta yerel nüfus içinde özel bir düşmanlığa yol açmadı, çünkü bu dönem modern ulusçuluktan önceki bir dönemdi. Feodal lordlar, 1555 yılında Flamanya doğumlu V. Charles’a kadar büyük bir imparatora hizmet etmekten kazançlı çıktılar. Kentli orta sınıflar da, tekstil endüstrisinin, İspanyol yününü kullanması ve mamul maddeleri İspanya’nın Amerikan İmparatorluğu’na ihraç etmesi sayesinde bu durumdan yararlandılar. İspanyol tacının kasalarından geçerek kolonilerden gümüş ve altın aktı ve Aşağı Ülkeler’deki tüccarın ceplerinde toplandı. Hollanda, Avrupa’nın ekonomik açıdan en dinamik parçası haline gelirken, 15. yüzyılda zengin ve güçlü olan İspanya’nın kalbi Kastilya, bir yüzyıl sürecek bir ekonomik durgunluk dönemine girdi.</p>
				<p class="paragraf-1">İspanya tacı, 1490’lardan itibaren ülkenin Katolik hiyerarşisi üzerindeki denetimiyle ve özellikle Engizisyon’u da kullanarak, muhalefetin tepesine binmişti. 1550’lerin ortasından itibaren hükümdar olan II. Philip, bütün Avrupa’da Protestanlığa ve yerleşik dinsel inançlara aykırı düşünüşlerle mücadeleyi ve Kastilya’nın artan geriliğine uygun düşen Katolik ideolojiyi her yere empoze etmeyi kendisine misyon edinerek, bu süreci bir adım daha ileriye götürdü. Bu, İspanya’da Katalonya’nın özerkliğine saldırmak ve geriye kalan Mağribi azınlığı ezmek anlamına geliyordu. Aşağı Ülkeler’de ise, yerli aristokrasi ve kentli sınıflar arasında artan Protestan azınlıklara saldırı anlamı taşıyordu. Bu gelişmeler, ekonomik bunalım ve güçlüklerin arttığı bir dönemde geniş kitlelerin artan bir şekilde vergilendirilmesiyle birlikte yaşandı. </p>
				<p class="paragraf-1">İlk ayaklanma dalgası 1560’ların sonunda, tam da Fransa’da din savaşlarının yapıldığı bir sırada meydana geldi. Calvincilik, ‘ikonoklazm’ (dinsel imgelerin yok edilmesi ve kiliselerin yağmalanması) hareketini de beraberinde getirerek güneyden kuzeye doğru yayıldı. İspanya’nın Alba Dükü ayaklanmayı bastırdı; 10.000 kişilik bir ordu ile Brüksel’e girerek –yerli aristokrasinin geri kalan kısmı gibi silahlı mücadeleyi onaylamayan Katolik Egmont Kontu da dâhil– binlerce kişiyi idam etti. Bir on yıl kadar sonra, aralarında en önemlisi Orange Prensi olan belirli soyluların desteği ile kuzeyde başarılı olan ve Birleşik Eyaletler (daha sonra Hollanda Cumhuriyeti olarak bilinecektir) adı altında bağımsız bir devlet kuran ikinci bir ayaklanma oldu. Buranın ticareti ve şehirleri muazzam gelişti. Bir yüzyıldan uzun bir süre Avrupa’nın ekonomik olarak en dinamik bölgesiydi ve Batı Hint Adaları’ndaki kolonilerde Portekizlilerin yerini aldı ve hatta Portekiz’in Brezilya’daki denetimini bile tehdit etti. Buna karşılık güneyli soylular mücadeleyi bıraktılar ve İspanyol ordusunun şehirlerini ele geçirmesine izin verdiler. Ghent, Bruges, Antwerp (Anvers) gibi 300 yıldır ekonomik gelişmenin ön safında yer alan şehirler, uzun bir durgunluk dönemine girdiler.</p>
				<p class="arabaslik-sol"><span class="char-style-override-3">Otuz Yıl Savaşları</span></p>
				<p class="paragraf-1">Hollanda ile İspanya arasındaki savaş, 12 yıllık bir ateşkesle 1609’da sona erdi. Ancak ateşkes süresi sona ermeden, birkaç yüz mil doğuda yeni bir din savaşı patlak verdi. Bu savaş Ren nehri ile Baltık arasındaki alanın büyük kısmında, yıkım ve büyük can kaybına mal olarak 30 yıl devam etti. Savaşın sonunda Almanya’nın nüfusu, savaşın başındakine göre yaklaşık üçte bir oranında azalmıştı. </p>
				<p class="paragraf-1">Bugün bu savaş hakkında okuyan herhangi birisinin, onun sık sık değişen niteliği yüzünden kafasının karışması kaçınılmazdır. İttifaklar kuruldu ve bozuldu. Savaş bir gün Avrupa’nın bir ucunda, ertesi gün yedi, sekiz mil ötedeydi. Bir mesele çözülmeden bir başkası ortaya çıktı. Bütün ordular taraf değiştirdiler. Binlerce savaşçı bu savaşı, uğrunda ölmeye hazır oldukları dinsel ilkelerle ilgili gördü, ama bir aşamada Protestan prensler Katolik bir imparatoru desteklediler; bir başka noktada ise Papa ve Katolik Fransa İsveç’in Protestan kralına destek oldu. Bu savaşın en yetenekli komutanı, kendi hükümdarının buyruğu ile kendi generalleri tarafından öldürüldü. Tek değişmeyen özellik, gazaba uğramış paralı asker orduları, yağmalanmış köyler, aç köylüler ve yanan kasabalar –Bertolt Brecht’in savaş karşıtı epiği <span class="char-style-override-2">Cesaret Ana</span>’da mükemmel bir şekilde tasvir edilen bir dünya– olarak görünüyordu.<span class="dipp"><a class="footnote-link" href="#footnote-225-449" id="footnote-225-449-backlink">449</a></span> Yine de olayların sisi içinde belirli bir yapı bulmak mümkündür.</p>
				<p class="paragraf-1">1610’larda Avrupa’daki en büyük güç hâlâ İspanya idi. Hükümdarları, Habsburg ailesinin bir kolu, yalnızca Kastilya’da değil, Aragon’un diğer krallıkları (özellikle Katalonya) ve (ele geçirmeyi başardıkları) Portekiz’de, (Şili’deki güçlü ‘Yerli’ ayaklanmasıyla kısa bir süre savunmaya geçmek zorunda kaldıkları) Amerikalar’da, (Milan dükalığı ve Napoli krallığı da dâhil) İtalya’nın belli başlı bölgelerinde ve güney Hollanda’daki taca ait bütün topraklarda egemenliklerini pekiştirmek için, hâlâ Katolik doktrini amansızca empoze etmek istiyorlardı. Ayrıca kuzey Hollanda’yı da yeniden ele geçirmeye hazırlanıyorlardı. </p>
				<p class="paragraf-1">Habsburg ailesinin diğer kolu, Alman ulusunun Kutsal Roma imparatorları, İspanya tacı ile yakın ittifak içindeydi. İmparatorluklarını, Atlantik’ten Osmanlı Türklerinin sınırına kadar bütün Avrupa’yı kucaklayan muazzam merkezi bir monarşiye dönüştürmenin hayalini kuruyorlardı. Ancak o an için imparatorluğun büyük kısmı bağımsız, güçlü prenslerce yönetiliyordu. İmparatorların gerçek güçleri yalnızca kendi toprakları Avusturya ile sınırlıydı ve burada bile iktidarları, lordlukları, şövalyelikleri ve kentsel oligarşileri temsil eden ‘<span class="char-style-override-2">estate</span>’lerle güçlü bir şekilde sınırlandırılmıştı. Bunlar, temel politik meselelerde karar verme hakkı ve Avusturya topraklarının en büyük parçası olan Bohemya Krallığı’nda, Habsburg olmayabilecek krallarını seçme hakkını talep ediyorlardı. İmparatorluk sarayı içinde güçlenen bir hizip, imparatorluk iktidarına karşı artan direnişi ezmenin yolunun, İspanyol tarzı bir dinsel biteviyelik olduğunu düşünüyordu. </p>
				<p class="paragraf-1">1560’ların ‘Karşı-Reformasyonu’nda Katolik doktrin ve örgütlenmenin katılaşması söz konusu olmuştu. Kilise’nin Trent Meclisi, sonunda tüm Katolik ruhbanın telkin etmek durumunda olduğu ortak bir doktrin üzerinde anlaşmıştı. Yeni bir dinsel tarikat, Cizvitler, geçmişte kilisenin niteliği haline gelen gevşeklik ve bozulmadan çok farklı, yeni bir dinsel heyecan ve entelektüel özenle yeni bir disiplin duygusuyla kendilerini temellendiriyorlardı. Bunlar, özellikle Avrupa’nın üst sınıflarının saflarında, faaliyet gösterebildikleri her şehirde, yandaşlardan oluşan aristokratik ağlar kurarak Protestanlıkla savaşta öncü haline geldiler.</p>
				<p class="paragraf-1">Karşı-Reformasyon Katolikliği, İspanyol hükümdarların fevkalade işine geldi. Avrupa’nın yönetici sınıfının Cizvitler tarafından kolonizasyonu ayrıca, İspanyol askeri gücünü ideolojik bir güçle tamamlıyordu. Bir kez başlayan bu sürecin kendine özgü bir mantığı vardı. 16. yüzyıl başında papalığın gevşekliği, Rönesans düşünce ve sanatının gelişmesine izin veren, ahlaksız olduğu kadar tahsilli kilise hiyerarşisinin bir sorunuydu. Cizvitlerin ilk nesli, Rönesans geleneğinin bir kısmını benimsediler ve eğitimdeki rolleri ve hayır işlerine verdikleri önemle şöhret kazandılar.<span class="dipp"><a class="footnote-link" href="#footnote-225-450" id="footnote-225-450-backlink">450</a></span> Bununla birlikte Karşı-Reformasyon ve özellikle de Cizvitler, kısa bir süre sonra, yalnızca açıkça dinsel inançlara aykırı düşünüşe (sapkınlık) değil, fakat her türlü eleştirel düşünceye göz açtırmamaya başladılar. Papalık, büyük din âlimi Erasmus’un bütün yazılarını ve İncil’in yaşayan dillere yapılmış bütün çevirilerini yasakladı. Çok geçmeden Trent Meclisi’nde önemli bir rol oynamış olan Toledo Başpiskoposu bile, ‘dinsel inançlara aykırı düşünüş’ suçlamasıyla Engizisyon’un kovuşturmasına uğradı.<span class="dipp"><a class="footnote-link" href="#footnote-225-451" id="footnote-225-451-backlink">451</a></span> Cizvitler, aristokratik takipçilerinin her türlü politikasını, insanları kurtuluşa ulaştırma ‘amaçları’nın her türlü ‘aracı’ meşru kılacağı gerekçesiyle haklılaştırıyordu. ‘İsa’nın Cemiyeti içinde kişiliği, canavar bir organizmanın hizmetine sokan irrasyonel ve monolitik bir otorite kültünün zaferi’ söz konusuydu.<span class="dipp"><a class="footnote-link" href="#footnote-225-452" id="footnote-225-452-backlink">452</a></span></p>
				<p class="paragraf-1">Karşı-Reformasyon Katolikliği ve Habsburg hanedanının iki kanadı aynı büyük düşmanı paylaşıyorlardı: kurtarılmış, anti-Habsburg ve Protestan kuzey Hollanda. Çek tarihçi Polisensky’nin ifade etmiş olduğu gibi, ‘Avrupa kendi içinde parçalanmıştı... bir yanda kurtarılmış Hollanda, bir yanda İspanyollar, güç kazanmanın kıtanın tümünü etkileyen iki odağı haline gelmişti’.<span class="dipp"><a class="footnote-link" href="#footnote-225-453" id="footnote-225-453-backlink">453</a></span></p>
				<p class="paragraf-1">Bununla birlikte savaş Hollanda sınırında çıkmadı; 400 mil uzaklıktaki Bohemya’da patlak verdi. Bugünkü Çek Cumhuriyeti ve Silezya’yı içeren Bohemya Krallığı, Kutsal Roma İmparatorluğu için can alıcı öneme sahipti. İmparatorluk içindeki en büyük devlet ve 16. yüzyılın ikinci yarısının büyük kısmında imparatorluk sarayının bulunduğu yerdi. Ancak İspanya’dan esen ve hükümdarlık iktidarını yücelten, her türden muhalefetten korkan Karşı-Reformasyon ideolojinin giderek etkisi altına giren bir imparatorlukta, Bohemya bir anormallikti. Bohemya, hem krallık olmayan büyük ‘<span class="char-style-override-2">estate</span>’lerinin<span class="dipp"><a class="footnote-link" href="#footnote-225-454" id="footnote-225-454-backlink">454</a></span> gücü, hem de 170 yıl öncesinin Hussçu savaşlarından beri farklı dinsel grupların çeşitliliğine tolerans göstermesiyle öne çıkmıştı. Katoliklerin yanında ‘ultraquistler’,<span class="dipp"><a class="footnote-link" href="#footnote-225-455" id="footnote-225-455-backlink">455</a></span><span class="dipp"><a class="footnote-link" href="#footnote-225-456" id="footnote-225-456-backlink">456</a></span> Lutherciler ve Calvinciler vardı. Bu, İspanya çizgisinde merkezi bir Alman monarşisi kurma yolundaki imparatorluk hayaline büyük ‘<span class="char-style-override-2">estate’</span>lerin karşı olması gibi, Karşı-Reformasyon’un ideolojisine de aykırı bir durumdu. </p>
				<p class="paragraf-1">Savaşın görünürdeki nedeni krallıktaki dinsel özgürlüğü kısıtlama girişimiydi. İmparatorluk otoriteleri Protestan kiliselerini yıkmaya, iyi tanınan kimi Protestanları tutuklamaya, basılı malzemeyi sansür etmeye ve (nüfusun yüzde 90’ını oluşturan) Katolik olmayanları kamu hizmetinden yasaklamaya başladılar. Protestan ‘<span class="char-style-override-2">estate</span>’lerin temsilcileri şikâyet ettiğinde, imparator protestoları reddetti ve ‘<span class="char-style-override-2">estate</span>’lerin toplantısını yasa dışı ilan etti. ‘<span class="char-style-override-2">Estate</span>’ler 1618 yılında imparatorluk görevlilerini 20 metre yükseklikteki pencerelerden fırlatarak (ciddi bir şekilde yaralanmaktan yaş gübre yığını sayesinde kurtulmuşlardı), ünlü ‘Prag’ın Pencereden Fırlatması’yla öfkeli bir misillemede bulundular ve Bohemya Kralı olan Habsburglu Ferdinand’ı, Almanya’dan bir Protestan prensle, Palatinate’li Frederick’le değiştirdiler. Habsburglular, Bohemya ‘<span class="char-style-override-2">estate</span>’leriyle olan çatışmayı, kuzey Hollanda ve müttefikleriyle olan daha büyük bir savaşın ilk raundu olarak gördüler. Ancak bunun arkasında daha derin bir mücadele vardı: Bu, piyasa eski feodalizmi dönüştürürken, tüm Avrupa’nın yaşadığı değişimlere iki farklı şekilde tepki göstermekti.</p>
				<p class="paragraf-1">Bu, Bohemya ‘<span class="char-style-override-2">estate</span>’lerinin kaba bir şekilde ‘kapitalizm’den yana olduğu ya da ‘burjuvazi’nin feodalizme karşı çıktığı anlamına gelmiyordu. ‘<span class="char-style-override-2">Estate</span>’ler toplumun üç tabakasını –yalnızca kentlileri değil fakat ayrıca (ve onlardan daha etkili olan) büyük lordlar ve şövalyelerden oluşan iki feodal grubu– temsil ediyordu. Şehirlilerin temsilcileri bile tam anlamıyla burjuva değillerdi; zira çoğu kez feodal çizgide yönettikleri topraklara sahiptiler. Ancak Polisensky’nin göstermiş olduğu gibi, Bohemya’nın çeşitli yerlerinde kırsal hayatın feodal niteliğini dönüştüren değişiklikler meydana geliyordu. Pek çok toprak sahibi, soylu ve kentli, serf emeğinin ya da aynî rantların yerine bir nevi sabit para rantını koyuyor, endüstriyel ürünler üretiyor, küçük kasabaların geliştirilmesini ve topraklarında yapılan el zanaatları üretimini teşvik ediyordu. Tarımdaki üretim yöntemlerini geliştirmek ve ‘özgür’ ücretli emeğin yaygınlaşması için özendirici unsurlar vardı. Köylünün temin etmek zorunda olduğu angarya çalışma, yılda bir gün kadar az olabiliyordu. Feodalizm Bohemya’nın bütününde, sona ermiş olmaktan çok uzaktı. Ancak onunla yenisi, embriyonik olarak kapitalist üretim biçimi arasında bir uzlaşma söz konusuydu. Polisensky’nin ifade ettiği şekliyle, ‘feodal yükümlülüklerin bütün o büyük binası, gerek kişisel, gerekse meslekî olarak, üretimi zincirlerinden kurtaracak farklı şekillerdeki bir dizi baskıyla dinamitleniyordu’.<span class="dipp"><a class="footnote-link" href="#footnote-225-457" id="footnote-225-457-backlink">457</a></span> Sonuç, Bohemya’nın ekonomik açıdan dinamik hale gelişi ve en azından 1590’larda, komşu Alman topraklarındaki ekonomik durgunluk ve köylülüğün yoksullaşmasına kadar bir sıkıntı çekmemesi oldu.</p>
				<p class="paragraf-1">Yönetimde ‘<span class="char-style-override-2">estate</span>’ sistemi, farklı çıkarları dikkatli bir şekilde dengeleyişi ve dinsel toleransıyla, içinde böylesi bir ekonomik değişimin yavaş yavaş ve sakin bir şekilde yer alabileceği bir çerçeve sunuyordu. Her üç ‘<span class="char-style-override-2">estate</span>’in üyeleri, kendilerine barışçı ve kârlı bir şekilde bir arada yaşama olanağı veren bir yapıyı savunmak için nedenler buluyorlardı. Büyük feodal kodamanların bazıları bile kendilerini, bütün Avrupa’yı yeniden feodalizme sürükleyecek güçlere karşı direnirken buldular.</p>
				<p class="paragraf-1">Bununla birlikte, savaşın gelişiminin göstermiş olduğu gibi, hikâyenin sonu bu değildi. Kodamanlardan bazıları, savaşa hazırlanılırken imparatorluğun ve Karşı-Reformasyon’un safına geçerek, Cizvitlere taraftar kazandırdılar. Bohemya davasına sadakat konusunda sıkı duran soylular bile, savaşı kendi sınıf çizgilerinde algıladılar; kentliler arasında hoşnutsuzluk yaratarak savaş çabalarını zayıflattılar. Protestan kralın sarayındaki gözlemciler, ‘Frederick ve maiyetinin “sefil köylüler”e karşı göstermiş olduğu ilgisizlik ve zulümden şaşkına döndüler’.<span class="dipp"><a class="footnote-link" href="#footnote-225-458" id="footnote-225-458-backlink">458</a></span> Önde gelen figürlerden yalnızca birisi, Avusturyalı Tschernembi, ‘eğer serfler özgürleştirilir ve serflik kaldırılırsa ... sıradan insanlar ülkeleri için savaşmaya gönüllü olacaklardır’ diye iddia etti.<span class="dipp"><a class="footnote-link" href="#footnote-225-459" id="footnote-225-459-backlink">459</a></span> Ancak sözünü dinletemedi.</p>
				<p class="paragraf-1">Her ne kadar Bohemya orduları iki kez imparatorluk başkenti Viyana üzerine yürüdülerse de, düşman ordularının Bohemya topraklarındaki ilerleyişinde çok az bir direnişle karşılaşmaları nedeniyle, her iki sefer de geri çekilmeye zorlandılar. Sonunda, Bohemya ordusunun 1620’de Beyaz Dağ Muharebesi’nde esaslı bir yenilgiye uğraması üzerine Protestan kral ve soylu generaller Prag’a dönerek daha fazla direniş göstermek yerine, ülkeden kaçtılar. Savaş, Bohemya ‘<span class="char-style-override-2">estate</span>’lerinin imparatorluğu yenecek araçlardan yoksun oldukları için değil, önderlerinin sınıf çıkarları bu araçları kullanmalarını engellediği için kaybedildi. </p>
				<p class="paragraf-1">Bohemyalı önderler, Avrupa’nın başka yerlerindeki Protestanların kendilerini savunmaya koşacaklarına güvendiler. Acı bir şekilde hayal kırıklığına uğradılar. Alman Prensleri’nin Protestan Birliği, Beyaz Dağ Muharebesi’nden önce savaştan çekildi. Hollanda ve İngiltere hükümetleri (Bohemya Kralı Frederick, İngiltere Kralı I. James’in kızıyla evliydi) İspanya’ya karşı savaşın genişletilmesine karşı çıktılar. Ticari yönden giderek güçlenen devletler olarak, ticaret için olan savaşlarını, sözde dinsel bağlılıkların önüne koydular. Ancak Bohemya savaşından uzak durmaları, ne Alman prenslerinin ne de Hollandalıların savaşın sonuçlarından zarar görmesini engelledi. Kazandığı zaferle sevinçten uçan İspanya tacı, kendi topraklarıyla yeni hedefi Hollanda arasındaki Palatinate bölgesini fethetmeye girişti. Bu Hollanda ve İngilizleri kendi başlarına önlem almaya zorladı: Palatinate’de savaşılması için para ve asker temin ettiler. Bu durum ayrıca Avrupa’daki güç dengesini, hem Alman prenslerinin hem de Fransa ve İsveç monarşilerinin aleyhine değiştirme yönünde bir tehdit oluşturdu. Dolayısıyla 1630’ların sonuna gelindiğinde Katolik Fransa ve Lutherci İsveç, Calvinci Hollanda’nın müttefiki oldular ve İtalya’daki artan İspanyol nüfuzunun, kendi papalık toprakları için de bir tehdit oluşturacağından korkan Papa, onları destekledi. </p>
				<p class="paragraf-1">Bir noktada imparatorluk, Katolikliğe geçmiş olan Bohemyalı kodaman Wallenstein’in yönetimindeki ordularıyla zafere ulaşmak üzereydi. Ancak Wallenstein’dan yalnızca ihanet etmiş olduğu Bohemyalı Protestanlar nefret etmiyordu. Bağımsız iktidarlarını ortadan kaldıracak olan bir imparatorluğu kurmak üzere göründüğü için, Almanya’nın Katolik prenslerini de çok korkutmuş ve 200 yıl öncesinin toplumsal koşullarına geri dönme taleplerine direndiği için de, imparatorluğun tümüyle Katolikleştirilmesinden yana olanları da aleyhine çevirmişti. Bohemya’da ve başka yerlerde –kısmen Hollanda uyruklu banker De Witte’nin yardımıyla–<span class="dipp"><a class="footnote-link" href="#footnote-225-460" id="footnote-225-460-backlink">460</a></span><span class="char-style-override-10"> </span>eline geçirdiği büyük ‘<span class="char-style-override-2">estate</span>’leri yönetme deneyimi ona daha yeni ekonomik örgütlenme biçimlerinin ve bunun yanında, belirli ölçüde dinsel hoşgörünün önemini benimsetmişti.<span class="dipp"><a class="footnote-link" href="#footnote-225-461" id="footnote-225-461-backlink">461</a></span> Gönülsüz de olsa, aşırıların taleplerine direnç gösterdi; ordunun başından iki kere kovuldu ve sonunda imparator adına hareket eden suikastçılar tarafından öldürüldü.<span class="dipp"><a class="footnote-link" href="#footnote-225-462" id="footnote-225-462-backlink">462</a></span> Polisensky’nin işaret etmiş olduğu gibi, ‘Son tahlilde Wallenstein’in yıkılışının altında yatan şey, kişisel nefretlerden öte bir şeydi: Temel mesele, onun ekonomik sisteminin, feodal mutlakiyetçiliğin aşırı savunucularıyla karşı karşıya gelmesiydi’.<span class="dipp"><a class="footnote-link" href="#footnote-225-463" id="footnote-225-463-backlink">463</a></span> </p>
				<p class="paragraf-1">Ancak aşırıların yöntemleri savaşta zafere ulaşamazdı. Savaş, Wallenstein’in ölümünden sonra bir on dört yıl daha, rakip İspanya ve Fransa mutlak monarşileri çevresinde sürekli değişen ittifak karışımlarının çatışması halinde devam etti. Savaşın sonuna gelindiğinde savaşa aktif olarak katılmış olanların pek azı savaşın başlangıcını hatırlayabilirdi ve bunlar bile özgün meselelerin ne olduğunun güçlükle farkında olabilirlerdi. Görünen tek şey Almanya’nın harap oluşu ve başka yerlerdeki ekonomik maliyetti. Sonunda 1648 Westphalia Antlaşması’yla, İspanya İmparatorluğu içinde Katalonya ve Portekiz ayaklanması; kuzey Hollanda’nın tüccarı ile Orange prensinin çatışması; Fransa’da ‘Fronde’ olarak bilinen siyasal ayaklanmaların başlaması gibi savaşanların hemen hemen tümünü toplumsal ve siyasal huzursuzluk içinde bırakan bir arkaplanla barışa ulaşıldı. </p>
				<p class="paragraf-1">Savaş, savaşa ilk başlayanların her ikisini de tahrip etti. Bohemya yıkıcı ve öldürücü bir feodal mutlakiyetçiliğe mahkûm oldu. Ülke şimdi, verimliliği hiç düşünmeksizin, mümkün olduğunca çok ürüne el koymayı düşünen lordların elindeydi. 16. yüzyılın bir niteliği olan yeni tekniklere ilgi gösterilmesi, köylüler çalışma zamanlarının yarısını ücretsiz emek şeklinde vermek zorunda bırakıldıkları için söndü gitti.<span class="dipp"><a class="footnote-link" href="#footnote-225-464" id="footnote-225-464-backlink">464</a></span> Savaşlar nedeniyle nüfusu azalan şehirler borç ve fiziki yıkım altında durgunlaştı. Avrupa kültürünün merkezlerinden birisi olan yerler, geri kalmış bir taşra haline dönüştü. Değişimin sembollerinden birisi, Çek dilinin 200 yıl kadar yalnızca köylerde konuşularak karanlığa gömülmesi ve bunun yerine şehirlerde Almancanın hâkimiyeti oldu.<span class="dipp"><a class="footnote-link" href="#footnote-225-465" id="footnote-225-465-backlink">465</a></span> Bohemya’da hayatı idame ettirmenin yeni yollarıyla eski toplumsal ilişkiler kümesi arasındaki çatışma, yeninin, eski tarafından zorla ve son derece kanlı bir şekilde yok edilmesiyle çözüldü. Savaşın ilk yıllarındaki devrimci girişimin başarısızlığı için korkunç bir bedel ödendi. </p>
				<p class="paragraf-1">İspanya tacı da çok şey kaybetti. Kastilya’da savaştan önce bile ekonomik gerilemenin işaretleri görülmüştü. Ancak askeri güç bunların üzerini örtüyordu. 1648’e gelindiğinde durum artık böyle değildi. İspanya, Portekiz’i kaybetmişti. Katalonya, Latin Amerika’daki imparatorluğu, Filipinler, İtalya’nın bazı kısımları ve güney Hollanda’yı elinde tutabilmişti. Ancak imparatorluğun sağladığı menfaatler başka yerlere akmaya başladı ve İberya Yarımadası Avrupa’nın en geri kalmış yerlerinden birisi oldu. </p>
				<p class="paragraf-1">Alman prensleri, savaşın sonunda başındakinden çok daha fazla bağımsız güç ortaya koyabildikleri için, bu savaşın kazananları arasındaydı. Ancak Alman halkı bunun için bir bedel ödedi. Birbirinden gümrük kapılarıyla ayrılan ve sürekli olarak birbirlerine karşı hanedan entrikalarına girişen, yamalı bohça gibi parçalara ayrılmış diyarlar, savaşın neden olduğu muazzam ekonomik ve toplumsal altüst oluşun üstesinden gelmek için hiçbir temel sağlamıyordu. Güney Almanya, 16. yüzyılın başlarında Avrupa’nın en fazla şehirleşmiş ve ekonomik olarak en gelişmiş yerlerinin  başında geliyordu ama 17. yüzyılın sonlarında kesinlikle öyle değildi.<span class="dipp"><a class="footnote-link" href="#footnote-225-466" id="footnote-225-466-backlink">466</a></span></p>
				<p class="paragraf-1">Fransa, Otuz Yıl Savaşları’ndan bir önceki yüzyıldaki din savaşlarında olduğu gibi (kısa süreli Fronde karışıklığına rağmen) monarşisi güçlenmiş olarak, çok yavaş gelişen bir ekonomik merkeziyetçilik ile ve eski feodal yollardan salyangoz hızıyla ayrılan ekonomik örgütlenme biçimlerini benimseyerek çıktı. Hükümdarları savaştan çok az şey kazandı, halk ise hiçbir şey kazanmadı.</p>
				<p class="paragraf-1">Savaşın tek gerçek ‘kazancı’ bağımsız Hollanda Cumhuriyeti’nin varlığını sürdürmesi ve kapitalist yöntemleri esas alan kapitalist sınıfın güçlenmesi oldu. Yüz elli yıllık Reformasyon, din savaşları ve iç savaşların tozu dumanı içinde, Avrupa’nın küçük bir parçasında, ekonomik hayatın yeni bir biçimde örgütlenmesi temeline dayanan bir devletin kurulduğunu gördü. Vestfalya Barışı imzalanırken, Kuzey Denizi’nin ötesinde benzer bir dönüşüm de sonuca bağlanıyordu.</p>
				<p class="arabaslik-sol"><span class="char-style-override-3">İngiliz Devrimi</span></p>
				<p class="paragraf-1">Ocak 1649’da bir celladın baltası İngiltere ve İskoçya Kralı I. Charles’ın kafasını kesti. Bu olay bütün Avrupa’yı dehşete düşürdü.<span class="dipp"><a class="footnote-link" href="#footnote-225-467" id="footnote-225-467-backlink">467</a></span> Avrupa’nın Katolik, Lutherci ve Calvinci bütün hükümdarları İngiltere ile diplomatik ilişkileri kestiler.<span class="dipp"><a class="footnote-link" href="#footnote-225-468" id="footnote-225-468-backlink">468</a></span> Bu olay, tümünün paylaştıkları bir ilkeye, kimilerinin doğuma bağlı bir rastlantı nedeniyle başkalarını yönetme hakkına karşı hürmetsizlik teşkil ediyordu.</p>
				<p class="paragraf-1">İdam emrini veren adamlar aşırı cumhuriyetçiler olmaktan çok uzaktı. Yalnızca 20 ay kadar önce liderleri Oliver Cromwell, ‘hiç kimse hayatını ve mülkünü kral ve onun hakları olmadan yaşayamaz’ diyerek monarşi ilkesini savunmuştu.<span class="dipp"><a class="footnote-link" href="#footnote-225-469" id="footnote-225-469-backlink">469</a></span> Şimdi, şu ünlü sözü söylüyordu: ‘Onun kafasını üzerinde tacıyla birlikte keseceğiz’. Cromwell, kendisine rağmen, kimi insanların diğerleri üzerinde tanrısal olarak belirlenen üstünlükleri olduğu varsayımını sorgulayan, yeni bir çağın kapısını açıyordu.</p>
				<p class="paragraf-1">İngiliz Devrimi’ni, homojen bir <span class="char-style-override-2">gentry</span><span class="dipp"><a class="footnote-link" href="#footnote-225-470" id="footnote-225-470-backlink">470</a></span> ‘eliti’ içindeki rakiplerin, pozisyon için kurnazca iş çevirmeleri olarak gören, moda olmuş anlatılar vardır. Bu tür anlatılar bir üst sınıf figürünü ötekine bağlayan himaye ve aile ilişkilerini ortaya koyarlar; savaşların ve kafaların kesilmesinin kontrolden çıkmış bir entrika ve karşı-entrika sürecinden kaynaklandığını ileri sürerler. </p>
				<p class="paragraf-1">Bu tür yorumlar 1649’un arızi bir tarihsel dönem olmadığını kavramaktan uzaktır. Bu olay, Avrupa’nın büyük kısmını yüz elli yıldır paramparça eden aynı toplumsal güçler –piyasa ilişkileri ortaya çıkaran ve eski feodal düzeni dönüştürürken serbest kalan toplumsal güçler– arasındaki çatışmanın bir ürünüydü. Yalnızca üst sınıftan rakip saraylıları ve politikacıları ilgilendirmiyor; aynı zamanda Hollanda devriminde öne çıkan tüccar çıkarlarına benzer çıkarları, güney Almanya’da Reformasyon’u sürükleyen ya da Fransa’da direkte yakılan zanaatkâr ve küçük esnafı ve 1525 Alman Köylü Savaşı’ndan tür olarak farklı olmayan ama çok daha küçük ölçekteki köylü direnişini ilgilendiriyordu. İngiliz İç Savaşı’nda tarafları bağlayan şey, Avrupa Reformasyonu tarafından sökülüp atılan rakip dinsel nosyonlardı. </p>
				<p class="arabaslik-sol"><span class="char-style-override-3">Barışçı Girizgâh</span></p>
				<p class="paragraf-1">İngiltere’de Reformasyon, Almanya’nın kimi yerlerindeki ‘Prensler Reformasyonu’ gibi bir kraliyet kararnamesi ile yürürlüğe konmuştu. VIII. Henry diplomatik nedenlerle Roma Katolik Kilisesi’yle ilişkileri koparmış ve İngiliz yönetici sınıfının büyük çoğunluğunu, eski manastır topraklarını satarak ve fiyatları kırarak kendi politikasına bağımlı kılmıştı. </p>
				<p class="paragraf-1">Ancak İngiltere’deki Reformasyon’da prenslik çıkarlarından ve üst sınıfların açgözlülüğünden daha fazla şeyler vardı. Değişen toplumdan anlam çıkarmaya çalışan, özellikle tacir ve zanaatkâr sınıfları ama aynı zamanda toprak sahibi <span class="char-style-override-2">gentry</span> içinde yeni bir dünya görüşüne açık olanlar arasında kök salmıştı. </p>
				<p class="paragraf-1">İngiltere’de yukardan Reformasyon’u aşağıdan Reformasyon’dan ayıran boşluk, 16. yüzyılın ikinci yarısı boyunca bulanıktı. Mary Tudor’un (İspanyol II. Philip’le evliydi) saltanatı altında eski Katolikliği yeniden empoze etme girişiminin acı deneyimi, kilise topraklarının yeni sahipleri lordlarla Püriten şehirlileri, Protestan Kraliçe I. Elizabeth’i desteklemede omuz omuza vermeye yönlendirmişti.</p>
				<p class="paragraf-1">Bu durum, her ne kadar İngiltere hâlâ ekonomik olarak Avrupa’nın daha geri ülkelerinden biri olsa da, yavaş ama sürekli bir ekonomik değişimce teşvik edilmişti. 1500 ile 1650 arasında nüfus iki kattan fazla arttı.<span class="dipp"><a class="footnote-link" href="#footnote-225-471" id="footnote-225-471-backlink">471</a></span><span class="char-style-override-10"> </span>Bu dönemin sonunda 12 kişiden birisi şehirlerde yaşıyordu. El zanaatları endüstrisinin ­–özellikle dokuma– çıktısı, madencilik ve demir üretiminde de olduğu gibi, artıyordu. Binlerce insan, şehirlerde olduğu kadar kırsal endüstrilerde de istihdam edilmeye başlanmıştı. Arden Ormanı’ndaki hanelerin yüzde 60’ı kumaş üretimiyle uğraşıyor ve kırsal alanlarda 100.000 insan çorap üretiminde çalışıyordu.<span class="dipp"><a class="footnote-link" href="#footnote-225-472" id="footnote-225-472-backlink">472</a></span> Aile içindeki işgücünü, ücretli işgücü istihdam ederek destekleyen, durumu daha iyi olan çiftçilerin (<span class="char-style-override-2">yeomen</span>) elindeki toprakların oranı ciddi bir şekilde artmıştı. Ve <span class="char-style-override-2">gentry</span>’nin azınlıktaki bir bölümü, küçük köylüleri geçim düzeyinin altına itmektense, topraklarını çiftçilere –ücretli işçi istihdam eden ve toprağı ıslah eden <span class="char-style-override-2">yeomen</span>’lere– uzun süreli kiralayarak, uzun dönemde daha güvenli gelirler elde edilebildiğini keşfetmeye başlamıştı.</p>
				<p class="paragraf-1">Toplum hâlâ çeşitli feodal özellikler gösteriyordu. <span class="char-style-override-2">Gentry</span>’nin büyük bir kısmı ve aristokratlar köylülerin suyunu çıkarıyordu. Her ne kadar serflik, Kara Ölüm sırasında ortadan kalmış olsa da, hâlâ çok çeşitli feodal ödemeler (vergiler) elde edebiliyorlardı. Toprağın büyük kısmı hâlâ ücretli emek kullanan kapitalist çiftçiler değil de küçük ve orta köylüler tarafından işleniyordu. Ücretli işçilerden çok zanaatkârlar, hâlâ pek çok sektöre egemendi. <span class="char-style-override-2">Gentry </span>hâlâ topraklarını ıslah etmektense, gelirlerini krallıktan gelecek sadakalarla –daha sonra bunlar vergi oldu– takviye etmeye yatkındı. Ve de en güçlü tacirler, kralın ihsan ettiği, herkes için fiyatları yükselten ve öteki sektörleri engelleyen tekellere bel bağlamıştı. Bununla birlikte, 1550’lerden 1610’lara kadar, Otuz Yıl Savaşları’ndan önce Bohemya’dakilere benzer şekilde yapılan düzenlemeler, yavaş bir ekonomik gelişmeye ve onunla birlikte de yeni kapitalist yöntemlerin yavaş yavaş filizlenmesine izin verdi.</p>
				<p class="paragraf-1">Bu dönemde, siyasal imaları olan dinsel kavgalar verildi. Elizabeth’in saltanatının son dönemi, Püriten Calvincilerin zulüm görmesine ve göçüne; İskoç VI. James’in İngiltere tahtına I. James olarak çıkmasına; Katolik büyük toprak sahiplerinden arda kalanların bir kısmının dâhil olduğu abartılı bir fesat tertibine (“Barut Suikastı”) tanık oldu. Ama esas itibariyle dönem, monarşi, büyük toprak sahipleri, <span class="char-style-override-2">gentry</span>, ulusal kilise hiyerarşisi ve tüccar arasında, ileri derecede bir ahengin bulunduğu bir dönem oldu. Bu durum kralın, politikaları belirlemek üzere bakanları atadığı ama bu politikaların yürütülmesi için parlamentonun iki ‘kamara’sının (Lordlar Kamarası büyük aristokratlardan ve piskoposlardan, Avam Kamarası ise her <span class="char-style-override-2">county</span>’nin<span class="dipp"><a class="footnote-link" href="#footnote-225-473" id="footnote-225-473-backlink">473</a></span> toprak sahibi <span class="char-style-override-2">gentry</span>’sinin temsilcileriyle, şehirlerdeki <span class="char-style-override-2">borough</span>’ların<span class="dipp"><a class="footnote-link" href="#footnote-225-474" id="footnote-225-474-backlink">474</a></span><span class="char-style-override-10"> </span>temsilcilerinden oluşuyordu) onayının gerektiği anayasal bir düzenlemede ifadesini buldu. </p>
				<p class="paragraf-1">Devlet makinesi Fransa’da ya da Kastilya’da olduğundan çok daha güçsüzdü. Düzenli ordu ve ulusal bir polis teşkilatı yoktu; yalnızca ilkel bir devlet memurluğu söz konusuydu. Gerçek iktidar, her yörede, büyük ölçüde yasayı uygulayan, çalışan sınıflara cezaları kesen, vergilerin çoğunun toplanmasını garanti eden ve gerektiğinde asker toplayan <span class="char-style-override-2">gentry</span>’nin elindeydi. Hükümdarın gücü, ne istediği konusunda <span class="char-style-override-2">gentry</span>’yi ikna edebilmesine ya da zorlayabilmesine bağlıydı. Ama bu, izlenecek politikalar konusunda geniş bir görüş birliği olduğu için kolaylıkla yapılabiliyordu. </p>
				<p class="arabaslik-sol"><span class="char-style-override-3">Savaşa Giden Yol</span></p>
				<p class="paragraf-1">I. James’in ve daha da ciddi bir şekilde 1620’lerin sonlarında oğlu I. Charles’ın saltanatı döneminde işler bozulmaya başladı. Monarşinin para talebiyle, parlamenter <span class="char-style-override-2">gentry</span>’nin ve tüccar sınıfların bunu vergiler yoluyla temin etme istği arasında bir gedik açıldı. Monarşi, kendisinin kontrolünde olmayan yollardan –yeni vergiler ve gümrük vergileriyle ticaret üzerindeki tekellerle, lordluk payelerini satmak suretiyle– yeni gelir kaynakları bulmaya çalışarak parlamentoyu daha fazla kızdırdı. Parlamento, eğer bu tür önlemler üzerinde kontrol hakkı tanınmazsa düzenli her türlü kaynak yaratılmasına karşı çıkacakları tehdidinde bulundu ve de taç, ‘<span class="char-style-override-2">Star Chamber</span>’<span class="dipp"><a class="footnote-link" href="#footnote-225-475" id="footnote-225-475-backlink">475</a></span> gibi özel kurulları devreye sokarak parlamentosuz yönetmeye ve karşı çıkanları cezalandırmaya çalıştı. Bu ise öte yandan, en azından 1610 ve 1620’lerde Buckingham ve 1630’larda Strafford gibi ‘danışman’ların monarşiye karşı güvensizliğini artırdı. </p>
				<p class="paragraf-1">Anlaşmazlık giderek dinsel bir renk almaya başladı. Otuz Yıl Savaşları’nda <span class="char-style-override-2">gentry </span>ve tüccar, bir yandan derin dinsel itikatları nedeniyle, öte yandan kaba ekonomik hesapların bir karşımı olarak, Protestanlarla özdeşleştiler. Tüccarlar, İspanyol etkisinin herhangi bir şekilde zayıflamasının, Amerikalar’a ve Doğu Hindistan pazarlarına daha kolay ulaşılması anlamına geleceğinin farkındaydı. Charles’ın, La Rochelle şehrinde Protestanlara saldırmakta olan Fransa kralının kızıyla evlenmesiyle, James ve Charles aksi yöne, büyük Katolik monarşilerin yanına çekildi. Charles’in Cantebury Başpiskoposu Laud, Calvinci bakanları görevden aldı; dinsel muhaliflere karşı kilise mahkemelerini kullandı ve ruhbana, dine aykırı vergilerin ödenmemesi gerektiğini açıklamalarını emretti. Aslında bu, kilise hiyerarşisinin, kral adına hareket eden ‘manevi’ bir polis gücü olarak devlet işlerinin bir parçası haline gelmesiydi. </p>
				<p class="paragraf-1"><span class="char-style-override-2">Gentry</span>’nin belirli kesimleri ve tüccarlar pek çok Avrupalı Protestan’ın kaderini paylaşacaklarından ve kıtayı istila etmiş olan Kralcı Karşı-Reformasyon dalgasının altında boğulacaklarından korkmaya başladılar. 1620’lerin sonunda kralın vergi vermeyi reddeden beş şövalyeyi tutuklaması ve parlamentosuz yönetmeye başlamasıyla, Avam Kamarasıyla kral arasında baş gösteren çatışmadan sonra bu korku büyüdü. Kralın Fransız karısının etrafında toplanmış güçlü bir Katolik grup ve kraliçenin Cizvit danışmanı sarayda görünmeye başladılar ve kralın gözdesi Strafford, Katoliklerden oluşan düzenli bir İrlanda ordusu kurdu. </p>
				<p class="paragraf-1">Kralın uzlaşmaz yaklaşımı işe yarar gibi görünüyordu. Daha sonra, 1637’de çizgiyi aştı. Kendi siyasal kurumları, hukuki yapısı ve kilisesiyle ayrı bir ülke olan İskoçya’da, Calvinci olmayan yeni bir dua kitabını devreye sokmaya kalkıştı. Soylular, hukukçular, Calvinci din adamları ve şehirlilerden oluşan bir İskoç ‘meclis’i, bir isyan ordusu oluşturdu. Kral isyanı bastırmak için kendine güvenerek harekete geçti, ama yalnızca gerekli fonları toplayamayacağını keşfetmekle kaldı. İskoç birlikleri kuzey İngiltere’ye girerken, Kral 11 yıldan bu yana ilk parlamentosunu toplamak zorunda kaldı. </p>
				<p class="paragraf-1">Westminster’de toplanan <span class="char-style-override-2">gentry, borough</span> temsilcileri ve hatta lordların pek çoğu, kralın istediklerini, karşılığında çok daha fazlasını almadan vermek niyetinde değillerdi. Esas itibariyle siyasi tutumları muhafazakârdı. Ancak onlar için muhafazakârlık, kendi yörelerindeki yönetici pozisyonlarını korumaktı ve bu pozisyonlar da 11 yıldır kralın tehdidi atındaydı. Çoğunluk önderliğini, asıl tutkusu Latin Amerika ve Karayipler ticaretindeki İspanyol hâkimiyetini kırmak olan bir şirketin sekreteri, John Pym gibi figürler yapıyordu. Bunlar, hoşnutsuzluklarının nedeninin ortadan kaldırılmasını istiyorlardı: yeni vergilerin kaldırılması ve ödemeyenlerin affedilmesi; parlamentonun onayı olmadan kralın parlamentoyu feshetme hakkının kaldırılması; krallık başdanışmanı Strafford’un yargılanıp cezalandırılması; Lordlar Kamarası’ndan piskoposların ihraç edilmesi ve İskoç Calvincilerle dostane bir barış yapılması.</p>
				<p class="paragraf-1">Kral, örneğin Strafford’un yargılanması gibi kimi tavizlerde bulundu. Ama taleplerin tümünü kabul edemezdi. Bu, monarşinin yüzyıllar boyunca elde etmiş olduğu gücün çoğunu terk etmesi anlamına gelirdi. Bunlar olmadan kral, Avrupa’nın her yerinde hükümdarların iktidarlarını azaltmak yerine artırdıkları bir sırada kukla durumuna düşerdi. </p>
				<p class="paragraf-1">Zaman ilerledikçe kral pozisyonunun güçlendiğini gördü. Avam Kamarası’ndaki pek çok kişi ve Lordlar Kamarası’nın çoğunluğu, başkalarının kendi güçlerine kafa tutmasını teşvik edeceği endişesiyle, krala karşı radikal bir tavır takınmakta kararsızdı. <span class="char-style-override-2">Gentry </span>ve aristokrasi arasında, özellikle Londra pazarına uzaklık nedeniyle pek çok feodal adetin zarar görmediği kuzey ve batı bölgelerinde, ‘kralın partisi’ oluştu. Ekonomik olarak daha gelişmiş yörelerde bile kral, krallığın lütuflarından maddi olarak yararlanan<span class="char-style-override-2"> gentry</span>’den ve (örneğin Doğu Hindistan Şirketi gibi) kraliyet tekellerinden yararlanan büyük tüccardan ve de pek çok nesil boyunca boyun eğme alışkanlığı telkin edilmiş tüm toplumsal sınıflardan destek görüyordu. </p>
				<p class="paragraf-1">Ocak 1642’ye gelindiğinde kral bir darbe ile tüm iktidarı ele geçirmek için kendisini yeterince güçlü hisseti. 400 silahlı destekçisiyle beraber, en önemli parlamento üyelerinden beşini tutuklamak niyetiyle parlamentoyu bastı. Ancak onlar çoktan Londra Şehri’nin (<span class="char-style-override-2">City of London</span>)<span class="dipp"><a class="footnote-link" href="#footnote-225-476" id="footnote-225-476-backlink">476</a></span> tüccar, esnaf ve çıraklarının sağladığı güvenliğe ulaşmışlardı. Kral ertesi gün onları izleyerek <span class="char-style-override-2">City</span>’ye girdi. Olayın bir görgü tanığı şunları anlatıyordu: “halk, binlerce kişi, ‘Parlamentonun dokunulmazlığı’ diye bağırırken, dükkânlarını kapatıp kapılarında elde kılıç ve teberlerle beklerken, kral Londra’da hayatının en kötü gününü geçirdi”.<span class="dipp"><a class="footnote-link" href="#footnote-225-477" id="footnote-225-477-backlink">477</a></span> Kralın <span class="char-style-override-2">City</span>’ye silahlı <span class="char-style-override-2">cavalier</span>leriyle (süvariler) geri döneceği dedikoduları, ‘büyük kalabalıkların ellerine geçirebildikleri silahlarla sokaklara dolmasına neden oldu; kadınlar işgalcilerin üstüne dökülmek üzere sıcak su taşıdılar; “atlara engel olmak için” sokaklara tabureler, kalıplar ve boş borular fırlatıldı.<span class="dipp"><a class="footnote-link" href="#footnote-225-478" id="footnote-225-478-backlink">478</a></span></p>
				<p class="paragraf-1">Olaylar uyarıcıydı. Kral basit bir polisiye önlemle mutlak iktidarını sağlamayı başaramamıştı. Bir hafta içinde, bir ordu kurarak şehri geri almak kararıyla Londra’yı terk etti. Siyasal tartışma bir iç savaş noktasına ulaşmıştı. </p>
				<p class="arabaslik-sol"><span class="char-style-override-3">Birinci İç Savaş</span></p>
				<p class="paragraf-1">Kral çevresine, kuzeyli lordların çocukları ve hizmetçileri, saray <span class="char-style-override-2">gentry</span>si, askerî maceracılar, paralı askerler, kralcı aristokrasinin varlıklı ve moda düşkünü gençleri ve de ülkenin ayak bastıkları her yerinde arsız soygunculuklarıyla şöhret kazanan süslü zorbalar, ‘<span class="char-style-override-2">C</span><span class="char-style-override-2">avalier</span>’lerden bir küme topladı. Bunların yanı sıra, toplumun nasıl yönetilmesi gerektiği konusunda İspanya ve Fransa monarşilerinin örnek alınması gerektiğine inanan, aralarında Karşı-Reformasyon’un Katolik havarilerinin de bulunduğu küçük bir azınlık da dâhil herkes vardı. Yönetici sınıfın parlamentocu kesimi, şimdi artık kendilerini ve mülklerini, kendi ordularını kurarak koruyabileceklerdi. Ancak olaylar, yönetici sınıf dışındaki kitleleri çatışmanın içine çekmişti.</p>
				<p class="paragraf-1">Kraliyet tekellerini elinde bulunduranlara karşı olan tüccar, sıradan esnaf ve çırakların gösteri dalgasını teşvik ederek Londra Şehri’nin kontrolünü elinde tutmayı başarmıştı. Ancak, özellikle <span class="char-style-override-2">Cavalier</span> subaylar katılanlara saldırdığında, halk hareketini öyle basitçe açıp kapayamazlardı. Yüzlerce, hatta binlerce çırak gösteri yapıyordu. ‘Mekanik vaiz’ler halkı ‘haftada iki ya da üç gün işlerine gitmemeye’ teşvik etmekle suçlanıyordu.<span class="dipp"><a class="footnote-link" href="#footnote-225-479" id="footnote-225-479-backlink">479</a></span> Bu, ülkenin pek çok yerinde çitlemeden ve (doğu Anglia’da köylülerin geçim kaynaklarının bir kısmını yitirdikleri) bataklıkların kurutulmasından kaynaklanan ekonomik güçlüklerin az ya da çok kendiliğinden ayaklanmalara neden olduğu bir sırada meydana geliyordu. </p>
				<p class="paragraf-1">Halkın öfkesinin kabarması, yönetici sınıfın parlamentodan yana olan kesimi için iki yanlı bir silahtı. Bu onlara, krallığın darbe girişimi karşısında hayatlarını koruyabilme olanağı veriyordu. Ama ayrıca, eğer kontrolden çıkarsa, kendi sınıf egemenliklerine zarar verebilecek bir hareketle karşı karşıya kalma tehdidi yaratıyordu. Şehir ajitasyonu, kralın destekçilerinin <span class="char-style-override-2">City </span>yönetimindeki egemenliğini, parlamento yandaşlarının onu sona erdirmek için yapmaya çalıştıklarından daha fazla etkilememişti. Pek çoğu, yalnızca kendilerinin uygulayacağı dinsel bir disiplinin alt sınıflar arasındaki isyanı söndürebileceğine ve kontrolü sürdürebileceğine inanmıştı. Onlar, kralı taleplerini kabul etmeye zorlamak istiyorlardı, ama çatışmalara da bir an evvel son vermede kararlıydılar. </p>
				<p class="paragraf-1">Bu grup daha sonra ılımlı bir parlamento hizbi oluşturdu. Bunlara, kendi sınıflarından kilise büyüklerinin (‘<span class="char-style-override-2">presbyter</span>’) herkese empoze edecekleri, yeknesak bir dinsel doktrin sistemi olması gerektiğine inandıkları için ‘<span class="char-style-override-2">Presbyterian</span>’ dendi. </p>
				<p class="paragraf-1">O an için savaştan kaçınmanın olanağı yoktu. Ilımlı Presbyterian <span class="char-style-override-2">gentry </span>bile<span class="char-style-override-2"> </span>sınırsız krallık gücünün sonuçlarından korkuyor ve direnmek zorunda kalıyordu. Ancak savaşın ilk iki yılında, gerçek devrimci önlemlerden nefret ettikleri için, 1619 yılında Bohemya <span class="char-style-override-2">estate</span>lerinin Habsburglara yaptığı gibi bir direnme ortaya konmadı. </p>
				<p class="paragraf-1">Tutarlı bir ulusal strateji izleyebilecek tek bir parlamento ordusu yoktu; bunun yerine her biri bir lord ya da generalin komutasında, subayları yerel <span class="char-style-override-2">gentry</span>den oluşan yerel ordular topluluğu söz konusuydu. Erat ise, devrimci coşkusu olanlar değil, çoğu kez isteğine rağmen savaşmaya zorlanan toplama adamlardı. Orduların ihtiyaçlarının <span class="char-style-override-2">gentry </span>tarafından temin edilmesindeki isteksizlik, aynen kralcı <span class="char-style-override-2">Cavalier</span>ler gibi ülkenin yağmalanmasına yol açıyor, dolayısıyla kırsal alanlarda köylüleri, şehirlerde de zanaatkârları yabancılaştırıyordu.</p>
				<p class="paragraf-1">Parlamento yanlıları bir iki başarı kazandılar. Londra’nın esnaf ve zanaatkârları, kralcı ordunun başkente girişini 1642 sonlarında Turnham Green’de engellediler ve parlamentonun ve İskoçya’nın birleşik kuvvetleri, 1644 yazında kralcı birlikleri Marston Moor’da mağlup ettiler. Ancak 1642-44 yıllarındaki savaşların çoğu sonuç alıcı değildi. Daha kötüsü, 1645 başlarına gelindiğinde durum potansiyel olarak feci idi. Kral Londra’dan 50 mil uzaklıktaki Oxford’da kuşatma altındaydı. Parlamento orduları yorgun, parasız, bozuk moralli ve çoğu kez isyankârdı. Geniş çapta askerden kaçma olayları meydana geliyordu ve İskoç ordusunun kralla ayrı bir anlaşma yapma tehlikesi söz konusuydu. Acilen bir şeyler yapılmazsa, Beyaz Dağ Muharebesi’ne benzer şekilde her şey kaybedilecekti. </p>
				<p class="paragraf-1">Tabloda bir tek parlak nokta vardı. Parlamento ordularından birisinin süvarileri, ‘Doğu Birliği’nin Yiğitleri’ (<span class="char-style-override-2">Ironsides</span>), kralcıların Marston Moor’da yenilmesinde belirleyici bir rol oynamıştı. Bu süvariler, ordunun geri kalan kısmından farklı bir şekilde yetiştirilmişti. Liderleri, Cambridgeshire toprak sahibi, parlamento üyesi Oliver Cromwell, bilinçli olarak bu birliği aristokratlardan ya da gönülsüz, yoksul adamlardan seçmemişti. Bunun yerine, ‘orta sınıflar’dan gelen gönüllülere dayanmıştı: bunlar çoğunlukla at sahibi olacak kadar zengin, ama çoğu kez Püritan, dinsel bir bağlılığa sahip olmayacak kadar yoksul, hali vakti daha yerinde çiftçilerin ‘<span class="char-style-override-2">yeoman</span>’ tabakasından geliyordu. Daha sonra bir gözlemcinin yazdığı gibi, ‘bunların çoğunluğu, bu kavgaya bir dava uğruna girmiş mülk sahipleri ya da mülk sahiplerinin çocuklarıydı’.<span class="dipp"><a class="footnote-link" href="#footnote-225-480" id="footnote-225-480-backlink">480</a></span> Cromwell’in bu birlikleri, kral için savaşan ‘beyefendilerin evlatları’ ve paralı askerler kadar yetenekli olabilirlerdi; ama savaşta, bir başarıdan sonra yağma peşinde dağılmaya daha az eğilimli oldukları için, çok daha disiplinliydiler. Cromwell, ‘ne için savaştığını bilen ve bildiğini seven, basit çuha-zırhlı bir yüzbaşıyı, sizin ‘beyefendi’ dediğiniz ve başka da hiçbir şey olmayan birisine tercih ederim.’ demişti.<span class="dipp"><a class="footnote-link" href="#footnote-225-481" id="footnote-225-481-backlink">481</a></span> </p>
				<p class="paragraf-1">Cromwell ayrıca bu tür adamları, onlara <span class="char-style-override-2">gentry</span>nin görüş ve değerlerinden çok farklı şeyleri ifade etme olanağı vermediği sürece yanına çekemeyeceğini ve yanında tutamayacağını görmüştü. <span class="char-style-override-2">Presbyterian</span> parlamenterlerin, kendi birliklerinden alt orta sınıflar için militan mesajlar taşıyan, çeşitli dinsel mezheplerin yandaşlarını uzaklaştırmasına izin veremezdi. Radikal mesajları olan vaizler askerlerle birlikte dolaşıyorlardı ve bunların en iyi bilineni, Hugh Peter, ‘hastalar ve yoksullar için yeterli bakım ve geliştirilmiş bir hukuk sistemi... borçlar için hapis cezasının kaldırıldığı adil bir toplumsal düzen’den söz ediyordu.<span class="dipp"><a class="footnote-link" href="#footnote-225-482" id="footnote-225-482-backlink">482</a></span> Cromwell, dini olmayan radikal John Lilburne’ü bile, komutanlarından birisi Manchester Earl’ün karşısında savunmuştu. Earl, Cromwell’in, ‘İngiltere’de asla bir soyluyu görmeyecek kadar yaşamayı’ umduğu ve bazı insanları ‘onlar lordları sevmediği için’ daha çok sevdiği dedikodusunu yayıyordu.<span class="dipp"><a class="footnote-link" href="#footnote-225-483" id="footnote-225-483-backlink">483</a></span> Cromwell o sırada bu tür görüşlere sahip olmuş olabilir ya da olmayabilir. Ama geçmişte Cambridgeshire’da bataklıkların kurutulmasına karşı çıkan çiftçileri savunduğu ve kralı yenmek için eğer gerekirse, orta sınıfların sınıf duyguları ile oynamaya kesinlikle hazır olduğu için kendisine destek sağlamıştı. Bu, pek çok Protestan liderin, kıta Avrupa’sındaki mücadele sırasında sahip olmadıkları bir kararlılığı göstermeye hazır olduğu anlamına geliyordu.</p>
				<p class="arabaslik-sol"><span class="char-style-override-3">Yeni Model Ordu </span></p>
				<p class="paragraf-1">1645 baharında, yenilgiyi önlemenin yalnızca tek bir yolu olduğunu, bunun da artık, savaştan kaçan aristokratların ya da amatör <span class="char-style-override-2">gentry</span>nin komutasında olmayan bir orduyu merkezi bir güç olarak tümüyle yeni baştan kurmaktan geçtiğini gören bir grup parlamento üyesi ve subay arasında, en önemli figür Cromwell’di. Bunun yolunu, Avam Kamarası’nda güçlü bir direnç ve Lordlar Kamarası’ndaki muhalefete rağmen, Londra Şehri’nin anti-tekelci tüccar ve giderek radikalleşen zanaatkâr tabakasına dayanarak buldular. Devrimci zaferin aracı, ‘Yeni Model Ordu’, krizin tepe noktasında kuruldu. </p>
				<p class="paragraf-1">Piyade askerlerinin pek çoğu, şimdiye kadar savaşta önem taşıyan sorunlara ilgi duymayan gönülsüz adamlar arasından eski usulle toplandı. Ama süvariler, Cromwell’in <span class="char-style-override-2">Yiğitleri </span>gibi, siyasal ve dinsel heyecana sahip gönüllülerden kuruldu. Ve hatta piyadeler arasında bile savaşın kritik anlarında diğerlerini ateşleyebilecek az sayıda heyecanlı kişiler vardı. Aslında ordunun devrimci bir omurgası oldu ve bunun çabaları, Hugh Peter gibilerinin vaazlarından ilham alan konuşmalar, dağıtılan broşür ve tek sayfalık bültenler, gayriresmî İncil okumaları ve çok sayıda dinsel ve siyasal tartışmalarla pekiştiriliyordu. </p>
				<p class="paragraf-1">Devrimci yaklaşımın etkisi, 1645 Haziran’ında Naseby Muharebesi’nde çarpıcı bir şekilde kendini gösterdi. Parlamento ordusu başlangıçtaki başarılı kralcı süvari hücumundan sonra tutunmayı ve daha sonra da ileriye atılıp düşmanı hezimete uğratmayı başardı. Birkaç gün içinde, kralın Oxford’daki karargâhı parlamento yandaşlarının eline geçti ve kral kaçarak Newark’da İskoç ordusuna teslim oldu. </p>
				<p class="paragraf-1">Bu, iç savaşın belirleyici muharebesiydi. Bununla birlikte, devrimin sonu değildi.</p>
				<p class="paragraf-1">Kralın devreden çıkmasıyla, <span class="char-style-override-2">gentry</span>nin çoğunluğu arasında kitlelerden korkma duygusu, egemen duygu haline geldi. Derhal Yeni Model Ordu’nun dağıtılması, dinsel özgürlüğün kısılması ve muhalif dinsel gruplarla seküler devrimcilerin ezilmesi için bastırdılar.</p>
				<p class="paragraf-1">Ancak parlamento yanlısı <span class="char-style-override-2">gentry</span>nin kolay kolay başa çıkamayacağı bir başka güç ortaya çıkıyordu. Ordunun sıradan askerleri paralarının ödenmemesinden ve daha da kötüsü İrlanda’da uğursuz bir savaşa gönderilmekten hiç hoşnut değillerdi. Süvarilerin, ilkeleri uğruna savaşmış olan ‘orta kesimi’ öfkeliydi ve şimdiye kadar olduğundan daha radikal bir yaklaşımı benimsemeye zorlanıyordu. Silah altına alınmış olanlar, umut vaadetmeyen bir gelecekle karşı karşıya kalmaktan rahatsızdı ve her ne kadar zaman zaman kralcı duygular dile getiriyor olsalar da, kısa süre sonra aralarındaki kararlı azınlığın konuşmalarına ilgi duymaya başladılar.</p>
				<p class="paragraf-1">Sekiz süvari alayı, görüşlerini dile getirmek üzere, ‘ajitatör’ler olarak bilinen ikişer temsilci seçtiler. Ajitatörler, ordunun sıradan efradı adına, yalnızca krala değil fakat ayrıca <span class="char-style-override-2">gentry</span>nin gücüne de kafa tutan taleplerde bulunmaya başladılar. Avam Kamarası’nda, ‘egemenliğin tadına bakan bazıları tiranlara dönüşmüştür’ denilen <span class="char-style-override-2">gentry</span>yi lanetleyen bir dilekçe okundu.<span class="dipp"><a class="footnote-link" href="#footnote-225-484" id="footnote-225-484-backlink">484</a></span> Avam Kamarası üyelerinin çok küçük bir seçmen kitlesi tarafından seçilmesine saldıran parlamentonun yıllık olarak toplanmasını talep eden; mahkemelerin pek az kimsenin anlayabildiği diline itiraz eden; <span class="char-style-override-2">Presbyterian</span> papazlara karşı intikam çağrısında bulanan, hemen hemen isyancı nitelikte alay toplantıları yapılmaya başlandı.<span class="dipp"><a class="footnote-link" href="#footnote-225-485" id="footnote-225-485-backlink">485</a></span> Ajitatörlerin toplantıları, ordunun sıradan efradını, talepleri konusunda basınç yaratmak üzere, bir tür bir kendi kendine örgütlenme sistemine dönüşmeye başladı: Broşürler hazırlamak üzere bir yazarlar ekibi oluşturdular; subayların kendileri için bir matbaa temin etmesinde ısrar ettiler; Yeni Model Ordu’dan olmayan alayları kışkırtmak için temsilciler gönderdiler ve ‘iyi etkilenmiş dostlarla’ (diğer radikal unsurlarla) ülke çapında temas kurmaya başladılar. </p>
				<p class="arabaslik-sol"><span class="char-style-override-15">Leveller’</span><span class="char-style-override-3">lar ve Devrimciler</span></p>
				<p class="paragraf-1">Richard Overton, John Wildman, William Walwyn ve John Lilburne gibi kişilerin önderlik ettiği radikal demokrat bir grup, <span class="char-style-override-2">Leveller</span>lar<span class="dipp"><a class="footnote-link" href="#footnote-225-486" id="footnote-225-486-backlink">486</a></span>, artan bir etkiye sahip olmaya başladılar. 1647 Ekim’inde <span class="char-style-override-2">Leveller</span>in desteği öyle bir noktaya erişmişti ki, Cromwell ve diğer ordu önderleri Putney’de onlar tarafından etkilenmiş askerlerce yapılan bir toplantıya başkanlık etmek zorunda kalmışlardı. Subayların en radikali Rainborowe, burada tüccar sınıfların ve <span class="char-style-override-2">gentry</span>nin tüm egemenlik temeline karşı çıkan bir görüş ortaya attı: ‘İngiltere’de en yoksulun da en zengin gibi bir hayat yaşama hakkı vardır... İngiltere’deki en yoksul adam, içinde sözü olmayan bir hükümete kesin anlamda bağlı değildir’.<span class="dipp"><a class="footnote-link" href="#footnote-225-487" id="footnote-225-487-backlink">487</a></span> Buna cevap olarak Cromwell’in yakın müttefiki Ireton, <span class="char-style-override-2">Independent</span>’ları<span class="dipp"><a class="footnote-link" href="#footnote-225-488" id="footnote-225-488-backlink">488</a></span> (Bağımsızlar) hâlâ harekete geçiren sınıf görüşünü telaffuz etti: ‘Krallığın işlerini belirlemede... krallıkta kalıcı ve belirli bir çıkarı olmayan, yani tüm topraklara sahip olmayan ve ticaretin tümünün yürütüldüğü şirketlerde olmayan hiç kimsenin... paya hakkı yoktur’.<span class="dipp"><a class="footnote-link" href="#footnote-225-489" id="footnote-225-489-backlink">489</a></span></p>
				<p class="paragraf-1">Çoğu kez işaret edilmiş olduğu üzere, <span class="char-style-override-2">Leveller</span>ların pozisyonu, erkekler için genel oy hakkı değildi. Zorlandıklarında, başkası tarafından istihdam edilen ‘hizmetkârlar’ın, sayısını arttırmak istedikleri oy verenler arasından çıkarılmasını kabul etmeye hazırdılar. Bunun nedeni kısmen, kralcı lordlar ve <span class="char-style-override-2">gentry</span>nin, hizmetçilerini, işçilerini ve adamlarını kendileri için oy vermeye zorlayacaklarından korkmalarıydı. Kısmen de, ordudaki radikal etkinin özünün silah altına alınan yoksullardan yana değil de, kendilerini çalıştırdıkları ameleler ya da kalfalardan biraz yukarda gören, küçük mülk sahibi gönüllülerden oluşuyor olmasıydı. </p>
				<p class="paragraf-1">Önde gelen <span class="char-style-override-2">Leveller</span> Lilburne küçük mülk sahipleri için siyasal haklar talebinin özel mülkiyet sistemine bir saldırı anlamına gelmediğini ifade etti. Küçük mülk sahipleri, diyordu, ‘özgürlüğün ve uyumun –yani mülkiyetin– en gerçek ve en değişmez savunucularıdır’ ve yazılarında ve açıklamalarında şu tür şeyler yoktu:</p>
				<p class="alinti1" xml:lang="en-GB">... en azından özgürlüğün ve uyumun yok edilmesi eğilimi gösteren ya da evrensel cemaat ya da gerçekten ve cidden onun gibi herhangi bir şeyle herkesi eşitlemeye kalkışmak.. Mülkiyeti ve yönetimi bu eşitleme hayali, öylesine saçma ve aptalca bir kanaattir ki beyni, mantığı ya da kavrayışı olan herhangi bir kişinin böyle bir ilkeyi savunması düşünülemez.<span class="dipp" style="font-size:0.86em;"><a class="footnote-link" href="#footnote-225-490" id="footnote-225-490-backlink">490</a></span></p>
				<p class="paragraf-1">Bununla birlikte ajitatörlerin seçilmesi ve küçük mülk sahiplerinin büyükler gibi aynı haklara sahip olması çağrısı, <span class="char-style-override-2">Presbyterian</span> partinin zaten korkmuş olan ‘ılımlıları’nı dehşete düşürmeye yetti. <span class="char-style-override-2">Gentry </span>ve tüccar sınıfların temsili organının gücü, orduya katılmış orta ve daha alt sınıfların yeni temsili gücü tarafından tehdit ediliyordu. Ve bu insanlar ülkedeki silahlı gücün açıkça en kuvvetli örgütlenmesini oluşturuyorlardı. Yönetici sınıfın bir kesimi ile kral arasındaki mücadele devrimci bir çatışmaya dönüşme riski taşıyordu. </p>
				<p class="paragraf-1">Parlamento yanlısı ılımlılar ajitatörlerden üçünü yanlarına çağırdılar ve onları cezalandırmakla tehdit ettiler. <span class="char-style-override-2">Presbyterian</span> lider Denzil Holles, diğerlerine ibret olsun diye bir tanesini asma cesaretine sahip olmaları gerektiğini söylüyordu. Ama onları serbest bıraktılar. Kendilerine ait güvenilir silahlı güçleri olmadan daha fazlasını yapamazlardı. Şimdi, Londra Şehri oligarşisini, milislerinin içindeki radikalleri kovmaya yönlendirerek; her <span class="char-style-override-2">county</span>de <span class="char-style-override-2">gentry</span>nin kontrolünde birlikler örgütlemek için ‘güvenlik komiteleri’ kurarak askeri silah ve cephane depolarının kendi ellerinde olması için girişimlerde bulunarak ve İskoç ordusunu kontrol eden <span class="char-style-override-2">Presbyterian</span> yandaşlarıyla bu ordunun İngiltere’ye getirilmesini görüşerek, silahlı kuvvet toplamaya çalıştılar. Eski monarşinin biraz değiştirilmiş bir biçimini yeniden tesis etmek için kralcı <span class="char-style-override-2">gentry </span>ile birleşmek gerektiğine inanır olmuşlardı.</p>
				<p class="paragraf-1">Cromwell’in çevresindeki <span class="char-style-override-2">Independent</span>lar parlamentoda çok güçsüzdü. Ancak ajitatör hareketini, kontrolü elden kaçırmamak koşuluyla, kendilerini savunmak için kullanabileceklerini anladılar. Yarısı sıradan efradın temsilcilerinden, yarısı da subaylardan oluşan bir ‘ordu konseyi’ kurdular. Sıradan efradın pek çoğu hâlâ kendilerinden ‘daha iyi’ olanlara itaatkârdı ve subaylar askerlerin pek çoğunu, kendi işlerine gelen kanallara yönlendirebiliyorlardı. </p>
				<p class="paragraf-1">Başlangıçta <span class="char-style-override-2">Independent</span>ların amacı kralı kendileriyle görüşmeye zorlayabilmekti. Bu amaç doğrultusunda bir kısım birliklerin kralı <span class="char-style-override-2">Presbyterian</span> partinin elinden almasına izin verdiler. Cromwell ve çevresindekiler iç savaşı kazandıklarını ve kralın, onların dikte ettiği, ama daha önce kralın karşı çıktığı pek çok reformu kabul etmesi gerektiğini açıkça göstermek istiyorlardı. Ancak onların koşulları arasında hâlâ monarşi, seçimle gelmeyen Lordlar Kamarası’nın devamı ve oy hakkının üst sınıflarla sınırlı tutulması vardı. </p>
				<p class="arabaslik-sol"><span class="char-style-override-3">İkinci İç Savaş ve Büyük İnfaz</span></p>
				<p class="paragraf-1">Bununla birlikte, Charles, krallığın temel ilkelerine aykırı olduğunu düşündüğü taleplere boyun eğmek niyetinde değildi. 1647 Kasım’ında esaretten kaçarak, iç savaşa yeniden başvurmaya kararlıydı. Cromwell şimdi, kralla görüşme girişimlerinin yanlış olduğunun farkına varmıştı ve Yeni Model Ordu’yu, savaştan yana olan partinin önlemleri konusunda baskı yapmak üzere kullandı. Bunu, 1648’in yazında, genellikle ‘ikinci iç savaş’ olarak adlandırılan olay izledi. Parlamentonun eski destekçileri, <span class="char-style-override-2">cavalier</span>lerin safında savaştı; güney Galler’de, Kent ve Essex’te kralcı ayaklanmalar ve İskoçya’dan gelen bir istila söz konusu oldu. </p>
				<p class="paragraf-1">Bu kez krala karşı olan ordunun zaferini, kralla görüşme ya da hoşgörü politikası izlemedi. Cromwell, ‘uzlaşmaz olanlar ve ülkeye eziyet etmekten vazgeçmeyenler hızla yok edilmelidir’ diye açıkladı ve Yeni Model Ordu’nun subayları Charles ve baş danışmanlarının idamını istediler. Parlamento üyeleri arasındaki <span class="char-style-override-2">Presbyterian</span> çoğunluğunun buna evet oyu vermeyeceğini bilen ordu Londra’yı işgal etti. Albay Pride komutasındaki bir birlik, önde gelen <span class="char-style-override-2">Presbyterian</span> milletvekillerinin Avam Kamarası’na girmesini engelledi ve öteki birlikler, önde gelen yöneticileri Londra Şehri’nin kontrolünden uzaklaştırdı. Ocak ayının sonunda cellat, kralın kesilmiş başını Whitehall’da kalabalıklara gösteriyordu. </p>
				<p class="paragraf-1">Kralın kafasının kesilmesine varan olaylar, Yeni Model Ordu ve onun sivil destekçileri arasındaki kaynaşmalarla birlikte gelişti. Cromwell ve <span class="char-style-override-2">Independents</span> ordu içindeki devrimci hareket olmasa Londra şehrini kontrol etmeyi ve hem kralı hem de <span class="char-style-override-2">Presbyterian</span>ları yenmeyi başaramazdı. Karşı-devrim tehlikesiyle karşı karşıya kalan Cromwell, bir süre için <span class="char-style-override-2">Leveller</span>ları <span class="char-style-override-2">Presbyterian</span> baskısına karşı savunma konusunda kararlıydı. Bir anlaşma sağlayabilmek amacıyla Londra Kulesi’nde tutuklu bulunan Lilburne’u ziyaret edecek kadar ileri gitti. Ama ikinci iç savaş yaklaşırken zora da başvurdu. Savaşı bahane ederek alaylarını yeniden örgütlemek gerekçesiyle radikalleri tecrit etti; suçlanan liderlerden birini, Richard Arnold’u idam ederek bir ayaklanma girişimini bastırdı ve Londralı <span class="char-style-override-2">Leveller</span>ları hapse attı. Ama aynı zamanda, kralın idamından hemen önceki ve sonraki dönemde, <span class="char-style-override-2">Leveller</span>ların etkisi altında olan sıradan ordu efradına dayanmayı da sürdürdü. Ancak ondan sonra sınıf duygusunu körükleyenleri ezmek için kendini güvende hissedebildi. Devlet Konseyi’ndeki adamlarını şiddetle azarladı: ‘Size söylüyorum Sir, bu adamlarla başa çıkmanın onları kırmaktan başka bir yolu yoktur, yoksa onlar seni kırarlar’.<span class="dipp"><a class="footnote-link" href="#footnote-225-491" id="footnote-225-491-backlink">491</a></span> 1649 baharında Londra’daki <span class="char-style-override-2">Leveller </span>liderler Kule’de tutuldu ve Mayıs ayında 1.000 askerin katıldığı bir ayaklanma bastırılarak liderlerinden dördü Oxfordshire, Burford’daki kilise avlusunda idam edildi. </p>
				<p class="paragraf-1">İngiltere’de kralı ve <span class="char-style-override-2">Presbyterian</span>ları yenmek için yeni Model Ordu’nun büyük kısmına artık ihtiyaç yoktu. Ajitatörleri hariç İrlanda’ya gönderildiler. Bu sırada bir <span class="char-style-override-2">Leveller</span> broşürü askerlere soruyordu: </p>
				<p class="alinti1" xml:lang="en-GB">İngiltere’de yaptığınız gibi, İrlanda’nın üzerinde de subaylarınızı mutlak lordlar ve efendiler yapmak için insanları öldürmeye, boğazlamaya ve katletmeye hâlâ devam edecek misiniz? Yoksa sizin ihtirasınız İrlandalıları ondalık vergilerin, tüketim vergilerinin, gümrüklerin ve ticaretteki tekellerin umudu haline getirmek midir? Yoksa onların hapishanelerini yoksul, özürlü mahpuslarla, onların topraklarını dilenci sürüleriyle doldurmak mıdır?<span class="dipp" style="font-size:0.86em;"><a class="footnote-link" href="#footnote-225-492" id="footnote-225-492-backlink">492</a></span></p>
				<p class="paragraf-1">Bu, İngiliz yönetici sınıfının İrlanda’da yapacakları hakkında ileriyi gören bir uyarıydı. Ama bu, yoksullaşmış insanları, bir kez liderleri vurulduktan sonra, önlerindeki tek geçim kaynağı olan askeri disiplini kabul etmekten alıkoyamazdı.</p>
				<p class="paragraf-1"><span class="char-style-override-2">Leveller</span>lar toplumun yoksul kitlesine dayanan bir hareket değildi; aksine zanaatkârlar, ikinci derece tacirler ve hallice çiftçiler gibi ‘orta tipler’den ve bunların arasından seçilen askerlerden oluşuyordu. Onlar, bu gruplardan çıkabilen en radikal ve cesur partiydi ve eğer başarılı olabilse, fiilen meydana gelenlerden çok daha devrimci değişikliklere yol açabilecek bir programı zorlamışlardı. Onlar bunu, kapitalist üretim biçimlerinin gelişmesinden yararlanacak toplumsal grupların –bir sonraki yüzyılda artan bir şekilde öz-bilince sahip bir ‘orta sınıf’– bakış açısından yapmışlardı. Ama bunu yaparken de toplumun bir kesiminin diğer kesimini yönetmeye tanrı adına hak sahibi olduğu şeklindeki geleneğe kafa tutmaya başlamışlardı. Alman Köylü Savaşı’ndaki Müntzer ve takipçileri gibi, sınıf egemenliğine direnen rakip bir geleneğin oluşmasına yardımcı olmuşlardı. </p>
				<p class="paragraf-1"><span class="char-style-override-2">Leveller</span>ların yenilgisi, önceki yılların ajitasyon ve mücadelesinden hiçbir şey kazanılmadığı anlamına gelmiyordu. Cromwell’in çevresindeki grup, kapsamı sınırlı da olsa sırf devrimci önlemler aldıkları için kazanmışlardı. 1649’dan sonra İngiltere’nin –ve kısa süre sonra İskoçya’nın da– yönetimi, pek çoğu ‘orta tipler’den gelen ordu subaylarının elindeydi.</p>
				<p class="paragraf-1">Christopher Hill, ikinci iç savaştan sonraki bu duruma işaret etmiştir:</p>
				<p class="alinti1" xml:lang="en-GB">Şimdi olayların kontrolünü ele geçiren adamlar, her ne kadar <span class="char-style-override-2">Leveller</span>lar değillerse de, eskiden olduğundan çok daha fazla alt sınıflardandı... eski bir subay olan Albay Ewer, ... bir besici ya da kasabın oğlu olan Albay Thomas Harrison ... Pride ... bir araba sürücüsü ya da bir biracının işçisiydi... Albay Okey mum tüccarı, Hewson ayakkabıcı, Goffe tuzcu, Barkstead kuyumcu ya da yüksük imalatçısı, Berry demir işletmelerinde kâtip, Kelesy düğme imalatçısıydı... I. Charles’ın idamından sorumlu olan, 1648 Aralık’ında iktidara gelen adamlar, İngiltere’nin geleneksel yöneticilerinin mevkilerinin çok altında insanlardı.<span class="dipp" style="font-size:0.86em;"><a class="footnote-link" href="#footnote-225-493" id="footnote-225-493-backlink">493</a></span></p>
				<p class="paragraf-1">Bu tür adamlar İngiliz toplumunu kesinlikle feodal bir yöne geri döndürecek olanların egemenliğini kıran önlemleri zorlamışlardır. Böylelikle İngiliz devrimi, piyasa ilişkileri ve kapitalist sömürü biçimleri üzerine kurulu bir toplumun gelişmesi için zemini hazırlamıştır.</p>
				<p class="paragraf-1">Cromwell’in kendisi, her ne kadar tüccarlarla ailesel ilişkileri bulunsa da, yeni ‘burjuva’ sömürücü sınıftan gelmiyordu. Böyle bir sınıfı oluşturmaya başlayan kişilere dayanmasa başarı kazanamazdı. Onun dehası, İngiliz toplumunun bunalımının yeni yöntemlere ve yeni adamlara dayanmadan çözülemeyeceği gerçeğini kavramış olmasındaydı. Yalnızca bu, İngiliz Devrimi’nin, Fransız Calvincilerin ve Bohemyalı <span class="char-style-override-2">estate</span>lerin kaderine mahkûm olmamasını sağlayabilirdi. Bir <span class="char-style-override-2">gentry </span>ailesinin üyesi, toplumun esas itibariyle burjuva bir çizgide yönetilmesini sağlayacak bir devrimi sonuçlandırmak zorundaydı. </p>
				<p class="paragraf-1">İngiltere’yi on yıl kadar tam bir diktatör gibi yönetti. Onun rejimi askeri güce dayanıyordu. Ama daha geniş bir toplumsal destek olmadan varlığını sürdüremezdi. Cromwell bunun farkına vardı ve kendisini destekleyecek parlamentolar oluşturmaya girişti, ama 1640’larda, <span class="char-style-override-2">Presbyterian</span>lerle <span class="char-style-override-2">Independent</span>leri karşı karşıya getiren ayrılıkların sürekli yeniden ortaya çıktığını gördü. Her yöredeki <span class="char-style-override-2">gentry, </span>devrimci kalkışmanın getirdiği belirsizliklere bir son verilmesini istiyor ve daha fazla reforma direniyordu. ‘Orta tipler’in kimi kesimleri daha fazla reform istiyor ve ordunun subayları içinde iyi temsil ediliyorlardı. Ancak, bu tür reformları geçirmeye, eğer toplumsal huzursuzluk olacaksa, hazır görünmüyorlardı ve on yıl geçerken iç savaş sırasında savaştıkları aynı <span class="char-style-override-2">gentry </span>ile –toplumsal düzeni korumanın önkoşulu olarak monarşiyi görenlerle– giderek daha fazla ittifak yapmaya başladılar. Bu sürecin doruğa erişmesi, 1660’da Cromwell’in ölümünden sonra oldu. Ordunun bir kesimi, parlamentonun geri kalan kısmıyla, idam edilen kralın oğlunun hükümdar olarak davet edilmesi konusunda anlaştı.</p>
				<p class="paragraf-1">Her ne kadar devrim sona ermiş olsa da, değişikliklerden pek çoğu varlığını sürdürdü. Monarşinin varlığı şimdi, 1688’de II. James’i ‘kansız’ bir devrimle kovduklarında görüldüğü üzere, mülk sahibi sınıfların parlamento yoluyla ifadesini bulan iradesine tabiydi. Mülk sahibi sınıfların zenginliği, şimdi her zamankinden fazla, piyasa güçleriyle baş etmedeki başarılarına bağlıydı. Büyük toprak sahipleri kapitalist tarım yöntemlerini giderek daha fazla benimsediler. Şehirlerde yaşayan nüfusun giderek artan bir bölümü ya başkalarını istihdam etti ya da kendileri başkaları için çalıştı. Loncalar artık üretim tekniklerindeki yenilikleri önleme gücüne sahip değillerdi –1689 yılına gelindiğinde İngiltere’deki şehirlerin dörtte üçünde lonca yoktu.<span class="dipp"><a class="footnote-link" href="#footnote-225-494" id="footnote-225-494-backlink">494</a></span> Hükümet politikaları, hükümdarın hanedan entrikalarıyla değil de, ticareti arttırma isteği tarafından dikte ediliyordu. </p>
				<p class="paragraf-1">Bu değişiklikler bir arada, dünya tarihinde yeni bir şeyi, radikal bir şekilde temsil ediyordu. İnsanların hayatlarını kazanmak için kullandıkları araçlar şimdi, varlığını diğer birimlerden maliyeti düşük tutarak koruyan birimler içinde yürütülüyordu. Büyük çiftçi, orta çaplı demir ustası, hatta el tezgâhında dokuyan birey, geçimlerini yalnızca piyasada kalmayı başararak garanti edebiliyorlar ve bu da yeni üretim yöntemlerini düşük maliyetle sürdürebilmek anlamına geliyordu. Zengin ya da yoksulun acil tüketim ihtiyaçları yerine, rekabet için rekabet giderek ekonomik faaliyetin itici gücü haline geldi. Ani iniş ve çıkışlarla gerçekleşen bu büyüme çoğu kez düzensizdi. Bu ayrıca, varoluşları işgüçlerini  başkalarına satmalarına bağlı olan sayıları artan orandaki kesim için de çok az yarar sağlıyordu. Ama, İngiliz ekonomisinin ve onu yönetenlerin durumunu dönüştürdü. Bir zamanlar Avrupa’nın en yoksul kesimlerinden birisi olan yer, hızla en gelişmiş yer haline geliyor, yöneticilerine bir dünya imparatorluğu kurma olanağı veriyordu ve bu süreç içinde yeni kapitalist üretim biçiminin, daha önceki tüm biçimlerin yerini almasını sağlıyordu. </p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-449-backlink" id="footnote-225-449">449</a>	Karşı yorumların çok iyi bir seçkisi için bakınız, T K Rabb (drl.), <span class="char-style-override-2">The Thirty Years War </span>(Boston 1965).</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-450-backlink" id="footnote-225-450">450</a>	Rönesans sonrası bilim ve teknolojinin belirli gelişmelerini Çin’e taşıyarak ayrıca çok önemli bir rol oynadılar.  Bakınız, C A Roman ve L Needham, <span class="char-style-override-2">The Shorter Science and Civilisation of China, </span>Cilt 4 (Cambridge, 1994), s. 220.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-451-backlink" id="footnote-225-451">451</a>	A G Dickens, <span class="char-style-override-2">The Age of Humanism and Reformation in Europe </span>(Londra, 1977), s. 202.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-452-backlink" id="footnote-225-452">452</a>	H V Polisensky, <span class="char-style-override-2">The ThirtyYears War</span> (Londra, 1974), s. 28.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-453-backlink" id="footnote-225-453">453</a>	H V Polisensky, <span class="char-style-override-2">The ThirtyYears War, </span>s. 31.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-454-backlink" id="footnote-225-454">454</a>	<span>Türkçe bir sözcükle karşılama olanağı bulamadığımız </span><span class="char-style-override-2">estate</span><span> sözcüğü, ‘bir toplum ya da ulustaki bir sınıf ya da düzen’ anlamına geldiği gibi; yönetime doğrudan ya da temsilcileri aracılığıyla katılan bir yönetsel birim, yönetici sınıfların ya da onların temsilcilerinin meclisleri’ ve/veya soylular, ruhban ve orta sınıf gibi toplum kesimlerini ifade eden değişik anlamlara gelmektedir; metinde Bohemya’daki </span><span class="char-style-override-2">estate</span><span>’lerle ‘şehirliler, büyük lordlar ve şövalyeler’ kastedilmektedir </span><span class="char-style-override-2">-çev.</span><span> </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-455-backlink" id="footnote-225-455">455</a>	Hussçu inanışa bağlı olanlar, papazların ayinlerde  özel bir rolü olmadığına inanırlar.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-456-backlink" id="footnote-225-456">456</a>	<span>Bohemya’da, ayinlerde rahiplere özel bir pozisyon tanımayan, Hussçu ilkelere dayalı dinsel bir mezhep. </span><span class="char-style-override-2">-çev.</span><span> </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-457-backlink" id="footnote-225-457">457</a>	H V Polisensky, <span class="char-style-override-2">The ThirtyYears War</span>, s. 47.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-458-backlink" id="footnote-225-458">458</a>	G Parker, <span class="char-style-override-2"> Europe in Crisis, 1598-1648</span> (Londra, 1984), s. 168.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-459-backlink" id="footnote-225-459">459</a>	Aktaran G Parker, <span class="char-style-override-2"> Europe in Crisis, </span>s. 168.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-460-backlink" id="footnote-225-460">460</a>	Bu bağlantının ayrıntıları için bakınız, H V Polisensky, <span class="char-style-override-2">The Thirty Years War,</span> s.141, 186-187.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-461-backlink" id="footnote-225-461">461</a>	Doksan yıl önce yazmış olan Alman Marksisti Franz Mehring’in yorumu içinbakınız, F Mehring, <span class="char-style-override-2">Absolutism and Revolution in Germany, 1525-1848</span> (Londra, 1975), s. 28.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-462-backlink" id="footnote-225-462">462</a>	Suikast –ve Wallenstein’in kendi yalpalamalarının bunu nasıl meydana getirdiği–  Alman Aydınlanma yazarı Frederick Schiller’in iki oyununun, <span class="char-style-override-2">The Piccolomini</span> ve <span class="char-style-override-2">The Death of Wallenstein</span>, temelini oluşturur; bakınız,  F Schiller, <span class="char-style-override-2">Historical and Dramatic Works, </span>Cilt 2 (Londra, 1980).</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-463-backlink" id="footnote-225-463">463</a>	H V Polisensky, <span class="char-style-override-2">The ThirtyYears War, </span>s. 197.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-464-backlink" id="footnote-225-464">464</a>	Bakınız, H V Polisensky, <span class="char-style-override-2">The ThirtyYears War, </span>s. 245.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-465-backlink" id="footnote-225-465">465</a>	Bohemya’nın ekonomik ve kültür hayatındaki  gerileyişin tam bir anlatımı için bakınız, H V Polisensky, <span class="char-style-override-2">The Thirty Years War, </span>s. 245-247</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-466-backlink" id="footnote-225-466">466</a>	Savaşın yaptığı hasarın derecesi konusundaki tartışmalar için G Pages, S H Steinberg, H V Polisensky ve T K Rabb’ın yazılarına bakınız, T K Rabb (drl.), <span class="char-style-override-2">The Thirty Years War.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-467-backlink" id="footnote-225-467">467</a>	Yönetici sınıflar arasındaki büyük şokun önemlice bir kısmı yalandandı zira, Voltaire’in daha sonra <span class="char-style-override-2">Lettres Philosophiques</span>’de belirttiği gibi daha önce birkaç tane Avrupalı monark idam edilmişti.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-468-backlink" id="footnote-225-468">468</a>	C Hill, ‘The English Revolution and the Brotherhood of Man’, C Hill, <span class="char-style-override-2">Puritanism and Revolution </span>(London, 1968) içinde, s. 126.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-469-backlink" id="footnote-225-469">469</a>	Aktaran C Hill, <span class="char-style-override-2">God’s Englishmen </span>Harmondsworth, 1973), s. 87.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-470-backlink" id="footnote-225-470">470</a>	<span class="char-style-override-2">Gentry</span><span>: İngiltere’de taşralı çiftçilerle büyük toprak sahipleri arasında yer alan İngiliz toprak sahipleri için kullanılan bir terim. İngiltere’deki arazinin yaklaşık üçte birine sahip olan </span><span class="char-style-override-2">gentry</span><span>, taşrada çeşitli yönetimsel faaliyeti üstlendiği gibi siyaset ve ticaretle de yoğun olarak ilgileniyordu. </span><span class="char-style-override-2"> –çev.</span><span> </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-471-backlink" id="footnote-225-471">471</a>	R S Duplessis, <span class="char-style-override-2">Transition, </span>s. 68; ayrıca bakınız G Parker, <span class="char-style-override-2">Europe in Crisis</span>, Tablo1, s. 23.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-472-backlink" id="footnote-225-472">472</a>	Bakınız R S Duplessis, <span class="char-style-override-2">Transition, </span>s.113-115.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-473-backlink" id="footnote-225-473">473</a>	<span class="char-style-override-2">County</span><span>: Anglosaksonların “shire” dedikleri, genellikle bir kontun yönetimindeki (bizdeki illere benzer) yönetsel birim. –</span><span class="char-style-override-2">çev</span><span>.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-474-backlink" id="footnote-225-474">474</a>	<span class="char-style-override-2">Borough</span><span>: Kraliyet fermanıyla yasal özgürlükler ve ayrıcalıklar tanınan ve parlamentoda temsil edilen kasaba ya da şehirlerin belirli bölümleri. –</span><span class="char-style-override-2">çev</span><span>.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-475-backlink" id="footnote-225-475">475</a>	<span class="char-style-override-2">Star Chamber</span><span>: Kralın, uyruklarının şikayetlerini dinlediği ve zaman zaman bir temyiz mahkemesi gibi işlevler edinen, adını Westminster sarayındaki Yıldızlı Salon’dan alan ve VII. Henry zamanında önem kazanarak yetkisi artan bir kurul. I. Charles döneminde krallık otortesini güçlendirmek amacıyla</span><span class="char-style-override-2"> </span><span>yaygın bir şekilde kullanıldğı için Uzun Parlamento (1640-1660) tarafından lağvedildi. –</span><span class="char-style-override-2">çev</span><span>.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-476-backlink" id="footnote-225-476">476</a>	<span class="char-style-override-2">City of London</span><span>: İlk kez 1079’da verilen daha sonra 1215 yılında yenilenen bir beratla bir tür tüzel kişilik kazanmış, Lord Mayor’un (Belediye Başkanı) yetki alanına giren, çeşitli hak, muafiyet, ayrıcalık ve özgürlüklerin yürürlükte olduğu kesim. Günümüzde bankalar, büyük mali ve ticari kuruluşların bulunduğu bölge. –</span><span class="char-style-override-2">çev</span><span>.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-477-backlink" id="footnote-225-477">477</a>	John Dillingham’dan Lord Montagu’ya, aktaran A Fletcher, <span class="char-style-override-2">The Outbreak of the English Civil War </span>(Londra, 1981)<span class="char-style-override-2">, s, 182.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-478-backlink" id="footnote-225-478">478</a>	A Fletcher, <span class="char-style-override-2">The Outbreak, </span>s.182.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-479-backlink" id="footnote-225-479">479</a>	<span class="char-style-override-2">New Preacher News </span>risalesinde John Tailor, aktaran A Fletcher, <span class="char-style-override-2">The Outbreak, </span>s. 175.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-480-backlink" id="footnote-225-480">480</a>	Aktaran, C Hill, <span class="char-style-override-2">God’s Englishman, </span>s. 62.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-481-backlink" id="footnote-225-481">481</a>	Aktaran, C Hill, <span class="char-style-override-2">The Century of Revolution 1603-1714</span> (Londra, 1969), s. 116.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-482-backlink" id="footnote-225-482">482</a>	Yaptığı konuşmalardan birisinin bu özeti için bakınız, G I Gentles, <span class="char-style-override-2">The New Model Army</span> (Oxford, 1992) s. 84.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-483-backlink" id="footnote-225-483">483</a>	C Hill, <span class="char-style-override-2">God’s Englishman, </span>s. 68-69.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-484-backlink" id="footnote-225-484">484</a>	Aktaran, I Gentles, <span class="char-style-override-2">The New Model Army, </span>s. 160.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-485-backlink" id="footnote-225-485">485</a>	Bakınız, I Gentles, <span class="char-style-override-2">The New Model Army</span>, s. 161-163.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-486-backlink" id="footnote-225-486">486</a>	<span class="char-style-override-2">Leveller</span><span>: 1645-1649 yılları arasında parlamentoda etkili olmuş bir grup radikal milletvekiline verilen ad. Adlarının anlamı düzleştiren, tesviye eden ya da eşitleyen sözcükleriyle karşılanabilecek söz konusu grup genel oy hakkı, dinsel hoşgörü ve yazılı anayasayı savunmuşlardır. Krallık ve soyluluğa karşı genel oyla seçilen bir parlamento için mücadele etmişlerdir. Hareket 1649 yılında Cromwell tarafından bastırıldıktan sonra da radikal düşünceyi etkilemiştir. –</span><span class="char-style-override-2">çev</span><span>.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-487-backlink" id="footnote-225-487">487</a>	Aktaran, I Gentles, <span class="char-style-override-2">The New Model Army, </span>s. 209.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-488-backlink" id="footnote-225-488">488</a>	<span class="char-style-override-2">Independents </span><span>(Bağımsızlar): 17. yüzyılda hem </span><span class="char-style-override-2">Presbyterian</span><span>lığı hem de kilisenin piskoposlar aracılığıyla yönetilmesini reddeden, yerel kilise cemaatlerinin özerkliğine inanan non-konformistler. Başlıca </span><span class="char-style-override-2">Independent</span><span>lar arasında </span><span class="char-style-override-2">Congregationalistler</span><span> ve </span><span class="char-style-override-2">Baptistler</span><span> yer alıyordu. Yeni Model Ordu’da etkiliydiler. –</span><span class="char-style-override-2">çev</span><span>. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-489-backlink" id="footnote-225-489">489</a>	Aktaran, I Gentles, <span class="char-style-override-2">The New Model Army, </span>s.209.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-490-backlink" id="footnote-225-490">490</a>	Aktaran B Banning, <span class="char-style-override-2">The Crisis of the English Revolution</span> (Londra, 1992), s. 108.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-491-backlink" id="footnote-225-491">491</a>	Aktaran, C Hill, <span class="char-style-override-2">God’s Englishman, </span>s. 105.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-492-backlink" id="footnote-225-492">492</a>	Aktaran, I Gentles, <span class="char-style-override-2">The New Model Army, </span>s. 330.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-493-backlink" id="footnote-225-493">493</a>	C. Hill, <span class="char-style-override-2">God’s Englishman</span>, s.<span class="char-style-override-2"> </span>97.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-494-backlink" id="footnote-225-494">494</a>	C Hill, <span class="char-style-override-2">The Century of Revolution</span>’a göre, s. 181.</p>
					</div>
				</div>
			</div>
		</div>
</body>
</html>