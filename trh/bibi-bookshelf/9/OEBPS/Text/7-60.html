<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-60.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-60.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">8. Bölüm</p>
				<p class="resimara"><img alt="6.png" class="image" height="10" src="../Images/6_fmt46.jpeg" width="200"/></p>
				<p class="arabaslik-orta" id="toc_marker-8-9">YÜZYILIN GECE YARISI</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt46.jpeg" width="46"/></span></p>
				<p class="paragraf-1"><span class="char-style-override-2">Yüzyılın Gece Yarısı, </span>Victor Serge’nin 1939 yılında yayınladığı romanına verdiği addı. Bu roman, kendi hayatını ve bir bütün olarak insanlığın umutlarına neler olduğu konusundaki duygularını ifade ediyordu. </p>
				<p class="paragraf-1">Serge, Birinci Dünya Savaşı’ndan önce bir anarşist olarak Fransa’da hapse atılmış; Barselona’daki işçi hareketinde yer almış ve daha sonra hizmetlerini devrimci hükümetin emrine sunmak üzere Rusya’ya gitmiş; 1923’te Almanya’da Komünist Enternasyonal için çalışmıştı. Rusya’ya geri döndüğünde 1920’lerin ortasında Stalin karşıtı muhalefete katılmış ve bunun sonucu olarak erken <span class="char-style-override-2">gulag </span>sisteminde üç yıl geçirmişti. 1930’ların ortasındaki kan dökücülükten hemen önce, André Malraux gibi sol kanat entelektüelleri sayesinde Rusya’dan kaçmayı başarmış ama geride bıraktığı pek çok arkadaşı ve yoldaşı işkence ve ölüm tehdidi altındaydı. Başka dost ve yoldaşları Hitler’in Gestapo’sunun elindeydi ve onlar da işkence ve ölümle karşı karşıyaydılar. İspanya’da Serge’nin arkadaşı Joaquin Maurin, Franco’nun hapishanelerinden birinde 20 yıllık cezasını çekiyor; bir başka arkadaşı, o da POUM partisinin bir üyesi olan, Andrés Nin, Barselona’da Stalin’in ajanları tarafından öldürülüyordu. Şu ya da bu türden bir totaliterlik Avrupa’nın her yerine yayılıyordu.</p>
				<p class="paragraf-1">Bu korkunç gerçekle karşı karşıya gelmede Serge yalnız değildi. Daha iyi bir dünya için savaşmış olan binlerce insan kendilerini, birbirine rakip devletlerin düzenledikleri fesat içinde kapana kıstırılmış hissediyorlardı: Alman Komünistleri, 1940 yılında Stalin’in polisi tarafından Gestapo’ya devredilmişlerdi; Polonyalı Yahudiler 1939 yılında ilerleyen Alman birliklerinin önünde doğuya doğru kaçmışlar ve kendilerini Rus <span class="char-style-override-2">gulag</span>larında hapsedilmiş bulmuşlardı; Nazi Almanya’sından kaçanlar, casus olma ihtimalleri nedeniyle Britanya’da hapse atılmışlardı; cumhuriyetçi İspanya’dan kaçan askerler, cumhuriyetçi Fransa’da toplama kamplarına atılmışlardı; İspanya Cumhuriyeti’nin Rus danışmanları, Moskova’ya döndüklerinde ‘faşist ajanlar’ diye idam edilmişlerdi. </p>
				<p class="paragraf-1">1917 devriminin yaşayan bir hatırlatıcısı olarak Leon Troçki, her türden hükümetin nefret ettiği her şeyi temsil ediyordu. Stalin tarafından Türkiye’ye sürülmüş; Radikal hükümetçe Fransa’dan, sosyal demokrat bir hükümetçe Norveç’ten kovulmuştu. Kızı, Nazilerin iktidara gelmesinden önceki son haftalarda intihar etmek zorunda kalmıştı. Bir oğlu <span class="char-style-override-2">gulag</span>da ölmüş; bir diğeri Stalin’in bir ajanı tarafından Paris’te zehirlenmişti. Troçki’nin kendisi de 1940 yılında Meksika’da Stalin’in bir ajanı tarafından katledilecekti. Onun gözünde, Nazizm ile Stalinizm arasındaki ‘simetri’ çok açıktı: monolotik yönetici parti, göstermelik mahkemeler, gizli polis, geniş toplama kampları ve bağımsız düşünceye ve bağımsız sanatsal ifadeye alan tanınmayışı. </p>
				<p class="paragraf-1">Bununla birlikte o, bugün moda olan bir görüşü –Nazilerin, Almanya ve İspanya’nın sokaklarında onlarla savaşanlardan ‘daha kötü’ olmadıklarından hareket eden ve aslında Naziler için bir mazerete kolaylıkla kayabilecek olan görüşü– Stalinizmin ve Nazizmin esas itibariyle aynı şey oldukları görüşünü kabul etmiyordu.<span class="dipp"><a class="footnote-link" href="#footnote-225-1020" id="footnote-225-1020-backlink">1020</a></span> Troçki, ‘simetrik’ siyasal yapıların farklı sosyal bağlamlar taşıdığını iddia ediyordu. </p>
				<p class="paragraf-1">Farkın, SSCB’nin, ‘bürokratik olarak dejenere’ olmuş olsa da hâlâ bir ‘işçi devleti’ olmasında yattığına inanıyordu çünkü sanayi millileştirilmişti. İddiasının bu kısmı yabana atılamaz. Eğer işçiler siyasal yapıları kontrol etmiyorlarsa –ki Troçki haklı olarak kontrol etmediklerinde ısrarlıydı– o zaman işçiler hiçbir anlamda bu yapıların yönettiği sanayinin ‘sahipleri’ değillerdi. Onlar da dünyanın herhangi başka bir yerindeki gibi sömürülüyorlardı. 1917 devrimi siyasal ve ekonomik olarak öldürülmüştü. </p>
				<p class="paragraf-1">Yine de bu, onun Stalinizm’le Nazizm arasında fark olduğunda ısrar edişinin yanlış olduğu anlamına gelmiyordu. Stalinci devlet kapitalizmi, daha gelişmiş rakiplerinin ekonomik ve askeri gücünü yakalamak zorunda olan, kapitalizmin yükselişine eşlik eden ‘ilkel sermaye birikimi’nin bütün korkunçluklarını kısa bir süreye sığdıran, geri bir ülkedeki yeni bir yönetici sınıf tarafından inşa edilmişti. İnsanları esir almasının, idam etmesinin, hapse atmasının, sürmesinin ve aç bırakmasının nedeni buydu. Stalin’in paranoyasının ve barbarlığının rasyonel çekirdeği buydu. </p>
				<p class="paragraf-1">Buna karşılık, Nazizm, çoktan olgunlaşmış sanayi kapitalizminin bir ürünüydü. Alman yönetici sınıfı derin ekonomik krizden kaçmanın tek yolunun, siyasi iktidarı, krizden çılgına dönmüş bir orta sınıfın irrasyonel fantazilerine dayanan totaliter bir harekete devretmekte olduğunu gördü. Bu süreç, İkinci Dünya Savaşı’nın ortasında, ‘Nihai Çözüm’le –yalnızca varsayılan etnik kimlikleri nedeniyle milyonlarca insanı sistemli olarak yok etme yolunda en ileri sanayi tekniklerinin kullanılmasıyla en yüksek noktasına ulaştı. Stalin milyonları çalışma kamplarına doldurdu ve burada çalıştırılan on kişiden biri öldü. Hitler’in de benzer kampları vardı ama bunların yanı sıra –ve daha büyük bir ölçekte– insanların düpedüz gazla öldürüldüğü ölüm kampları kurdu. Her ikisi de barbarlık yaptı, ama bunlar, kapitalist gelişmenin farklı aşamalarına tekabül eden farklı türden barbarlıklardı. Yönetimini güçlendirmek için Stalin’in başvurduğu ulusal şovenizm ve Yahudi düşmanlığı nedeniyle milyonlar acı çekti, ama bunların çoğunluğu bunları anlatabilecek kadar yaşadılar. Hitler’in kurbanı olan Yahudi ve Çingenelerin çok azı hayatta kalabildi. ‘Jenosid’ sözcüğü ikinciye uygun düşer, birinciye değil </p>
				<p class="paragraf-1">Kuşkusuz bu ölenler için herhangi bir farklılık ifade etmiyordu. Ama dünyanın başka yerlerinde farklı ideolojileri savunanlar için bunun daha geniş imaları vardı. Nazi hareketinin çekirdeği, onun barbarca özellikleri, ırkçı ve jenosidci fantazileri ve onun ‘kan ve şeref’ tapınıcılığı ile heyecanlanan insanlardan oluşuyordu. Batıda ve Üçüncü Dünya’daki Stalinci hareketlerin çekirdeği, onun totaliterliğe dayandığını ve şovenliğe ve Yahudi düşmanlığına başvurmaya hazır oluşunu kendinden saklayan insanlardan oluşuyordu. Rusya ile özdeşleşiyorlardı çünkü kapitalizmin gayri insaniliğinden daha iyi bir şeyler istiyorlar ve bu şeylerin Rusya’da bulunduğuna inanmış bulunuyorlardı. </p>
				<p class="paragraf-1">Bu noktanın önemli pratik imaları vardır. Batı’da ve Üçüncü Dünya’da ortaya çıkan çeşitli Nazi ve faşist hareketler, kendilerini işçi sınıfının örgütlenmesini kırmaya adamışlardı. Buna karşılık, Komünist hareketler, işçilerin çıkarları için –normal olarak insanların bu hareketlere katılmasının nedeni de buydu– SSCB yöneticilerinin politika gereklerini savunarak, mücadelelerini birleştirmeye çalışıyorlardı. Bu hareketlerin liderleri birini diğeri ile dengelemeye çalışıyorlardı. Bu defalarca kötü sonuçlar verdi ve aynen sosyal demokrat liderlerin yaptığı gibi, mücadeleleri yenilgiye götürdü. Ama bu Nazizmi niteleyen, işçi hareketini sistemli bir şekilde ezme girişimleriyle aynı şey değildi. </p>
				<p class="arabaslik-sol"><span class="char-style-override-3">Amerikan Rüyasının Krizi</span></p>
				<p class="paragraf-1">1930’ların ortasında liberaller için bir umut işareti var gibi görünüyordu. Bu işaret Birleşik Devletler’deydi. Ekonomik krizin en derin noktasında, 1932 sonunda, yapılan seçimler Demokrat Parti ağırlıklı yeni bir Kongre ve yeni bir Başkan, Franklin D. Roosevelt, çıkarmıştı. Bu insanlar kesinlikle devrimci değillerdi ve hatta Avrupa’daki türden sosyal demokrat reformcular bile değillerdi. Demokrat Parti, köle sahiplerinin partisi olmuştu ve Güneyli ayrılıkçı beyazlar, Kuzeyli siyasi patronlar ve kimi büyük kapitalistlerin bir koalisyonu olarak varlığını sürdürmüştü. Ancak 1932 sonlarında ABD kapitalizminin ve halk kitlesinin ruh hali yılgınlıktı. Bu, her ne kadar Ortodoks olmayan bir şekilde de olsa, ekonomiyi harekete geçirmek için bir şeyler yapılması gerektiği duygusunda ifade buluyordu. Hatta Kongre, daha fazla istihdam yaratabilmenin çaresizliği içinde, haftalık çalışma saatini 30’a indiren bir kanun tasarısını bile ciddiyetle ele aldı. Sonunda Roosevelt kapitalizmin operasyonları üzerinde devlet denetimi getiren olağanüstü yetkileri devreye soktu. Bunlar, Federal Rezerv sistemi yoluyla bankalardaki fonlara garanti sağlanması, fiyatlarını arttırmak üzere ürünlerin satın alınıp imha edilmesi için devlet parasının kullanılması, 2,3 milyon genç işsize iş sağlayacak çalışma kamplarında sivil inşaat birlikleri oluşturulması, karteller aracılığıyla fiyatların ve üretim düzeyinin denetimi için sınırlı bir kendi kendini denetim sistemi, Tennessee Valey Authority kanalıyla sınırlı miktarda devlet üretimi ve hatta işçilerin sendika kurmasını ve ücretlerini arttırmasını kolaylaştıracak, böylelikle tüketicilerin talebini artıracak önlemleri kapsıyordu. Bu önlemlerin hayata geçiriliş hızı ve ciddiyeti, resesyondan bunalanların ve faşizm ya da toplumsal devrime bir alternatif isteyen siyasi liberallerin coşkusuna neden oldu. Bunlar önceki yönetimin önlemlerinden çok farklı görünüyordu. Onların kitlesel işsizliğe tepkisi, işsiz savaş gazilerinin protestosunu dağıtmak için General Mac Arthur yönetiminde 25.000 kişilik süngülü askerler göndermek olmuştu. Roosevelt en azından, çok çok düşük ücretlerle ve berbat koşullar altında da olsa biraz iş yaratmıştı. </p>
				<p class="paragraf-1">Bununla birlikte Roosevelt’in önlemleri, pek çok kişinin sandığı kadar, ne yaratıcıydı ne de etkili. Roosevelt bir açıdan ileri derecede Ortodokstu; krizden çıkmak için devlet harcamasına başvurmadı. Aslında emeklilerin maaşlarını ve kamu istihdamını kıstı. Kindelberger’in yazdığı gibi, ‘İstihdamı genişletmek için kullanılacak malî araçlar sınırlı kaldı, zira Roosevelt’in altındaki Demokrat yönetim denk bütçeye bağlı kaldı’.<span class="dipp"><a class="footnote-link" href="#footnote-225-1021" id="footnote-225-1021-backlink">1021</a></span> Kindelberger ayrıca yatırımın inanılmaz derecede düşük düzeyinden (1929’da 16 milyar dolardan, 1932’de bir milyar dolara inmişti) yükselmeye başlamak zorunda olduğunu ve de banka iflasları zirveye çıktıktan sonra böyle olmaya başladığını da belirtmektedir. Her halükârda, üretimde 1920’lerin ortasının yüzde 59’undan, Mart 1933’ten Temmuz’a yüzde 100’e çıkışının ve işsizlikte 1933’te 13,7 milyondan, 1934’te 12,4 milyona ve 1935’te 12 milyona varan azalmanın kredisini Roosevelt aldı. Pek çok insan onun <span class="char-style-override-2">New Deal</span>’inin (Yeni Düzen) mucizeler yarattığına inandı ki bugün de geçerli olan bir mitostur. Bununla birlikte 1937’de, üretim sonunda sekiz yıl öncesinin düzeyine çıktığında, hâlâ yedi kişiden biri işsizdi. </p>
				<p class="paragraf-1">Daha sonra Ağustos 1937’de ‘ABD tarihindeki en büyük çöküş’ meydana geldi ki ‘pek çok endekse göre 1932’den bu yana elde edilen kazanımların yarısı’ yitirildi.<span class="dipp"><a class="footnote-link" href="#footnote-225-1022" id="footnote-225-1022-backlink">1022</a></span> Çelik üretimi dört ayda üçte ikiden daha fazla, pamuklu kumaş üretimi yaklaşık yüzde 40 ve tarım fiyatları dörtte bir oranında düştü.</p>
				<p class="paragraf-1">Ekonomik canlanma kısa ömürlü olmuştu. Ama sendikal haklardaki mütevazi iyileşmelerle birlikte çok önemli bir yan etkisi oldu. Belirli işçi kesimlerinde mücadele edebilme konusunda yeni bir güven duygusunun yaratılmasına yol açtı. Her ne kadar greve giden işçiler hâlâ işverenler ve polisin saldırılarına maruz kalıyor olsalar da, sendikalara katılımda artış oldu. Roosevelt’in <span class="char-style-override-2">New Deal</span>’inin ilk altı ayında 15’ten fazla grevci öldürüldü, 200 kişi yaralandı ve yüzlercesi tutuklandı.<span class="dipp"><a class="footnote-link" href="#footnote-225-1023" id="footnote-225-1023-backlink">1023</a></span> Ancak 1934’teki üç grev, böyle bir güven duygusunun krizin yarattığı öfkeyle birleşince, 1919’daki çelik grevinin yenilgisinden bu yana tanık olunmayan bir militanlık patlamasına yol açabileceğini gösterdi. Toledo’daki otomobil yedek parça işçileri, Minneapolis’te kamyon şoförleri ve San Francisco’da liman işçileri greve gittiler, mahkemenin yasaklama kararlarına kafa tuttular, greve katılmayan işçilere ve polise karşı kendilerini fiziki olarak korudular ve ses getiren zaferler kazandılar. Dahası, bu mücedelelerin her birinde liderlik edenler militan sosyalistlerdi – Minneapolis’te Troçkistler, San Francisco’da Komünistler ve Toledo’da radikal eski vaiz A J Muste’nin taraftarları. Anlaşmazlıkların ertesinde, önemi giderek artan otomotiv sanayiindeki sendikacılar geniş çapta üye kazanmaya başladılar ve beceri esasına göre örgütlenmiş mevcut meslek sendikalarının yerine endüstrinin bütününü kapsayan sendikalar talep etmeye başladılar. </p>
				<p class="paragraf-1">Bazı anaakım sendika liderleri için bu ders unutulmadı. Yıllardır üye kaybediyorlardı – sendika üyelerinin sayısı 1920’deki dört milyonluk düzeyden 1933’te iki milyon civarına inmişti ve de bu düşüşle birlikte hükümet ve yönetici sınıf çevrelerinde etki kaybına uğramışlardı. Şimdi bazıları yeniden etki kazanmanın yolunu gördüler. Madenciler sendikası lideri John L. Lewis’in liderliğindeki bir grup, milyonlarca seri üretim işçisini sanayi sendikalarına üye yapmak amacıyla bir örgütlenme komitesi, CIO (<span class="char-style-override-2">Congres of Industrial Organisations /Sanayi Örgütleri Kongresi</span>), kurdu. </p>
				<p class="paragraf-1">Yeni örgütün kurulması, çok sayıda yerde, 1934’ün başarılarını getiren militanca yöntemleri benimseme konusunda işçilere ilham kaynağı oldu. Ohio, Akron’daki Goodyear ve Firestone lastik fabrikalarında işçiler, 1935 Aralık ve 1936 Ocak’ında fabrika yönetimlerinin grevi kırmasını engellemek için oturma eylemi yaptılar. Çok sayıda grev gözcüsü, polisin grev kırıcı işçileri getirmesini önlemek için Goodyear fabrikasını sardı.<span class="dipp"><a class="footnote-link" href="#footnote-225-1024" id="footnote-225-1024-backlink">1024</a></span> O yıl, başka 40’tan fazla oturma eylemi oldu. Bunların en büyüğü ve en önemlisi, Michigan, Flint’teki General Motors (GM) fabrikalarında gerçekleşti. Grevin sonuna gelindiğinde şirketin 150.000 işçisinden 140.000’i ya grevdeydi ya grev gözcülüğü yapıyordu. O zamanki diğer grevlerde olduğu gibi mahkemenin yasaklama kararlarıyla tehdit ediliyorlar ve silahlı polisin saldırılarını püskürtmek için savaşmak zorunda kalıyorlardı. Ama sonunda ABD’nin en büyük imalat şirketi, sendikayı kabul etmeye zorlanmış oldu. Zamanın sendikal eylemcilerinden birisinin, Art Preis’in hatırladığı gibi:</p>
				<p class="alinti1" xml:lang="en-GB">Sınıf mücadelesinin önündeki kapaklar açılmıştı. ‘Oturun!’ çığlığı ülkenin bir ucundan ötekine yankılanıyordu. GM grevinin sona ermesinden bir ay sonra yaklaşık 193.000 işçi 247 oturma eylemi yaptı; 1937 sona ermeden yaklaşık yarım milyon işçi bu silahı kullandı… Oturma eylemleri tüm sektörlere yayıldı. .. Chrysler otomobil işçileri, tezgâhtar kadınlar, Western Union kuryeleri, restoran ve otel çalışanları, kadın şapkacıları, cilthane işçileri, çöp toplayıcılar, cam üfleyenler ve lastik yapımcıları.<span class="dipp" style="font-size:0.86em;"><a class="footnote-link" href="#footnote-225-1025" id="footnote-225-1025-backlink">1025</a></span> </p>
				<p class="paragraf-1">Destek komitelerinin, oturma eylemlerine yemek sağlayan ‘kadın destekçiler’in ve eğlence sağlayan bandoların desteklediği yaklaşık 1,8 milyon işçi grevlere katıldı. 1937 sonuna gelindiğinde toplam sendika üyesi sayısı, dört yıl öncesinden beş milyon fazla olmak üzere, yedi milyonu aşmıştı. </p>
				<p class="paragraf-1">Grevlerin, her tarafta hissedilen bireyciliğe –herkesin ilerleyebileceği hakkındaki ‘Amerikan Rüyası’ mitosu– bunun öteki yüzü olan ırkçılığa meydan okumak suretiyle ABD kapitalizminin bütün kültürünü değiştirme potansiyeli vardı. Sendikalar başarılı oldukları yerlerde, işçiler arasında, oturma eylemlerinde söylenen sendika şarkısı ‘Sonuna Kadar Dayanışma’da özetlenen, yeni bir ortak eylem kültürü yaratmaya ve Detroit gibi şehirlerdeki ırkçılığı ufalamaya başladılar. ABD’de siyahların, beyazların yanı sıra ‘katılım’ şansına sahip oldukları tek büyük çaplı kurum CIO idi.<span class="dipp"><a class="footnote-link" href="#footnote-225-1026" id="footnote-225-1026-backlink">1026</a></span></p>
				<p class="paragraf-1">Bu potansiyelin geniş çapta geçekleşmesini önleyen temel bir sorun vardı: sendika hareketi gelişirken egemen olan politika. 1936 öncesinin meslek sendikacılığı ‘siyaset-dışı’ olmuştu. Liderlerinin büyük çoğunluğu ABD kapitalizmini, toplumu örgütlemenin en mükemmel şekli olarak kabul etmişti ve her iki anaakım partinin yerel politikacılarıyla gizli anlaşmalar yapmıştı Örneğin John L. Lewis, ‘siyasette bir Cumhuriyetçi, iktisatta Adam Smith’in takipçisi ve kendi sendikası içinde bir otokrattı’.<span class="dipp"><a class="footnote-link" href="#footnote-225-1027" id="footnote-225-1027-backlink">1027</a></span> Yeni CIO liderleri, davalarını ileriye götürmenin yolunun Roosevelt ve Demokrat Parti ile ittifaktan geçtiğine inanıyorlardı. </p>
				<p class="paragraf-1">Roosevelt, CIO’nun seçimlerde kendisi için kampanya yapması fikrini beğendi, ama kendisini destekleyen kapitalistleri üzmeye de hazır değildi. Bu durum 1937 sonlarında Lewis’in çelik sanayiinde o zamana kadarki en büyük örgütlenme atılımını gerçekleştirdiğinde dramatik bir şekilde görüldü. CIO, 35 yerel büroda görev yapacak 433 tam ve yarı zamanlı örgütçü atadı. GM grevinin sonrasında pek çok çelik şirketi, çelik örgütleme komitesini, yeni sendika üyelerinin pek fazla katılımı olmadan, sendika olarak tanıdı. Ama büyük şirketler bunu kabul etmediler ve Mayıs sonlarında örgütleme komitesi, 75.000 kişiyi içeren bir grev çağrısı yaptı. Şirketler, 1919 çelik grevinde göstermiş oldukları bütün yırtıcılıklarıyla tepki gösterdiler. ‘Şirket katilleri, şerif yardımcıları, polis ve Ulusal Muhafızlarla grev gözcüsü hatlarına saldırdılar… 18 grevci katledildi, onlarcası yaralandı, yüzlercesi tutuklandı’.<span class="dipp"><a class="footnote-link" href="#footnote-225-1028" id="footnote-225-1028-backlink">1028</a></span> Örgütleme komitesi işçileri böyle bir saldırıya karşı hazırlamamıştı çünkü örgütlenme hareketine sempati gösteren Demokrat Parti vali ve belediye başkanlarına güvenmişti. ‘İşçilere, “<span class="char-style-override-2">New Deal</span>”in bütün kamu görevlilerinin “işçi dostu” olduğunu ve grevcilerin “düzeni korumak” için gönderilen Ulusal Muhafızları, devlet askerlerini ve polisi “nezaketle karşılamaları” gerektiğini söylemişti.<span class="dipp"><a class="footnote-link" href="#footnote-225-1029" id="footnote-225-1029-backlink">1029</a></span> Bu ‘dostlar’ kendilerine coplarla ve mermilerle saldırınca işçiler büyük bir moral bozukluğuna uğradılar. Pennyslvania’nın 44 yıldır ilk Demokrat valisi, çelik kasabası Johnstown’da sıkıyönetim ilan etti. Askerler fabrikayı yeniden açtılar, grev gözcülerinin sayısını altı ile sınırlandırdılar ve fabrikaya her zaman olduğundan daha fazla grevcilerin yerine çalışacak işçi doldurdular. Bir başka Demokrat valinin bulunduğu Ohio, Youngstown’da, şerif yardımcıları iki grev gözcüsünü vurarak öldürdüler. Chicago’da Demokrat belediye başkanının gönderdiği polis 10 grevciyi öldürdü. CIO liderleri yardım için Roosevelt’e döndükleri zaman o, ‘her iki evinizde de felaket’ diye açıklamada bulundu.<span class="dipp"><a class="footnote-link" href="#footnote-225-1030" id="footnote-225-1030-backlink">1030</a></span> En büyük örgütlenme atılımı, ekonomi yeni bir çöküşe doğru yuvarlanırken kırılmış oldu. </p>
				<p class="paragraf-1">İzleyen iki yılda CIO, ilk 22 ayda kazanılanlara yalnızca 400.000 yeni üye katabildi. 1939 yılında grevler, 1937’dekilerin yalnızca yarısı kadardı. Dahası, sendika liderleri işverenlerle işbirliği yapmaya yöneliyor ve üyelerin ajitasyonunu sınırlandırıyorlardı. Yeni kurulan çelik sendikasında beş yıl süreyle seçim yapılmayacağı açıklanırken, otomobil sendikasında, liderlerin onaylamadığı herhangi bir yayını yasaklama girişimi oldu. 1934-36’nın kendiliğinden militanlığı yerini, yukardan sıkı kontrole bıraktı. </p>
				<p class="paragraf-1">Pek çok eylemci bu eğilime direnmeye çalıştı. Ama, Fransa ve İspanya’da olduğu gibi, onların çabaları Komünist Parti’nin davranışı nedeniyle çok zorlaştı. Parti 1934-37 militanlığında bir lider rolü oynamış; eylemcilerinin pek çoğu CIO’nun sendikalaşma atılımının örgütçüleri olarak pozisyon almış ve cesaret ve cüretleriyle çok sayıda üye kazandırmıştı. 1935 yılına kadar Komünist Parti Roosevelt’in kapitalist bir politikacı ve <span class="char-style-override-2">New Deal</span>’ın bir sahtekârlık olduğunda ısrar etti. Daha sonra bir U dönüşü yaptı ve kendi ‘Halk Cephesi’ siyasetinin bir parçası olarak Roosevelt’i ve de <span class="char-style-override-2">New Deal</span>’ı bağrına bastı. Parti, sendika liderleriyle birlikte bu politikacıların rolleri konusunda hayaller yaymaya ve Demokratlarla sıcak ilişkileri engellemeye uğraşan sıradan sendikacıları cezalandırmaya çalıştı. Bu durum, Hitler-Stalin paktı ve İkinci Dünya Savaşı’nın başındaki iki küçük ara dışında, izleyen 10 yıl boyunca sürdü. Sendika liderlerinin pek çok sendika üzerinde, bürokratik denetim kurmalarına yardımcı oldu ki bu denetimi, 1940’larda her türlü Komünist etkiyi yok etmekte kullanacaklardı.</p>
				<p class="paragraf-1">Bu tür davranışların önemli ideolojik sonuçları oldu. Yazarlar, sanatçılar, film yapımcıları ve müzisyenler bir anda kendilerini bunalımın ve Wall Street Çöküşü’nün temellerine kadar sarstığı bir toplumda buldular. Yönetici sınıf yön duygusunu geçici olarak kaybedip orta sınıfın geniş kesimleri de dahil kitleler yönetici sınıfa olan güvenlerini yitirince bütün eski değerler sorgulanmaya başlandı. 1934’ten itibaren grev hareketi ve sendikacılığın yükselmesiyle bir dizi yeni değer ortaya çıktı. Bu etki yalnızca aydın sanatı ve kültürü üzerinde değil fakat ayrıca tam da dünya genelinde egemenlik kazanmaya başladığı sırada, popüler müziğin kitle kültürü ve Hollywood rüya fabrikası üzerinde de etkili oldu. Bu durum, John dos Passos, Richard Wright, Ralph Ellison, Dashiell Hammett ve John Steinbeck gibi yazarların eserlerinde, Charlie Chaplin, Joseph Losey, Nicholas Ray, Elia Kazan ve de genç Orson Welles gibi film yapımcılarının filmlerinde, Aaron Copland, Woody Guthrie, Paul Robeson, Dizzy Gillespie ve de hatta genç Frank Sinatra’nın müziğinde yansımasını buldu. Ancak <span class="char-style-override-2">New Deal </span>ile birlikte bu tür muhalif akımlara, anaakıma dönmek üzere yollar açıldı. Bunlar, federal projelerde iş bulabilir, haber dergilerinde ve radyo programlarında yer bulabilir ve Hollywood’da açılımlar sağlayabilirlerdi. ‘<span class="char-style-override-2">New Deal</span>’ Demokratları, yeni CIO sendika bürokratları gibi, aydınları da toplumun bütününe yeni bir sömürü kalıbı empoze etmede kullanılabilecek bir tabaka olarak görüyorlardı. </p>
				<p class="paragraf-1">1936’ya kadar entelektüel solun büyük kesimi bu tür ayartmalara karşı, kendi amaçlarıyla Roosevelt’in amaçları arasında açık farklılıklar ortaya koyarak direndi. Teori ve uygulamadaki bütün hatalarına rağmen, ‘proleter sanata’ yapılan vurgu, işçi sınıfı mücadelesi ve işçi sınıfı kitlesiyle ilişki kurmaya çalışma anlamına geliyordu. Bu durum, Komünist Parti Roosevelt’i desteklemeye başlayınca değişti. Artık, entelektüellerin toplumu altüst etmek yönündeki kendiliğinden radikalleşmesine yönelmiyordu; aksine toplum içinde baskı uygulamaya yöneliyordu. Bunun bir yönü, geleneksel olarak sağ tarafından kullanılmış olan ‘Amerikanizm’in dilinin benimsenmesi oldu – Parti’nin sloganı, ‘Komünizm 20. yüzyıl Amerikanizmidir’ oldu. Bir başka yönü, Komünizme sıcak bakan yazar ve sinemacıları, Hollywood stüdyoları içinde kariyerlerini geliştirebilecekleri daha ılımlı bir tutuma teşvik etmek şeklinde oldu. Bu pek çok radikalleşmiş sanatçının sola olan arzusunu zayıflattı. Onları anaakım Hollywood’a ya da Tin Pan Alley’e<span class="dipp"><a class="footnote-link" href="#footnote-225-1031" id="footnote-225-1031-backlink">1031</a></span> tavizler vermeye teşvik etti.</p>
				<p class="paragraf-1">1930’lar başının en yetenekli romancılarından birisi olan James T Farrel’ın belirttiği gibi:</p>
				<p class="alinti1" xml:lang="en-GB">1930’larda Amerika’da oluşan ve pek çok filmde, radyo oyununda ve savaş dönemi romanlarında apaçık ifadesini bulan <span class="char-style-override-2">New Deal</span> kültürel iklimi, sıradan insan için uydurma bir popülist edebiyat üretilmesine yardımcı oldu. Bu neo-popülist sanat ve edebiyat, bütün ırkları, inançları ve sınıfları birleştirmenin bir aracı olarak Amerikanizm kavramına vurgu yapar. Etkili bir şekilde sınıf farklılıklarını vurgulayan bir edebiyat yerine … bu edebiyat genellikle sıradan adamın insan olduğu temasını vurgulamış ve duygusallaştırmıştır; bu ayrıca zengin Amerikalıların da sıradan insanlar olduğu temasını kullanmıştır.<span class="dipp" style="font-size:0.86em;"><a class="footnote-link" href="#footnote-225-1032" id="footnote-225-1032-backlink">1032</a></span></p>
				<p class="paragraf-1">Komünist Parti’nin Roosevelt’i bağrına basması ayrıca, Ralph Ellison’nun <span class="char-style-override-2">Invisible Man</span> (<span class="char-style-override-2">Görünmeyen Adam</span>) romanının siyah kahramanı gibi tepkilere de yol açabilmiştir. Kahraman, (‘Kardeşlik’ olarak zayıf bir şekilde gizlenmiş) parti kendisine, ‘Diğer gruplarla geçici ittifaklar kuruyoruz ve bir grup kardeşimizin çıkarı, bütüne feda edilmelidir’ diyerek Harlem’deki siyahların mücadelesini durdurmalarını söylediğinde, sosyalizm konusunda hayal kırıklığına uğramıştır.<span class="dipp"><a class="footnote-link" href="#footnote-225-1033" id="footnote-225-1033-backlink">1033</a></span> Ellison ve Richard Wright gibi yazarların bu hayal kırıklığı, daha sonra pek çok siyah eylemciyi, sosyalistlerin de kendilerini kullanmaya çalışan bir başka beyaz grup olduğunu düşünmeye teşvik etmiştir. Bazıları, 1940 ve 1950’lerin anti-komünist cadı avını desteklemeye geçecek kadar sinikleşmiştir.</p>
				<p class="paragraf-1">Her halükârda, Amerikan Rüyası mitosuna meydan okuyan bir ideolojik eğilimin gelişmesi, tam da o rüya popüler müzik ve filmlerle dünyayı büyülemeye başlarken, aynen ABD işçi hareketinin gelişmesinin kısa kesilmesi gibi kısa kesilmiştir. </p>
				<p class="arabaslik-sol para-style-override-23"><span class="char-style-override-3">Bunalımdan Savaşa</span></p>
				<p class="paragraf-1">Bunalım sınıflar arasında olduğu kadar devletler arasında da gerilimlere yol açtı. Her ülkenin yöneticileri, kendi üzerlerindeki baskıyı, yabancı rakiplerinin zararına azaltmayı hedefledi. Birbirleri ardı sıra paralarını devalüe ederek ve gümrük tarifesi engellerini yükselterek yerli üretim mallarının satışını geliştirmek istediler. Yaygın eğilim ‘otarşi’ –ulusal devletin sınırları içinde mümkün olduğunca çok mal üretilmesi– yönünde oldu. </p>
				<p class="paragraf-1">Devlet ayrıca her zamandan daha çok doğrudan ekonomik faaliyete – ekonomik bakımdan etkin olmayan şirketleri kapanmaya zorlayarak ve kimi sektörlerde, öteki sektörlerin bekleyişlerini arttırmak için, doğrudan devlet mülkiyeti yoluyla kimi sanayileri rasyonelleştirmeye girişti. Britanya’daki Muhafazakâr ‘ulusal’ hükümet bile elektrik üretimini, ulusal havayollarını ve kömür madeni haklarını millileştirdi. </p>
				<p class="paragraf-1">Latin Amerika ve Avrupa’nın kimi sanayice daha az ileri ülkelerinde bu süreç bir hayli ileri gitti. Brezilya’da Vargas’ın ve daha sonra Arjantin’de Perón’un ‘popülist’ hükümetleri, devletin sahip olduğu büyük sektörler kurdular. Polonya’da bir sağ kanat hükümet, uzun dönemli bir ekonomik plan ortaya attı ve İtalya’da Mussolini, dünya ekonomik krizinin etkilerini azaltma girişimi içinde devletçe yönetilen şirketler kurdu. </p>
				<p class="paragraf-1">Bununla birlikte, her ulusal kapitalist grubunun desteklenmesinde, devletin kullanılmasıyla bütün kapitalistlerin tek tek devletlerin dar sınırları dışındaki kaynaklara sahip olma arzusu arasında bir çelişki vardı. Bu çelişkiyi ortadan kaldırmanın tek yolu, devletin kontrol ettiği alanı genişletmekti. Formel imparatorluklar ve formel olmayan ‘etki alanları’ çok önem kazandı. Bu, büyük devletlerin egemen olduğu – dolar bloku, sterlin bölgesi, (Fransa ve onun etrafında oluşan) altın bloku, mark bloku ve SSCB “döviz bloku” otarşisiydi. İktisatçı Alvin Hansen’in 1932’de işaret etmiş olduğu gibi:</p>
				<p class="alinti1" xml:lang="en-GB">Her ülke öteki ülkelerin kapitalistlerinin el uzatmasına kızdığı, etki alanları geliştirmeye gayret ediyordu. Kimi zaman ABD, Latin Amerika’daki alacaklarını toplamak isteyen Avrupa devletlerini donanma ablukalarıyla önledi… Benzer şekilde, Afrika ve Yakın Doğu üzerinde egemenlik için Avrupa devletleri arasındaki uzun mücadele ve Balkan devletlerini kontrol etmek için yürütülen ekonomik, mali ve askeri dolaylı müdahale, yabancı sermayenin nüfuzunun ortaya çıkardığı uluslararası anlaşmazlık ve sürtüşmelerin belgesidir. <span class="dipp" style="font-size:0.86em;"><a class="footnote-link" href="#footnote-225-1034" id="footnote-225-1034-backlink">1034</a></span></p>
				<p class="paragraf-1">Bu etki alanları simetrik değildi. Britanya, Fransa, ABD ve SSCB’nin yöneticileri, geniş alanları kontrol ediyorlardı. Kıta Avrupası’ndaki en güçlü sanayi gücü olan Almanya’nın sömürgesi yoktu ve Birinci Dünya Savaşı’nın sonundaki Versailles Anlaşması ile empoze edilen dar sınırlar içine sıkışmıştı. Görmüş olduğumuz gibi, ekonomik bunalımın etkisi, Alman büyük iş çevrelerini bu kısıtlamaları kırmak için canla başla kampanya yapmaya itmişti. Almanya, Polonya’ya kaybedilen Alman topraklarını ve Almanca konuşan Avusturya devletini ve Çek sınır arazilerini (Sudetler) geri kazanmak ve de Güneydoğu Avrupa’da hegemonya mücadelesine yeniden başlamak istiyordu. Hitler’in zaferi yalnızca sermayenin emek üzerindeki bir zaferi değildi. Bu ayrıca, Alman kapitalizminin bunalımını, öteki Büyük Devletler aleyhine askeri bir yayılmacılık politikasıyla genişletmek isteyenlerin zaferiydi. </p>
				<p class="paragraf-1">Almanya’nın başlıca sanayi grupları, çabalarını koordine etmek, dış ticaretin devletçe kontrolü ve hammaddelerin devlet tarafından dağıtılması konularında, az ya da çok isteyerek, anlaşmışlardı. Buna güçlü bir şekilde itiraz eden büyük kapitalistlerden, Hitler’i ilk finanse edenlerden birisi olan Thyssen’in varlığına Nazi partisi tarafından el konmuş ve ülke dışına kaçmaya zorlanmıştı. Ötekiler, 1945 yılında Almanya’nın askerî çöküşüne kadar Nazilerle hayli kârlı bir işbirliğini sürdürdüler. </p>
				<p class="paragraf-1">Askeri devlet kapitalizmi temeline dayalı otarşik bir ekonominin kurulması, askeri genişleme güdüsünü geliştirdi Silah sanayilerinin hammaddeye ve kaynaklara ihtiyacı vardı. 1918-1920 devrimci ayaklanmasının henüz taze anılarıyla Nazi rejimi, Alman işçilerine çok fazla baskı yapmak konusunda ihtiyatlıydı. Çalışma saatlerini arttırdı ve iş yüklerini yoğunlaştırdı ve aynı zamanda, işçiler ve alt orta sınıflar arasındaki hoşnutsuzluğu sınırlandırabilmek için tüketim malları üretimini artırdı.<span class="dipp"><a class="footnote-link" href="#footnote-225-1035" id="footnote-225-1035-backlink">1035</a></span> İhtiyaç duyduğu kaynakları elde etmenin tek yolu yeni arazilere el koymaktı. Avusturya’nın tarımsal üretimi, Çek ülkesinin silah sanayii, Alsace-Lorraine’in demir ve çelik kapasitesi, Polonya’nın kömürü ve de Romanya’nın petrolü Alman ekonomisindeki boşlukları doldurabileceği gibi, bu ülkelerden işçiler, Alman işçilerden çok daha düşük ücretlerle, çoğu kez kölelik koşullarında, çalıştırılabilirdi. Büyük iş çevrelerinin gereksinmeleri ile <span class="char-style-override-2">Lebensraum</span> (‘yaşam alanı’) Alman olmayanların <span class="char-style-override-2">Untermenschen </span>(‘insanlık aşamasına ulaşmamış’) olduğu şeklindeki Nazi ideolojisi arasında bir yakınlaşma söz konusuydu. </p>
				<p class="paragraf-1">Alman yaklaşımı doğu Asya’da Japonya’nın yaklaşımıyla çakışıyordu. Japonya, Tayvan ve Kore’yi çoktan koloni olarak almış ve kuzey Çin’de hatırı sayılır imtiyazlar elde etmişti. Dünya ekonomik krizine 1931 yılında kuzey Çin’deki Mançurya bölgesini ele geçirerek tepki gösterdi. Daha sonra 1930’ların sonunda, bir askeri darbeden sonra Tokyo’da oluşan hükümet, Çin’i istila etti ve gözlerini Güneydoğu Asya’daki batı imparatorluklarına çevirdi – Hollanda Doğu Hint Adaları, Malaya, Borneo ve Singapur’daki Britanya kolonileri, Çinhindi’ndeki Fransız kolonileri ve ABD’nin yönettiği Filipinler. </p>
				<p class="paragraf-1">Daha küçük çapta, Mussolini’nin İtalya’sı, Somali, Eritre ve Libya’ya eklemek üzere Etiyopya’yı ve Yugoslavya’nın Adriyatik kıyısı ile Arnavutluk’u ele geçirmek istiyordu.</p>
				<p class="paragraf-1">Yerleşik emperyal devletler –Britanya, Fransa, Hollanda, Belçika ve ABD– nasıl tepki gösterecekleri konusunda kararsızdılar. Farklı çıkarları söz konusuydu: Britanya ve Fransa Ortadoğu’da hegemonya için itişmekteydiler; ABD yönetici sınıfının bir kısmı ağır basan uluslararası güç olarak Britanya’nın yerini almakta kararlıydı ve petrol bakımından zengin Suudi Arabistan’da kesin bir etki elde etmişti ve Fransa, esas itibariyle Almanya’nın kendi sınırlarına karşı herhangi bir hareketini önlemek için Doğu Avrupa’da bir dizi düzmece ittifak kurmakla ilgileniyordu. Bunların her birinde, Nazizmi, işçi sınıfı örgütlerine ve sola karşı uluslararası bir saldırıda olumlu bir müttefik olarak gören güçlü gruplar vardı. Bunlar Almanya, İtalya ya da Japonya’dan daha çok Rusya’yı bir dış düşman olarak görüyorlardı. Bu İspanyol iç savaşında, Batılı ‘demokrasi’lerin yöneticilerinin, Franco kendi imparatorluklarına bir tehlike teşkil etmediği için, Hitler ve Mussolini ile bir ‘saldırmazlık paktı’nı küçük görmesiyle açıkça görülmüştü. </p>
				<p class="paragraf-1">İtalya bu duygulardan yararlanarak 1935 yılında Etiyopya’ya saldırma olanağı buldu ve Japonya aynı şeyi Mançurya’yı işgal edince ve Çin’e saldırınca yaptı. Daha sonra 1938’de sıra Hitler’deydi. Mart ayında Avusturya’yı ilhak edip sonra da yaz aylarında Çekoslovakya’nın Almanların yaşadığı sınır bölgelerini talep edince, Britanya ve Fransa yönetici sınıflarının egemen kesimleri ona karşı çıkarak savaş riski yaratmak için herhangi bir neden görmediler. </p>
				<p class="paragraf-1">Hitler, etnik olarak ‘temizlenmiş’ bir Almanya’yı Avrupa’da temel güç ve egemen bir dünya devleti yapma tutkuları olan, ırkçı bir psikopattı. Ama 1930’ların sonundaki stratejisi Alman kapitalizmi açısından rasyoneldi. Öteki emperyal güçlerin, Almanya’nın etki alanını ne kadar genişletmesine izin vereceklerini pragmatik bir şekilde sınadı.</p>
				<p class="paragraf-1">1939 yazında, Molotov-Ribbentrop paktıyla ülkeyi aralarında bölmeyi Stalin’le gizlice kararlaştırdıktan sonra Polonya’yı tehdit ettiğinde de aynı rasyonelliği gösterdi. Almanya’nın topyekun bir askeri seferberliği birkaç aydan fazla sürdürecek kaynakları olmadığını biliyordu. Ama Britanya ve Fransa’nın Polonya’yı, daha önce Çekoslovakya’yı desteklediklerinden daha fazla desteklemeyeceklerini varsaydı. Ne de olsa Britanya hükümeti Aralık 1938 gibi geç bir tarihte Polonya’nın bir Alman uydusu olmasını kabul etmiş ve Britanya genelkurmayı Polonya’nın savunulamayacağını fark etmişti. Hitler bu ülkeyi birkaç gün içinde fethedebileceğini biliyordu. Ve ayrıca, eğer Britanya ve Fransa müdahale ederlerse, Fransa’yı çok kısa sürede yenmeyi başaracağına ve ondan sonra da hem Fransa’nın hem de Britanya’nın yöneticilerinin, eğer kendi imparatorluklarına dokunmayacağına söz verirse kendisiyle anlaşacaklarına inanıyordu. </p>
				<p class="paragraf-1">Bir konuda yanılmıştı. Britanya yönetici sınıfı içinde kıta Avrupa’sında Alman egemenliğinin Britanya İmparatorluğu’na bir tehdit oluşturacağına inanan, Winston Churchill ve Anthony Eden gibi acımasız iki emperyalist etrafında toplanan bir grup ortaya çıkmıştı. Örneğin, Balkanlar üzerinden Ortadoğu’ya yönelen o eski Alman hegemonya hülyası, petrol alanlarını ve Britanya’yı Hindistan’daki imparatorluğuna bağlayan Süveyş Kanalı’nı tehdit ediyordu. Hitler’in hamlesi diğerlerini de onların bu korkularını paylaşmaya yöneltti ve Almanya’nın Polonya’ya saldırmasından sonra hem Britanya’nın hem de Fransa’nın savaş ilan etmesine yol açacak kadar bir baskı oluşturdu ve dokuz ay sonra Britanya hükümetinin Almanya’nın Avrupa’daki fetihlerini kabul etmesini önledi. </p>
				<p class="paragraf-1">Hitler’in diğer hesapları doğruydu. Fransız yönetici sınıfı ve Britanya yönetici sınıfının önemlice bir kesimi savaşa gönülsüz girdiler. Her ne kadar, daha sonra kendi amaçlarına hizmet edecek olan Polonya ordusunun bir kısmını tahliye ettilerse de Polonyalılara yardım edecek hiçbir şey yapmadılar. Britanya daha sonra çok hayati olan 1939-1940 kışını, Almanya’nın desteklediği bir Fin hükümetinin Rusya ile savaşmasını desteklemekle geçirdi. Almanya bu ‘düzmece savaş’ dönemini, Fransa’ya Hollanda ve Belçika üzerinden, Almanya’nın kendi sınırlı kaynakları tükenmeden Fransız ordusunu yenmek amacıyla <span class="char-style-override-2">Blitzkrieg</span><span class="dipp"><a class="footnote-link" href="#footnote-225-1036" id="footnote-225-1036-backlink">1036</a></span><span class="char-style-override-10"> </span>saldırısına hazırlanmak için kullandı. </p>
				<p class="paragraf-1">Hitler Fransa’ya karşı çabuk bir zafer beklentisi konusunda da haklıydı. Bir Alman saldırısı, Belçika ve kuzey Fransa’daki ‘müttefik’ orduların belini 1940 Mayıs’ında on beş günde kırdı; Britanya ordusunu ayın sonunda Dunkirk’ü boşaltmaya zorladı ve Alman ordusu 14 Haziran’da Paris’e girdi.</p>
				<p class="paragraf-1">Bu zafer Mussolini’nin Almanya’nın yanında savaşa girmesi için gerekli olan teşviki sağladı ve Hitler Batı ve Orta Avrupa’nın kontrolünü tartışmasız bir şekilde ele geçirdi. Her ne kadar hava kuvvetleri Güney İngiltere’deki hava savaşlarında (Britanya Savaşı) başarısız olup, Britanya’nın istilasını güçleştirmiş olsa da, Hitler ikinci hamlesini nereye yapacağı konusunda uygun zamanı bekledi. Fransa’ya karşı kazandığı zaferden bir yıl sonra farklı bir seçenek üzerinde karar kıldı: kıştan önce kolay bir zafer beklentisiyle, Rusya’ya karşı ezici bir güçle yıldırım savaşı.</p>
				<p class="arabaslik-sol para-style-override-23"><span class="char-style-override-3">Savaşın Doğası</span></p>
				<p class="paragraf-1">Avrupa ve Kuzey Amerika’daki sol kanat ve liberaller, savaşı demokrasi ve faşizm arasında bir savaş olarak görüyorlardı. Bu görüşün propagandası Britanya’da (yarı yarıya sendikaların sahip olduğu) <span class="char-style-override-2">Daily Herald</span>, (ateşli emperyalist Beaverbrook’un sahip olduğu ama onun adına editörlüğünü kısa süre sol kanat İşçi Partili Michael Foot’un yaptığı) <span class="char-style-override-2">Daily Mirror</span>, <span class="char-style-override-2">Evening Standard</span>, sol liberal <span class="char-style-override-2">News Chronicle </span>ve fotoğraflı dergilerin en popüleri <span class="char-style-override-2">Picture Post </span>gibi süreli yayınlar tarafından yapılıyordu. Bugün de hâlâ ortodoks görüş budur. Dolayısıyla örneğin Eric Hobsbawm, 20. yüzyıl tarihinde bunu, ‘19. yüzyılda “ilerleme ve gericilik” arasında diye adlandırılabilecek’ bir savaş olarak niteliyordu.<span class="dipp"><a class="footnote-link" href="#footnote-225-1037" id="footnote-225-1037-backlink">1037</a></span></p>
				<p class="paragraf-1">Ne ki Müttefikler tarafında önde gelen figürleri harekete geçiren şey bu olmadı. Savaşın yürütülmesinde hiçbir sınır istemeyen Churchill, Omdurman’daki katliam sırasında orada bulunan; 1910’da grevci madencileri vurmak için asker gönderen; Britanya yönetimindeki Irak’ta asi Kürtlere karşı Kraliyet Hava Kuvvetleri’nin zehirli gaz kullanmasını emreden ve Mussolini’yi öven aynı Churchill’di. 1930’larda Hindistan’a çok az ölçüde öz-yönetim hakkı veren Muhafazakâr hükümete saldırdı ve savaş boyunca, bu savaş çabasına yararlı olacaksa bile, Britanya’nın kolonilerindeki sömürgecilik karşıtı hareketlere hiçbir taviz verilmemesi konusunda inat etti. ‘Britanya İmparatorluğu’nun parçalanmasına nezaret etmek için kralın başbakanı olmadım’ diye açıklamalar yaptı. Yalta’da Roosevelt ve Stalin’e, ‘Benim bedenim sağ oldukça Britanya’da iktidarın el değiştirmesi söz konusu olamaz’ demişti.<span class="dipp"><a class="footnote-link" href="#footnote-225-1038" id="footnote-225-1038-backlink">1038</a></span></p>
				<p class="paragraf-1">Anti-faşist ittifaka katılan ikinci büyük devletin lideri Joseph Stalin, Churchill’den daha fazla demokrat ya da liberal değildi. Devrimi yapan Bolşevik kuşağının pek çoğunu katletmiş, Ukrayna ve Kazakistan’daki kıtlıklarda kolektivizasyonu yönetmişti. 1939 yılında Polonya’nın parçalanması için Hitler’le gizli anlaşma yapmış ve 1917’de Bolşeviklerin bağımsızlık verdikleri Baltık cumhuriyetlerinin kontrolünü yeniden eline geçirmişti. Mesele yalnızca diplomatik bir zaman kazanma değildi – hem Rusya’ya sürgüne gitmiş Alman Komünistleri’nin Gestapo’ya devredilmesini hem de Almanya’ya savaş malzemesi verilmesini içeriyordu. Stalin savaşa, istihbarat ajanlarının ve Berlin’deki büyükelçiliğin, Hitler’in niyetleri konusundaki uyarılarını görmezden geldikten sonra, Almanya’nın 1941 Haziran’ındaki istilası yüzünden sürüklemişti. İstilanın ilk haftalarındaki korkunç yenilgiler karşısındaki tepkisi paniğe kapılmak olmuş ve sonra da 1917 öncesinin Büyük Rus şovenizmine dönerek pozisyonunu ideolojik olarak güçlendirmiştir. Çarlık İmparatorluğu’nun Rus olmayan halklarını fetheden Rus generallerini övmüş ve Hitler’e karşı olan savaşı ‘Büyük Anti-Faşist Savaş’ olarak değil de ‘Büyük Vatanseverlik Savaşı’ olarak adlandırmıştı. Pek çok Rus olmayan milliyetler onun şovenizme yönelişiyle korkunç bir bedel ödediler. Stalin, Kırım Tatarları, Çeçenler ve Volga Almanları gibi halkları bütün olarak orta ve doğu Asya’da binlerce mil uzaklara sürmüştü. </p>
				<p class="paragraf-1">Anti-faşist liderlerin üçüncüsü Roosevelt’ti. Savaşa katılmadan önce ABD yönetimi, fırsattan yararlanarak, daha önceki Avrupa imparatorluklarını gölgede bırakacak ‘gayriresmî’ bir ABD imparatorluğu yaratma politikası izledi. Tarihçi A. J. P. Taylor’un açıkladığı gibi:</p>
				<p class="alinti1" xml:lang="en-GB">1941 Mart’ında Roosevelt, belki de savaşın en dramatik darbesi olan ‘ödünç verme ve kiralama’yı kurumlaştırdı. Birleşik devletler ‘demokrasinin cephaneliği’ oldu ve ödeme yapılmasını istemedi. Yine de ödenecek bedel çok ağırdı. Amerikalı otoriteler Britanya’yı altın rezervlerinden ve denizaşırı ülkelerdeki yatırımlarından yoksun bıraktılar. İhracatını sınırlandırdılar ve o zamana kadar Britanya’nın elinde olan pazarlara Amerikalı işadamları yerleşti.<span class="dipp" style="font-size:0.86em;"><a class="footnote-link" href="#footnote-225-1039" id="footnote-225-1039-backlink">1039</a></span> </p>
				<p class="paragraf-1">Britanya Dışişleri Bakanı Anthony Eden, daha sonra Roosevelt’in, eski koloni topraklarının ‘bir kez eski efendilerinden kurtuldular mı, siyasi ve ekonomik olarak Birleşik Devletler’e bağımlı olacağını’ ummasını açıkça eleştirdi.<span class="dipp"><a class="footnote-link" href="#footnote-225-1040" id="footnote-225-1040-backlink">1040</a></span> </p>
				<p class="paragraf-1">Amerika’yı doğrudan savaşa sokan şey Uzak Doğu’da koloni imparatorlukları arasındaki dalaşma oldu. Japonya, savaş nedeniyle ölçüsüz derecede zayıflayan öteki sömürgeci güçlerin aleyhine imparatorluğunu genişletme konusunda kararlıydı ve Çin’den güneye doğru Fransız Çinhindi’ne ilerlemeye başladı. Ama Amerika’nın da bölgede çıkarları vardı. Filipinleri kontrol ediyordu ve batı Çin’de hâlâ Japonya’ya karşı direnen Çan Kay-Şek’e Amerikan sermayesine yararlı gözüyle bakıyordu. Japonya ile etki alanlarını bölüşme konusundaki bir pazarlık girişiminin başarısız kalmasından sonra, ABD Japonya’nın büyük ihtiyaç duyduğu hammadde kaynaklarını abluka altına aldı. Japonya buna, Güneydoğu Asya’daki Fransız, Hollanda ve Britanya kolonilerini ele geçirmesinin önündeki en büyük engeli ortadan kaldırmak için, Pearl Harbour’daki ABD donanmasına saldırarak karşılık verdi.</p>
				<p class="paragraf-1">Nazizme karşı savaşmak için pek çok sıradan insanı harekete geçiren şey, Churchill, Stalin ve Roosevelt’in saiklerinden çok farklıydı. Özellikle, çoğu kez ilk kez olmak üzere, popüler medyanın kimi kesimlerinin onun gerçekten nasıl bir şey olduğunu açıklamasından sonra faşizme karşı gerçek bir nefret vardı. ‘Üç büyük’ lider medyanın bu popüler tutumu üzerine oynamaktan kendilerini alamadılar. Yönetici sınıfın Churchill kanadı, 1940 yazında çaresizlikten bunalmıştı. Britanya ordusu askeri gereçlerinin pek çoğunu kaybetmişti; (yanılgı içinde) karşı koyması güç bir istila bekliyorlardı ve yönetici sınıfın büyükçe bir yarısı da, Churchill kanadının aşağılayıcı olarak gördüğü koşullarla, Hitler’le bir anlaşma yapılmasından yanaydı. Churchill etrafındaki grubun siyasal olarak varlığını sürdürebilmesinin tek yolu, İşçi Partisi’ne ve sendika bürokrasisine dayanmaktı. Bu durum İşçi Partisi’nin lideri Clement Atlee’yi başbakan yardımcısı olarak devreye soktu ve de en önemli sendika lideri Ernest Bevin, savaş ekonomisinin yönetiminden sorumlu oldu. Böyle bir hükümeti, savaş öncesinin Tory partisinin emperyalist sınıf savaş retoriğini terk etmeden bir arada tutmak olanaksızdı. Bunun yerine söz konusu grup, ‘özgürlük’, ‘demokrasi’ ve ‘ulusların kendi kaderini tayin hakkı’ndan söz etmeye başladı. Ayrıca kıt olan yiyecek maddelerini (her ne kadar zenginler hâlâ bol bol yiyebiliyorduysalar da, işçilerin yoksulca kesimleri için daha iyi bir diyete yol açan) vesikaya bağlama sistemiyle ve de savaştan sonra yaygın ve gelişmiş bir refah sistemi sözü vererek oyunu kazanmak gerekiyordu. Muhafazakârlar’ın parlayan yıldızı Quintin Hogg (daha sonranın Lord Hailsham’ı), hükümet ‘reform’ yapmazsa, ‘devrim’ riskini göze alacağının farkındaydı. </p>
				<p class="paragraf-1">Benzer endişeler, –Eleanor Roosevelt’in yüzünü her türlü liberal davaya dönerek– hükümetin anti-faşist ve anti-emperyalist bir dil kullandığı ABD için de geçerliydi ve Hollywood Chaplin’in <span class="char-style-override-2">Büyük Diktatör</span> filmi gibi savaş öncesinin anti-Nazi filmlerine olan nefretini unuttu. </p>
				<p class="paragraf-1">Sovyetler Birliği’nde bile savaş yıllarında, ulusal azınlıkların kitlesel olarak sürülmesine rağmen, terörün belirli ölçüde yumuşadığına tanık olundu. En azından entelektüel çevrelerde, savaş sonrası yılların farklı olacağı yolunda bir duygu vardı. Bu duygu, Stalingrad ve Hitler’in ölüm kampları hakkında, Vasily Grosmann’ın parlak romanı <span class="char-style-override-2">Hayat ve Kader</span>’de karşımıza çıkar. </p>
				<p class="paragraf-1">Ne olursa olsun, yöneticilerin saikleri, halklarının saiklerinden çok farklıydı. Bu, savaşın yönetiminde de ortaya çıktı. 1940 baharında Fransa’nın düşmesiyle, 1943’te güney İtalya’ya Müttefiklerin çıkması arasında, Britanya ordularının çarpışmalarının çoğu kuzey Afrika’daydı. Neden? Çünkü Churchill, Süveyş Kanalı ve petrol sahalarının olduğu bölgeyi sıkı tutmak konusunda kararlıydı. Onun endişeleri yalnızca Almanya ile değil fakat, kendisiyle Roosevelt arasındaki Suudî Arabistan üzerindeki diplomatik itişmenin göstermiş olduğu gibi, ABD ile ilgiliydi. </p>
				<p class="paragraf-1">İtalya’nın istilasının bizatihi kendisi, Churchill’in Akdeniz’de Britanya hegemonyasını yeniden kurma konusundaki takıntısının bir sonucuydu. Batı Rusya’da en can alıcı savaşların yapıldığı bir sırada, Rusya’dan ve ABD’den gelen Fransa’da ikinci bir cephe açma taleplerini reddetti. Bunun yerine İtalya ve –dağlık bir arazi olması dolayısıyla çok kanlı muharebelerle çok ağır bir ilerleme sağlanacak olmasına rağmen– Balkanlar’ın, ‘Avrupa’nın yumuşak karnı’nı oluşturduğunu iddia etti.</p>
				<p class="paragraf-1">Churchill’in Hindistan için bağımsızlık prensibine onay vermeyi reddetmesi, 1942 yılında, belirleyici Stalingrad muharebesinin devam ettiği bir sırada, Britanyalıların yönetimindeki binlerce askerin, Nazilerle savaşmak yerine Hindistan’daki gösterileri zalimce ezmesi anlamına geliyordu ve Japonya’nın yanında savaşmak üzere bir Hint ‘kurtuluş ordusu’ kuruldu. Bu ayrıca, Bengal’de üç milyon insanın ölümüne yol açan bir kıtlığa neden oldu. </p>
				<p class="paragraf-1">Stalin’in Doğu Avrupa’nın bir kısmını Hitler’le paylaşma arzusu, SSCB’ye yönelik Alman tehdidini görmezlikten gelmesine neden oldu ve dolayısıyla 1941 yılında saldırı geldiğinde orduları tamamen hazırlıksız yakalandı. Rus etki alanına arazi kazanma konusundaki aynı tutkusu, 1944 yılında Alman birlikleri Varşova’daki Polonya direnişini ezerken, Rus birliklerine geri durma emri vermesine yol açtı. Ancak şehir imha edildikten sonradır ki Rus birlikleri kontrolü ele almak üzere Vistül Nehri’ni geçtiler. </p>
				<p class="paragraf-1">Aynı şekilde ABD hükümeti, savaşın son günlerinde, Japon hükümetinin teslim olması için, önceden pek çok işaret varken, atom bombalarını Hiroşima ve Nagazaki şehirlerine attı. Bu durum, Japon işgali altındaki Mançurya’da hızla ilerleyen Rus birliklerinin, savaş sonrası Japonya’sında Rusya’ya bir söz hakkı verilmesini sağlamasını önlemek için, Japonya teslim olmadan önce yapılan bir hamleydi. Hiroşima ve Nagazaki ayrıca, ABD’nin dünya egemenliği kurma kapasitesini en korkunç şekilde gözler önüne serdi.</p>
				<p class="paragraf-1">Her üç devlet Hitler’in Almanya üzerinde sultasını sürdürmesini kolaylaştırdılar. Yalnızca Nazilere değil, bütün Almanlara düşman muamelesi yaptılar. Yüksek rütbeli bir Britanya bürokratı, Vansittart, tüm Alman sanayiini imha edecek ve ülkeyi yoksul bir tarım ülkesine dönüştürecek planlar yaptı. Britanya ve ABD hava kuvvetleri sivil alanları tümüyle bombalama politikası izlediler ve Hamburg, Köln ve askeri ya da stratejik hiçbir önemi olmayan Dresden gibi şehirlerde, 100.000’den fazla sivili yakan ve dumanla boğan büyük yangınlara yol açtılar. Rusya’da romancı Ilya Ehrenburg’un yürüttüğü propaganda yayınlarında ‘Almanları öldürün, Almanları öldürün, Almanları öldürün’ diye çağrılar yapıldı. Böyle bir yaklaşım Alman işçilerinin yöneticilerine karşı çıkmaları için hiçbir neden bırakmadı ve Hitler’in son ana kadar ordularını bir arada tutmasını kolaylaştırdı. </p>
				<p class="arabaslik-sol para-style-override-23"><span class="char-style-override-3">En Büyük Barbarlık</span></p>
				<p class="paragraf-1">Almanya’nın yöneticilerinin barbarlığı konusunda hiçbir kuşku yoktur. Batı Avrupa’yı işgal etmeleri insanlık dışıydı; işgal etkileri Polonya ve Rusya’daki davranışları barbarcaydı ve Avrupa’nın Yahudilerine yaptıkları muamele 20. yüzyılın en büyük dehşetiydi. Ancak yine de bunun nasıl olduğunu anlamak gereklidir. </p>
				<p class="paragraf-1">Batı ve Doğu Avrupa’nın çoğu yerindeki Nazi politikası iki temel etken tarafından yönlendiriliyordu: işgal edilen ülkeleri mümkün olduğu kadar az askerle kontrol atında tutmak ve mümkün olan azami yiyecek ve savaş malzemesini Almanya’ya göndermek. Bu amaçları elde etmenin en kolay yolu Alman yönetimi altında çalışmaya hazır işbirlikçi yerel rejimleri ve yerel muhalefeti ortaya çıkarma ve yiyecek maddelerinin ve malların nakliyesine nezaret etme işinde de yerel polisi kullanmaktı. Bunu sağlamak o kadar güç olmadı zira Avrupa’daki yönetici sınıfların çoğu Alman işgalini, bir devrim ya da süregiden savaşın mülkiyete verdiği zarardan daha az tehlikeli görüyordu. İlke olarak Almanya’ya karşı çıkan kesimler bile onlar adına çalışarak kâr etmede pratik avantajlar görüyorlardı. </p>
				<p class="paragraf-1">İşgal edilen ülkelerin yağmalanması Alman kapitalizmine Avrupa’nın çoğunun işgücünü sömürme ve hem savaş harcamalarını sağlama hem de kârlarını arttırma olanağı veriyordu. Bu ayrıca onları (her ne kadar, savaş sırasında yaşama standartları düşen ve ölüm oranının korkunç olduğu Rusya cephesine gönderilen Alman işçileri ‘ayrıcalıklı’ sayılamaz idiyse de) çok korktukları işçilere –1918-23’de devrim tehdidinde bulunmuş olan Alman işçi sınıfına– çok sert vurmaktan da alıkoyuyordu. Alman kapitalizmi, kendi işçilerini çok pahalı bir polis denetimine ihtiyaç duymadan kontrol edebilmek için –iddiaları her ne kadar ‘Almanları yatıştırmak için bunu yapın aksi halde onlar gelecekler ve işler çok daha kötü olacak’ şeklinde de olsa– işgal ettikleri ülkelerin işbirlikçi politikacı ve işadamlarına dayanabiliyordu. Bu mükemmel bir böl ve yönet stratejisiydi.</p>
				<p class="paragraf-1">Ama zamanla sorunlar çoğaldı. Almanya’ya mal gönderme yükü oransız bir şekilde, işgal edilen ülkelerin işçilerinin omuzlarına yüklendi. Sonunda onlar günlük ihtiyaçları olan kalorinin ancak yarısını sağlayacak yiyecek elde edebilir hale geldiler. Giderek ve özellikle de yöneticileri Almanlarla günlerini gün ederken, onların Almanya’da köle olarak çalıştırılma riski olduğu için öfkeleri arttı. İşgalin üçüncü yılına gelindiğinde, grevler, zorla çalıştırılmadan kaçmak için uzak yörelere kaçmalar ve örgütlü direnişin arttığı görüldü. Buna karşı Alman tepkisi, zorunlu olarak inanmış Nazilerden oluşmayan askeri işgal otoritelerini, Gestapo gibi, şiddet kullanmada hiçbir sınır tanımayan Nazi örgütleriyle desteklemek oldu. Fransa, Slovakya, Hırvatistan ve Macaristan gibi ülkelerde Hitler, Yahudileri toplama gibi politikaları ateşli bir şekilde izleyen yerli faşist ve Nazi gruplarına giderek daha fazla dayandı. Yerel Yahudi karşıtı gelenekler üzerinde oynayarak bazı insanların öfkesini bu günah keçileri üzerine yönlendirebiliyor ve Yahudilerin evlerini ve mallarını işbirlikçilere rüşvet olarak sunabiliyordu.</p>
				<p class="paragraf-1">Polonya’nın işgali farklı ve çok daha kirli bir yol izledi. Nazilerin amacı, merkezî Polonya’yı bir ‘işgücü rezervi’ olarak askeri denetim altında tutarken (doğu Polonya 1939-41’den beri Rusya’nın yönetimindeydi), Silezya’nın batı kesimini, Alman olmayan nüfusunu sürerek, Almanya’ya katmak ve bu ülkeyi ortadan kaldırmaktı. Bu, eski Polonya devletinin geleneksel liderlerini tasfiye etmek anlamına geliyordu. Binlerce Polonyalı işbirlikçi vardı ama bunlar Alman üstlerinin emrinde çalışıyorlardı. Nazi polisinin öldürme yetkisi vardı ve bunu kullandılar. Kolko’nun ifade ettiği gibi, ‘Polonya’daki Nazi terörü başından itibaren, kestirilmesi tamamen imkânsız ve şehirlerde bir tehlike olarak kahredici ve acımasızdı’.<span class="dipp"><a class="footnote-link" href="#footnote-225-1041" id="footnote-225-1041-backlink">1041</a></span> Yaklaşık 5,7 milyon insan (nüfusun yüzde 16’sı) hayatını kaybetti. Bunların yarısı, 1939’dan itibaren aşırı kalabalık, açlık çekilen gettolara da dolduruldular ve 1942’den itibaren de ölüm kamplarına gönderildiler. Getto, onu yağmalayabilmek için Polonya’yı yönetmenin kapitalist amacına uygundu – Polonyalılar (daha sonra Litvanyalılar, Belaruslular ve Ukraynalılar) Almanya’ya yiyecek ve işgücü temin etmek için acı çektiler; onların öfkelerinin bir kısmını, onlardan daha fazla acı çeken bir Yahudi azınlığa yönlendirmek için savaş öncesi önyargılar kullanıldı. Bu eski böl ve yönet mantığını izliyordu. Ama aynı zamanda Nazi Partisi’nin hunhar ırkçı mitolojisine de uygun düşüyordu. Alman işgal güçlerine, onların seçkin Aryanlar, Polonyalıların <span class="char-style-override-2">Untermenschen</span> (insanlık aşamasına ulaşmamış) ve de Yahudilerin Avrupa’dan temizlenmesi gereken aşağının aşağısı bir ırk olduğu söyleniyordu. </p>
				<p class="paragraf-1">1941 yazında kod adı Barbarossa olan, Rusya üzerine saldırı, dehşeti daha yüksek bir dereceye taşıdı. İlerleyen Alman kuvvetleri, Polonya’da yaptıkları gibi ama çok daha büyük çapta ve çok daha geniş bir alanda düşman devletin yapısını parçalamaya giriştiler. Bu işler cephe gerisinde faaliyet gösteren SS birlikleri tarafından gerçekleştiriliyor; tüm Bolşevik komiserler ve ‘Yahudi-Bolşevik unsurlar’ öldürülüyordu. İlk kez olmak üzere kitlesel katliam savaş çabasının ayrılmaz bir parçası haline geldi. Ama yine de, sözde askeri nedenlerle, Rusya yanlısı güçlerin gerilla savaşı ve sabotaj yapmalarını önlemek üzere yapılan kitlesel bir katliamdı. Dolayısıyla başlangıçta öldürülen Yahudiler savaşacak yaşa gelmiş erkeklerdi.</p>
				<p class="paragraf-1">Alman ordusu, Hitler’in beklediği şekilde Moskova’ya ulaşmayı ve Rusya’yı fethetmeyi başaramadı. Orta Avrupa düzlüklerinin buz tutmuş boş arazilerinde çıkmaza saplandı ve daha sonra da Stalingrad ve Kursk’ta dünya tarihinin en kanlı muharebeleriyle karşı karşıya kaldı. Barbarossa ordusu başlangıçta üç milyon kişiydi. 1945 yılına gelindiğinde Doğu Cephesi’ndeki Alman zayiatı altı milyona ulaştı ve ölen toplam Rus sayısı, yedi milyonu siviller olmak üzere, 13 milyonu buldu.<span class="dipp"><a class="footnote-link" href="#footnote-225-1042" id="footnote-225-1042-backlink">1042</a></span></p>
				<p class="paragraf-1">Alman birlikleri komutanlarının hiçbir zaman planlamadıkları durumlarla karşı karşıya kaldılar. Savaş inanılması güç bir vahşet içeriyordu ve dehşete düşen askerler, katılmasalar bile, Rus ve Yahudilerin kitlesel olarak öldürülmelerine, direniş faaliyetine destek verecekleri gerekçesiyle, hoşgörüyle bakmaya hazırdılar. Kapitalist savaş, bu tür olayların yer alabileceği bir bağlamı oluşturmuştu ve bunlar korkunç standartlarına göre rasyonel kabul ediliyordu. Savaş, Nazi liderlerine, bu anlamda bile rasyonel olmayan bir politikayı yürürlüğe koyma olanağı verdi: Avrupa’nın tüm Yahudi ve Çingene nüfusunu gizlice yok etmeye girişmek. Özel SS <span class="char-style-override-2">Einsatzgruppen </span>birlikleri, erkekler kadar Yahudi kadın ve çocukları da öldürmeye başladılar – özellikle Kiev yakınlarındaki Babi Yar boğazında, 1941 Eylül’ünde, Alman generallerin hâlâ hızlı bir zafer beklediği bir sırada, 43.000 kişiyi katlettiler. Proje, Ocak 1942’de, Nazi parti ve devlet hiyerarşisinin 14 önemli figürünü bir araya getiren Wannsee Konferansı’nda resmileştirildi. Almanya’nın kontrol ettiği Avrupa’da –toplam sayıları beş ya da altı milyon olan– her Yahudiyi teşhis etmek için onları sürüler halinde toplayan, ‘yeniden yerleştirme’ görüntüsü altında yüzlerce mil uzaklıktaki özel kamplara yerleştiren, gazla zehirlenerek öldürülecekleri özel binalara girmeleri için onları ikna eden ve daha sonra da sanki bu sanayideki bir montaj atölyesinin bir parçasıymış gibi vücutlarını ortadan kaldıran karmaşık mekanizmalar harekete geçirildi. </p>
				<p class="paragraf-1">Alman kapitalizminin ekonomik ya da askeri ihtiyaçları bağlamında bunların hiçbir anlamı yoktu. Öldürülenlerin pek çoğu, savaş ya da kâr etme çabalarına katkı yapabilecek vasıflı işçilerdi. Bunun yerine, öldürülmeden önce onların işgücünden yararlanıldığında bile, becerilerine uygun düşmeyen işleri yerine getiren köle işçiler gibi kullanıldılar. Milyonlarca insanı Avrupa’nın bir ucundan öteki ucuna taşımak demiryolu hatlarını tıkadı ve askerler, silahlar ve sanayi malzemeleri için çok hayati olan taşıtları meşgul etti. Çok daha verimli kullanılabilecek bürokratik personel, bu operasyonu planlamada kullanıldı. Ne ki, savaşın sonuna kadar her gün, her hafta bu işler devam etti. </p>
				<p class="paragraf-1">Kaba ideolojik bağlamda, geniş Alman halk kitlesinin öfkesini günah keçilerine yöneltmenin bir yolu olarak bile anlamlı değildi. Zira geniş Alman halk kitlesine bu anlatılmadı. Bu gizli bir operasyondu. Binlerce insan Holocaust’un kimi ayrıntılarını biliyor olmalıdır. Daha da fazlası kötü bir şeylerin dönmekte olduğundan kuşkulanmış ve bilerek düşüncelerini bundan uzaklaştırmıştır.<span class="dipp"><a class="footnote-link" href="#footnote-225-1043" id="footnote-225-1043-backlink">1043</a></span> Ama bu onu kitle desteğini kazanmak için bir araç yapmadı.</p>
				<p class="paragraf-1">Bu şaşılacak bir şey değildir. Nazi liderleri yıllar içinde, her ne kadar Alman toplumunda varlığını sürdüren yaygın Yahudi karşıtlığından yararlanabileceklerini bilseler de, bunun da bir sınırı vardı. Örneğin, 1938 Kasım’ında <span class="char-style-override-2">Kristallnacht</span>’ta (Kırık Camlar Gecesi) SA Nazi Komandoları Yahudilerin dükkânlarında ve işyerlerinde şiddet uyguladığında bunun halkın öfkesini kışkırttığını gördüler. Genel olarak dünyanın sorunlarından Yahudileri sorumlu tutan pek çok insan, tanıdıklarının acı çekmesinden mutlu olmadılar. Yaygın anti-semitizm, ona meydan okuyan bir dizi başka düşünceyle birlikte ve onunla rekabet halinde varlığını sürdürüyordu. Yahudi kökenden gelen (Karl Marx’tan Rosa Luxemburg’a) Sosyal Demokrat ve Komünist liderin çok sayıda Alman işçisinin –her ne kadar bunlardan bazıları anti-semitik gelenek ve propagandanın etkisi altına girmiş olsa da– bağlılığını kazanmış olmasının nedeni buydu. Ayrıca Weimar Cumhuriyeti’nin son yıllarındaki Nazi propagandasının incelenmesi, Hitler’in yalnızca anti-semitizme dayanamayacağını ve belirli durumlarda destek kazanmak için bunu yumuşattığını gösteriyordu. Naziler iktidarı ele geçirdikten ve anti-semitizme açıkça kafa tutan görüşlerin ifadesini yasakladıktan sonra bile, azalan işsizliğe, Versailles Anlaşmasını fesh etmeye ve Hitler’in uluslararası bir figür olarak ortaya çıkmasına odaklanmanın daha iyi karşılandığını gördüler. </p>
				<p class="paragraf-1">Anti-semitizmin çok ciddi olarak önem kazandığı yer, Nazi Partisi’nin çekirdeğini, SA’ları ve SS’leri motive etmek ve bir arada tutmakta ve onların pasifliğe, muhafazakârlığa ve hareketsizliğe düşmelerini engellemedeydi. Onlara Weimar Cumhuriyeti’ndeki sol kanat güçlerle karşı karşıya gelme riskini göze aldıran ve onları motive eden ve bir kez Üçüncü Reich kurulduktan sonra Hitler’in emirlerini yerine getirmeye güdüleyen bu irrasyonel ideolojiydi. Onlar için, Almanya’nın başına gelen her türlü talihsizliğin arkasındaki nihai düşman Yahudiler’di. Alman ordusu doğuya doğru ilerlerken, Yahudiler’in yok edilmesi, fethedilen yerlerin güvenliği için tek çare olarak görülüyordu. 1944’ün sonlarında ve 1945’in başlarında, yenilginin yakın göründüğü sırada bile, Yahudiler’in öldürülmesi bir zafer gibi görülebiliyordu. </p>
				<p class="paragraf-1">Alman yönetici sınıfı, 1930’ların başlarındaki bunalımla baş edebilmek için böylesine kaçık görüşleri olan insanlara ihtiyaç duyuyordu. Onların kaçıklığı, Alman yönetici sınıfına, işçi sınıfı örgütlerini fethedebilecek ve sonra da bu sınıfın Avrupa hâkimiyetine yönelişini destekleyebilecek bir güç sağladı. Buna karşılık Nazilere, altı milyondan fazla Yahudi, Çingene ve özürlü insanı yok etmek üzere kaçık fantazilerini yürürlüğe koymak için izin verildi. Belli başlı şirketler, Krupps, I. G. Farben ve diğerleri, ölüm kamplarının örgütlenmesine yardım etmekten, buralardan köle emeği kullanmaktan, bu yok etme programı ekonomik anlamda bir şey ifade etmese de, memnundular. Nazizm, Rosa Luxemburg’un kehanetinin tüyler ürpertici gerçekleşmesiydi; yani sosyalizmin alternatifi barbarlıktı.</p>
				<p class="arabaslik-sol"><span class="char-style-override-3">Yeniden Doğan Umut</span></p>
				<p class="paragraf-1">Britanya ordusundan genç bir Yüzbaşı, Denis Healey, 1945 İşçi Partisi kongresine, henüz döndüğü Avrupa’nın çeşitli yerlerinde ‘sosyalist devrim’in hareket halinde olduğunu söyleyebiliyordu:</p>
				<p class="alinti1" xml:lang="en-GB">Her ülkedeki üst sınıflar bencil, bozuk ahlaklı, sefih ve dejeneredir. Üst sınıflar, Britanya ordusundan ve Britanya halkından onlara rağmen son dört yılda yeraltında savaşan halkın haklı gazabından kendilerini korumalarını beklemektedir. Bunun olmamasını sağlamalıyız.<span class="dipp" style="font-size:0.86em;"><a class="footnote-link" href="#footnote-225-1044" id="footnote-225-1044-backlink">1044</a></span> </p>
				<p class="paragraf-1">Savaş yalnızca dehşet ve umutsuzluğa yol açmamıştı. Savaş yıllarında yenilen ve moralini yitirenler arasında bir tepki de yaratmıştı. Avrupa’nın pek çok yerindeki devrimci değişimin bir habercisi gibi görünen direniş hareketleri ortaya çıkmıştı. </p>
				<p class="paragraf-1">Polonya ve Rusya’dan sonra savaşta en çok acı çeken ülke Yunanistan’dı. İtalyan, daha sonra Alman işgali, yarısı açlıktan, her on kişiden birinin ölümüne yol açmıştı.<span class="dipp"><a class="footnote-link" href="#footnote-225-1045" id="footnote-225-1045-backlink">1045</a></span> Direniş grupları önce kendiliğinden ortaya çıktı ama daha sonra gevşek ulusal bir örgüt, EAM-ELAS, halinde birleştirildi ve bunlar kırsal alanları etkili bir şekilde kontrol ettiler, Alman ordusunun iletişim kanallarını tehdit ettiler ve binlere Alman askerinin elini kolunu bağladılar. 1944’ün sonlarında Alman ordusu kuzeyden çekilmeye hazırlanırken, kurtuluş hareketi ülkenin kaderini ele alacakmış gibi görünüyordu. Monarşinin desteklediği sağ diktatörlük 1940 yılında, İtalyan işgaline kadar Nazi yanlısı bir politika izledi. Direnişin belli başlı güçleri monarşinin ve eski yönetici sınıfın sonu gelsin istiyorlardı ve EAM-ELAS içinde Yunanistan Komünist Partisi’nin merkezi bir rol oynamasından memnundular.</p>
				<p class="paragraf-1">İtalya’da sanayiciler ve toprak sahipleri 1920’lerde Mussolini’nin iktidara gelmesine yardım etmişler ve 1943 yazında İtalyan ordusunun ciddi yenilgilere uğrayıp denizaşırı imparatorluklarını kaybetmesine kadar da onun rejimini desteklemişlerdi. Hemen hemen yirmi yıl boyunca tek yeraltı muhalefeti, dağınık Komünist gruplardan ve daha az ölçüde olmak üzere bir tür ulusal örgüt oluşturmaya girişen Sosyalist Parti’nin destekçilerinden gelmişti. Ignazio Silone’nin, sosyalist bir yeraltı direnişçisinin, bir ilişkiler ağı kurmak için ortaya koyduğu her şeyi göze alan çabaların anlatıldığı <span class="char-style-override-2">Ekmek ve Şarap</span> romanı o yılların güçlükleri hakkında bir fikir verir. İlk açık direniş, 1943 Mart’ında, Turin’de bir grev dalgasının başlaması ve tutuklamalara rağmen, kuzey İtalya’da 100.000 işçiyi içerecek şekilde yayılması üzerine ortaya çıkmıştı. Grevin acil nedeni artan fiyatların ve bombardımanın yarattığı muazzam zorluklardı. Ama 1918-20’deki mücadeleleri hatırlayan az sayıda Komünist militan ajitasyonun ön saflarındaydı. Mussolini faşist liderlere bu grevin hareketi en az yirmi yıl geriye ittiğini söylüyor ve Hitler böyle bir itaatsizliğe nasıl izin verildiğini soruyordu.<span class="dipp"><a class="footnote-link" href="#footnote-225-1046" id="footnote-225-1046-backlink">1046</a></span> Aslında bu grevler, savaşın, alt ve orta sınıfların geniş çevrelerini yoksullaştırarak büyük bir toplumsal kriz yarattığını ve yalnızca baskının rejimi uzun süre ayakta tutamayacağını gösteriyordu. </p>
				<p class="paragraf-1">Britanya ve ABD askerlerinin Temmuz başında Sicilya’ya çıktığı ve çok yavaş bir şekilde kuzeye doğru ilerlemeye başladığı sırada üst sınıfın çoğu, rejim krizinin onları da içine alabileceğinden korkmaya başlamıştı. İktidarlarını koruyabilmenin tek yolunun Mussolini’yi sepetlemek ve Britanya ve ABD ile uzlaşmak olduğunu düşünüyorlardı. Onların bu tutumu, Mussolini’nin Faşist Büyük Konsey’deki en yakın işbirlikçileri tarafından da paylaşılıyordu. Çıkarmadan on beş gün sonra yapılan özel bir toplantıda Konsey, Mussolini’nin iktidarı bırakması yönünde oy kullandı. Ertesi gün 1922’de Mussolini’ye iktidarı sunan aynı kral onun yerine, 1935’te Etiyopya’nın ırzına geçen İtalyan birliklerinin komutanı General Badoglio’yu atadı ve Mussolini ev hapsine konuldu. </p>
				<p class="paragraf-1">Faşizm karabasanının sona erdiğine aşırı sevinen halk Roma’da sokaklara döküldü. Neşeleri zamansızdı. Badoglio hükümeti, Müttefiklerle gizli görüşmeler yürütürken Almanya ile olan ittifakını bir ay daha sürdürdü. Bu arada gösterileri ezmek için güç kullandı, Bari meydanında 23 kişiyi vurdu. Hükümetin bu davranışı Alman ordusuna İtalya’ya asker yığma fırsatı verdi. Sonunda Badoglio Müttefiklerle yapılan anlaşmayı açıkladığında Almanya ülkenin Napoli’nin kuzeyindeki kesimini işgal etme olanağı buldu ve onun hükümetini Roma’dan kaçmaya zorladı. Alman paraşütçüler Mussolini’yi kurtardılar ve kuzey İtalya’da (‘Salo Cumhuriyeti’ olarak bilinen) kukla bir hükümet kurdular. </p>
				<p class="paragraf-1">Alman işgali kitlesel bir direniş hareketinin gelişmesini kışkırttı. Bu hareketin üç unsuru bulunuyordu. Kırsalda silahlı partizan grupları vardı – 1943 sonunda 9.000, 1944 baharında 20.000’den fazla ve bir yıl sonra 100.000 kişi. Şehirlerde, yetkililere suikast ve Alman birliklerine sabotajlar düzenleyen, yeraltında silahlı ‘vatansever gruplar’. Ve de fabrikalarda, 1944 Ocak’ında siyasi mahkûmların vurulması üzerine başlayan Cenova’daki büyük grev ve Mart ayında Veneto, Bologna ve Floransa’ya yayılan, 300.000 kişilik Milano greviyle artan bir direniş hareketi başladı. Almanların tutuklamalar ve kitlesel sürgünlerle tepki gösterdiği bu grevlerin ön saflarında düşük ücret ödenen işçiler ve kadın işçiler vardı.</p>
				<p class="paragraf-1">Direniş hareketi Floransa’nın büyük kısmını Müttefikler gelmeden Alman ordusundan geri alınca, bu üç unsur 1944 Ağustos’unda bir araya geldi. Sekiz ay sonra, ülkenin belli başlı üç sanayi şehrini, Cenova, Turin ve Milano’yu ele geçirmek üzere bu unsurlar bir kez daha çok ilginç bir şekilde bir araya geldiler. Cenova’da silahlı şehir gruplarının önderlik ettiği bir ayaklanma şehrin kamu binalarını ve bir kışlayı ele geçirdi, Alman birliklerini kuşattı ve daha sonra kırsaldan gelen partizanların da yardımıyla Alman generalini ve 15.000 askerini teslim olmaya zorladı. Turin’de:</p>
				<p class="alinti1" xml:lang="en-GB">Şehir halkı ve özellikle de fabrika işçileri çatışmaların bütün zorluğunu üstlenmek zorunda kaldı… Mücadele, işçiler tarafından işgal edilen fabrikalar –Lancia, Spa, Grandi Motori, Fiat Mirafiori, Ferriere ve pek çok diğerleri– etrafında oldu. İşçiler, şehirli silahlı gruplar karşı saldırıya geçene kadar kararlılıkla direndiler ve faşist güçlerin kalıntılarını temizlediler.<span class="dipp" style="font-size:0.86em;"><a class="footnote-link" href="#footnote-225-1047" id="footnote-225-1047-backlink">1047</a></span></p>
				<p class="paragraf-1">Milano’da silahlı gruplar faşistlerin kışlalarına saldırdılar. Belli başlı fabrikalar, özellikle Pirelli çevresinde çarpışmalar oldu ve daha sonra, şehrin çevresinden harekete geçen silahlı gruplar, partizanlar ve de işçiler şehri ele geçirdiler.</p>
				<p class="paragraf-1">İlk direniş grupları çoğu kez, Alman işgalinin hunharlıklarının ve onu izleyen zorlukların ateşlediği bir kendiliğindenlik içinde oluştu. Pek çok genç adam, askere alınmaktan ya da Almanya’da zorunlu çalışmadan kurtulmak için dağlara çıktı. Ancak direniş olgusu onları açık bir şekilde sol kanat politikaya yöneltti. İtalya’da herkes, yönetici sınıfın Mussolini’yi desteklediğini biliyordu. Herkes, sanayicilerin, az ya da çok ölçüde, Alman işgalcileriyle işbirliği yaptığını biliyordu. Ve herkes kralın ve Badoglio’nun 1943 yazında Alman işgalini önlemek için hiçbir şey yapmadığına tanık olmuştu. </p>
				<p class="paragraf-1">İtalyan toplumunun esaslı bir değişim geçirmesi için, mücadeleyi seçenler arasında tama yakın bir duygu birliği vardı. Bu durum, direnişe siyasal olarak egemen olan güçler arasında ortak bir duyguydu. Komünist Parti, 1943 Haziran’ında 5.000 olan üye sayısını 1945 Mart’ında 410.000’e çıkarmıştı ve bunlar partinin ‘çizgisi’ hakkında çok az ayrıntı bilen ama İtalya’da devrimci bir değişim isteyen ve Stalingrad’dan sonra Rus ordularının başarılarıyla özdeşleşen kişilerdi. Onların yanı sıra, daha küçük, daha az örgütlü ama hâlâ çekingen reformcu grupları içeren ama 1918-20’de olduğu gibi devrimci bir dil kullanan eski Sosyalist Parti vardı. Son olarak, orta sınıfın önderlik ettiği ve heterojen üyelere sahip ama geçmişle radikal bir kopuşa gidilmesinde ısrar eden ‘Eylem Partisi’ vardı. Winston Churchill’in ‘azgın bolşevizm’ hakkında endişe duyması ve kral ile Badoglio’yu buna karşı tek engel olarak görmesinde şaşılacak bir yan yoktu.<span class="dipp"><a class="footnote-link" href="#footnote-225-1048" id="footnote-225-1048-backlink">1048</a></span></p>
				<p class="paragraf-1">Fransa, Yunanistan ve İtalya’dan bir açıdan farklıydı. Yeraltı direnişini oluşturmak için ilk çağrı soldan gelmemişti çünkü Sosyalist Parti milletvekillerinin çoğunluğu Pétain hükümetine oy vermiş ve de Hitler-Stalin paktı sırasında Moskova’nın emirlerini takip eden Komünist Parti 1941 yazına kadar direnişe karşı çıkmıştı. Direniş çağrısı eski yönetici sınıfın bir temsilcisinden, orta düzeyde bir subay olan ve Britanya’ya kaçmış bulunan Charles de Gaulle’den gelmişti. Ancak de Gaulle’ün Britanya’da üslenen ‘Özgür Fransa’ güçleri azdı ve 1943 yılının sonuna kadar Alman yanlısı Vichy hükümetiyle iş yapmaya çalışan ABD onu tanımıyordu. Almanya Rusya’yı işgal ettikten sonra Komünist Parti kendi direniş örgütünü, FTP’yi kurdu. Bu örgüt kısa sürede de Gaulle’cüleri geçti çünkü direnişin insanların çoğu için sınıfsal bir niteliği vardı. Eski yönetici sınıf 1940 yılında Alman güçlerini az çok iyi karşılamış ve tüm kalpleriyle onlarla işbirliği yapmıştı. Yunanistan ve İtalya’da olduğu gibi, işgalin acısını alt sınıflar çekiyordu. Pas-de-Calais ve Nord’da tutuklananların yaklaşık yüzde 88’i işçi sınıfı geçmişinden geliyordu. Demiryolu işçileri (Fransa’da) Brötanya ahalisinin yalnızca yüzde 1’ini oluştururken, onun direnişçi üyelerinin yüzde 7’sini temin ediyordu. Direnişçiler 1944 yılında Müttefiklerden önce Paris’i ele geçirdiklerinde, asıl denetleyici gücün Komünist Partisi olduğunu herkes biliyordu. Yunanistan ve İtalya’da olduğu gibi, tek soru, devrimci değişimi ileriye götürmek için Parti pozisyonunu kullanacak mıydı yoksa kapitalizmi sürdürmek için de Gaulle’le mi anlaşacaktı?</p>
				<p class="arabaslik-sol"><span class="char-style-override-3">Yeniden Boğulan Umut</span></p>
				<p class="paragraf-1"><span>Winston Churchill, ünlü bir pasajda, 1944 Ekim’inde Moskova’da Stalin’le nasıl buluştuğunu ve ona, ‘Britanya ve Rusya açısından, sizin Romanya’da bizim Yunanistan’da yüzde 90 bir ağırlığa sahip olmamız ve Yugoslavya’yı ise 50-50 bölüşmemiz size uyar mı?’ dediğini aktarmaktadır. </span></p>
				<p class="paragraf-1">Churchill ülkelerin bir listesini yapmış ve yanlarına da onlara uygun düşen yüzdeleri yazmıştı ve Stalin de buna büyükçe bir mim koymuştu. </p>
				<p class="alinti1" xml:lang="en-GB">Sonunda dedim ki, ‘Milyonlarca insanın kaderiyle ilgili olan bu meseleleri böylesine rastgele bir şekilde çözmemiz, oldukça sinik bir şey olarak düşünülmeyecek midir? Kâğıdı yakalım’. ‘Hayır, o sizde kalsın’ dedi Stalin.<span class="dipp" style="font-size:0.86em;"><a class="footnote-link" href="#footnote-225-1049" id="footnote-225-1049-backlink">1049</a></span> </p>
				<p class="paragraf-1">Avrupa’nın kaderini belirleyenler, Yunanistan’da, İtalya’da ve Fransa’daki direnişçiler değil, bunun gibi toplantılardı. Tahran, Yalta ve Potsdam konferanslarında Stalin, Churchill ve Roosevelt’le Avrupa’yı etki alanlarına bölmeyi kararlaştırdı. Başlangıçta ABD bölüşümden memnun değildi. Muazzam sanayi üstünlüğü ile bütün dünyayı, serbest ticaretin her yerde açık pazarlara sahip olacağı, tek bir etki alanına dönüştürmeyi umuyordu.<span class="dipp"><a class="footnote-link" href="#footnote-225-1050" id="footnote-225-1050-backlink">1050</a></span><span class="char-style-override-10"> </span>Ne kendisini her zaman olduğu gibi yalnızca Londra’dan yönetilen bir imparatorluğa adamış olan Churchill, ne de ABD’nin ekonomik gücüne karşı Rus ordusunun mutlak büyüklüğünün gücüne güvenen Stalin bunu onaylayacak değildi. Kendi aralarında, istedikleri bölüşümü kabul etmeye Roosevelt’i ikna ettiler. </p>
				<p class="paragraf-1">Bu gizli pazarlıklar direniş hareketlerinin umutlarına vurulmuş öldürücü bir darbeydi. Doğu Avrupa’da Stalin’in ordularının elini serbest bıraktılar. Stalin başka yerlerdeki komünistlerin, kitleler ne kadar uygun durumda olursa olsun, devrimlere öncülük ederek bu düzenlemeyi bozmalarına izin verecek değildi. Eski Dışişleri Bakanı Litvinov, 1944 Eylül’ünde İtalya’daki ABD temsilcilerine bunu açıkça ifade etti: ‘Biz Batı’da devrimler istemiyoruz’.<span class="dipp"><a class="footnote-link" href="#footnote-225-1051" id="footnote-225-1051-backlink">1051</a></span></p>
				<p class="paragraf-1">Bu yalnızca sözde kalan bir şey değildi. 1944 baharında İtalyan Komünist lider Togliatti Moskova’dan İtalya’ya döndü. Partisinin küçümsenen Badoglio hükümetine katıldığını ve savaş sona erinceye kadar monarşiye dokunmamaya hazır olduklarını açıkladı.<span class="dipp"><a class="footnote-link" href="#footnote-225-1052" id="footnote-225-1052-backlink">1052</a></span> Fransız lider Maurice Thorez, Moskova’dan, en büyük direniş grubu, Komünistlerin yönetimindeki FTP’nin, de Gaulle’ün daha küçük FFI’ine katılması gerektiğini ilan ediyordu. 1945 Ocak’ında Paris’e döndükten sonra Thorez, militanlara, eski devletin kurumlarına karşı direnişi terk etmeleri çağrısında bulundu. ‘Tek devlet, tek ordu, tek polis’ olması gerektiğinde ısrar etti.<span class="dipp"><a class="footnote-link" href="#footnote-225-1053" id="footnote-225-1053-backlink">1053</a></span></p>
				<p class="paragraf-1">İtalya ve Fransa’da eski düzenin restorasyonu az ya da çok barışçı bir şekilde oldu. Yunanistan’da kaçınılmaz sonuç, her ne kadar bu, direniş liderlerinin herhangi bir şekilde devrimci bir değişimi sürdürmeye ciddi olarak girişmelerinden kaynaklanmasa da, iç savaştı.</p>
				<p class="paragraf-1">1944 yılı sonunda Alman ordularının geri çekilmesi hemen hemen bütün ülkenin kontrolünü EAM-ELAS’a bıraktı. EAM-ELAS kuvvetleri en küçük bir hareketle Atina’yı işgal edebilirdi. Britanya’nın niyetinin eski monarşiyi ve eski gözden düşmüş yönetici sınıftan politikacıların yönetiminde bir hükümeti empoze etmek olduğunu biliyordu. Britanya zaten bu düzenlemeye karşı bir ayaklanma girişimini kırmak için Mısır’daki binlerce sürgün Yunan askerinden yararlanarak güç kullanmıştı. Bununla birlikte Britanya askerlerinin ve yeni hükümetin şehre hâkim olmasına izin verdiler.<span class="dipp"><a class="footnote-link" href="#footnote-225-1054" id="footnote-225-1054-backlink">1054</a></span> Yeni hükümetin dayanabileceği tek güç polis ve Nazilerle işbirliği yapmış olan ve direnişi kırmaya azimli olan sağ kanat gruplardı. Aralık ayı başında hükümet direnişçilerin derhal ülke çapında silahsızlandırılmasını talep etti ve hükümet kuvvetleri Atina’da büyük bir protesto gösterisine makineli tüfeklerle ateş açarak 28 kişinin ölümüne ve pek çoklarının yaralanmasına neden oldu.<span class="dipp"><a class="footnote-link" href="#footnote-225-1055" id="footnote-225-1055-backlink">1055</a></span> EAM-ELAS’ın savaşmaktan başka seçeneği yoktu ve Britanyalı generaller kendilerini zor durumda buldular. Mareşal Alexander, Atina-Pire bölgesi dışında bir yerleri geri alamayacağı konusunda Churchill’i uyardı. </p>
				<p class="paragraf-1">Churchill çoktan Antony Eden’e, ‘Yunan tugayının olanak bulunca ateş etmek için tereddüt etmeyeceğini umarım’ demişti ve bölgedeki Britanya komutanı Scobie’ye ‘Yerel bir isyanın devam ettiği fethedilmiş bir şehirdeki gibi hareket etmekten çekinmeyin’ diye emretmişti.<span class="dipp"><a class="footnote-link" href="#footnote-225-1056" id="footnote-225-1056-backlink">1056</a></span> Bu noktada Churchill Atina’ya giderek, Britanya operasyonunun, ‘Başkan Roosevelt ve Mareşal Stalin’in tam onayını’ aldığını ilan etti.<span class="dipp"><a class="footnote-link" href="#footnote-225-1057" id="footnote-225-1057-backlink">1057</a></span> EAM-ELAS kuvvetleri başkentten çekildiler ve hükümetin uyma niyetinde olmadığı bir anlaşma uyarınca resmen kendilerini dağıttılar. Stalin, 8 Mart’ta Yalta’da Churchill’e, ‘Yunanistan’daki Britanya politikasına güvenim tamdır’ diyecekti.<span class="dipp"><a class="footnote-link" href="#footnote-225-1058" id="footnote-225-1058-backlink">1058</a></span></p>
				<p class="paragraf-1">Kısa süre sonra hükümet kuvvetleri direnişe katılmış herkesi avlıyordu. 1945 yılında, sağ kanat paramiliter gruplar hükümetin koruması altında operasyonlar yaparken, en az 50.000 EAM-ELAS destekçisi hapsedildi. Bir Tory parlamento üyesi olacak, Britanya temsilcisi C. M. Woodhouse, daha sonra şunları yazacaktı: ‘1945 sonuna kadar … kan dökülmesinin suçu esas itibariyle sağ kanat güçlere aittir’.<span class="dipp"><a class="footnote-link" href="#footnote-225-1059" id="footnote-225-1059-backlink">1059</a></span></p>
				<p class="paragraf-1">Bugün bile pek çok tarihçi, her üç ülkedeki direniş örgütleri liderlerinin, savaş öncesi yönetici sınıfların restorasyonunu kabul etmekten başka şansları olmadığını tartışmaktadır. Bu yönetici sınıfları devirmeye çalışsalar bile, Britanya ve ABD ordularının gücü tarafından ezileceklerdi diye iddia edilmektedir. Paul Ginsborg, İtalya’nın durumunda bunu kabul etmekte ve Eric Hobsbawm daha genel bir şekilde, ‘Komünistler … Trieste’nin batısında hiçbir yerde… devrimci rejimler kurabilecek durumda değillerdi’ diye ısrar etmektedir.<span class="dipp"><a class="footnote-link" href="#footnote-225-1060" id="footnote-225-1060-backlink">1060</a></span> Bununla birlikte Gabriel Kolko’nun haklı olarak iddia ettiği gibi, bu tür hükümler, ‘Almanya ile olan savaşın geniş bağlamını, içerdiği salt askeri sorunları olduğu kadar karşı-devrimci savaşları sürdürmenin İngiltere’de ve ABD’de ortaya çıkaracağı ürkütücü siyasal güçlükleri de tamamıyla görmezden gelmektedir’.<span class="dipp"><a class="footnote-link" href="#footnote-225-1061" id="footnote-225-1061-backlink">1061</a></span></p>
				<p class="paragraf-1">1944-45’te Britanya ve ABD’de halkın ruh hali, yoğun baskıyı sürdürmenin onlar için kolay olmayacağı yönündeydi. Britanya’nın Yunanistan’daki eylemleri hem Britanya’da hem de ABD’de büyük siyasal fırtınalar koparmıştı ve bu ülkelerin ordularının saflarında mümkün olduğu kadar erken evlerine dönme konusunda güçlü bir arzu vardı. Bu ruh hali Mısır’da konuşlanmış Britanya birlikleri içindeki isyanlarda ifadesini bulmuştu. Her şeyden önce, devrimci bir hareketin tek bir ülke ile sınırlı kalması ihtimali bir hayli düşüktü. Churchill’in büyük korkusu, Yunanistan’da devrim olmasının İtalya’da aynı yönde hareketlere ilham vermesiydi ve böyle bir şey olursa Fransa’nın bundan etkilenmeyeceğini düşünmek zordu. Gerçekten de, Almanya’da bile, Nazi rejiminin 1945 Mayıs’ında çökmesiyle, işçilerin eski sosyalist ve Komünist aidiyetlerine dönmelerine, işgal ordularının onlarla birlikte sürgünden dönen politikacıların yardımıyla ‘düzen’i yeniden kurmalarına kadar, anti-Nazi halk komiteleri oluşturmalarına ve Nazi-yandaşı işletmecilerin bırakıp kaçtığı fabrikaların işletmesini ele almalarına tanık olundu. </p>
				<p class="paragraf-1">Yunanistan, İtalya ve Fransa’da eski düzenin yeniden kurulması, faşist ve işbirlikçi rejimler altında zenginleşenlerin kısa süre sonra eski yollarına dönecekleri anlamına geliyordu. Yunanistan’da hükümet ile direnişçiler arasındaki ‘ateşkes’ kısa sürede unutuldu. Faşist sempatizanlar ve eski işbirlikçiler polisin ve ordunun her kademesinde görülüyordu ve açık iç savaş çıkana kadar sola sistemli bir şekilde zulmettiler. ABD silahları sağın iç savaşı kazanmasını ve 1950’lerdeki ve 1960’ların başındaki hileli seçimlerle ülkeyi yönetmesini sağladı. Daha sonra 1967’de ordudaki eski işbirlikçiler ve faşist sempatizanlar, ortanın solundaki politikacıların bir seçim zaferi riskini göze almaktansa askeri bir darbe ile iktidarı ele geçirdiler. 1970’lerin ortasında askeri rejim çökene kadar Yunanistan’da normal kapitalist demokrasiye benzer bir şey var olmadı.</p>
				<p class="paragraf-1">İtalya’da gerçek parlamenter kurumlar tesis edilmişti ama devletin yapısı hemen hemen eskisi gibiydi. Bu durum 1970’lerin başında gizli servisin ve ordunun kimi kesimleri faşistlerle birlikte bir darbe için bahane yaratmak üzere bombalar yerleştirdiklerinde ortaya çıkmıştı. </p>
				<p class="paragraf-1">Fransa’da devlet aygıtının sürekliliği, 1990’ların ortalarında Bourdeaux’daki eski bir Vichy polis şefi Papon’un binlerce Yahudiyi ölüm kamplarına göndermekten yargılanmasıyla gözler önüne serildi. Savaştan sonra Paris’te bir polis şefi pozisyonun yükselmeyi başarmış ve 100’den fazla kişinin öldüğü Cezayir’deki gösterilerde polise saldırı emri vermişti. Bununla birlikte, Fransız devletinin devamlılığının gerçek dehşeti Fransa dışında görüldü. Almanların yenilgisini simgeleyen VE Günü’nde, Cezayir Setif’te Araplar direnişin yeşil ve beyaz bayrağını Fransız yönetimine karşı salladılar. Fransız polisi ateş açtı ve izleyen çatışmalarda en az 500 Cezayirli ve 100 Fransız göçmen öldürüldü.<span class="dipp"><a class="footnote-link" href="#footnote-225-1062" id="footnote-225-1062-backlink">1062</a></span> Fransız devletinin bu sömürgeye sahip olmayı sürdürme kararlılığı izleyen 20 yılda bir milyon hayata malolacaktı. Vietnam’da, Komünistlerin yönetimindeki ulusal direniş hareketi, Vietminh, Japonya teslim olduktan sonra ülkenin kontrolünü ele geçirdi. Lord Mountbatten yönetimindeki Britanya kuvvetleri güneydeki Saygon şehrine çıktılar, Japon savaş esirlerini silahlandırdılar ve bunları Vietminh’i silahsızlandırmakta kullandılar; daha sonra da şehri Fransız sömürge otoritelerine devrettiler. Komünistlerin, Fransızlarla işbirliği yaparak Stalin’in çizgisini izlemeye çalıştıkları kısa bir suskunluktan sonra, hemen hemen 30 yıl sürecek ve iki milyon Vietnamlının hayatına mal olacak bir savaş patlak verdi. </p>
				<p class="paragraf-1">Batı ve Güney Avrupa’daki kurtuluş hareketlerinin kaderi, Doğu Avrupa’daki Rus etki alanında olanlarla benzeşiyordu. Batılı devletler Doğu Polonya’nın ‘Batı Ukrayna’ olarak SSCB’ye katılmasını kabul ettiler; Stalin’in Alman ordusunun Varşova Ayaklanması’nı ezmesine izin vermesine seyirci kaldılar ve daha sonra da onun atadığı ‘halk hükümeti’ni ülkenin yöneticileri olarak kabul ettiler. Aynı şekilde, ona Macaristan, Romanya, Bulgaristan, Çekoslovakya ve Doğu Almanya’da hareket serbestliği tanıdılar. Stalin Batı’nın cinayetlerine ilişkin propagandasını sürdürürken, onlar da Stalin’in bu ülkelerde yaptığı kötülükler hakkında propaganda yaptılar ama onu durdurmak için hiçbir şey yapmadılar. Her iki taraf da, 1989 yılında, kendi iç zorlukları nedeniyle Rus bloku çökünceye kadar savaş zamanı anlaşmalarının ana noktalarına sadık kaldılar.</p>
				<p class="paragraf-1">Avrupa’da bu iki kamptan birisine dahil olmayan önemli bir ülke vardı. Bu ülke, (kendisi Hırvat ve Sloven karma kökenden gelen) Tito’nun yönetimindeki Komünistlerin, hem Alman işgaline hem de Hırvat Ustashe faşistlerine karşı çok etnisiteli bir direniş hareketi kurmayı başardıkları Yugoslavya idi ve kralcı Sırp Çetnikler, bunu yapmayı reddederken, Almanlara karşı savaşmaya istekli oldukları için Müttefiklerden silah almışlardı. Partizanlar ülkenin denetimini ele geçirebilir durumdaydılar ve –her ne kadar başlangıçta Stalin’in SSCB’deki rejimini köle gibi taklit etse de– kendi başına bağımsız güçlü bir temeli olan bir rejim kurdular. Bu durum 1948 yılında Tito aniden Stalin’den koparak, izleyen 40 yıl devam edecek olan bir tarafsızlık politikası izlemeye başlayınca ortaya çıktı. </p>
				<p class="paragraf-1">Rusya ile Batılı devletler arasındaki anlaşmalar Avrupa ile sınırlı değildi. Britanya ve Rusya İran’ı savaş sırasında iki etki alanına bölmüşler ve birkaç yıl kuvvetlerini orada tutmuşlardı. 1945 yazında Kore’nin Rusya ve ABD arasında, ABD’li General MacArthur’un çizmiş olduğu çizgide bölünmesi, daha uzun ömürlü oldu. Her ikisi de kendilerine düşen yarının yönetilmesi için birer diktatör seçtiler: bir tarafta, savaşı SSCB’de geçirmiş olan küçük çaplı gerilla lideri Kim İl Sun; öte tarafta, ABD’nin istediğini yapma konusunda güvenilebilecek olan sağ kanat milliyetçisi Syngman Rhee. Kore’nin bölünmesi, savaş zamanı müttefikler arasındaki işbirliğinin son büyük olayı idi. Beş yıl içinde aralarındaki en büyük kapışmanın nedeni olacaktı. </p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-1020-backlink" id="footnote-225-1020">1020</a>	Bu mazeret, örneğin, Alman filozofu Heidegger tarafından Nazi Partisi’ne üyeliğini  mazur göstermek için ileri sürülmüştür: ‘Milyonlarca Yahudi’yi yok etmiş, şiddeti norm haline getirmiş’ olan bir rejime karşı, şiddetli ve haklı olan kınamalara karşı ben yalnızca şunu ekleyebilirim ki “Yahudiler”in yerine  insan yalnızca “Doğu Almanlar” ı koymalıdır’ Herbert Marcuse’e 20 Ocak 1948 tarihli  mektup,  R Wolin, <span class="char-style-override-2">The Heidegger Controversy: A Critical Reader </span>(Londra, 1993) içinde, s. 163.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1021-backlink" id="footnote-225-1021">1021</a>	C K Kindelberger, <span class="char-style-override-2">The World in Depression, </span>s. 233.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1022-backlink" id="footnote-225-1022">1022</a>	C K Kindelberger, <span class="char-style-override-2">The World in Depression, </span>s. 272.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1023-backlink" id="footnote-225-1023">1023</a>	American Civil Liberties Union raporu, aktaran A Preis, <span class="char-style-override-2">Labor’s Giant Step </span>(New York, 1982)s. 17.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1024-backlink" id="footnote-225-1024">1024</a>	A Preis, <span class="char-style-override-2">Labor’s Giant Step,</span> s. 45.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1025-backlink" id="footnote-225-1025">1025</a>	A Preis, <span class="char-style-override-2">Labor’s Giant Step, </span>s. 61.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1026-backlink" id="footnote-225-1026">1026</a>	Bakınız, örneğin,  B J Widick, <span class="char-style-override-2">Detroit, City of Race and Class Violence </span>(Chicago,1972), s. 74.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1027-backlink" id="footnote-225-1027">1027</a>	B J Widick, <span class="char-style-override-2">Detroit, </span>s.64.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1028-backlink" id="footnote-225-1028">1028</a>	A Preis, <span class="char-style-override-2">Labor’s Giant Step,</span> s. 67.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1029-backlink" id="footnote-225-1029">1029</a>	A Preis, <span class="char-style-override-2">Labor’s Giant Step,</span> s. 67.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1030-backlink" id="footnote-225-1030">1030</a>	Aktaran, A Preis, <span class="char-style-override-2">Labor’s Giant Step,</span> s. 70.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1031-backlink" id="footnote-225-1031">1031</a>	<span class="char-style-override-2">Tin Pan Alley</span><span>: “New York’ta üçüncü cadde yakınında Doğu 14. sokakta bir pasajdı. Ancak terim pek çok müzik düşüncesinin bir araya gelip Amerikan Popüler Müziğini oluşturduğu, müzik yazarları ve şarkı yazarlarının etkinliklerini ifade eden bir döneme verilen bir ad olmuştur. Tin Pan Alley, blues, caz vb. pek çok müzik tarzını bir araya getirmiştir”. </span><span class="char-style-override-2">Burton Lane</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1032-backlink" id="footnote-225-1032">1032</a>	J T Farrell, <span class="char-style-override-2">Selected Essays</span> (New York, 1964).</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1033-backlink" id="footnote-225-1033">1033</a>	R Ellison, <span class="char-style-override-2">Invisible Man </span>(Harmondsworth, 1965), s. 404.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1034-backlink" id="footnote-225-1034">1034</a>	A H Hansen, <span class="char-style-override-2">Economic Stabilisation </span>(New York, 1971), s. 76.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1035-backlink" id="footnote-225-1035">1035</a>	Sayılar ve ayrıntılar için bakınız, T Mason, <span class="char-style-override-2">Nazizm, Fascism and the Working Class </span>(Cambridge, 1995), s. 114.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1036-backlink" id="footnote-225-1036">1036</a>	<span class="char-style-override-2">Blitzkrieg </span><span>(Yıldırım Savaşı): İkinci Dünya Savaşı’nda Almanların hızlı ve ani saldırılarla düşmana düzenli bir savunma olanağı vermeden onu hızla yok etme esasına dayanan savaş doktrini.  –çev. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1037-backlink" id="footnote-225-1037">1037</a>	E Hobsbawm, <span class="char-style-override-2">The Age of Extremes, </span>s. 144.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1038-backlink" id="footnote-225-1038">1038</a>	Aktaran J Anderson, <span class="char-style-override-2">The United States, Great Britain and the Cold War, 1944-1947 </span>(Missouri, 1981)s. 6.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1039-backlink" id="footnote-225-1039">1039</a>	A J P Taylor, <span class="char-style-override-2">The Second World War </span>(Harmondsworth, 1976), s. 86.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1040-backlink" id="footnote-225-1040">1040</a>	Aktaran, J Anderson, <span class="char-style-override-2">The United States, </span>s. 6.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1041-backlink" id="footnote-225-1041">1041</a>	G Kolko, <span class="char-style-override-2">Century of War,  </span>(New York, 1994), s. 253.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1042-backlink" id="footnote-225-1042">1042</a>	Sayılar G Kolko, <span class="char-style-override-2">Century of War, </span>s.207’de veriliyor. </p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1043-backlink" id="footnote-225-1043">1043</a>	Bu çelişik düşünce süreci Gunter Grass’ın romanı  <span class="char-style-override-2">Köpek Yılları</span>’nda güzel anlatılıyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1044-backlink" id="footnote-225-1044">1044</a>	Aktaran, R Miliband, <span class="char-style-override-2">Parliamentary Socialism, </span>s. 281.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1045-backlink" id="footnote-225-1045">1045</a>	G Kolko, <span class="char-style-override-2">Century of War, </span>s.200’deki sayılara göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1046-backlink" id="footnote-225-1046">1046</a>	P Ginsborg, <span class="char-style-override-2"> A History of Contemporary Italy </span>(Londra, 1990), s. 10.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1047-backlink" id="footnote-225-1047">1047</a>	P Ginsborg, <span class="char-style-override-2"> A History, </span>s. 67.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1048-backlink" id="footnote-225-1048">1048</a>	G Kolko, <span class="char-style-override-2">Century of War, </span>s. 294’te aktarılıyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1049-backlink" id="footnote-225-1049">1049</a>	Aktaran G Kolko, <span class="char-style-override-2">The Politics of War</span> (New York, 1970), s. 114-115.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1050-backlink" id="footnote-225-1050">1050</a>	Bu tartışmaların tam bir özeti için bakınız G Kolko, <span class="char-style-override-2">The Politics of War</span>, s. 346-347.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1051-backlink" id="footnote-225-1051">1051</a>	Aktaran G Kolko, <span class="char-style-override-2">Century of War, </span> s. 297.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1052-backlink" id="footnote-225-1052">1052</a>	Basın toplantısının bir özeti için bakınız G Kolko, <span class="char-style-override-2">Century of War, </span> s. 297.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1053-backlink" id="footnote-225-1053">1053</a>	Bakınız, örneğin, G Kolko, <span class="char-style-override-2">Century of War, </span> s. 187-188.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1054-backlink" id="footnote-225-1054">1054</a>	Bakınız, D Eudes, <span class="char-style-override-2">The Kapetanios (Londra, 1972),</span> s. 172.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1055-backlink" id="footnote-225-1055">1055</a>	Tam bir tanım için bakınız D Eudes, <span class="char-style-override-2">The Kapetanios, </span>s. 190-191.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1056-backlink" id="footnote-225-1056">1056</a>	Bakınız, örneğin, G Kolko, <span class="char-style-override-2">Century of War, </span> s. 278-279 ve <span class="char-style-override-2">The Politics of War</span>, s. 185-192.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1057-backlink" id="footnote-225-1057">1057</a>	Bunu söylediği toplantının öyküsü, D Eudes, <span class="char-style-override-2">The Kapetanios,</span> içinde, s. 216.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1058-backlink" id="footnote-225-1058">1058</a>	Aktaran, D Eudes, <span class="char-style-override-2">The Kapetanios, </span>s. 229.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1059-backlink" id="footnote-225-1059">1059</a>	Aktaran, G Kolko, <span class="char-style-override-2">Century of War, </span> s. 375.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1060-backlink" id="footnote-225-1060">1060</a>	P Ginsborg, <span class="char-style-override-2">A History,</span> s. 46; E Hobsbawm,<span class="char-style-override-2"> The Age of Extremes, </span>s.168.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1061-backlink" id="footnote-225-1061">1061</a>	G Kolko, <span class="char-style-override-2">Century of War, </span> s. 306.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1062-backlink" id="footnote-225-1062">1062</a>	A Horne, <span class="char-style-override-2">A Savage War of Peace: Algeria 1954-62 </span>(Harmondsworth, 1979), s. 25.</p>
					</div>
				</div>
			</div>
		</div>
</body>
</html>