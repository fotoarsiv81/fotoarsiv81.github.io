<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-54.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-54.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">2. Bölüm</p>
				<p class="resimara"><img alt="6.png" class="image" height="10" src="../Images/6_fmt40.jpeg" width="200"/></p>
				<p class="arabaslik-orta" id="toc_marker-8-3">DÜNYA SAVAŞI VE DÜNYA DEVRİMİ</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt40.jpeg" width="46"/></span></p>
				<p class="arabaslik-sol"><span class="char-style-override-3">4 Ağustos 1914</span></p>
				<p class="paragraf-1">Savaşa karışmış olan hemen hemen herkes bu savaşın kısa süreceğini düşünüyordu. Alman veliaht prensi, ‘parlak ve neşeli bir savaş’tan söz ediyordu. Fransız ordusunun birkaç hafta içinde yenildiği 1870 yılındaki Fransa-Prusya Savaşı’nın bir tekrarının olacağını umuyordu. Fransız askerleri kendilerini cepheye götüren tren vagonları üzerine ‘Berlin’e yazıyorlardı. Britanya’da herkesin dilindeki nakarat, ‘Noel’e kadar her şeyin biteceği’ şeklindeydi. </p>
				<p class="paragraf-1">Başlangıçta savaş popülerdi. Rosa Luxemburg Berlin’de, ‘vatanperver sokak gösterilerine... kahvehanelerde vatanperver şarkılar söyleyen kalabalıklara ... her türlü vahşi dedikoduyla kendilerini kırbaçlamaya hazır çılgın güruhlara ... yedeklerle dolu trenlerin ... heyecanlı kızların neşeli çığlıkları arasında hareketine ... çılgın bir hezeyan’a tanık oldu.<span class="dipp"><a class="footnote-link" href="#footnote-225-821" id="footnote-225-821-backlink">821</a></span> Troçki, ‘Avusturya-Macaristan’daki kitlelerin heyecanlı vatanperverliği özellikle şaşırtıcıydı ... tanıdığım Viyana’nın ana caddelerinde dolaştım ve çok şaşırtıcı bir kalabalığın ... hamalların, çamaşırcıların, ayakkabı imalatçılarının, çırakların ve varoşlardan gençlerin revaçtaki Ring’i (Otel) dolduruşunu seyrettim’ diye yazdı.<span class="dipp"><a class="footnote-link" href="#footnote-225-822" id="footnote-225-822-backlink">822</a></span> Londra’da, ‘son derece heyecanlı muazzam bir kalabalık’, 4 Ağustos’ta Buckingham Sarayı’nın önünde toplandı.<span class="dipp"><a class="footnote-link" href="#footnote-225-823" id="footnote-225-823-backlink">823</a></span> Bir Fransız hapishanesinden Victor Serge anlatıyor: ‘birlikleri trene uğurlayan kalabalıklar ne büyük bir tutkuyla “Marseillaise’i söylüyorlardı ve bu bizim hapishanemize bile taşıyordu. ‘Berlin’e! Berlin’e!’ bağrışmalarını duyuyorduk’.<span class="dipp"><a class="footnote-link" href="#footnote-225-824" id="footnote-225-824-backlink">824</a></span> St. Petersburg’da bile yalnızca birkaç gün öncesinin grevleri ve barikatları unutulmuş görünüyordu. Britanya büyükelçisi Buchanan, daha sonra, ‘Rusya’nın tamamıyla dönüşmüş göründüğü o harikulade erken Ağustos günleri’nden söz edecektir.<span class="dipp"><a class="footnote-link" href="#footnote-225-825" id="footnote-225-825-backlink">825</a></span></p>
				<p class="paragraf-1">Savaşın popülerliği, heyecanlı gösterilerin ve vatanperver şarkılar söylenmesinin düşündürdüğü kadar, halk kitleleri arasında derin bir kök salmış değildi. Tarihçi David Blackbourn, Almanya hakkında şunları yazar: ‘Temmuz sonlarının vatanperver gösteriler, öğrenciler ve genç satıcıların öne çıktığı oldukça küçük grupları içeriyordu. Ruhr gibi işçi sınıfı bölgeleri sessizdi... Daha yaşlı olan gözlemciler bunun 1870’in heyecanıyla tezat oluşturduğuna işaret ediyorlar’.<span class="dipp"><a class="footnote-link" href="#footnote-225-826" id="footnote-225-826-backlink">826</a></span> St. Petersburg’daki devrimci bir işçi, Şylapnikov, orta ve üst sınıflardaki savaş heyecanını, fabrikalardaki daha kontrol altına alınmış hava ile karşılaştırıyordu:</p>
				<p class="alinti1" xml:lang="en-GB">St. Petersburg basını popüler şovenizmi ateşlemek için çok şey yaptı. Rus kadınlarına ve Almanya’da kalmış yaşlı erkeklere karşı ‘Alman’ hunharlıklarını başarılı bir şekilde abarttı. Ama bu düşmanca atmosfer bile işçileri milliyetçiliğin aşırısına sürükleyemedi.<span class="dipp" style="font-size:0.86em;"><a class="footnote-link" href="#footnote-225-827" id="footnote-225-827-backlink">827</a></span> </p>
				<p class="paragraf-1">Genç bir işçi olarak Londra’da bulunan Ralph Fox, Finsbury Park’ta haftalık savaş karşıtı mitingleri organize etmenin nasıl mümkün olduğunu anlatıyordu.<span class="dipp"><a class="footnote-link" href="#footnote-225-828" id="footnote-225-828-backlink">828</a></span></p>
				<p class="paragraf-1">Troçki bu havayı, köklü bir milliyetçilikten daha çok, insanların bunaltıcı hayatlarına karşı bir tepki olarak açıklıyordu:</p>
				<p class="alinti1" xml:lang="en-GB">Hayatları her gün umutsuzluğun monotonluğu içinde geçen insanlar pek çok; bunlar modern toplumun başlıca dayanağı. Seferberlik alarmı onların hayatlarına umut verici bir şey olarak giriyor; bilinen ve uzun süredir nefret edilen devriliyor ve yeni ve olağan dışı şeyler onun yerini alıyor. Onları gelecekte daha da inanılmaz değişiklikler bekliyor. Mutlu mu yoksa acı günler mi? Mutlu günler elbette –bu ‘normal’ koşullardan daha kötü ne olabilir?... Savaş herkesi etkiler ve o hayatın ezmiş ve aldatmış olduğu insanlar, dolayısıyla kendilerini zengin ve güçlü olanlarla aynı düzeyde görüyorlar.<span class="dipp" style="font-size:0.86em;"><a class="footnote-link" href="#footnote-225-829" id="footnote-225-829-backlink">829</a></span></p>
				<p class="paragraf-1">Farklı sosyal sınıflar birbirlerinden hiçbir zaman tümüyle ayrılmazlar. Tepede olanların havası hemen altındakileri ve ortada olanların havası da en alttakileri etkiler. Avrupa yönetici sınıflarının birbirleriyle savaşma konusundaki kararlılığı, ‘düşmanın gaddarlığı’ konusunda vatanperverane konuşmalar ve gazete makaleleri, popüler şarkılar ve geçit yapan bandolarla ve romancılar, şairler ve filozofların açıklamalarıyla orta sınıflara ve işçi sınıfının kimi kesimlerine aktarıldı. Alman tarihçi Meinecke savaşın çıkışını, içini ‘uçsuz bucaksız neşe’ ile dolduran bir şey olarak tanımladı. Radikal Fransız romancı Anatole France ‘askerlere küçük söylevler’ çektiğini (utanma duygusuyla) hatırladı. Filozof Bergson savaşı ‘uygarlığın barbarlığa karşı savaşı’ olarak niteledi. İngiliz şair Rupert Brooke, ‘asalet yine bizden tarafa yürüyor’<span class="dipp"><a class="footnote-link" href="#footnote-225-830" id="footnote-225-830-backlink">830</a></span> diye yazdı ve romancı H. G. Wells, ‘savaşı sona erdirecek savaş’ diye şevke geldi. Öğretmenler bu tür ifadeleri, gidip savaşmalarını talep ettikleri delikanlılara aktardılar. Aynı görüşte olmayan herhangi bir kişi ‘çocuklarımızı arkadan vurmakla’ suçlanıyordu. </p>
				<p class="paragraf-1">Yine de bu tür baskılara direnmesi beklenecek geniş işçi grupları vardı. Sosyalist hareketler ve militan sendika grupları, basında kendi ilkelerine saldıran yalanlara alışıktılar. Pek çoğu savaşın arifesinde Londra, Paris ve Berlin’de binlerle bir araya toplanarak liderlerinin barış çağrılarını dinlemeye koştular. Ancak savaş bir kez başladıktan sonra, aynı liderler savaşı desteklediler. Alman ve Avusturya Sosyal Demokratları, Britanya İşçi Partisi ve TUC (<span class="char-style-override-2">Trades Union Cogress - İşçi Sendikaları Kongresi</span>), Fransız sosyalist Guesde<span class="dipp"><a class="footnote-link" href="#footnote-225-831" id="footnote-225-831-backlink">831</a></span> ve sendikacı Jouhaux<span class="dipp"><a class="footnote-link" href="#footnote-225-832" id="footnote-225-832-backlink">832</a></span>, emektar Rus Marksisti Plekhanov ve emektar Rus anarşisti Kropotkin, kendi yöneticilerini diğerlerine karşı savunmada hep birlik halindeydiler. Kuşkuları olanlar –örneğin Almanya’da Kautsky ve Haase, Britanya’da Keir Hardie–, ‘parti birliği’ni korumak ve ‘vatan’a ihanet etme suçlamasından kurtulmak gerekçesiyle sessiz kalıyorlardı. Hardie, ‘savaşta olan bir ulus birlik olmalıdır’ diye yazıyordu. ‘Ülkelerinin savaşını yapmak için öne çıkan çocukların, evde herhangi ahenksiz bir notayla cesaretleri kırılmamalıdır’.<span class="dipp"><a class="footnote-link" href="#footnote-225-833" id="footnote-225-833-backlink">833</a></span></p>
				<p class="paragraf-1">On yıllardır kapitalist demokrasinin kurallarıyla hareket edilmesi, etkisini gösteriyordu. Kapitalist devlet yapısı içinde reform peşinde koşulması, askerî çatışmaların da devletle özdeşleşilmesine yol açıyordu. Savaşan ülkeler içinde yalnızca Sırp sosyalistleri ve Rus Bolşevikleri, savaşa karşı aralıksız bir düşmanlık içinde oldular. İtalyan sosyalistleri de, İtalya sonunda Britanya, Fransa ve Rusya’nın müttefiki olunca savaşa karşı çıktılar. Ancak onların tutumu İtalyan yönetici sınıfı içinde hangi tarafın destekleneceği konusundaki ayrılıktan kaynaklanıyordu ve de partinin günlük gazetesinin sol kanat editörü, Benito Mussolini denilen zat, savaştan yana düşmanca bir ajitasyon yapabilmek için partiden ayrıldı. </p>
				<p class="paragraf-1">Çabuk bir zafere olan inanç tamamen temelsizdi. Savaşın ilk aylarında Alman ordusu Belçika ve kuzey Fransa’dan hızla geçerek, Paris’in 50 mil kadar yakınına ulaşmayı başardı ve Rus ordusu Alman Doğu Prusya içlerine ilerledi. Ama her ikisi de daha sonra geri püskürtüldü. Almanlar, Marne Muharebesi’nde Fransa ve Britanya orduları karşısında geri çekildiler ve 30 mil derinliğinde siperlerden oluşan bir savunma hattı kurdular. Ruslar Tannenberg Muharebesi’nde büyük kayıplara uğradılar ve Alman topraklarından çıkartıldılar. ‘Manevra savaşı’ (hızlı hareket eden ordular savaşı) bir yıpratma savaşı haline dönüştü ve her iki taraf da karşı tarafın güçlü bir şekilde takviye edilmiş siperlerini aşma girişimlerinde muazzam kayıplar verdi. Dört ay sürecek diye beklenen savaş, dört yıldan fazla zamana yayıldı ve doğu ve batı cephelerinde Türkiye’ye, Mezopotamya’ya, İtalya-Avusturya sınırına ve kuzey Yunanistan’a ulaştı. </p>
				<p class="paragraf-1">Bu savaş 1,8 milyon Almanya’da, 1,7 milyon Rusya’da, 1,4 milyon Fransa’da, 1,3 milyon Avusturya-Macaristan’da, 740.000 Britanya’da, 615.000 İtalya’da olmak üzere yaklaşık 10 milyon ölüyle o zamana kadar insanlık tarihinin gördüğü en kanlı savaştı. Fransa askerlik yaşındaki beş erkeğinden birini, Almanya sekiz erkeğinden birini kaybetti. Beş ay süren Verdun Muharebesi’nde 23 milyondan fazla mermi atıldı, iki milyon insan savaştı ve bunların yarısı öldü. Yine de her iki taraf da hiçbir kazanç sağlayamadı. 1916’da dört ay süren Somme Muharebesi’nde bir milyon insan öldü ve ilk gün Britanya 20.000 insanını kaybetti. </p>
				<p class="paragraf-1">Savaş ayrıca bir bütün olarak toplumda ileri derecede bir altüst oluşa yol açtı. 1915 ve 1916’ya gelindiğinde çarpışan bütün taraflar topyekûn bir savaşa girmiş olduklarının farkına vardılar. Sonuç, bütün ulusal kaynakların, hayat standardındaki etkilerine hiç bakılmaksızın cepheye yönlendirilmesine bağlıydı. Tüketim maddesi üreten sanayiler, savaş gereçleri üretmeye yönlendirildiler. Daha önce düşman ülkelerden ithal edilen ya da denizlerde ablukaya maruz kalan yiyecek maddelerini ve hammaddeleri ikame edecek şeyler bulunmalıydı. İşçilerin bir sanayiden diğerine aktarılması ve cepheye gönderilenlerin yerine yenilerinin bulunması zorunluydu. Tarım işçileri, ciddi yiyecek kıtlığına yol açsa da silah altına alınmak zorundaydı. Almanya’da 1917 kışı, bu sebze pek çok başka besinin yerine geçtiği için ‘şalgam kışı’ olarak bilinir oldu. Ortalama Alman işçisinin günlük diyeti, yalnızca 1313 kalori sağlıyordu ki bu uzun süre hayatta kalabilmek için gerekenin üçte birinden azdı ve beslenme yetersizliği nedeniyle 750.000 kadar insan öldü.<span class="dipp"><a class="footnote-link" href="#footnote-225-834" id="footnote-225-834-backlink">834</a></span> Her yerde hükümetler askeri harcamalarını yalnızca para basarak karşılayabiliyorlardı. Temel malların ve yiyecek malzemelerinin kıtlığı, fiyatların tırmanmasına ve halk kitleleri arasında artan homurdanmalara yol açtı. </p>
				<p class="paragraf-1">Generaller ve politikacılar açıkça anladılar ki savaştaki başarı, ‘serbest piyasa’ ekonomik ortodoksluğuna rağmen, devletin ekonomiyi daha fazla kontrol etmesine bağlıydı. Savaştan önce zaten bazı ülkelerde görüldüğü üzere, tekelleşmiş sanayilerle devleti daha fazla bütünleştirme eğilimlerinde mutlak bir artış oldu. 1917’de bir Britanya savaş kabinesi raporunda, ‘devlet kontrolünün yalnızca savaş çabalarını doğrudan ilgilendiren ulusal faaliyetleri değil, fakat sanayinin her kesimini’ içerecek kadar yaygınlaştığı belirtiliyordu.<span class="dipp"><a class="footnote-link" href="#footnote-225-835" id="footnote-225-835-backlink">835</a></span> Savaşın sonuna gelindiğinde devlet tüm ithalatın yaklaşık yüzde 90’ını satın alıyor, ülkede tüketilen yiyecek maddelerinin yüzde 80’ini pazarlıyor ve fiyatların çoğunu denetliyordu.<span class="dipp"><a class="footnote-link" href="#footnote-225-836" id="footnote-225-836-backlink">836</a></span> Almanya’da generaller Hindenburg ve Ludendorff, savaşın sonraki aşamalarında ekonominin büyükçe kısmında, büyük tekelci tröstlerin patronları üzerinden tam bir diktatörlük uyguluyorlardı.<span class="dipp"><a class="footnote-link" href="#footnote-225-837" id="footnote-225-837-backlink">837</a></span></p>
				<p class="paragraf-1">Hem generaller hem de sanayiciler toprakların zapt edilmesinin, elleri altındaki ekonomik kaynakları arttıracağını görebiliyorlardı. Genel olarak savaş hedeflerinin yalnızca Asya ve Afrika’daki sömürgeleri savunmak ya da yenilerini ele geçirmekle sınırlı olamayacağı, Avrupa’da da özellikle sanayi ya da yarı-sanayi bölgelerini ele geçirecek şekilde gözden geçirilmesi söz konusuydu. Almanya için bu, Fransa’nın demir cevheri üreten Loren bölgesini ilhak etmesi, Belçika’nın, Orta Avrupa ve Romanya üzerinde kontrol kurması; Türkiye ve Ortadoğu’da Berlin-Bağdat demiryolu etrafında bir nüfuz bölgesi oluşturulması anlamına geliyordu.<span class="dipp"><a class="footnote-link" href="#footnote-225-838" id="footnote-225-838-backlink">838</a></span> Fransa için, Alsas-Loren’i yeniden ele geçirmek ve Almanya’nın Rhineland bölgesinde bir tür kontrol kurmak anlamı taşıyordu. Rusya için ise, (gizli bir anlaşmayla Britanya tarafından vaat edilen) İstanbul’un ilhakı demekti. Aynen tek tek kapitalistlerin ekonomik rekabet yoluyla sermayelerini arttırmaya bakmaları gibi, ulusal devletler tarafından birbirine bağlanan kapitalist gruplar da askerî rekabet ve savaş yoluyla sermayelerini genişletmeye bakıyorlardı. Emperyalizm artık, her ne kadar önemlerini korusalar da, yalnızca sömürgelerle ilgili değildi. O şimdi, kendi başına hiçbir kapitalist devletin diğeri aleyhine genişlemeden var olamayacağı, toplumsal maliyeti ne olursa olsun mantığı topyekûn militarizasyon ve topyekûn savaş olan, topyekûn bir sistemdi.</p>
				<p class="paragraf-1">Bu altüst oluş işçi sınıfı, geleneksel küçük burjuvazi ve köylülük üzerinde muazzam etkiler yaptı. Hayat standardında ani ve kimi zaman felakete yol açan düşüşler oldu. Almanya’da 1917 yılında erkeklerin ‘reel’ ücretleri, savaş sanayilerinde beşte bir, sivil sanayilerde yarı yarıya düşmüştü.<span class="dipp"><a class="footnote-link" href="#footnote-225-839" id="footnote-225-839-backlink">839</a></span> Ücretleri ve çalışma koşullarını savunmanın eski yöntemleri, sendika liderleri ağırlıklarını savaştan yana koydukları ve her türlü greve karşı çıktıkları için, ortadan kalkmıştı ve ‘ateşkesi’ bozanlara karşı sert cezalar uygulanıyordu. Britanya’da grevlere önderlik edenler, Mülkün Savunulması Yasası’na (<span class="char-style-override-2">Defence of the Realm Act</span>) göre hapisle karşı karşıya kalıyorlar; Almanya’da zan altındaki ajitatörler <span class="char-style-override-2">kitle halinde</span> askere alınıp cepheye gönderiliyorlardı.</p>
				<p class="paragraf-1">İşçi sınıfının hayatının akışında da muazzam altüst oluşlar gerçekleşti. Emekçilerin yarısı cepheye gönderilmek üzere eski işlerinden ve topluluklarından çekilip alındılar ve işyerlerine büyük bir kadın akımı oldu. Almanya’da 10 kişiden fazla işçi çalıştıran sanayi girişimlerindeki kadın işçi sayısı yarı yarıya artarak iki milyonu aştı.<span class="dipp"><a class="footnote-link" href="#footnote-225-840" id="footnote-225-840-backlink">840</a></span> Britanya’da yalnızca savaş gereçleri üreten fabrikalarda çalışan kadınların sayısı 800.000’e ulaştı.<span class="dipp"><a class="footnote-link" href="#footnote-225-841" id="footnote-225-841-backlink">841</a></span> Kapitalizmin savaş güdüsü, sistemin empoze etmek için çok uğraştığı stereotip aileyi parçalıyordu. Uzun dönemde bu, daha önce yalnızca tekstil işçileri gibi gruplara özgü tutumların yaygınlaşmasına ve kadınların erkeklerle eşitlik konusunda yeni bir duygu kazanmasına yol açtı. Ancak ilk andaki etkisi, baş etmek zorunda oldukları külfeti iki katına çıkarması oldu. Uzun saatler fabrikalarda çalışmakla, kendi başlarına çocuklarını büyütmek işini birlikte yürütmek zorundaydılar. Bu, geçimlerini güçlükle sağlamaları için çoğu kez yapabilecekleri tek şeydi. </p>
				<p class="paragraf-1">Zorluklar, karışıklık, yolunu şaşırmışlık ve geleneksel yaşama ve çalışma koşullarını savunmada başarısızlık… savaşın ilk yıllarında emekçi yörelerinde koşullar böyleydi. Hayat standardı düşerken, çalışma saatleri artıyor, fabrikalardaki koşullar daha tehlikeli hale geliyor ve grevlerin sayısı hızla azalıyordu. Ancak 1915 ve 1916’ya gelindiğinde umutsuzluk, direnç doğuruyordu. Istırap çeken emekçi topluluklarında, esas itibariyle bu topluluklardaki kadınlardan kaynaklanan, kendiliğinden protestolar vardı. 1915’te Glasgow’daki kira grevi ya da 1916 ve 1917 kışında pek çok Alman kasabasında yiyecek kıtlıklarına karşı yerel protestolar tipikti. Ayrıca, silahlı kuvvetlere katılma konusunda en az baskı gören, savaş çabası için kaçınılmaz görülen vasıflı erkek metal işçileri arasında da artan sayıda grev oluyordu. Bunların sendikacılardan oluşan eylemciler ağı –Glasgow, Sheffield, Berlin, Budapeşte ve Viyana gibi şehirlerdeki sendika temsilcileri– eksiksiz yerlerindeydi. Zorluklar arttıkça, iki tür protesto hem birbiriyle hem de savaşın sorgulanmasıyla birleşti. Grevcilerin pek çoğu hâlâ ‘kendi taraflarını’ desteklemeleri gerektiğini düşünüyor olsa da, grevlerin liderleri çoğu kez savaşa karşıtı sosyalistlerdi. </p>
				<p class="paragraf-1">Bu arada, çeşitli cephelerdeki milyonlarca insan hayatta hiçbir şeyin onları hazırlamadığı deneyimlerden geçiyorlardı. Kısa süre içinde savaşın Berlin’e ya da Paris’e hoş bir kısa gezinti ya da büyük bir macera olmadığını anladılar. Savaş; çamur, can sıkıntısı, kötü yiyecek ve çevrelerindeki ölümün dehşetiydi. ‘Lanet olası piyade’nin işçi ya da köylü kur’a askerleri güzel yiyeceklere, iyi şaraba, rahat asker konutlara ve kendilerine hizmet eden erlere sahip generaller ve kurmay subaylar için hayatın çok farklı olduğunu öğrendiler. Bu otomatik olarak isyana yol açmadı. Kur’a askerlerinin pek çoğu yukardan gelen emirlere itaatsizlik etme geleneğine sahip bir geçmişten gelmiyorlardı. İlk çocukluklarından beri onların kafasına sokulmuş olan hürmet ve itaat alışkanlıkları insanları –özellikle de her türlü direniş eyleminin askerî ‘adalet’in bütün ağırlığıyla karşılandığı bir ortamda– körü körüne kaderlerine razı olmaya ve onu adeta sıkıcı ve zevksiz bir başka iş gibi ele almaya yöneltiyordu. Cepheye gitmek üzere bekleyen bütün adamların ‘suratlarındaki o garip bakış’ diye yazıyordu Britanya subayı ve savaş ozanı Wilfred Owen, ‘umutsuzluk ya da dehşet değildi; dehşetten daha korkunç bir şeydi, çünkü o ölü bir tavşanınki gibi ifadesiz, ölü bir bakıştı’.<span class="dipp"><a class="footnote-link" href="#footnote-225-842" id="footnote-225-842-backlink">842</a></span> </p>
				<p class="paragraf-1">Bununla birilikte ayaklanma olanağı her zaman mevcuttu. Generaller 1914 Noel günü, Britanya ve Alman askerlerinin siperlerden çıkıp birbiriyle arkadaşlık ettikleri zaman neler olduğunu dehşetle not ediyorlardı. Britanyalı subaylar, 1916 Noel’inde arkadaşlık etmek için siperlerinden çıkan herhangi bir Alman askerinin derhal vurulması emrini almışlardı.<span class="dipp"><a class="footnote-link" href="#footnote-225-843" id="footnote-225-843-backlink">843</a></span> Bu tür önlemler ani ve büyük isyan patlamalarını durduramıyordu. Batı Cephesi’ndeki ilk büyük patlama Fransa’da 1917 Nisan’ında meydana geldi. Fransız ordusunun yarısı, tahminen 68 tümen, 250.000 kişinin hayatına mal olan bir saldırıdan sonra cepheye dönmeyi reddetti. Baskı ve taviz karışımıyla, yani 500 ölüm cezası verilmesi ve 49 kişinin fiilen kurşuna dizilmesi sayesinde, ama aynı zamanda kimi birliklerin kızıl bayrağı çıkartıp devrim marşı Enternasyonali söylemesinden sonra, düzen yeniden sağlandı. Batı cephesinde başka yerlerdeki isyanlar, Fransızlar arasında olduğu boyutta değildi. Ama 1917 yılı, İtalya’da bir 50.000 kadar askerin katıldığı isyan ve Boulogne yakınlarındaki Etaples’deki Britanya üssünde 100.000’e varan askerin beş gün süren kanlı isyanı gibi isyanlara da tanık oldu. Britanyalı generaller tavizler vererek ve sonra da liderlerini kurşuna dizerek isyanı sonlandırdılar ve bütün olayı gizli tuttular.<span class="dipp"><a class="footnote-link" href="#footnote-225-844" id="footnote-225-844-backlink">844</a></span></p>
				<p class="paragraf-1">Bu isyanlar Avrupa’nın her yerindeki artan kafa karışıklığı ve hoşnutsuzluk havasının bir parçasıydı. Hiçbir şekilde sanayi işçileriyle sınırlı değildi. Orduda küçük subay rütbelerini dolduran orta sınıftan pek çok kişiyi de etkiledi. Bu duygunun bazı örnekleri Britanyalı savaş ozanlarının eserlerinde ve Remarque’ın <span class="char-style-override-2">Batı Cephesinde Yeni Bir şey Yok</span> adlı, savaş sonrası hayal kırıklığına uğramış halde yazdıklarında; Hemingway’ın <span class="char-style-override-2">Silahlara Veda’</span>sında; Barbusse’ün <span class="char-style-override-2">Ateş</span>’inde ya da Myrivillis’in <span class="char-style-override-2">Mezardaki Hayat</span>’ında görülebilir. Bu tür duygular, Alman oyun yazarı Ernst Toller’de olduğu gibi, insanları devrimci solla özdeşleşmeye yöneltebiliyordu. Ama ayrıca, savaşa olan umudun çöküşünü ahlaksızlığa, ihanete ve ‘yabancı’ güçlerin etkisine bağlayan sağ kanat milliyetçilik biçimlerine de yönlendirebiliyordu. </p>
				<p class="paragraf-1">Son olarak savaş, Fransız, İtalyan, Avusturya-Macaristan ve Rus ordularında, büyük sayılarda silah altına alınan köylüleri, tecrit edilmiş köylerinden dışarıya çıkarmış ve mekanize savaşın karmaşası ve dehşeti içine itmişti. Modern kitle iletişiminin nüfuz etmediği Avrupa kırsalının çoğunda, köylü askerler daha önce hiç karşılaşmadıkları deneyim ve düşüncelerle karşı karşıya gelmişlerdi. Pek çoğu, çok uluslu orduların içinde kendilerini yerel diyalektlerini konuşurken bularak, ilk kez ulusal kimlik etiketini kabul etmeye zorlanmıştı. Olup bitenlere bir anlam vermeye çalışırken, geleneksel ritüelleri uygulayan papazlar, kendileriyle aynı diyalekti konuşan orta sınıf milliyetçileri ya da siperlerde yanı başlarındaki işçilerin sosyalist tezlerini dinleyerek ve zenginlere karşı o eski öfkeye bir anlam kazandırarak, zıt yönlere çekilebiliyorlardı. </p>
				<p class="paragraf-1">Avrupa devletleri birbirinin boğazına sarılırken siperlerde ve kışlalardaki büyük, şaşkın, acılı, silahlı kitlelerin duyguları böyleydi. </p>
				<p class="arabaslik-sol"><span class="char-style-override-3">Şubat 1917</span></p>
				<p class="paragraf-1">‘Eski kuşaktan olan bizler, gelmekte olan devrimin sonuç alıcı muharebelerini görecek kadar yaşayamayabiliriz’ diyordu sürgündeki Lenin 1917 Ocak’ında Zürih’deki ana dili Almanca olan bir grup gencin toplantısında. Bunu, devrimin her şeye rağmen kaçınılmaz olduğunu tartıştıktan sonra söylüyordu. ‘Avrupa devrime gebedir’ diyordu. ‘Avrupa’da gelecek yıllar, tam da bu yağma savaşı nedeniyle, proletaryanın önderliği altında halk ayaklanmalarına yol açacaktır’.<span class="dipp"><a class="footnote-link" href="#footnote-225-845" id="footnote-225-845-backlink">845</a></span> </p>
				<p class="paragraf-1">İlk ayaklanma Rusya İmparatorluğu’nun başkenti Petrograd’da<span class="dipp"><a class="footnote-link" href="#footnote-225-846" id="footnote-225-846-backlink">846</a></span> tam altı hafta sonra meydana geldi. 23 Şubat<span class="dipp"><a class="footnote-link" href="#footnote-225-847" id="footnote-225-847-backlink">847</a></span> sabahı gücü karşı konulamaz gibi görünen çar, 2 Mart sabahı tahttan çekildi. Kasım ayına gelindiğinde Lenin’in başkanlığındaki devrimci bir hükümet ülkeyi yönetiyordu. </p>
				<p class="paragraf-1">Hiç kimse 23 Şubat’ta bir devrim beklemiyordu. O gün sosyalistlerce, Alman sosyalist lider Clara Zetkin’in çağrısı üzerine, 1910 yılından beri geleneksel olarak Uluslararası Emekçi Kadınlar Günü olarak kutlanıyordu. Petrograd’daki yeraltı sosyalist gruplar o günü konuşmalarla, toplantılarla, broşürlerle kutluyorlardı ve militan eylem için henüz vaktin gelmemiş olduğunu düşünerek hiçbiri grev çağrısı yapmıyordu.<span class="dipp"><a class="footnote-link" href="#footnote-225-848" id="footnote-225-848-backlink">848</a></span> Ama çoğunun kocası orduda olan kadın tekstil işçileri arasında ekmek kıtlığının yol açtığı ıstırap öyle bir hale gelmişti ki, ne olursa olsun greve gittiler ve fabrika alanlarında yürüdüler. Nobel makine fabrikasından bir işçi daha sonra şunları hatırlıyordu:</p>
				<p class="alinti1" xml:lang="en-GB">Kadınların seslerini işitebiliyorduk: ‘Kahrolsun yüksek fiyatlar’! Kahrolsun açlık’!, İşçilere Ekmek’... Militan kadın işçi kitleler geçide doluştular. Bizi görenler kollarını sallayıp bağırmaya başladılar, ‘Dışarı çıkın!’, ‘İşi Bırakın!’ Pencerelerden kartopları uçuştu. Devrime katılmaya karar verdik.<span class="dipp" style="font-size:0.86em;"><a class="footnote-link" href="#footnote-225-849" id="footnote-225-849-backlink">849</a></span></p>
				<p class="paragraf-1">Ertesi gün hareket, fabrikalardan şehir merkezine yürüyen, şehrin 400.000 kişilik işçi kitlesinin yarısını içine alacak kadar büyümüştü ve sloganlar ‘Ekmek!’ten, ‘Kahrolsun otokrasi!’ ve ‘Kahrolsun savaş!’a dönüşmüştü. Silahlı polis protestoculara saldırdı ve hükümet cepheye gitmek üzere şehrin kışlalarında bekleyen binlerce askeri kullanarak onları dağıtmaya çalıştı. Ancak grevlerin ve gösterilerin dördüncü gününde kışlaları da bir isyan dalgası sardı. İşçi ve asker kitleleri birbirlerine karışarak, polis ve hükümet yetkililerini tutuklayarak, silahlar ve kızıl bayraklarla şehrin sokaklarına aktılar. Düzeni sağlamak üzere trenle gönderilen alaylar, şehre girince, devrimin tarafına geçti. Çarın şehre dönme konusundaki çaresiz bir girişimi demiryolu işçileri tarafından engellendi. Benzer hareketler Moskova ve öteki Rus şehirlerini de sardı. Çarın generalleri ona, tahttan çekilmediği sürece hiçbir yerde düzeni sağlama şansının olmadığını söylediler.</p>
				<p class="paragraf-1">Çarın yerine ne geçecekti? Hükümet etme görevini üstlenmek üzere, Petrograd’daki Tauride Sarayı’nın iki ayrı kanadında birbiri yanı sıra çalışan iki paralel organ ortaya çıktı. Bir yanda, Çarlık içindeki resmi muhalefet, sınıf temelli bir seçim sistemiyle sandalyelerin büyük ağırlığını varlıklı sınıflara veren eski Devlet Duma’sının burjuva politikacıları vardı. Öte yanda, 1905’dekileri model alan işçi konseyleri ya da sovyetlerinde bir araya gelmiş işçilerin delegeleri. Temel soru, bu birbirine rakip organlardan hangisinin iktidarı eline alacağı idi. Şubat ayında Duma’dakiler, sovyetlerin rızasıyla geçici bir hükümet kurmayı başardılar. Ekim ayında sovyet çoğunluğu, kendi hükümetini kuracaktı. </p>
				<p class="paragraf-1">Duma’da önde gelen figürler, savaşın çıkışından beri Çarlıkla mesafeli bir işbirliğini yürüten, onunla birlikte çalışarak savaş sanayilerini örgütleyen ve bundan kâr eden, Çariçe ve onun yakınlarda öldürülen gözdesi Rasputin çevresindeki rüşvetçi saray kliğinin hâkimiyetine öfkelenenlerdi. Çarlık sistemi içinde küçük reformlar istiyorlardı; kesinlikle onun devrilmesini değil. Onların önde gelen figürlerinden biri, Rodzianko’nun daha sonra söylediği gibi:</p>
				<p class="alinti1" xml:lang="en-GB">Ilımlı partiler yalnızca bir devrim istememekle kalmıyor, ondan düpedüz korkuyorlardı. Özellikle Halkın Özgürlüğü Partisi ve ılımlı grubun sol kanadında yer alan bir parti olarak ‘Kadetler’ ülkenin devrimci partileriyle başkalarına göre daha fazla temasları olduğu için yaklaşmakta olan felaket konusunda başkalarından daha fazla endişe duyuyorlardı.<span class="dipp" style="font-size:0.86em;"><a class="footnote-link" href="#footnote-225-850" id="footnote-225-850-backlink">850</a></span></p>
				<p class="paragraf-1">İngiliz, Amerikan ve Fransız devrimlerinde ve sonrasında 1848’de varlıklı sınıfların büyük kesimleri, radikal bir şekil aldıkça büyük dönüşümlere karşı çıkmışlardı. Ama bu hareketlerde başlatıcı bir rol oynamışlardı. Bunların, 1917’de Rusya’da sanayi işçilerinden korkuları, onlara bu kadarını bile yaptırmadı. Devrimin Menşevik tarihçisi Sukhanov’un yazdığı gibi, ‘Bizim burjuvazimiz, başkalarından farklı olarak, halka çarlığın devrilmesinin ertesi günü değil, devrilmesinden önce ihanet etti’.<span class="dipp"><a class="footnote-link" href="#footnote-225-851" id="footnote-225-851-backlink">851</a></span></p>
				<p class="paragraf-1">Duma’nın Rodzianko ve Milyukov gibi liderleri, çarın tahttan çekildiği ana kadar monarşiyi ıslah etmeyi görüşüyorlardı. Ama çarın yerini alacak hükümete, belli başlı toprak sahipleri ve sanayicilerin egemen olduğu, Prens Lvov başkanlığında bir hükümet önerdiler. Bu hükümet, devrimci bir kimliği olan yalnızca bir tek kişiyi, adını siyasi tutukluları savunarak duyurmuş avukat Kerenski’yi içeriyordu. </p>
				<p class="paragraf-1">Sovyetin işçi delegeleri, başlangıçta farklı işçi kesimleri arasındaki faaliyetler arasında bir eşgüdüm sağlamak gerektiğinden toplandılar. Asi alaylar işçilerin toplantısına katılmak üzere delegelerini gönderince, sovyet, bütün devrimci hareketin odak noktası oldu. Onun seçilmiş yürütme kurulu, şehrin yönetimini fiilen ele almak zorundaydı: isyancı askerlere yiyecek malzemesi sağlamak; eski polis ve yetkililerin tutuklanmasına nezaret etmek; her fabrikanın on işçisinden birisini, düzeni korumak üzere milis olarak göndermesini sağlamak; bütün basının grev yolunda olduğu bir sırada halka ne olup bittiğini anlatacak bir gazete çıkarmak. İşçi ve asker grupları talimatları sovyetlerden alacaklardı ve ülkenin başka yerlerinde oluşan sovyetler Petrograd sovyetiyle sıkı ilişki içinde olacaklardı. Petrograd sovyeti aslında devrimin hükümeti haline geldi. Ama bu resmen iktidarı ele almayı reddeden ve bunu Duma liderlerinin yapmasını bekleyen bir hükümetti.</p>
				<p class="paragraf-1">Sovyetteki işçi delegeleri az ya da çok yeraltındaki sosyalist partilerden etkileniyordu. Savaş zamanındaki baskı bunların örgütsel yapılarını tahrip etmişti; ama bunların düşüncelerinin etkisi ve hapisteki, sürgündeki ya da yeraltındaki liderlerinin duruşu hâlâ yerli yerindeydi. Bununla birlikte, bu partiler devrimin ilk günlerinde sovyetlerin aldığı, Duma liderlerince bir hükümet kurulması kararına karşı çıkmadılar. Marksist partiler, Bolşevikler ve Menşevikler, sürekli olarak taktikler konusunda görüş ayrılığı içindeydiler. 1905 yılında Menşevikler burjuvazinin inisiyatif almasını bekleyen bir politika izlerlerken, Bolşevikler işçilerin burjuva devrimi ileriye doğru itmesinin zorunlu olduğu konusunda ısrar ettiler. Savaş sırasında pek çok Menşevik, Rusya’nın Almanya ve Avusturya’ya karşı savunulması gerektiğini ileri sürerken, Bolşevikler ve ‘enternasyonalist’ Menşevikler her şekilde savaşın desteklenmesine karşı çıktılar. Ama gelmekte olan devriminin niteliği konusunda aynı görüşteydiler, bu bir burjuva devrimi olacaktı.</p>
				<p class="paragraf-1">Bu durum, başlıca Bolşevik önderlerin, Stalin ve Molotov’un, Petrograd’a gelmesine ve Duma tarafından seçilen burjuva geçici hükümetin kabul edilmesine yol açtı. Bundan bir sonuç daha çıkıyordu ki, artık savaşın derhal sona erdirilmesini isteyemezlerdi, çünkü bu artık çarlık adına yapılan bir savaş değil ama bir ‘devrimci savunma’ savaşıydı. Önde gelen devrimciler içinde devrimi farklı bir şekilde niteleyen, bunun bir proleter devrimi olabileceği konusunda ısrar eden tek kişi Leon Troçki’ydi. Ancak Şubat ayında o Amerika’da sürgündeydi ve kendi partisine sahip değildi; Menşeviklerle Bolşevikler arasında bir yerlerde duran gevşek bir sosyalist gruba bağlıydı. </p>
				<p class="paragraf-1">Sovyetteki işçi delegeleri yeni hükümetin bileşiminden memnun değildi. Prens Lvov’a ve onun etrafındaki toprak sahiplerine ve sanayicilere güvenmiyorlardı. Ama deneyimli siyaset liderlerine de, gerçek bir Marksizm bilgisiyle, yanıldıklarını söyleyecek güvenleri yoktu.</p>
				<p class="paragraf-1">Asker delegeler, işçi delegelerden daha kolay bir şekilde hükümeti desteklemeye kazanılabiliyordu. Çoğunluğu daha önce hiç siyasal eyleme katılmamıştı. Kendilerinden ‘daha iyi’ olanlara itaat etmek üzere yetiştirilmişlerdi ve her ne kadar acı deneyim onları, çara ve onun önde gelen yetkililerine karşı çıkmaya yöneltmişse de, yine de kendi yanlarında gibi görünenlere –devrimin dilini kendilerinden birkaç gün sonra kullanmayı öğrenen pek çok küçük rütbeli subaya ve geçici hükümete– hâlâ boyun eğiyorlardı.</p>
				<p class="arabaslik-sol"><span class="char-style-override-3">Geçici Hükümetin Başarısızlığı</span></p>
				<p class="paragraf-1">Geçici hükümet şu ya da bu şekilde, bir ikinci devrim tarafından devrilmeden önce yalnızca sekiz ay dayandı. Olaydan sonra geçici hükümetin başarısızlığı kendi taraftarlarınca Lenin’in kurnazca düzenlediği tertiplere bağlandı. Bunlar, Rusya’nın, eğer yalnızca olanak tanınsaydı, bir tür parlamenter demokrasiye geçebileceğini ve zahmetsizce sanayileşebileceğini iddia ediyorlardı. Bu tür yorumlar, Sovyetler Birliği’nin çökmesinden sonra yeniden popülerlik kazandı. Ne ki, 1917’deki gerçek gelişmelerle uyumlu değildi. </p>
				<p class="paragraf-1">Çar devrildikten sonra, geçici hükümetin arkasındaki burjuva güçler onu bir yöne doğru iterken, devrimi yapan kitleler karşı yöne itiyorlardı. Aralarındaki uçurum her hafta biraz daha büyüyordu. </p>
				<p class="paragraf-1">Rusya’nın kapitalistleri, Petrograd işçilerinin ayaklanmasına ve askerlerin de onları desteklemesine yol açan aynı politikaları sürdürme konusunda kararlıydı. Çarlık, geri, âdeta Orta Çağ’ı yaşayan Rusya’yı, dünyadaki ikinci en gelişmiş kapitalizmle, Almanya ile savaşa atmıştı. Sonuç, geniş ölçüde ekonomik bir altüst oluş, cephede muazzam kayıplar, şehirlere yiyecek tedariğinin çökmesi ve de şehirli işgücünün yoksullaşması olmak zorundaydı. Bununla birlikte yeni hükümet, eskisi gibi savaşta ısrar ediyordu; çünkü Rusya’nın kapitalistleri, çarlığın herhangi bir generali kadar, imparatorluğun sınırlarını Karadeniz’e, İstanbul’a ve Akdeniz’e uzatma konusunda kararlıydı. Onların büyük sanayileri devletle işbirliği içinde yürütülen tekellerdi; onların ulusal pazarları tarımın geriliği ve köylülerin yoksulluğu nedeniyle sınırlıydı. O pazarları genişletmek için, devletin sınırlarını genişletmekten daha iyi ne olabilirdi? Onlar, ne denli altüst oluşa yol açmış olsa da, emperyalist savaşın mantığı dışında bir mantık göremiyorlardı. Geçici hükümet bu konudaki ısrarını, ‘ılımlı’ sosyalist partilere yer verilerek Kerenski’nin başkanlığında yeniden yapılandığı zaman bile sürdürdü. ‘Geçici hükümetin pek çok sol kanat üyesi bile’, Çanakkale Boğazı’nı ve Doğu Avrupa’da ‘uydu’ devletleri içerecek bir imparatorluk kurma konusunda içten içe aynı görüşteydi.<span class="dipp"><a class="footnote-link" href="#footnote-225-852" id="footnote-225-852-backlink">852</a></span></p>
				<p class="paragraf-1">Askeri politikadaki devamlılık, imparatorluğun –toplam nüfusun yarıdan fazlasını teşkil eden– Rusça konuşmayan halklarına karşı izlediği politikayla da ele ele gidiyordu. Polonya’da, Finlandiya’da, Kafkasların kimi kesimlerinde ve daha az ölçüde Ukrayna’da isyan geleneği vardı. Çarlar baskı kullanmışlar ve her türlü kendi kaderini tayin etme hakkını ezmek için zorla Ruslaştırma politikası izlemişlerdi. Pazarları ve hammadde kaynaklarını kaybetmekten korkan yeni hükümet de bu yaklaşımı sürdürdü.</p>
				<p class="paragraf-1">Çarlık ülkenin topraklarının yarısını büyük toprak sahiplerine vermişti ve eski rejim, büyük mülklerin bölünmesi yönündeki her türlü girişime karşı devletin bütün gücünü kullanmıştı. Kapitalist çıkarların güven altına alındığı yeni hükümet de bu konuda aynı ölçüde inatçıydı. Bakanlar daha sonra yapılacak bir reformdan söz ediyorlardı; ama köylülerin o zamana kadar beklemeleri konusunda ısrar ediyorlardı. </p>
				<p class="paragraf-1">Onların politikaları hoşnutsuzluğun, Bolşevikler olsa da olmasa da, artacağı anlamına geliyordu. Şubat ayaklanması için hiç kimse emir vermemişti. Aynı şekilde, köylülerin büyük toprak sahiplerinin evlerine saldırmasını ve yaz boyunca toprakları paylaşmasını emretmemişti. Hiç kimse Finlere, Ukraynalılara ya da Kafkasların ve Baltık’ın insanlarına kendi devletlerini talep etmeleri için emir vermemişti. Ve hiç kimse, üniforma altındaki milyonlarca köylünün cepheyi terk etmesini söylememişti. Protestoların 500 yıllık monarşiyi devirdiğini gören halka, özellikle de pek çoğunun elinde silah varken ve bunu kullanmayı öğrenmişken, başka sorunları da çözmeye çalışmaları gerektiğini kimsenin söylemesine gerek yoktu. </p>
				<p class="paragraf-1">Geçici hükümetin kendisi ateşe körükle gitti. Haziran ayında, Avusturya Silezya’sına askeri bir saldırı başlatmaya çalışınca, gerçek arzusunu ortaya koymuş oldu. Silahlı kuvvetlerde, özellikle Kerenski’nin –ölüm cezası da dâhil– Çarlık disiplinini yeniden kurmaya çalışması üzerine, hoşnutsuzluk çok yükseldi. Saldırı ekonomideki kaosu da arttırdı. 1914’le 1917 arasında fiyatlar zaten dört kat artmıştı. Ekim ayına gelindiğinde bir kat daha arttı. Şehirlere yapılan ikmal azaldı ve açlık büyüdü. Sağ kanat tarihçisi Norman Stone’un belirtmiş olduğu gibi:</p>
				<p class="alinti1 para-style-override-17" xml:lang="en-GB">Rusya, devrimin başından beri kitleler Bolşevik olduğu için ya da sovyet ya da Bolşevik liderlerinin kurnazca düzenledikleri tertipler nedeniyle Bolşevik olmadı. Lenin’in eşsiz bir şekilde öngördüğü gibi, daha ziyade eski düzen çöktüğü için Bolşevik oldu. Sonbahara gelindiğinde şehirler açtı ve hastalık istilasına uğramıştı; stratosferik enflasyon ücret artışlarını, aslında ülkenin bütün ekonomik hayatını her türlü anlamdan yoksun bırakmıştı; savaş malzemelerinin üretimi geriledi, böylelikle ordu istese bile savaşamıyordu. Madenlere, demiryollarına, fabrikalara el konuyordu... İktisadi kaos Rusya’yı komünizme doğru sürükledi.</p>
				<p class="alinti1 para-style-override-19" xml:lang="en-GB">Eğer herhangi bir alternatif olmuş olsaydı Bolşeviklik önlenebilirdi; ama kapitalizmin çöküşü orada, hepimizin gözü önündeydi.<span class="dipp" style="font-size:0.86em;"><a class="footnote-link" href="#footnote-225-853" id="footnote-225-853-backlink">853</a></span> </p>
				<p class="arabaslik-sol"><span class="char-style-override-3">Partiler ve Devrim</span></p>
				<p class="paragraf-1">Ekim Devrimi yine de insan-dışı faktörlerin mekanik bir gelişmesinin sonucu değildi. Bu faktörlere karşı belirli bir şekilde tepki gösteren insan kitlelerine –işçilere, köylülere ve askerlere– dayanıyordu. İşte tam bu noktada Lenin ve Bolşevikler belirleyici bir rol oynadılar. Onlar olmasaydı da grevler, protestolar, fabrikalara işçilerce el koymalar, köylülerin toprak sahiplerinin mülklerine saldırması, isyanlar ve Rus olmayan uluslar arasında ayaklamalar olurdu. Ama bunlar, toplumu bilinçli bir şekilde dönüştürmeye girişen tek bir hareket halinde bir araya gelemezdi. </p>
				<p class="paragraf-1">Bunun yerine birbirlerine düşebilirler; işsizleri, çaresiz askerleri ve kafası karışmış köylüleri, eski düzenin kalıntılarınca sürdürülen Yahudi karşıtı ve Rus milliyetçisi ajitasyonlara kurban verebilirlerdi. Bu koşullar altında, askeri bir diktatörlük kurmak için Ağustos ayında Petrograd üzerine yürümeye kalkışan General Kornilov gibi birisi için başarı kuşkusuz mümkün olabilirdi. Kapitalist demokrasinin 1917 Rusya’sında hiçbir yaşama şansı yoktu; ama bu durum aç ve çaresiz halkın kendi ıstıraplarından yararlanacak bir sağ kanat diktatörlüğü de ihtimal dışında bırakmıyordu. Troçki’nin bir keresinde yorumladığı gibi, 1922 yılında İtalya’da doğan faşizm, başka bir ad altında kolaylıkla 1917 ya da 1918 Rusya’sında doğmuş olabilirdi. </p>
				<p class="paragraf-1">Farkı yaratan şey devrimci bir sosyalist partinin, devrimden önceki yaklaşık 15 yıl içinde Rusya’nın işçilerinin önemli bir kısmının bağlılığını kazanmış olmasıydı. Ülkenin genelde sanayileşmenin geriliğine rağmen, Petrograd’da ve birkaç başka şehirde büyük fabrikalar çoğalmıştı. 1914 yılında Petrograd’ın 250.000 sanayi işçisinin yarısı 500 ya da daha fazla işçi çalıştıran işyerlerinde çalışıyordu; ki bu oran Batı’nın ileri kapitalizmlerindekinden daha yüksek bir orandı.<span class="dipp"><a class="footnote-link" href="#footnote-225-854" id="footnote-225-854-backlink">854</a></span> Buralar 1890’lardan itibaren sosyalist propaganda ve ajitasyon için verimli bir zemin oluşturmuştu.</p>
				<p class="paragraf-1">Lenin kendi kuşağının sosyalist liderlerinin çoğundan (devrim sırasında 47 yaşındaydı), ajitasyonun amacının sol kanat entelektüelleri ya da sendika türünden örgütler için pasif bir destek kazanmak için değil, işçi sınıfı içinde Çarlığa karşı ayaklanmaya kendini adamış bir eylemciler ağı oluşturmak için yürütülmesi gerektiği konusundaki ısrarıyla ayrılıyordu. Bu onun, beklenen devrimin burjuva devrimi niteliğinde olacağı konusunda anlaşmalarına rağmen, Martov, Dan ve Akselrod gibi eski çalışma arkadaşlarından kopmasına yol açmıştı. Bolşevikler, devrimci partiyi orta sınıf entelijansiyasından ya da sendika eylemcilerinden ayırarak ve açık bir hedefe varabilmek için teorik netlik oluşturmaya çalışarak, iki Marksist partinin daha ‘katı’sı olarak görünüyorlardı. 1914 yazına gelindiğinde Petrograd işçileri arasındaki en büyük parti Bolşeviklerdi; yasal bir gazete, <span class="char-style-override-2">Pravda</span>, çıkarıyorlar ve Duma’daki işçi temsilcileri için en yüksek oyu alıyorlardı.<span class="dipp"><a class="footnote-link" href="#footnote-225-855" id="footnote-225-855-backlink">855</a></span> Savaş partiler arasındaki farkı daha da açık bir hale getirdi. Bolşevikler (her ne kadar pek çoğu Lenin’in ‘devrimci bozgunculuğunu’ destekleyecek kadar ileri gitmese de) sağlam bir şekilde savaşa karşı çıktılar ve Duma’daki milletvekilleri hapse atıldı. Menşeviklerin pek çoğu savaşı destekledi; Martov’a yakın bir azınlık, ‘Menşevik enternasyonalistler’ savaşa karşı çıktılar ama parti çoğunluğuyla bağlarını sürdürdüler.<span class="dipp"><a class="footnote-link" href="#footnote-225-856" id="footnote-225-856-backlink">856</a></span></p>
				<p class="paragraf-1">1917 yılının ilk aylarında Petrograd’ın işçi ve askerleri arasında Bolşeviklerden de Menşeviklerden de daha fazla etkiye sahip bir üçüncü parti vardı: Sosyal Devrimciler. Bu Marksist bir parti değildi; ama bir yandan köylülüğün taleplerine, diğer yandan halkın tepkisini çeken polis memurlarını öldürmek gibi ibret verici eylemlerle devrimci fitili ateşleyecek kahraman bir silahlı azınlığın rolüne vurgu yapan Rusya’nın ‘popülist’ geleneğinden gelen bir partiydi. En iyi bilinen liderleri daha çok orta sınıftan geliyordu ve 1917 yılında, kendi toprak reformu programlarını bile tamamlamadan savaşı ve geçici hükümeti desteklediler. Sonbahara gelindiğinde, daha az bilinen birkaç lider, ‘Sol Sosyal Devrimciler’, hükümetle olan huzursuzluğun etkisi altında partiden koptular.</p>
				<p class="paragraf-1">Sosyal Devrimcilerin Şubat ayında Petrograd sovyetinde Bolşeviklerden daha fazla gücü vardı. Bolşevikler Çarlık baskısından orantısız bir şekilde zarar görmüşlerdi ve pek çok işçi ve asker, yeni koşullarda eski parti ayrımlarının önemini göremiyordu. Ancak pek çok Bolşevik işçi, birey olarak, Şubat ayaklanmasında dikkate değer bir rol oynadı ve de partinin fabrikalarda ve işçi sınıfı bölgelerinde sağlam bir üye çekirdeği vardı: dev Putilov fabrikasında 100 üye, Viborg sanayi bölgesinde 500 üye ve Mart ayı başlarında şehirde toplam olarak 2000 üye. Parti devrimle birlikte hızla büyüdü; öyle ki Nisan sonlarında şehirdeki üye sayısı 16.000 oldu.<span class="dipp"><a class="footnote-link" href="#footnote-225-857" id="footnote-225-857-backlink">857</a></span> Otuz işçiden birinin üyeliği ile Bolşevik ajitasyon ve propagandası pek çok fabrikanın pek çok kesimine ulaştı. Mayıs sonlarında Petrograd yerel yönetim seçimlerinde (Menşeviklerin yüzde 3,4 ve Sosyal Devrimcilerin yaklaşık yüzde 50 oyuna karşı) oyların yüzde 20’sini kazanabilecek durumdaydı.<span class="dipp"><a class="footnote-link" href="#footnote-225-858" id="footnote-225-858-backlink">858</a></span></p>
				<p class="paragraf-1">Şubat ve Mart aylarında geçici hükümetin desteklenmiş olması nedeniyle parti üyelerinin kafası karışıktı. Durum Nisan ayında ancak Lenin sürgünden döndüğünde açıklığa kavuştu. Lenin, Rus kapitalizminin ülkenin sorunlarından hiçbirini çözemeyeceğini ve izlediği politikaların işçilerin, köylülerin ve askerlerin sorunlarını fark gözetmeksizin daha da kötüleştireceğini görüyordu. Troçki’nin, daha önce ‘ortodoks’ Bolşeviklerce reddedilmiş olan tezine çok yakın bir tezle işe başladı. İşçi sınıfının çarlığın devrilmesinde ve sovyetlerde çok önemli bir rol oynadığına, burjuva yönetimi altında mevcut olanlardan çok daha demokratik bir karar alma süreci yarattığına işaret etti. İşçi sınıfı ileriye doğru hareket ederek kendisinin ve yoksul köylülerin çıkarına politikalar empoze edebilme olanağına sahipti. Ancak bunun önkoşulu, sovyetlerin tüm iktidarı ele geçirmesi, eski ordunun yerine geçmesi ve işçi milisleri aracılığıyla bankaların millileştirilmesine ve yoksul köylülere toprak dağıtılmasına nezaret etmesiydi. </p>
				<p class="paragraf-1">Bolşevik Partisi diktatörce yöntemlerle işlemiyordu ve Lenin’in tezleri başlangıçta şehirdeki Bolşeviklerin pek çoğu tarafından şiddetle saldırıya uğradı. Ama Viborg gibi sanayi bölgelerindeki üyeler arasında derhal yankı buldu. Onların kafaları karışık bir şekilde duyumsadıkları şeyi açık seçik ortaya koyuyordu. Bu tezler, Tom Paine’in <span class="char-style-override-2">Sağduyu</span>’sunun 1776 başlarında Amerikan kolonilerindeki insanlar ya da Marat’nın <span class="char-style-override-2">L’Ami du Peuple</span>’ünün 1792-1793’te pek çok Parisli <span class="char-style-override-2">sans culottes</span> için yaptığının aynısını yapıyordu: Bütün eski inançlarla çatışan yeni bir nesnellik için yeni bir dünya görüşü sunmak. Lenin halk kitlelerine, nesnel koşulların öfkeli kurbanları olmaktansa, tarihin etkin özneleri olmaları yolunda yardım ediyordu.</p>
				<p class="paragraf-1">Lenin’in partinin büyük kısmını kazanması için birkaç hafta yeterli oldu. Ama köylü ve askerleri bir yana bırakalım, işçi kitlelerini kazanmak biraz daha uzun zaman aldı. Önce parti üyelerine, geçici hükümeti devirmek ve savaşa son vermek ihtiyacını ‘sabırla açıklamaları’ gerektiğini söyledi. Bolşevikler, henüz işçilerin çoğunluğunu kazanmamış bir azınlık olarak, bu amaçlarına ulaşamazlardı. Geçici hükümetin davranışı ve işçi, köylü ve askerlerin kendiliğinden mücadeleleri, bu ‘açıklamaların’ etkili olmasını sağlayacaktı. Bolşeviklerin Petrograd belediye ve parlamento seçimlerindeki oyu, Mayıs’taki yüzde 20’den Ağustos’ta yüzde 33’e ve Kasım’da yüzde 45’e çıktı. Moskova’da Haziran’da yüzde 11,5’ten Eylül sonlarında yüzde 51’e yükseldi. Haziran başındaki ilk Tüm Rusya Sovyetler Kongresi’nde Bolşevikler delegelerin yüzde 13’üne sahipti. 25 Ekim’deki ikinci kongrede delegelerin yüzde 53’ünü kazanmışlardı ve yüzde 21’lik Sol Sosyal Devrimciler de onlarla ittifak halindeydi.<span class="dipp"><a class="footnote-link" href="#footnote-225-859" id="footnote-225-859-backlink">859</a></span></p>
				<p class="paragraf-1">Bir seçim pusulasına şu isim yerine diğerini yazmak için insanları ikna etmekten başka şeyler de gerekliydi. Bolşevikler, ücretleri enflasyon düzeyinde tutmak, kötüleşen koşullara karşı koymak ve işletmecilerin fabrikaları kapatıp ekonomik bir kaosa yol açmalarını önlemek için her türlü işçi mücadelesine katıldılar.<span class="dipp"><a class="footnote-link" href="#footnote-225-860" id="footnote-225-860-backlink">860</a></span> Askerleri subaylarının gücüne kafa tutma ve köylüleri toprağı bölüşme yolunda yüreklendirdiler. Bolşevikler, sömürülen ve ezilenlere, toplumu kendi çıkarları doğrultusunda sovyetler kanalıyla yönetmeye muktedir olduklarını kanıtlamaya çalıştılar.</p>
				<p class="paragraf-1">Bütün büyük devrimler iniş ve çıkışlar, insanların sürecin bütününü gözden kaybetme riskiyle karşı karşıya kaldığı geri dönüşlerle ilerler. 1917 yılında Rusya da buna bir istisna değildi. Geçici hükümetin ve generallerin davranışı Temmuz’da Petrograd işçilerinin ve garnizonunun bir öfke patlamasına yol açtı ve geçici hükümeti devirmek için kendiliğinden hareketler oldu. Ancak (partiye henüz katılmış olan Troçki de dâhil) Bolşevik liderler, haklı olarak, bu noktada Petrograd’da iktidarın ele geçirilmesinin başka yerlerden az destek göreceğini ve de gerici güçlerin bunu, şehirdeki hareketi tecrit edip sonra da yok etmek için bir bahane olarak kullanacaklarını hesaplıyorlardı. Böylelikle, bir yandan onunla açık bir dayanışma içinde bulunurken, bir yandan da hareketi dizginlemek zorundaydılar.</p>
				<p class="paragraf-1">Sonuç ilk başta olumlu görünmüyordu. Bolşeviklerin hareketi sınırlandırmaları, devrimci işçi ve askerler arasında belirli bir moral bozukluğuna yol açarken, hareketle dayanışmaları da geçici hükümetin pek çok lideri tutuklamasına ve ötekilerin, başta Lenin olmak üzere, saklanmasına yol açtı. Geçici hükümet, hareketin tepesine binerek, devrimin sembolü olan her şeyi –buna geçici hükümetin kendisi de dâhil– yıkmak isteyen güçlere kapıyı aralamış oldu ve General Kornilov şehrin üzerine yürümeye kalktı. Bolşeviklerin sovyet sistemi doğrultusunda iktidarı ele geçirmeleri yolundaki son adım, paradoksal olarak, (Kornilov’un) darbe girişimine karşı geçici hükümet destekleyenler de dâhil edilerek, ama geçici hükümet için en son saygı kırıntısını da yok ederek, şehrin devrimci savunmasının örgütlenmesiyle oldu. </p>
				<p class="paragraf-1">Öyleyken bile 25 Ekim’de sovyet iktidarının kurulması olmuş bitmiş bir şey değildi. O gün toplanmış olan Rusya Sovyetleri Kongresi’nin çoğunluğunun, iktidarın alınmasını destekleyeceği açıktı. Ancak Zinovyev ve Kamanev gibi önde gelen Bolşevikler buna karşıydılar ve bunun yerine Menşevik ve Sosyal Devrimci liderlerle görüşülmesini savunuyorlardı. Buna karşılık Lenin ve Troçki bunun ölümcül bir gecikme olacağına ikna olmuşlardı. Halk kitleleri, bin yıllarca süren sınıf egemenliğinin pekiştirdiği riayet ve itaat alışkanlığını yenerek, bir şeyleri değiştirebilecekleri konusunda güven kazanmışlardı. Zira partinin daha fazla gecikmesi, bu güveni paylaşmadığını ilan etmek ve süreç içinde onu yok etmeye yardımcı olmak demekti. Ekonomik kriz her gün daha da derinleşiyor ve umudu, moral bozukluğuna ve çaresizliğe dönüştürme tehlikesi taşıyordu. Eğer bunun meydana gelmesine izin verilirse, köylüler, askerler ve kimi işçiler askeri bir maceracının bayrağı altında toplanabilirdi. </p>
				<p class="arabaslik-sol"><span class="char-style-override-3">Ekim 1917</span></p>
				<p class="paragraf-1">Petrograd’da Ekim Devrimi, aynı şehirdeki Şubat Devrimi’nden bir bakıma çok farklıydı: Çok daha sakindi. Daha az ateş açıldı ve daha az kaos oldu. Bu durum, kimi sağ kanat tarihçilerini onu bir ‘darbe’, Bolşevik liderlerinin kitlelerin üzerinden yürüttükleri bir azınlık eylemi olarak tanımlamaya itmiştir. Aslında, tam da bir darbe olmadığı için düzenli ve sakindi. Bu yukardan birkaç figürün yönettiği bir eylem değil, en derin özlemlerini dile getiren yapılar içinde örgütlenmiş halk kitlesinin bir eylemiydi. Bolşeviklerin yönetimindeki Petrograd sovyetinin Askeri Devrim Komitesi, işçi ve asker kitlelerinin itaat edeceği kararlar alabiliyordu; çünkü kendisi de onların seçtiği ve üyelerini değiştirebilecekleri bir sovyetin parçasıydılar. Bu ona geçici hükümetin sahip olmadığı bir otorite kazandırıyordu ve şehirde az sayıdaki askeri birlik dışında bütün askerleri kendi emirlerine itaate yöneltebiliyor ve Kerenski ve bakanlarına kaçmak dışında bir şans bırakmıyordu. </p>
				<p class="paragraf-1">‘Geçici hükümet sona ermiştir’ diye rapor ediyordu Troçki 25 Ekim’de sovyete:</p>
				<p class="alinti1" xml:lang="en-GB">Bize ayaklanmanın bir katliam doğuracağı ve devrimi kan seli içinde boğacağı söylenmişti. Şimdiye kadar her şey kansız oldu. Tek bir zayiat bilmiyoruz. Tarihte, böylesine muazzam kitlelerin katıldığı ve bu denli kansız meydana gelmiş herhangi bir devrimci hareket örneği bilmiyorum.<span class="dipp" style="font-size:0.86em;"><a class="footnote-link" href="#footnote-225-861" id="footnote-225-861-backlink">861</a></span></p>
				<p class="paragraf-1">Kısa süre sonra Lenin üç aydır gizlendiği yerden çıkarak şunları söyledi:</p>
				<p class="alinti1" xml:lang="en-GB">Şimdi Rusya’nın tarihinde yeni bir çağ başlıyor...Rutin görevlerimizden birisi savaşı derhal sona erdirmektir. Ancak savaşı sona erdirebilmek için... kapitalizmimizin kendisi fethedilmelidir. Bu görevde biz, şimdiden İtalya’da, Almanya’da ve İngiltere’de gelişmeye başlamış olan dünya çapındaki işçi sınıfı hareketinin yardımını göreceğiz... Her konuda zafer kazanacak ve proletaryayı dünya devrimine katacak güçte bir kitle örgütüne sahibiz. Rusya’da derhal bir proleter sosyalist devletin inşasına başlamalıyız. Yaşasın sosyalist dünya devrimi.<span class="dipp" style="font-size:0.86em;"><a class="footnote-link" href="#footnote-225-862" id="footnote-225-862-backlink">862</a></span></p>
				<p class="paragraf-1">Meydana gelmiş olan şey çok önemliydi. 1792-93’te Paris’in emekçi kitleleri orta sınıfın en radikal kesimini iktidara itmiş, ancak o iktidarın kendilerine karşı döndüğünü ve sonra da o iktidar sahiplerinin muhafazakârlar tarafından iş başından uzaklaştırıldığını görmüştü. 1848’de o kitlelerin çocukları Şubat ayında birkaç temsilcilerini hükümete zorla sokmuşlar, ama Haziran ayında barikatlarda öldürülmüşlerdi. 1871 yılında biraz daha ileri gitmişler ve kısa süre yalnızca bir şehirde ve yalnızca iki ay için iktidarı ele geçirmişlerdi. Şimdi işçi, köylü ve askerlerin bir konseyi, Pasifik’ten Baltık’a uzanan 160 milyonluk bir ülkede devlet iktidarını ele geçirmişti. Dünya sosyalizmi gerçekten de ufukta görünüyordu. </p>
				<p class="arabaslik-sol"><span class="char-style-override-3">Kuşatılan Devrim</span></p>
				<p class="paragraf-1">Devrimin liderleri çok iyi biliyorlardı ki, devrim eski Rus İmparatorluğu’nun topraklarıyla sınırlı kaldığı sürece muazzam sorunlarla karşı karşıyaydılar. Bu devrim başarılı olmuştu; çünkü işçi sınıfı, Petrograd’ın ve birkaç başka şehrin en büyük fabrikalarında, yönetim ve iletişimin tam merkezlerinde yoğunlaşmıştı. Ama ne olursa olsun bunlar nüfusun küçük bir azınlığıydı. Köylü kitleleri devrimi, sosyalist oldukları için değil, ama klasik bir burjuva devriminin sunacağı kazancı, toprak dağıtımını sunduğu için desteklemişlerdi. Savaşın yarattığı ekonomik kriz çoktan sanayii baltalamaya ve şehirlerde açlığa yol açmaya başlamıştı. Ekmek miktarı 300 grama inmişti ve kitlelerin günde ortalama aldıkları kalori yalnızca 1500’dü.<span class="dipp"><a class="footnote-link" href="#footnote-225-863" id="footnote-225-863-backlink">863</a></span><span class="char-style-override-10"> </span>Sanayi üretimini yeniden örgütleyerek, köylülerin kentleri beslemeleri için ikna olmalarını sağlayacak malları üretmek, her fabrikada işletmecilere nezaret eden işçi komitelerinin karşı karşıya bulunduğu, Herkül kuvveti isteyen bir görevdi. Bunun başarılması, devrim, sanayisi daha gelişmiş ülkelerdeki devrimlerden yardım almadıkça çok zordu.</p>
				<p class="paragraf-1">Savaşın bu tür devrimlere yol açacağı konusundaki inanç, Lenin’i eski düşüncesini, Rusya’daki devrimin yalnızca bir burjuva devrimi olabileceği düşüncesini terk etmeye ikna etmişti. 1906’da buna karşı çıkmıştı:</p>
				<p class="alinti1" xml:lang="en-GB">Sosyalist bir devrim için iktidarın ele geçirilmesi... saçma ve yarı-anarşist bir düşünce. Rusya’nın ekonomik gelişmesinin derecesi ve de geniş proletarya kitlesinin örgütlenmesi, işçi sınıfının derhal ve tamamen kurtuluşunu olanaksız kılmaktadır... Kim ki sosyalizme siyasal demokrasi dışındaki bir yolla ulaşmaya çalışmaktadır, eninde sonunda saçma ve gerici sonuçlara ulaşacaktır.<span class="dipp" style="font-size:0.86em;"><a class="footnote-link" href="#footnote-225-864" id="footnote-225-864-backlink">864</a></span></p>
				<p class="paragraf-1">Fikrini değiştirmişti; çünkü Rusya’nın tümünü başkaldırmaya iten savaş, Avrupa’nın başka yerlerinde de aynı etkiyi yaratıyordu. Ancak Lenin, 1918 Ocak’ında ‘Alman Devrimi olmazsa biz mahvoluruz’ diye ısrar etmişti.<span class="dipp"><a class="footnote-link" href="#footnote-225-865" id="footnote-225-865-backlink">865</a></span> Uluslararası devrime olan inanç bir fantezi değildi. Savaş çoktan Rusya’dakine benzer ayaklanmalara, çok daha küçük ölçekte de olsa yol açmıştı. 1917’de Fransız ve Britanya ordularındaki ve Alman donanmasındaki isyanlara; ekmek miktarının azaltılmasına karşı 200.000 Alman metal işçisinin grevi; 1917 Ağustos’unda<span class="dipp"><a class="footnote-link" href="#footnote-225-866" id="footnote-225-866-backlink">866</a></span> Turin’de işçilerle askerler arasında beş gün süren çatışmalar; Britanya’da yasadışı teknisyen ve madenciler grevi ve 1916 Paskalyası’nda Dublin’de cumhuriyetçi bir ayaklanma eşlik etmişti. </p>
				<p class="paragraf-1">Savaşa muhalefet şimdi kıtanın her yerinde yaygındı. Almanya’da savaş yanlısı SPD, kendi parlamento grubundan önemli bir kesimi, barış isteğini ifade etmeye başladıkları için partiden çıkarmış ve onların kendi partilerini, Bağımsız Sosyal Demokratlar’ı kurmalarına neden olmuştu. Britanya’da geleceğin İşçi Partisi lideri Ramsay MacDonald, Leeds’de barış isteyen işçi temsilcilerinin bir toplantısına başkanlık etmişti. </p>
				<p class="paragraf-1">Ancak devrimler eşgüdümlü zaman çizelgelerini izlemezler. Krizde olan sistemdeki genel baskılar değişik yerlerde benzer öfke patlamalarına yol açar. Bununla birlikte bunların alacağı kesin şekiller ve zamanlamaları, yerel koşullara ve geleneklere bağlıdır. Rusya’nın geri köylü ekonomisi ve köhnemiş devlet yapısı o dev imparatorluğun, batı ve orta Avrupa devletlerinden önce, 1917’de çatlamasına yol açmıştı. Onlar 1649’dan 1848’e kadar meydana gelen devrimler zinciriyle en azından kısmen modernleşmişler ve sanayileşmişlerdi. Hepsi, değişik derecelerde, Rusya’da olmayan bir şeye sahiptiler: yerleşmiş parlamenter sosyalist partiler ve mevcut toplumun yapısı içinde tuzağa düşmüş ama geniş işçi tabakaları arasındaki güvenini sürdüren sendika bürokrasileri.</p>
				<p class="paragraf-1">1918 Ocak’ında, Berlin ve Viyana’da yarım milyon metal işçisinin katıldığı bir grev dalgası Avusturya-Macaristan ve Almanya’yı sarmıştı. Grevciler hatırı sayılır bir ölçüde Rus Devrimi’nden ilham alıyorlardı ve hain polis saldırılarına maruz kalıyorlardı. Bununla birlikte Berlin işçileri hâlâ savaş öncesi SPD liderleri Ebert ve Scheidemann’a grev komitesinde yer verecek kadar hayaller içindeydi. Bunlar grevi dinamitlemek için nüfuzlarını kullandılar ve kitlesel aldatmalarla grevin yenilgisini garantiye aldılar.</p>
				<p class="paragraf-1">Breslau’da hapiste olan Rosa Luxemburg, Karl Kautsky’nin karısı Luise’ye 24 Kasım’da yazdığı mektupta Rusya’nın karşı karşıya bulunduğu tehlikeleri öngörmüştü:</p>
				<p class="alinti1" xml:lang="en-GB">Ruslar için seviniyor musun? Elbette bu cadı kazanı içerisinde fazla tutunamazlar. Fakat bunun nedeni, akıllı eşinin hesaplarla ortaya koyduğu üzere Rusya’nın istatistiksel olarak geri kalmış olması değil, o çok gelişkin Batı ülkelerindeki sosyal demokrasinin aşağılık korkaklardan meydana gelmesi ve Rusların kendi kanında boğulmasını sakin bir şekilde seyredecek olması.<span class="dipp" style="font-size:0.86em;"><a class="footnote-link" href="#footnote-225-867" id="footnote-225-867-backlink">867</a></span></p>
				<p class="paragraf-1">SPD’nin Ocak ayındaki davranışı onun uyarılarını haklı çıkardı. Alman Başkomutanlığı devrimci hükümete Polonya sınırındaki Brest-Litovsk’da yapılan görüşmelerde bir ültimatom vermişti. Eğer Almanya’nın Rus Ukrayna’sının geniş kısımlarını almasına izin verilmezse, Alman ordusu doğrudan Rusya içlerine ilerleyecekti. Devrimci hükümet, generalleri atlayarak, cephede dağıttığı yüz binlerce Almanca broşürle Almanya’nın işçi ve askerlerine seslendi. Ancak grev hareketinin yenilmiş olması, Alman ordusunda derhal devrimci bir kopuş gerçekleşmesi şansını dışarıda bırakıyordu ve askerler birkaç yüz mil ilerlediler. Bolşevik Parti’de ve sovyetlerde ne yapılması gerektiği konusunda sert tartışmalar oldu. Hem Buharin hem de Sol Sosyal Devrimciler, Almanya’ya karşı devrimci savaşı savundular. Lenin, ültimatomun kabul edilmesini, zira Bolşeviklerin savaş yapacak bir güce sahip olmadıklarını savundu. Troçki ise, Almanya’daki olayların ikilemi çözeceği umuduyla, hem devrimci savaşa hem de ültimatomu kabul etmeye karşı çıktı. Sonunda Lenin Bolşeviklerin pek çoğunu ültimatomu kabul etmenin en gerçekçi çözüm olduğu konusunda ikna etti. Sol Sosyal Devrimciler hükümetten çekilerek Bolşevikleri yalnız bıraktılar. </p>
				<p class="paragraf-1">Barış karşılığında Almanya’nın dayattığı cezalandırıcı koşullar savaşın Rus ekonomisine verdiği zararı tamamladı. Ukrayna, Rus kömürünün çoğuna sahipti ve tahılının çoğunun kaynağıydı. Sanayi üretimi kömür yokluğu nedeniyle çöktü ve şehirlerdeki yiyecek kıtlığı eskisinden de kötü hale geldi. Petrograd’da ekmek miktarı 27 Ocak’ta 150 grama ve 28 Şubat’ta yalnızca 50 grama indirildi. Bunun devrimi yapmış olan Petrograd işçi sınıfı üzerindeki etkisi yıkıcı oldu. Nisan ayına gelindiğinde şehirdeki fabrikaların işgücü 1917’deki düzeyin yüzde 40’ı kadardı. Bundan en fazla, 1905’teki hareketin belkemiğini teşkil etmiş olan büyük metal fabrikaları zarar gördü. 1918’in ilk altı ayında bir milyondan fazla kişi, başka yerlerde yiyecek bulmak umuduyla şehirden göç etti: ‘Birkaç ay içinde, devrimdeki rolü nedeniyle ülkenin her yerinde tanınan Kızıl Petrograd’ın proletaryasının büyük bir kısmı yok olmuştu’.<span class="dipp"><a class="footnote-link" href="#footnote-225-868" id="footnote-225-868-backlink">868</a></span> </p>
				<p class="paragraf-1">Rusya’nın geri kalan kısmını, üretim süreci içindeki stratejik rolü nedeniyle devrime yöneltmeyi başarmış olan işçiler, artık bu role sahip değildi. Onların kurdukları kurumlar, sovyetler, hâlâ varlığını koruyordu; ama işyerleriyle olan organik bağlarını yitirmişlerdi. </p>
				<p class="paragraf-1">Hevesli işçi, asker ve köylülerin, işçi sınıfı sosyalizminin kahramanca eylemlere ilham kaynağı olduğu Bolşevik Parti’ye akın etmesiyle devrim heyecanı devam ediyordu. Bu heyecan Troçki’ye, 1917’nin işçi milislerinin sağladığı sağlam ve inanmış bir çekirdek etrafında, milyonlar gücünde yeni bir Kızıl Ordu yaratma olanağı verdi. Ancak sovyetler, parti ve Kızıl Ordu artık yaşayan, çalışan bir işçi sınıfının bir parçası değildi. Bunun yerine, her ne kadar 1790’lardaki versiyonu, burjuvazinin radikal kanadının ideallerince güdülendirilmiş, yeni versiyonu ise işçi sınıfı sosyalizmi ve dünya devrimi idealleriyle güdülendirilmiş olsa da, Jakobenizmin güncellenmiş bir türüne benziyordu.</p>
				<p class="paragraf-1">Bu idealler için savaşmak, 1918 yılı ilerledikçe daha güç hale geldi. Almanların Ukrayna’yı ele geçirmesini, Haziran ve Temmuz’da Britanya ve Fransa hükümetlerinin tezgâhladığı saldırılar izledi. Çek milliyetçileri tarafından İngiltere-Fransa-Rusya’nın yanında savaşmak üzere örgütlenen Avusturya-Macaristan savaş esirlerinden oluşan yaklaşık 30.000 kişilik Çekoslovak birliği, Trans-Sibirya Demiryolu boyunca kasabaları kontrol ederek Rusya’yı ortadan böldü. Onların koruması altında Sağ Sosyal Devrimciler ve Menşevikler, Saratov’da, Bolşevik olduğundan kuşkulanılan herkesi sokakta öldüren bir hükümet kurdular.<span class="dipp"><a class="footnote-link" href="#footnote-225-869" id="footnote-225-869-backlink">869</a></span> Japon kuvvetleri, Pasifik kıyısındaki Vladivostok’un kontrolünü ele geçirdiler. Britanya birlikleri kuzeyde Murmansk’a çıktılar ve ayrıca güneyde Bakü’nün kontrolünü ele geçirdiler. Aynı aylarda, Sol Sosyal Devrimciler, Brest-Litovsk barışını baltalamak amacıyla Petrograd’daki Alman büyükelçisini öldürürlerken, Sağ Sosyal Devrimciler de Bolşevik hatip Volodarsky’yi öldürdüler ve Lenin’i yaraladılar. </p>
				<p class="paragraf-1">Bir yandan dışarıdan kuşatma, bir yandan da içerden terörist ve karşı-devrimci girişimler, devrimci rejimin niteliğinde bir değişiklik meydana getirdi. Anarşistken Bolşevik olan Victor Serge, 1928 yılında yazılmış <span class="char-style-override-2">Rusya Devrimi’nin Birinci Yılı</span>’nda bu değişikliği anlatır. Haziran’a kadar:</p>
				<p class="alinti1" xml:lang="en-GB">Cumhuriyet, iç demokrasisi olan bütüncül bir sistemdi. Proletaryanın diktatörlüğü henüz, bir partinin, merkez komitesinin ya da belirli kişilerin diktatörlüğü değildi. Mekanizması karmaşıktı. Her sovyet, her devrimci komite, Bolşevik Parti’nin ya da Sol Sosyal Devrimci Parti’nin her komitesi bu mekanizmanın bir kısmına sahiptir ve onu kendi bildiği gibi yürütür... Bütün kararnameler, çoğu kez son derece ilginç olan (Tüm Rusya Sovyetleri Yürütme Komitesinin) oturumları sırasında tartışılır. Burada rejimin düşmanları parlamentonun sunduklarından daha fazla özgür ifade olanağı bulurlar.<span class="dipp" style="font-size:0.86em;"><a class="footnote-link" href="#footnote-225-870" id="footnote-225-870-backlink">870</a></span></p>
				<p class="paragraf-1">diye yazıyordu.</p>
				<p class="paragraf-1">Artık bunların hepsi değişmeye başlamıştı:</p>
				<p class="alinti1" xml:lang="en-GB"><span class="char-style-override-2">Kulaklar</span>ın (zengin köylüler) isyanı, (Sol Sosyal Devrimciler’le) sovyet ittifakının bozulması ile aynı anda vuran Müttefiklerin müdahalesi, cumhuriyetin varlığına şaşmaz bir tehdit oluşturuyordu. Proletarya diktatörlüğü, bundan böyle, demokratik aygıtını terk etmeye zorlandı. Açlık ve yerel anarşi, iktidarın ciddi bir şekilde uygun komiserlikler elinde toplanmasını zorunlu kıldı. ... Kötülük için yapılan planlar, güçlü bir iç savunma aygıtının yaratılmasını zorunlu kılar. Suikastlar, köylü isyanları ve ölümcül tehlike teröre başvurmayı zorlar. Karşı-devrimci sosyalistlerin yasadışı ilan edilmesi ve anarşistler ve Sol Sosyal Devrimciler’le kopuş, sonuç olarak Komünist Parti’nin siyasal tekelini doğurdu... Yerel sovyetlerle başlayan ve Vee-Tsik’le (Tüm Rusya Sovyetleri Yürütmesi) sona eren Sovyet kurumları ve halk komiserleri konseyi şimdi bir boşluk içinde çalışıyor.<span class="dipp" style="font-size:0.86em;"><a class="footnote-link" href="#footnote-225-871" id="footnote-225-871-backlink">871</a></span></p>
				<p class="paragraf-1">İşte tam bu noktada devrimci hükümet, ilk kez olarak, sistemli terör uygulamasına başladı. ‘Beyaz’ karşı-devrimciler, kuşkulanılan devrimcileri yok etme kararlılıklarını göstermişlerdi. Ekim’de Moskova’da tutunmak için savaşırken böyle yapmışlardı ve Finlandiya’daki Beyazlar, Ocak ayındaki Sosyal Demokrat ayaklanmayı bastırdıktan sonra 23.000 ‘Kızıl’ı öldürmüşlerdi.<span class="dipp"><a class="footnote-link" href="#footnote-225-872" id="footnote-225-872-backlink">872</a></span> Şimdi devrimciler aynen karşılık vermekten başka seçenekleri olmadığını düşünüyorlardı. Kuşku duyulan karşı-devrimcilerin vurulması, burjuvalardan rehineler alınması, devrimin her karşıtının kalbine korku salacak yöntemlerin benimsenmesi, artık devrimci faaliyetin kabullenilen bir parçası haline gelmişti. Bununla birlikte, Soljenitsin’in <span class="char-style-override-2">Gulag Takımadaları</span> gibi eserlerin yarattığı izlenime rağmen, bu terör Stalin’in 1929’dan sonra uyguladığı terörden çok farklıydı. Bu, karşı-devrimin hayali olmayan, gerçek eylemlerine karşı bir tepkiydi ve iç savaş sona erdikten sonra, 1921’de sona erdi.</p>
				<p class="paragraf-1">Devrimci rejim, bütün olumsuzluklar karşısında dayandı; çünkü korkunç zorluklara rağmen eski Rusya İmparatorluğu’nun her tarafından yoksul sınıfların desteğini elde ediyordu. Yalnızca o, işçilere umut vaat ediyor, daha yoksul köylülere toprak garantisi veriyor, Beyaz Ordular’la birlikte çalışan Yahudi karşıtı çetelere direniyor ve Rus olmayan ulusların kendi kaderlerini tayin etme hakkından korkmuyordu.</p>
				<p class="paragraf-1">Bununla birlikte devrimci rejimi yönetenler ve onun mesajını iletmek için hayatını tehlikeye atan yüz binlerce gönüllü, can atarak beklenen yardım umudu için sürekli Batı’ya, Avrupa’nın sanayileşmiş ülkelerine bakıyorlardı. </p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-821-backlink" id="footnote-225-821">821</a>	R Luxemburg, 1915 baharında yazıyor, <span class="char-style-override-2">The Junius Pamphlet </span>(Londra, 1967) içinde s. 1.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-822-backlink" id="footnote-225-822">822</a>	L Trotsky, <span class="char-style-override-2">My Life</span> (New York, 1960), s. 233-234.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-823-backlink" id="footnote-225-823">823</a>	J Canning (drl.), <span class="char-style-override-2">Living History: 1914 </span>(Londra, 1967), s. 240.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-824-backlink" id="footnote-225-824">824</a>	V Serge, <span class="char-style-override-2">Memoirs of a Revolutionary</span>  (Londra, 1963), s. 47.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-825-backlink" id="footnote-225-825">825</a>	Aktaran L Trotsky, <span class="char-style-override-2">My Life, </span>s. 233.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-826-backlink" id="footnote-225-826">826</a>	D Blacbourne, <span class="char-style-override-2">The Fontana History of Germany 1780-1918 </span>(Londra, 1977), s. 461-462.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-827-backlink" id="footnote-225-827">827</a>	A Shlyapnikov, <span class="char-style-override-2">On the Eve of 1917 </span>(Londra, 1982), s. 18.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-828-backlink" id="footnote-225-828">828</a>	R Fox, <span class="char-style-override-2">Smoky Crusade </span>(Londra, 1938), s. 192.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-829-backlink" id="footnote-225-829">829</a>	L Trotsky, <span class="char-style-override-2">My Life, </span>s. 233-234.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-830-backlink" id="footnote-225-830">830</a>	Bunlar, J Joll, <span class="char-style-override-2">Europe Since 1870</span>’te (Londra, 1983) aktarılıyor, s. 194.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-831-backlink" id="footnote-225-831">831</a>	<span>Jules Guesde (1845-1925): Fransız Sosyalist Partisi’nin Marksist önderlerinden, gazeteci ve yazar. –</span><span class="char-style-override-2">çev</span><span>. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-832-backlink" id="footnote-225-832">832</a>	<span>Leon Jouhaux (1879-1954): 1951 yılında Nobel Barış Ödülünü kazanan Fransız sendikacı. –</span><span class="char-style-override-2">çev.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-833-backlink" id="footnote-225-833">833</a>	Keir Hardie, aktaran R Miliband, <span class="char-style-override-2">Parliamentary Socialism </span>(Londra, 1975), s. 44. Kautsky’nin pozisyonunun öyküsü için bakınız M Salvadori, <span class="char-style-override-2">Karl Kautsky and the Socialist Revolution 1880-1938</span> (Londra, 1979), s. 183-185.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-834-backlink" id="footnote-225-834">834</a>	D Blacbourne, <span class="char-style-override-2">The Fontana History of Germany</span>, s. 75’e göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-835-backlink" id="footnote-225-835">835</a>	Aktaran, D MacIntyre, <span class="char-style-override-2">The Great War, Causes and Consequences  </span>(Glasgow, 1979) s. 63.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-836-backlink" id="footnote-225-836">836</a>	D MacIntyre, <span class="char-style-override-2">The Great War, </span>s. 64.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-837-backlink" id="footnote-225-837">837</a>	D Blacbourne, <span class="char-style-override-2">The Fontana History of Germany</span>, s. 488-489.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-838-backlink" id="footnote-225-838">838</a>	Ayrıntılar için bakınız D Blacbourne, <span class="char-style-override-2">The Fontana History of Germany</span>, s. 480-482.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-839-backlink" id="footnote-225-839">839</a>	Sayılar, J Kocka, <span class="char-style-override-2">Facing Total War </span>(Londra, 1984) s. 23’te veriliyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-840-backlink" id="footnote-225-840">840</a>	J Kocka, <span class="char-style-override-2">Facing Total War, </span>s. 17.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-841-backlink" id="footnote-225-841">841</a>	D MacIntyre, <span class="char-style-override-2">The Great War, </span>s. 61.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-842-backlink" id="footnote-225-842">842</a>	Aktaran, W Allison ve J Fairley, <span class="char-style-override-2">The Monocled Mutineer </span>(Londra, 1986), s. 68.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-843-backlink" id="footnote-225-843">843</a>	Bunun 1916 Noel’indeki öyküsü için, Teğmen William St Leger’in günlüğüne bakınız, M Moynihan (drl.), <span class="char-style-override-2">People at War 1914-1918 </span>(Londra, 1988), s. 52.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-844-backlink" id="footnote-225-844">844</a>	Katılanlarla yapılan görüşmelere dayanan tam bir anlatı için W Allison ve J Fairley, <span class="char-style-override-2">The Monocled Mutineer</span>, s. 81-111’e bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-845-backlink" id="footnote-225-845">845</a>	Çevirisi, V I Lenin, <span class="char-style-override-2">Collected Works, </span>cilt 23<span class="char-style-override-2"> </span>(Moskova, 1964), s. 253.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-846-backlink" id="footnote-225-846">846</a>	Ağustos 1914’ten önce St Petersburg olarak biliniyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-847-backlink" id="footnote-225-847">847</a>	Tarihler o sırada Rusya’da hâlâ kullanılan Jülyen takvimine göredir. Batı’da kullanılan Gregoryan takvimine göre Mart’ta oldu.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-848-backlink" id="footnote-225-848">848</a>	L Trotsky, <span class="char-style-override-2">The History of the Russion Revolution </span>(Londra, 1965) s. 121’de Kayurov’un tanıklığına göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-849-backlink" id="footnote-225-849">849</a>	S A Smith, ‘Petrograd in 1917: the View from Below’, D H Kaiser (drl.)<span class="char-style-override-2"> The Workers’ Revolution in Russia of 1917 </span>(Cambridge, 1987), s. 61</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-850-backlink" id="footnote-225-850">850</a>	Aktaran, L Trotsky, <span class="char-style-override-2">The History</span>, s. 181.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-851-backlink" id="footnote-225-851">851</a>	N N Sukhanov, <span class="char-style-override-2">The Russian Revolution 1917</span> (Princeton,1984), s. 77.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-852-backlink" id="footnote-225-852">852</a>	N Stone, <span class="char-style-override-2">The Eastern Front </span>(Londra, 1975), s. 218.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-853-backlink" id="footnote-225-853">853</a>	N Stone, <span class="char-style-override-2">The Eastern Front, </span>s. 283-284, 291.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-854-backlink" id="footnote-225-854">854</a>	Sayılar ve daha fazla ayrıntı  S A Smith, <span class="char-style-override-2">Red Petrograd </span>(Cambridge, 1983), s. 10-12’de veriliyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-855-backlink" id="footnote-225-855">855</a>	Bolşevikler altı, Menşevikler yedi sandalye aldı ama Menşeviklerin kazandıkları yerler daha fazla orta sınıf seçim bölgeleriydi. Bakınız, T Cliff, <span class="char-style-override-2">Lenin Volume 1: Building the Party </span>(Londra, 1975), s. 325.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-856-backlink" id="footnote-225-856">856</a>	Bu paragrafta eylemlerin uzun bir tarihini ve teorik tartışmaları özetliyorum.  Öykünün daha tam bir anlatımı için bakınız T Cliff, <span class="char-style-override-2">Lenin, Cilt 1.</span>;<span class="char-style-override-2"> </span>I Getzler<span class="char-style-override-2">, Martov</span>’da (Melbourne, 1967) önde gelen Menşeviklerin öykülerini yanlı bir şekilde sunuyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-857-backlink" id="footnote-225-857">857</a>	Sayılar, T Cliff, <span class="char-style-override-2">Lenin Volume 2: All Power to the Soviets</span> (Londra, 1976), s. 148, 150’de.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-858-backlink" id="footnote-225-858">858</a>	Sayılar, kaynaklarıyla birlikte M Haynes, ‘Was There a Parliamentary Alternative in 1917?’, <span class="char-style-override-2">International Socialism, </span>76, s. 46.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-859-backlink" id="footnote-225-859">859</a>	Her iki grup veri, kaynaklarıyla birlikte M Haynes, ‘Was There a Parliamentary Alternative in 1917’de veriliyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-860-backlink" id="footnote-225-860">860</a>	Bu mücadelelerin bir kısmının öyküsü için bakınız S A Smith, <span class="char-style-override-2">Red Petrograd</span>; T Cliff, <span class="char-style-override-2">Lenin Volume 2, </span>s. 168-189.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-861-backlink" id="footnote-225-861">861</a>	Aktaran N N Sukhanov, <span class="char-style-override-2">The Russian Revolution 1917, </span> s. 627-628.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-862-backlink" id="footnote-225-862">862</a>	Aktaran N N Sukhanov, <span class="char-style-override-2">The Russian Revolution 1917, </span> s. 629.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-863-backlink" id="footnote-225-863">863</a>	Sayılar kaynaklarıyla birlikte S A Smith, <span class="char-style-override-2">Red Petrograd, </span>s. 87’de veriliyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-864-backlink" id="footnote-225-864">864</a>	V I Lenin, <span class="char-style-override-2">Collected Works, </span>cilt 8 (Moskova, 1962), s. 28-29.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-865-backlink" id="footnote-225-865">865</a>	V I Lenin, <span class="char-style-override-2">Collected Works, </span>cilt 27 (Moskova, 1962), s. 98.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-866-backlink" id="footnote-225-866">866</a>	Bu ‘ayaklanma’nın öyküsü için bakınız J M Cammett, <span class="char-style-override-2">Antonio Gramsci and the Origins of Italian Communism</span> (Stanford, 1967), s. 52-53.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-867-backlink" id="footnote-225-867">867</a>	Aktaran P Nettle, <span class="char-style-override-2">Rosa Luxemburg, </span>cilt II (Londra, 1966), s. 689.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-868-backlink" id="footnote-225-868">868</a>	S A Smith, <span class="char-style-override-2">Red Petrograd, </span>s. 243.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-869-backlink" id="footnote-225-869">869</a>	Ayrıntılar için bakınız V Serge, <span class="char-style-override-2">Year One of the Russian Revolution</span> (Londra, 1992), s. 282.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-870-backlink" id="footnote-225-870">870</a>	V Serge, <span class="char-style-override-2">Year One, </span>s. 245.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-871-backlink" id="footnote-225-871">871</a>	V Serge, <span class="char-style-override-2">Year One, </span>s. 265.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-872-backlink" id="footnote-225-872">872</a>	F A Upton, <span class="char-style-override-2">The Finnish Revolution 1917-1918</span> (Minnesota,1980), s. 522, aktaran J Rees, ‘In Defence of October’, <span class="char-style-override-2">International Socialism, </span>52, s. 33.</p>
					</div>
				</div>
			</div>
		</div>
</body>
</html>