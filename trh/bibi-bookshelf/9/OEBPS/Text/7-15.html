<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-15.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-15.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">6. Bölüm</p>
				<p class="resimara"><img alt="6.png" class="image" height="10" src="../Images/6_fmt11.jpeg" width="200"/></p>
				<p class="arabaslik-orta" id="toc_marker-3-7">HRİSTİYANLIĞIN YÜKSELİŞİ</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt11.jpeg" width="46"/></span></p>
				<p class="paragraf-1">M. S. 400’den sonra Batı Roma İmparatorluğu’ndaki krizden geriye kalan bir şey vardı. Bu, önceki yüzyıllarda bir nüve halinde doğup, imparatorluğun resmi ideolojisi haline gelen bir din, Hristiyanlıktı. ‘Barbar’ istilaları başladığında imparatorluktaki kilise iktidarıyla imparatorluk iktidarının etkileşim içinde olduğu ve de imparatorların kilise doktrininin ince noktalarına çizgiyi çektiği Roma ve Bizans’ta hiyerarşik olarak örgütlenmiş her kasaba kendi kilisesine ve papazlarına ve her şehir de kendi piskoposuna sahipti.</p>
				<p class="paragraf-1">Hristiyanlık bir imparatorluğun ideolojisi olarak ortaya çıkmadı. Bu dinin varsayılan kurucusu Nasıralı İsa hakkında gerçekte hiçbir şey bilinmemektedir. Onun efsanevi değil de gerçek bir tarihsel figür olduğu yolunda herhangi bir kesin kanıt bile yoktur. Kuşkusuz Hristiyanların Yeni Ahit’inde bu kanıt bulunamaz. Yeni Ahit İsa’nın, Augustus zamanında bir nüfus sayımı için ailesinin gittiği, Roma eyaleti Judaea’nın (Yahudiye) Beytlehem şehrinde doğduğunu iddia eder. Ancak belirtilen dönemde Judaea’da bir nüfus sayımı olmadığı gibi, o zaman Judaea bir Roma eyaleti de değildi. M. S. 7’de bir nüfus sayımı yapıldığında hiç kimsenin ikâmetgâhını değiştirmesi gerekmiyordu. Benzer bir şekilde, Yeni Ahit, İsa’nın doğumunu Kral Herod’un (Hirodes) M. Ö. 4 yılındaki ölümü ile tespit eder. Zamanın Roma ve Yunanlı yazarları İsa’dan hiç söz etmezler; Romalı Yahudi bir yazar Josephus’un kurduğu farazî ilgi hemen hemen kesinlikle Orta Çağ’daki keşişlerin hayal güçlerinin bir ürünüdür.<span class="dipp"><a class="footnote-link" href="#footnote-225-198" id="footnote-225-198-backlink">198</a></span> Hristiyanlardan söz eden ilk belge olan, M. S. yaklaşık 100’de Tacitus’un yazdıklarında, İsa’dan ismen söz edilmez ama mesih olduğu varsayılan kişi için Yunanca <span class="char-style-override-2">hristos</span> sözcüğü kullanılmaktadır. </p>
				<p class="paragraf-1">Varsayılan kurucusunun hayatı hakkında olduğu gibi ilk Hristiyanların inançları hakkında da çok az şey biliyoruz. Yeni Ahit’in dört kitabı da çelişkili ifadelerle doludur. Yer yer, özellikle Luka’da sınıf nefretini dile getiren güçlü ifadeler vardır. Örneğin, yoksul adam ‘İbrahim’in sinesi’ne giderken, zengin adam doğrudan cehenneme gider.<span class="dipp"><a class="footnote-link" href="#footnote-225-199" id="footnote-225-199-backlink">199</a></span> İsa, ‘devenin iğnenin deliğinden geçmesinin, zengin adamın Tanrının Krallığı’na girmesinden daha zor olduğunu’ vaaz eder.<span class="dipp"><a class="footnote-link" href="#footnote-225-200" id="footnote-225-200-backlink">200</a></span> Ve Dağdaki Vaaz hakkında Luka’nın yazdıklarında denir ki, ‘Siz yoksullar kutsanmışsınız, çünkü sizinki Tanrının Krallığı. Açlık çeken sizler kutsanmışsınız, çünkü doyurulacaksınız... Ama, vay size zenginler, çünkü siz tesellinizi bulmuşsunuz; Ey şimdi tok olanlar, vay size, çünkü acıkacaksınız.’<span class="dipp"><a class="footnote-link" href="#footnote-225-201" id="footnote-225-201-backlink">201</a></span> Buna karşılık başka yerde verilen mesaj, zenginle yoksul arasında uzlaşmadır. Matta, İsa’yı şöyle konuşturur: ‘Ne mutlu <span class="char-style-override-2">ruhta </span>yoksul olanlara, çünkü Cennetin Krallığı onlarındır...Ne mutlu <span class="char-style-override-2">dürüstlüğün ardında</span> acıkıp susayanlara, çünkü onlar doyurulacaklardır’.<span class="dipp"><a class="footnote-link" href="#footnote-225-202" id="footnote-225-202-backlink">202</a></span> Talant (sikke) meseli, üç talant verilen ve bunu kârlı bir şekilde yatıran bir hizmetçiyi ödüllendirdiği için övgüye değer bulunan zengin adamı ve tek bir talantı olan ve onu bir bankere vererek faiz alamadığı için cezalandırdığı hizmetçiyi anlatmaktadır. Şu uyarıyı yapmaktadır: ‘Her kimin yoksa, elinde olan bile alınacaktır’.<span class="dipp"><a class="footnote-link" href="#footnote-225-203" id="footnote-225-203-backlink">203</a></span></p>
				<p class="paragraf-1">Benzer şekilde, mevcut yöneticilere direnilmesini önerir görünen pasajlar olduğu gibi, İsa’nın vergilerini ödemeleri için Romalılara, ‘Sezar’ın hakkını Sezar’a, Tanrı’nın hakkını Tanrı’ya verin’ dediği, onlara boyun eğilmesini teşvik eden pasajlar da vardır.<span class="dipp"><a class="footnote-link" href="#footnote-225-204" id="footnote-225-204-backlink">204</a></span> Son olarak, Yahudi inancının kurallarına (‘Yasa’ya) itaate çağıran pasajlar olduğu gibi, onlara uyulmamasını öğütleyen pasajlar da vardır.</p>
				<p class="paragraf-1">Karl Kautsky’nin klasik Marksist çalışması, <span class="char-style-override-2">Hristiyanlığın Temelleri</span>, neredeyse doksan yıl önce, bu çelişkilerin, daha sonraki Hristiyan yazarların, onun ‘proleter’ grubun ‘komünist’ fikirler dediği şeyleri önemsiz gösterme girişimlerinden kaynaklandığını ileri sürmektedir. Kautsky’nin bu meseledeki görüşlerinden bazıları tartışmaya açıktır.<span class="dipp"><a class="footnote-link" href="#footnote-225-205" id="footnote-225-205-backlink">205</a></span> Bununla birlikte ilk İncillerde –Matta ve Luka– pek çok pasajın tonu, daha sonra bu dini benimseyecek olan imparatorluğa karşı bir başkaldırı tonudur.</p>
				<p class="paragraf-1">Bunun nasıl olabileceğini anlamak için Hristiyanlığın ortaya çıkış ve yayılmasındaki koşullara bakılması zorunludur. </p>
				<p class="paragraf-1">Kudüs, 1. yüzyılın ilk yarısında Roma İmparatorluğu’nun büyük şehirlerinden bir tanesiydi. Büyük Pliny burasını ‘Doğu’nun en ünlü şehri’ diye tanımlıyordu. Ama aynı zamanda en kargaşalı şehriydi. Şehrin görkemi, önemli ticaret yollarına yakın konumundan ve daha sonra dinsel bir merkez olarak imparatorluğun her yerinden zenginlikleri çekmesinden kaynaklanmıştı. Ancak çevresindeki topraklar –Yahudiye, Samiriye, Galile– zengin olmaktan çok uzaktı. Bütün Roma eyaletlerinde olduğu gibi Roma’ya haraç vermek ve Romalı yöneticileri umdukları servete kavuşturmak için ödenecek haraçları karşılayacak insafsız vergiler altında eziliyorlardı. ‘Yoğun... yoksulluk belirtileri’ vardı.<span class="dipp"><a class="footnote-link" href="#footnote-225-206" id="footnote-225-206-backlink">206</a></span></p>
				<p class="paragraf-1">Bu durum, Romalılara ve onlarla işbirliği yapan Yahudi üst sınıfa karşı hatırı sayılır bir husumete yol açıyordu. Bir kere her şeyden önce Yahudi kralları Romalıları davet etmişler (M. Ö. 139’da) ve o tarihten itibaren de, kendi içlerinde birbirlerini kırıp döktükleri savaşlarda Roma’nın yardımına dayanmışlardı.<span class="dipp"><a class="footnote-link" href="#footnote-225-207" id="footnote-225-207-backlink">207</a></span> </p>
				<p class="paragraf-1">Kudüs’te sürekli ayaklanmalar oluyor, kırsal alanlarda, özellikle Galile’de ‘eşkıyalık’ olayları tekrar edip duruyordu. Kimi zaman bunlar dinsel bir renk bile kazanabiliyordu. Nitekim öldüğü sırada Kral Hirodes’e karşı ayaklanma vardı ve oğlu Arçilus ayaklanmayı bastırdığında 3.000 Yahudinin öldüğü ve bir 2.000 kadarının da çarmıha gerildiği söylenir. Josephus’a göre Galile’nin kırsal alanında, kendisini ‘Yahudilerin Kralı’ olarak adlandıran Yahuda adında birisi tarafından yönetilen bir gerilla savaşı yürütülmekteydi ve M. S. 7’deki Roma nüfus sayımında iki adam ‘insanları ayaklanmaya kışkırttılar ... ve bunu genel bir katliam izledi’.<span class="dipp"><a class="footnote-link" href="#footnote-225-208" id="footnote-225-208-backlink">208</a></span> Yine 40 yıl sonra peygamber Theudus, kendisini mesih (Yunanca <span class="char-style-override-2">hristos</span>) ilan ederek destek buldu ve kafası kesildi. Romalı yöneticiler, ‘tanrısız düşünceleri olan’ ve ... ‘ilahi bir vahiy bahanesiyle insanları isyana kışkırtan bir grup adamla’ da aynı şekilde başa çıktılar. Bundan hemen sonra Mısır’dan gelen sahte bir peygamber, büyücülüğü sayesinde kendisini peygamber olarak kabul ettirmeyi başardı. 30.000 adamı çölden geçirerek Kudüs’e girebilmek için Zeytin Dağı denen yere yöneltti ve Roma garnizonunu devirmeye kalkıştı.<span class="dipp"><a class="footnote-link" href="#footnote-225-209" id="footnote-225-209-backlink">209</a></span><span class="char-style-override-10"> </span>‘Bu ayaklanma güçlükle bastırılabilmişken ... birkaç büyücü ve katil, güçlerini birleştirdi ve pek çok taraftar topladı... Yahudi memleketini boydan boya geçtiler, zenginlerin evlerini yağmaladılar, buralarda oturanları öldürdüler, köyleri ateşe verdiler ve memleketi yağmaladılar’.<span class="dipp"><a class="footnote-link" href="#footnote-225-210" id="footnote-225-210-backlink">210</a></span> Bütün bu çatışmalarda, Yahudi yoksulların Yahudi zenginlere olan sınıf nefreti, işgalci Roma güçlerine olan nefretleriyle birleşti. </p>
				<p class="paragraf-1">Sınıf farklılıkları Yahudi dininin değişik yorumlarında ifadesini buldu. Yunanca konuşan ve Romalılarla işbirliği yapan zenginler, ırsî rahiplerle ilişkilendirilen Saduki okulunu benimseme eğilimi gösteriyorlar ve Josephus’un dediğine göre ‘ruhun ölümsüz olduğunu ve ölümden sonra herhangi bir ödül ya da cezanın olacağını inkâr ediyorlar’ ve ‘hem kendi memleketlilerine hem de yabancılara karşı katı ve zalimce davranıyorlardı’. Buna karşılık, değişik toplumsal kökenlerden gelen ve ırsî olmayan din alimleri,<span class="dipp"><a class="footnote-link" href="#footnote-225-211" id="footnote-225-211-backlink">211</a></span> Farizî okulunu benimseme eğilimi gösteriyorlardı. Bu okul, Yahudiler’in ‘Yasa’sına (Eski Ahit’in ritüelleri ve perhize ilişkin kurallar) kesin bağlılık istiyor, üst sınıfların Romalılarla işbirliği yapmasına karşı çıkıyor ve de ‘ruhun... ölümsüz olduğuna, iyi insanların ruhlarının yeni bedenlere girerken kötü olanların ebedi acılarla eziyet çekeceğine inanıyorlardı’.<span class="dipp"><a class="footnote-link" href="#footnote-225-212" id="footnote-225-212-backlink">212</a></span> Üçüncü bir okul, Esseneler, kırsal alanda manastır tipi topluluklar oluşturarak ve özel mülkiyet olmaksızın yaşayarak toplumun habis urları olarak gördükleri şeylerden kaçmayı denediler. Ayrıca haksızlık olduğu için köleliliği de reddettiler – Hristiyanlarınkinden daha radikal bir pozisyon. Son olarak Zealotlar Roma hâkimiyetine karşı dinsel inançla siyasal ajitasyonu birleştirdiler. </p>
				<p class="paragraf-1">Kudüs, İsa’nın vaaz verdiği söylenen dönemde, birbirine rakip dinsel nosyonların, Roma yönetimine karşı değişik duyguların ve tutumların kaynadığı bir kazandı. Ama hepsi bu kadar değildi. Şehrin dininin imparatorluğun her büyük şehrinde taraftarları vardı; dolayısıyla buradaki doktrin tartışmalarının her yerde yansımaları oluyordu. Zira Yahudiler uzun bir süredir yalnızca küçük bir alanda yaşayan insanlar değildi. Asurlu ve Babilli fatihler İsrail ve Yahudiye’deki Yahudi devletlerini 500 yıl kadar önce Mezopotamya’ya sürmüşlerdi. Pers imparatoru Kyrus Kudüs’ü kendilerine iade ettiğinde pek çoğu geri dönmemiş ve yeni ülkelerinde zenginleşmekten mutluluk duymuşlardı. Çok sayıda Yahudi de, denizaşırı bölgelere yerleşen Yunanlılarla aynı nedenlere dayanarak Akdeniz’in başka yörelerine yerleşmişti: Bir zamanlar kendi vatanları olan yerlerin pek de verimli olmayan toprağının sunduğundan daha iyi bir hayat istiyorlardı. Yöreye huzur vermeyen savaşlar sırasında kuşatılmış olan daha başkaları ise gönülsüz göçmenlerdi ve efendileri kendilerini nereye götürürse soluğu orada alıyorlardı.</p>
				<p class="paragraf-1">M. S. 1. yüzyılın başlarında hemen hemen her Roma şehrinde, ‘şehrin nüfusunun yüzde 10’u ile yüzde 15’i arasında değişen’ büyük bir Yahudi nüfus vardı.<span class="dipp"><a class="footnote-link" href="#footnote-225-213" id="footnote-225-213-backlink">213</a></span> İskenderiye’nin büyük bir yüzdesini meydana getiriyorlardı. Öyle ki, Mısır’daki bu Yunan şehri aynı zamanda bir Yahudi şehriydi de. Roma şehrinde de dikkati çekici bir varlık gösteriyorlardı ve Julius Caesar onların desteğini aramıştı. </p>
				<p class="paragraf-1">Bu diasporanın Yahudileri, görünmeyen tek bir tanrıya olan inançları, perhiz kuralları ve bir gün tatil yapmalarıyla farklı bir topluluk olarak kimliklerini korumuşlardı. Bu görenekler onların çevrelerindeki nüfus içinde erimelerini önlemişti. Ayrıca Kudüs’ün bakımı için düzenli miktarlarda ödemeler yapmaları bekleniyordu ki, şehrin zenginliğinin önemli bir kısmı buna bağlıydı ve Fısıh bayramı için şehri ziyaret etmelerine izin veriliyordu. Perhiz ve sebt gününe (cumartesi) ilişkin kurallar, Yahudi olmayan nüfusla birlikte çalışmayı ve sosyalleşmeyi zorlaştırarak biraz sıkıntı vermiş olmalıdır. Ancak kendi sinagog toplantılarına odaklanan cemaatleri varlığını sürdürdü – göçmen cemaatleri de kiliseler ve camilere muhtemelen benzer nedenlerle odaklanmışlardır. Grubu, yalnızca duada değil, aynı zamanda perhizde ve davranışta bir arada tutan dinsel bağlar, bir şehrin atomize olmuş, hayatın zengin tacir ve zanaatkâr için bile istikrarsız, onların altında gruplar için ise tahammül edilmez olduğu koşullarında, insanları ayakta kalmak için bir arada tutan bağlardı. </p>
				<p class="paragraf-1">Bununla birlikte Yahudi cemaatleri yalnızca varlıklarını sürdürmediler; başkalarını da kendilerine çektiler. ‘Mürtet’ (Museviliğe geçme) bu dönemde çok yaygındı. İskenderiyeli Yahudi Philo, ‘Herkes, barbarlar, Helenler, doğunun ve batının ülkeleri, Asyalılar, Avrupalılar Musevilik tarafından fethediliyor’ diye yazıyordu.<span class="dipp"><a class="footnote-link" href="#footnote-225-214" id="footnote-225-214-backlink">214</a></span> Yunan ve Roma şehirlerinde Musevilik o kadar çekiciydi ki özel bir inananlar kategorisi ortaya çıktı: ‘Tanrı’dan korkanlar’, yani Yahudi olmayan ama sinagoga devam eden ve sünnet olmaya ve kitaptaki tüm kurallara uymaya yanaşmayanlar.</p>
				<p class="paragraf-1">Onlara cazip gelen yalnızca cemaat duygusu değildi. Museviliğin merkezî dinsel tasavvuru, tektanrıcılık –görünmeyen bir tanrıya inanmak– şehirli sakinlerin durumuna çok uyuyordu. Her biri bir yer ya da doğa gücüyle ilişkili pagan dinler, toplumsal varoluşun merkezini köy ya da klanın teşkil ettiği kırsal sakinlere anlamlı geliyordu. Ama kentli tacirler, zanaatkârlar ve dilenciler, farklı yörelerden ve farklı mesleklerden çok sayıda insanla sürekli temas halindeydiler. Bu tür çoklu ilişkilerde anonim, her şeyi kapsayan bir ilahi varlık, destek ve koruma sağlar görünüyordu. Antikitenin büyük uygarlıklarında tektanrıcılığa karşı bir eğilimin olmasının nedeni budur: Hindistan ve Çin’de Budizmin doğuşu ve İran’da (kötülükle olan ezeli savaşta) tek bir ‘iyi’ tanrıya tapılması gibi.<span class="dipp"><a class="footnote-link" href="#footnote-225-215" id="footnote-225-215-backlink">215</a></span> Roma Paganizmi bile, diğerlerinden daha güçlü olan bir güneş tanrısına tapma eğilimi ortaya koyuyordu. Üstelik, sofu biçimiyle Musevi tektanrıcılığı, inananlarını, bu dünyada ne kadar acı çekerlerse öteki dünyada umacakları bir şeyler olduğu inancıyla birleştiriyordu. </p>
				<p class="paragraf-1">Museviliğin popülaritesi o derece yüksekti ki, Roma İmparatorluğu’nun bütün ticaret merkezlerinde milyonlarca inananı birbirine bağlıyor; binlerce millik bir ilişki ve iletişim ağı sağlıyordu.<span class="dipp"><a class="footnote-link" href="#footnote-225-216" id="footnote-225-216-backlink">216</a></span> Kudüs’teki durumun yarattığı her türlü dinsel tartışma ve mesih spekülasyonu bu ağ kanalıyla aktarılıyordu. Bunlar Roma şehirlerindeki hiçbir insana Filistin’deki duruma ilişkin uzak tartışmalar olarak görünmüyordu; çünkü Filistin’in çektiği acı, alt sınıfların ve imparatorluk içinde fethedilmiş bölgelerin çektikleri acıların yalnızca bir örneği idi. </p>
				<p class="paragraf-1">Böylelikle Musevilik imparatorluktaki kentli kitlelerin evrensel dini olma yolundaydı. Ama iki engelle karşılaşıyordu. Birincisi, perhiz ve sünnete ilişkin kurallarıydı. Tanrının emirlerinden ayrılmama fenomeni, bu dinin cazibesine kapılan pek çoklarının, onun bütün kurallarını benimseme yolunda sonuna kadar gitmeye hazır olmadıklarını gösteriyor. İkincisi, Museviliğin inananlarına ‘cennete gitmek üzere seçilmiş insanlar’ oldukları sözünü vermesiydi. Bu açıkça Roma egemenliği ile çelişiyordu. Filistin’deki Yahudiler Roma yönetimini devirmek için büyük bir ayaklanma hesabı yapabilirlerdi. Ama, her yerde azınlıkta olan, diasporadaki Yahudiler hiçbir şekilde isyan edecek bir durumda değillerdi ve M. S. 70 yılında Filistinli Yahudiler ayaklandığında çok az şey yaptılar ya da hiçbir şey yapamadılar. Bu ayaklanmanın yenilgisi Museviliğin ‘seçilmiş insanlar’ın dünyaya egemen olacakları vaadini daha da zorlaştırdı. Din ancak, bu dünyada olacaklar, öteki dünyada olacakların yerini aldığı ölçüde başarılı olabilirdi. </p>
				<p class="paragraf-1">Hristiyanlık Museviliğin bir uyarlaması olarak ortaya çıktı. Kutsal kitaplardaki pek çok pasaj, başlangıçta bu yeni dinin, dönemin öteki mezheplerinden hiç de farklı olmadığını gösteriyor. Kimi yerlerde kutsal kitaplar, Farizîlerin ‘Yasa’ya itaat etme çağrısını, Musevi Partizanların (Zealotlar) ‘kılıcı ele alma’ çağrısını ve Esseneler’in (milattan az önce ve sonra Filistin’de yaşayan bir tarikatın mensupları) daha yüce bir yaşam için aileleri terk etme çağrısını yankılandırıyor. Günümüzün aileyi savunan Hristiyanlarının pek azı tarafından gündeme getirilen bir pasajda Luka, İsa’nın “Eğer bir kimse bana gelir ve kendi babasına, anasına, karısına, çocuklarına, kardeşlerine, kızkardeşlerine, evet hatta kendi canına buğzetmezse (düşman olmazsa), benim şakirdim olamaz.’<span class="dipp"><a class="footnote-link" href="#footnote-225-217" id="footnote-225-217-backlink">217</a></span> dediğini aktarıyor. İsa’nın Kudüs’e ‘Yahudilerin Kralı’ olarak girişi ya da mabetten faizcileri kovuşu, Josephus’un öteki peygamberlerin eylemlerine ilişkin anlattıklarıyla büyük bir benzerlik gösterir.<span class="dipp"><a class="footnote-link" href="#footnote-225-218" id="footnote-225-218-backlink">218</a></span></p>
				<p class="paragraf-1">Ancak Hristiyanlığın, diğer Yahudi mezhepleri arasından öne çıkarak, başarılı olması için herhangi özel bir neden yoktu. Filistin dışında yaşayan ve gezgin bir zanaatkâr, çadır yapımcısı olarak çalışan, Farizîlikten dönme Tarsuslu Saul (Pavlus) yeni dinsel fikirler için imparatorluğun şehirlerinde yaşayan muazzam bir kitle olduğunu kavradı. Bilinçli bir şekilde, Museviliğin cazibesine yarı tutulmuş, ama yöneticilerinin katılığı nedeniyle dışlanmış insanlara ulaşmaya çalıştı. Din değiştirdikten sonra adını İbranice ‘Saul’dan bir Roma adı olan ‘Pavlus’a değiştirdi. Kudüs’te yaşayan ‘Musevi Hristiyanlar’dan gelen direnç karşısında yeni dinin, o eski sünnet ve perhiz kurallarına ihtiyacı olmadığı ve buna karşılık ölenlerin yeniden dirilmesi üzerine yapılan artan vurgunun, Kudüs’ün yenilmiş Yahudilerinin zaferine bağlı olmadığı konusunda ısrar etti.</p>
				<p class="paragraf-1">Nihayet Hristiyanlık o sırada gelişmekte olan öteki dinsel kültlerin duygusal unsurlarını da içine aldı. Ölen ve yeniden doğan bir tanrı tarafından dünyanın kurtarılacağı nosyonu, Adonis, Osiris ve diğer bereket kültlerinde (aynen Paskalya’nın Hristiyanlar için ölmüş ve gömülmüş bir tanrının yeniden doğmasını, baharın gelişini temsil etmesi gibi) zaten mevcuttu. Luka ve Matta’nın İncillerinde görülen (Matta’nın İsa’nın soyunu babası Yusuf üzerinden Musevi kralı Davud’a bağlama iddiasıyla çelişen) bakireden doğma öyküsü, bakire bir inekten doğduğu varsayılan esrarengiz ve popüler Mısır kültü Osiris’ten Hristiyanlığa geçmiş bir unsurdu. ‘Kutsal Meryem’ imgesi, Mısır dininde, ‘insan ırkının en kutsal ve ebedi kurtarıcısı... ıstıraplarımızın anası” diye hitap edilen tanrıça Isis’in oynadığı role olağanüstü bir benzerlik gösterir.<span class="dipp"><a class="footnote-link" href="#footnote-225-219" id="footnote-225-219-backlink">219</a></span> Bunu Hristiyan duasında ‘Tanrının annesi’ şekline dönüştürmek için çok fazla bir çaba gerekmez. </p>
				<p class="paragraf-1">Dolayısıyla ilk Hristiyanlar, Museviliğe katılmayı sağlayacak unsurları aldılar, insanları bu dinden uzaklaştıran unsurları attılar ve mistik dinlerden popüler motifleri de bunlara eklediler. Bu hiçbir şekilde ilk Hristiyanların, inanmadıkları duygusal sembolleri hesaplı bir şekilde devreye sokan soğukkanlı insanlar oldukları anlamına gelmez. Aksine imparatorluğun şehirlerindeki hayatın baskı ve güvensizliğinin yarattığı olağan duyarlılıktan daha büyük bir duyarlılıkla dinsel hayata kendilerini adadıklarını gösterir. Tam da bu nedenledir ki, çevrelerindekileri ıstıraba bir anlam verebilecek, kendi Museviliklerinden arta kalan şeylerle sentez oluşturabilecek başka dinlerdeki unsurları sezebiliyorlardı. Yeni Ahit, en derunî duygularını vecd halindeki konuşmalarında dile getiren ‘diller konuşan’ havarilerin hakkını teslim etmektedir. Yeni bir dinsel vizyonu eski dinlerin unsurlarından yararlanarak sentezleyebilmek ancak böyle mümkün olabilirdi. </p>
				<p class="paragraf-1">Yeni dinin muhatabı kimlerdi? Temelde imparatorluktaki en yoksul insanlar, tarımdaki köleler değildi; çünkü erken Hristiyanlık (Esseneler’den farklı olarak) ilke olarak köleliğe karşı çıkmıyordu. Aziz Pavlus, ‘İsa nezdinde kardeş olsalar bile’ bir kölenin efendisi ile birlikte olması gerektiğini yazabiliyordu. Bu dinin muhatapları köylülük de değildi; çünkü bu din Filistin dışına şehirler yoluyla yayıldı – (Resuller’in İşleri’nin bize söylediği kesinlikle budur).</p>
				<p class="paragraf-1">Bu dinin muhataplarının orta halli şehirli kitleleri olduğu anlaşılıyor. Bu, nüfusun yalnızca yüzde 0,2’sini oluşturan yönetici sınıf ailelerinin çok çok altında bir tabakaydı.<span class="dipp"><a class="footnote-link" href="#footnote-225-220" id="footnote-225-220-backlink">220</a></span> Antik şehir, günümüzdeki pek çok Üçüncü Dünya şehrinde olduğu gibi, altta çok geniş bir küçük esnaf, zanaatkâr, kâtip, küçük memur ve bunlara karışan dilenci, fahişe, profesyonel hırsızlardan oluşan bir lümpen proletarya ile, tepede çok sınırlı bir zengin tüccar tabakası ve yüksek görevlilerden oluşuyordu. Bütün bu katmanlar az ya da çok imparatorluk tarafından ezildiğini düşünüyor ama buna açıkça kafa tutmak için kendisini çok güçsüz hissediyordu. Aynı zamanda bu din, mesajı bireysel acı çekmeyi –şehitliği (ıstırap çekme)– vaaz ediyor olsa da bu durum kurtuluşu hızlandıracaktı. </p>
				<p class="paragraf-1">Yoksul zanaatkârlar ve esnaf kuşkusuz böyle bir mesajı cazip bulabilirdi; özellikle de, Yahudi sinagogu gibi, bu onları zorunlu olarak öteki dünyayı beklemeden, bu dünyanın kimi maddi belirsizlikleri ile başa çıkmada yardımcı olabilecek bir toplumsal ortam içine sokuyordu. Ayrıca bunun cazibesine kapılan nispeten hali vakti yerinde insanlar da vardı. Bir çalışma, Pavlus’un faaliyetlerini destekleyen ‘40 kişinin hepsinin varlıklı kişiler, iyi yetişmiş seçkin grup üyeleri’ olduğunu göstermektedir.<span class="dipp"><a class="footnote-link" href="#footnote-225-221" id="footnote-225-221-backlink">221</a></span> Bu tür insanlar havarinin vaazlarını finanse edebilir ve ilk Hristiyan gruplarına kendi evlerinde toplanma olanağı sağlayabilirdi.<span class="dipp"><a class="footnote-link" href="#footnote-225-222" id="footnote-225-222-backlink">222</a></span> Pavlus, bunları kazanmak için kendi yolunu terk etmiştir: “Pavlus, dine kazandıklarının büyük çoğunluğunun yoksulların safından geldiğini bilmesine rağmen, bizzat yalnızca yüksek tabakalardan gelenleri vaftiz ediyordu.’<span class="dipp"><a class="footnote-link" href="#footnote-225-223" id="footnote-225-223-backlink">223</a></span> Hristiyanlık esas itibariyle yoksullara hitap eden bir din olmuş olabilir ama daha ilk zamanlardan itibaren bunu daha zengin olanlara da cazip görünen bir çağrı ile birleştirmeye çalışmıştır. Zamanla Hristiyanlık, senatodaki seçkin, zengin tüccarlar, bağımsız zengin kadınlar (eskiden köle ya da kölelerin çocukları olan) zengin özgür kişiler ve daha aşağı tabakalardan gelmiş saray görevlileri tarafından ayrımcılığa uğratıldığını düşünen gerçek iktidar ve varlık sahibi insanların bir kısmını da kendisine çekmiştir.<span class="dipp"><a class="footnote-link" href="#footnote-225-224" id="footnote-225-224-backlink">224</a></span></p>
				<p class="paragraf-1">Yeni Ahit (İncil), ikinci ve üçüncü yüzyıllarda, mezhep yaygınlaştıkça Hristiyanlığın değişen inançlarını ifade eden ilk yazılardan derlenmiştir. Bu durum, hemen hemen her sayfada bulunabilecek çelişkileri açıklamaktadır. Bununla birlikte söz konusu çelişkiler bu dinin farklı sınıflara cazip gelmesine yardımcı olmuştur. Bunda, Kudüs’ün yıkılmasından önce Filistin’deki Yahudi isyancıların deneyimlerinden kaynaklanan devrimci bir aciliyet, yakın vadeli bir dönüşüm duygusu vardır. En acı güceniklik (kolaylıkla Roma anlamına gelebilir), ‘Babil’in fahişesi’nin yok ve edecek, yüce ve güçlü olanların yıkıldığı ve onların yerine yoksul ve mütevazı olanların yönettiği bir “azizler’ yönetimine tanıklık edecek bir vahiycinin vizyonunda ifadesini bulabilecektir. Bununla birlikte bu dönüşümün geleceğe ve farklı, ebedî bir alana aktarılmasıyla devrimci mesaj, acıları gerçek bir devrim karşısındaki korkularıyla birleşmiş olanlara da cazip gelebilecek kadar sulandırılmıştır. Birkaç köle sahibi tacirin ya da dükkân sahibinin, maddi anlamda değil de İsa’nın kardeşliğinde özgürlüğü vaaz eden bir mesajdan korkacak bir şeyi yoktur. Zengin tüccar, ‘iğnenin gözü’nün Kudüs’te bir devenin geçebileceği bir kapı olduğu konusunda güven tazeleyebilecektir.<span class="dipp"><a class="footnote-link" href="#footnote-225-225" id="footnote-225-225-backlink">225</a></span> Hali vakti yerinde bir dul ya da zengin bir Romalının bağımsız karısı, Pavlus’un Tanrı nazarında kadın ve erkeğin ‘bir’ olduğu konusunda ısrar ettiği İncil pasajlarını cazip bulurken, Hristiyan koca, bu dünyada karısının kendisine hizmet etmek zorunda olduğu, ‘Her kadının efendisinin erkek olduğu’ pasajına güven duyabilecektir.<span class="dipp"><a class="footnote-link" href="#footnote-225-226" id="footnote-225-226-backlink">226</a></span></p>
				<p class="paragraf-1">Hristiyanlığın mesajı yoksullara teselli sağladı. Mütevazı kökenleri nedeniyle hor görülenlere, daha iyi durumda olanlar karşısında bir tür kendi değerlerini ihya etme duygusu verdi. Ve azınlıkta olan ve çevrelerindekilerce karşı çıkılan zenginlere de, varlıklarını korurken günahlarından kurtulabilecekleri bir kapı açtı.</p>
				<p class="paragraf-1">Başlangıçta çok küçük olan bir mezhebin gelişmesi, daha büyük gelişmeleri beraberinde getirdi. Musevilik gibi Hristiyanlık da bir şehri ziyaret eden herhangi bir zanaatkâr ya da tacire bir ilişkiler ağı sağladı. Haftalık toplantılar yoksullara, kendilerinden daha zengin olanlarla bir arada olmaktan kaynaklanan bir prestij duygusu ve daha zengin olanlara da işleriyle ilgili birbirleriyle görüşme olanağı verdi. Roma İmparatorluğu’nu bir arada tutan ticaret yolları ve yönetim merkezleri sayesinde büyüyerek, zaman içinde o imparatorluğun bir gölgesi oldu; ticaret yolları olmasa Ermenistan, İran, Etiyopya, güney Arabistan ve hatta güney Hindistan gibi yerlere hiçbir zaman ulaşılmaz ya da çok nadiren ulaşılırdı. </p>
				<p class="paragraf-1">Dinin gelişmesi, bürokratikleşmesini de beraberinde getirdi. İlk havariler vaazları üzerinde hiç kimsenin kontrolü olmadan konuştu ve bir şehirden diğerine giderken kendilerine yiyecek ve barınak sağlama konusunda yerel destekçilerin gönüllülüğüne güvendiler. Ancak vaizlerin ve destekçilerin sayısı arttıkça her şehirde para toplamak ve grubu yönetmek başlıca bir meşgale halini aldı. Ayrıca halkın konukseverliğini istismar eden ‘sahte peygamberler’ tehlikesi de söz konusuydu. </p>
				<p class="paragraf-1">Yerel gruplar için bunun çözümü, para toplama ve yönetim işini presbiter ve piskoposlar tarafından denetlenen diyakozların elinde merkezileştirmekti. Chadwick, kilise tarihinde ‘iki nesil içinde’ diyor, havariler ve peygamberler yerine ‘tepede piskoposlar, presbiterler ve diyakozlarla’ hiyerarşik bir örgütlenme oluştu.<span class="dipp"><a class="footnote-link" href="#footnote-225-227" id="footnote-225-227-backlink">227</a></span> İlk başlarda piskoposların seçimi sıradan Hristiyanların elindeydi. Ama vaizlerin duruma hâkim olması çok sürmedi. Aynı zamanda piskoposların toplantıları, doğru doktrinin ne olduğu ve bunu vaaz etmeye kimin hakkı olduğunu belirlemeye başladı. </p>
				<p class="paragraf-1">Hristiyan doktrinindeki büyük bir tartışma –gnostisizm<span class="dipp"><a class="footnote-link" href="#footnote-225-228" id="footnote-225-228-backlink">228</a></span> meselesi– bu süreci hızlandırdı. Bu tartışma dinsel inancı olmayan herhangi bir kişi için anlaşılması güç olan, kötülüğün nereden geleceği meselesinin yorumundan kaynaklandı. Ama son derece önemli pratik sonuçları oldu. Hristiyan teolojisi, her şeyi yaratan tek bir tanrının olduğunu savunuyordu. Bu, onun iyilik gibi kötülüğü de yaratmış olması gerektiği anlamına geliyordu. Bu, her zaman ‘Tanrı’ ile ‘iyi’yi bir tutan inananlar için rahatsız edici bir sonuçtu. Ortodoks Hristiyanlığın tepkisi genellikle Tanrı ile kötülük yapanlar arasına pek çok aracı (sahte melekler, kötü ruhlar, serkeş insanlar) yerleştirerek meseleyi geçiştirmek şeklinde oldu. Bu inandırıcı olmadığında, bu sorunun cevabını Tanrı’nın bildiği, oysa bizim onun hikmetini kavrayamayacağımız şeklinde açıklandı. </p>
				<p class="paragraf-1">Bununla birlikte meselenin daha mantıklı bir cevabı vardı. Bu, evrende iki ilke arasında, iyilik ve kötülük arasında sürekli bir mücadelenin olduğunu söylemekti. Bu hiç değilse kısmen gnostikler tarafından ileri sürülen cevaptı. Onlar, ruhun iyi, maddi dünyanın ve insan bedeninin kötü olduğunu söylüyorlardı. Hristiyanlar yalnızca, eğer ruhlarını bedensel endişelerden kurtarabilirlerse temiz kalabilirlerdi. Bu bütünüyle özgün bir sonuç değildi; Yeni Ahit’deki pek çok pasaj bunu ima ediyordu. Ama bunun Kilise otoritelerini endişeye sevk edecek imaları da vardı. Eğer yalnızca zihin temizse, o zaman iyi Hristiyanlar yalnızca maddi dünyaya sırtlarını dönenlerdi – çullar içinde yaşayan ve kendi kendilerini aç bırakan zahitler. Bu, insanlığın tümünü kutsal kitaba kazanmak ya da yerel kiliseye zengin insanlardan para toplamak için hiç de uygun bir reçete değildi. Bununla birlikte, daha da kötüsü, kimi gnostikler daha da radikal bir sonuca ulaşıyorlardı. Eğer zihin temizse, o zaman bedenin ne yaptığı önemli değildi, çünkü onun yaptığı hiçbir şey temiz olmayacaktı. Bunların sloganı ‘iyilik için her şey iyidir’ şeklinde oldu. Bu onların istedikleri gibi lüks içinde yaşamalarına, başkalarının (özellikle zenginlerin) mallarını yağmalamalarına ve de kilisenin büyüklerine en korkunç geleni, serbest aşka angaje olmalarına olanak veriyordu. </p>
				<p class="paragraf-1">Bu mesele etrafındaki mücadele Hristiyan cemaatlerinde onlarca yıl egemen oldu ve ancak piskoposların, havarilerin halefleri olarak, doktrin konularında karar verebilecekleri iddiasıyla bir çözüme bağlandı.<span class="dipp"><a class="footnote-link" href="#footnote-225-229" id="footnote-225-229-backlink">229</a></span> Bu tartışma 3. yüzyılda bir Suriyelinin, Mani, gnostik Hristiyanlık, Budizm ve İran Zerdüştlüğü’nün unsurlarından bir din inşa etmeye başlamasıyla yeniden ortaya çıktı. Hatta bir süre için, daha sonra anaakım Hristiyan düşüncesinde egemen bir figür olacak Hippo’lu Augustinus’u bile kazandı. </p>
				<p class="paragraf-1">Bu tür ‘sapkınlıklar’a karşı mücadelede kilise bürokrasisi idareyi kontrol etmekten, doktrini kontrol etmeye yöneldi ve örgütlü kiliselerin de bunu izlemesine izin verildi. Böyle yaparak kilise İncil’deki çelişkilerin, Hristiyanlığı benimsemiş zengin kesimleri huzursuz edecek isyancı duygular için bir odak olmasını zorlaştırdı. </p>
				<p class="paragraf-1">Eğer Hristiyanlık Roma İmparatorluğu’nun birazcık muhalif gölgesi idiyse, kilise hiyerarşisi gölge bir hiyerarşiye dönüşüyordu – birincisinin yanı sıra imparatorluk çapında ikinci bir yönetimsel yapı. Ancak bu, imparatorluğun şehir ahalisine hizmet götüren gölge bir bürokrasiydi ve aynı şeyi imparatorluk yapamıyordu. Onun ‘yoğun dinsel cemaat duygusu’ 3. yüzyıl sonlarının krizinde, her şehirde demir atmasını olanaklı kıldı.<span class="dipp"><a class="footnote-link" href="#footnote-225-230" id="footnote-225-230-backlink">230</a></span> ‘Ayaklanma ya da veba gibi kamusal olağanüstü hallerde, ölenlerin gömülmesini sağlayan ve yiyecek maddeleri işini örgütleyen birlik içindeki tek grubun, Hristiyan ruhbanları olduğu görülüyordu... 250 yılında bir Hristiyan olmak, Roma vatandaşı olmaktan daha fazla koruma sağlıyordu’.<span class="dipp"><a class="footnote-link" href="#footnote-225-231" id="footnote-225-231-backlink">231</a></span> Bu döneme gelindiğinde kilisenin etkisini ve izleyicilerini engelleyebilecek yalnızca iki şey vardı: devletin baskısı ve kendi içlerindeki ayrılık.</p>
				<p class="paragraf-1">Hristiyanlığın savunucuları onun baskı ve zulüm karşısında ayakta kalışından çok söz ederler. İnançları uğrunda ölen şehitler, mucizeler gösterenler kadar aziz kabul ediliyorlardı. Ancak ilk yıllarında kiliseye yönelik baskı, aralıklarla vuku bulan bir şeydi. Nero’nun zamanında acı çektiği kabul edilen az sayıdaki Romalı Hristiyan, Roma’nın yakılmasının günah keçisi olmuşlardı. Ancak baskı dalgası Nero’nun erken ölümünden daha uzun ömürlü olmadı. Zaman zaman başka Hristiyanlar da hapsediliyor ya da imparatorluk kültlerine katılmayı reddettikleri için saldırgan eyalet yöneticilerinin elinde ölümle karşı karşıya geliyorlardı. Ama çoğu zaman imparatorluk otoriteleri kendi altlarında gelişen bu paralel dinî örgütlenmeye hoşgörülü davranıyorlardı. 3. yüzyıl imparatorlarından Alexander Severus ve Arap Philippus kiliseye müsamahalı bile davranmışlardı. </p>
				<p class="paragraf-1">Bununla birlikte 3. yüzyılın sonlarında kilise artık görmezlikten gelinemeyecek bir nüfusa ulaşmıştı. İmparatorlar bu paralel örgütü yok etmek ya da onunla işbirliği etmek seçenekleriyle karşı karşıyaydılar. Maximus, imparatorluk bürokrasisine kadar uzanan bir etki şebekesinin üzerine yürüme zamanı geldiğini düşündü. 284 yılından sonra imparator olan Diocletian daha da ileri gitti. Hristiyanlığın, silahlı kuvvetlerin birliğine bir tehdit olduğuna ikna edilmişti ve buna İzmit’teki sarayının karşısındaki katedrali yıkarak, bütün kiliselerin yok edilmesini buyuran bir emir yayınlayarak, tüm ruhbanların tutuklanmasını emrederek ve tanrılara kurban kesmeyen herkesi ölüm cezasıyla tehdit ederek tepki gösterdi. Doğudaki imparatorlukta bir zulüm dalgası esti.</p>
				<p class="paragraf-1">Ne ki, bu tür önlemlerin etkili olabilmesi için artık çok geçti. Batının yöneticisi Konstantios, Diolectian’ın emirlerini hayata geçirmek için sözde önlemler aldı ve onun oğlu Konstantinos, 312 yılında batıdaki imparatorluğa egemen olma savaşında kiliseyi kendi yanına kazanmayı tercih etti. Kendisini –güneşe tapan birisi olduğu halde– Hristiyan saymaya başladı ve Hristiyanlar da onu kuşkusuz kendilerinden saydılar. Hristiyanlar her ne kadar bir oğlunu banyoda boğdurmuş, karısını öldürtmüş ve özgürce ‘günah’ işleyebilmesi için vaftizini ölüm döşeğine kadar ertelemiş olsa da Konstantinos’un bu davranışlarından endişe etmiyorlardı. Zulüm sona erdikten sonra Hristiyanlar şimdi inanmayanlara ve kendi inançları içindeki muhalif gruplara zulmetme konumuna gelmişlerdi. </p>
				<p class="paragraf-1">İmparatorluğu kesin olarak Hristiyanlığa kazanma yılları, aynı zamanda, kilisenin her kesimini etkileyen yeni sapkınlıkların görüldüğü yıllardı. Ancak imparatorluk yönetimi bir kez kilise bürokrasisinin yanında yer aldıktan sonra, o bürokrasiye yönelik herhangi bir tehdit onun için de bir tehditti. Hristiyanlığı benimsedikten sonra Konstantinos, zaman geçirmeden, kendi emirlerine uymayan piskoposları görevden almaya ve sürgün etmeye başladı.<span class="dipp"><a class="footnote-link" href="#footnote-225-232" id="footnote-225-232-backlink">232</a></span> Kendisinden sonrakiler de aynı yolu izlediler, önce bir tarafı ve sonra öteki tarafı destekleyerek karışıklık yarattılar; o kadar ki Mısırlı piskopos Athanasios beş kez görevinden alındı ve sonra görevine iade edildi. Yalnızca İmparator Julian bu tartışmadan uzak durdu. O, rakip grupların birbirlerini yok edeceği, kendisinin de Paganizmi yeniden canlandıracağı beklentisi içinde her türlü Hristiyan ibadet biçimine tolerans gösterdi.</p>
				<p class="paragraf-1">Hristiyanlığın imparatorluğu ele geçirmesinin son aşaması, ayrıca manastır sistemi gibi önemli bir fenomenin doğuşuna tanık oldu. Başarının bizzat kendisi, kilisenin Hristiyanlığın saflık ve yoksulluğa ilişkin özgün mesajını terk ettiğini düşünen insanların sürekli muhalefetini yarattı. Piskoposlar şimdi, kiliseleri dolduran mütevazı insanlardan daha çok, imparatorluğu yönetenlerle bir araya gelen ve saraylarda yaşayan güçlü figürlerdi. Önce Mısır’da, kurtuluşun yalnızca piskoposun dünyevi başarısından farklı bir yol izleyerek mümkün olacağını düşünen bir hareket başladı. Şehirleri terk edecekler, çölde kendilerine yakınlık duyanların getirecekleri ekmek ve suyla yırtık pırtık giysiler içinde yaşayacaklar ve her türlü cinsel faaliyeti reddedeceklerdi. <span class="char-style-override-2">Anchorite</span>’ler olarak bilinen bu münzeviler, çilekeş bir hayatı tercih etmek suretiyle, İsa’nın dünyayı kurtarışına benzer şekilde, kendilerini günahtan koruyacaklarına inanıyorlardı. Bunların davranışları, münzevilerin böylelikle kutsal kitapların mesajına, tuzu kuru piskoposlardan daha yakın durduklarını düşünen, diğer inananların saygısını kazandı.</p>
				<p class="paragraf-1">Hareket potansiyel olarak yıkıcıydı. Peygamberlerin kutsal kitapların sözlerini kullanarak imparatorluğa ve zenginlere karşı muhalefet yaratma tehdidini içeriyordu. Bununla birlikte, bu akımın mevcut sisteme eklemlenmesi çok gecikmedi. Münzevilerden bir kısmı kısa sürede daha kolay olması nedeniyle birbirlerine yakın durmaya başladılar ve buradan fedakârlıklarının, birlikte ve katı disiplin altında çalışmayı içermesi gerektiğine geçmek, yalnızca küçük bir adım gerektirdi. Kayserili Vasil (Basileios), kişisel fedakârlığı daha yüksek bir otoriteye bağımlı kılarak, bunu bir iş disiplini olduğu kadar bir düşünce disiplinine de dönüştürdü. Onu izleyenlerin gayretlerini, farklı Hristiyan düşüncelere karşı fiziki güce yöneltmeleri çok zaman almadı.<span class="dipp"><a class="footnote-link" href="#footnote-225-233" id="footnote-225-233-backlink">233</a></span> </p>
				<p class="paragraf-1">Bununla birlikte manastır sisteminin uzun erimli bir başka sonucu da oldu. Büyük, dinsel olarak tutkulu çalışma güçleriyle manastırlar, batıda imparatorluğun yıkılmasıyla birlikte çıkan karışıklıklara karşı bir ölçüde korunma sağladılar. Çevrelerinde imparatorluk çökerken bilginlerin korunabilecekleri birer sığınak haline geldiler. Seküler kütüphaneler yakılırken, kimi manastır kütüphaneleri varlıklarını korudu; bu kütüphanelerin koruyucu ve bekçileri, kutsal (ve kimi zaman da kutsal olmayan) sayfalarca metni elle kopyalamayı dinsel bir görev olarak gördüler. Manastırlar aynı zamanda dinsel coşkuya sahip olmayanların dünyanın karmaşasından korunabildikleri, sıradan köylülerin artan oranda işleri yaptığı ve keşişlerin dinsel ve bilimsel hayatı sürdürebilme ya da yalnızca aylaklık edebilme olanağını bulduğu bir yer haline geldiler. Her halükârda, çürümüş toplumsal yapıyı reddetme niyetiyle dinsel ibadet adacıkları olarak başlayan manastırlar birkaç yüzyıl içerisinde, imparatorluk sonrası batıda önemli bir güç haline geldiler. Kendi işgüçlerinin sömürüsünden sağladığı artık ürünle ayakta duran ve en tepede papa olmak üzere piskoposlar hiyerarşisiyle eşgüdümü sağlanan bu dinsel kuruluşlar şebekesi, izleyen 1000 yıl boyunca batı Avrupa’nın her yerinde, zenginlik ve ayrıcalık için sürdürülen itiş kakışın güçlü taraflarından biri oldu.</p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-198-backlink" id="footnote-225-198">198</a>	Bu metnin günümüze kadar gelmiş daha önceki kopyalarında kaynak yoktur. Bir çeviri için bakınız Josephus, <span class="char-style-override-2">The Jewish War</span> (Londra, 1981). Kaybolmuş Orta Çağ’a ait bir metnin Slavca çevirisi bir kaynak içermektedir ancak bunun, kopya ettikleri bir elyazmasının İsa’ya herhangi bir atıfta bulunulmamış olmasından sıkıntı çeken keşişler tarafından yapılmış bir ‘ekleme’ olduğundan kuşku duymamak için çok az neden vardır. Bu metin  Hristiyan yazarların, kendi tarihlerini yazarken Josephus’u kullanma biçimlerini kesinlikle haklı kılmamaktadır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-199-backlink" id="footnote-225-199">199</a>	Luka 18.19-26.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-200-backlink" id="footnote-225-200">200</a>	Matta 16.24.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-201-backlink" id="footnote-225-201">201</a>	Luka 6.20-25.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-202-backlink" id="footnote-225-202">202</a>	Matta 5.1 ve 5.6.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-203-backlink" id="footnote-225-203">203</a>	Matta 25. 14-30.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-204-backlink" id="footnote-225-204">204</a>	Matta 21.20.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-205-backlink" id="footnote-225-205">205</a>	Birinci yüzyıl Judaea’sında kitlelerini anlatmak için kullandığı ‘proletarya’ sözcüğünun kendisi kafa karıştırıcıdır. Bunlar, yoksul olmak dışında, modern işçi sınıfından çok farklıydılar. Üstelik İnciller İsa’nın, sevilmeyen ama zorunlu olarak yoksul olmayan ‘publican’lara vaaz ettiğini ve onlarla ilişkisi olduğunu söylüyor. Kautsky onun lehine Aziz Pavlus’un Korintoslular’a  Birinci Mektubunda, ‘ne çok fazla güçlü, ne çok fazla soylu olanlar çağrıldı’ pasajını aktarıyor.  Kautsky bunun ilk kilisede ‘mülkiyet’in ‘temsil’ edilmediği anlamına geldiğini  söylüyor. Aslında bu pasaj fiilen çok az sayıda ‘güçlü’ ve çok az sayıda’soylu’ vardı ama büyük çoğunluk bu gruplara dahil değildi demektedir. Bu da dinin sınıfları aşan bir cazibesinin olduğunu ve  en erken aşamada bile kesinlikle yalnızca ‘proleterden yana’ olmadığını düşündürmektedir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-206-backlink" id="footnote-225-206">206</a>	M Goodman, ‘Judea’, J A Cook, A Lintott ve G Rawzon (drl.) <span class="char-style-override-2">Cambridge Ancient History</span>, cilt ıx, s. 768 içinde.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-207-backlink" id="footnote-225-207">207</a>	Bunların ayrıntıları için Josephus’un <span class="char-style-override-2">The Jewish War</span>’unun ilk bölümlerine bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-208-backlink" id="footnote-225-208">208</a>	Josephus, <span class="char-style-override-2">Antiquities,</span> aktaran Kautsky, <span class="char-style-override-2">Foundations of Christianity </span>(New York, tarih yok), s. 300.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-209-backlink" id="footnote-225-209">209</a>	Josephus, <span class="char-style-override-2">The Jewish War.</span> Buradaki çeviri K Kautsky’nin <span class="char-style-override-2">Foundations</span>’nda bulunabilir ama Penguin baskısı <span class="char-style-override-2">The Jewish War </span>(Londra, 1981), s. 126, 147’den biraz farklıdır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-210-backlink" id="footnote-225-210">210</a>	Josephus, <span class="char-style-override-2">The Jewish War </span>(Londra, 1981), s. 148.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-211-backlink" id="footnote-225-211">211</a>	M Goodman, ‘Judea’, s. 771’e göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-212-backlink" id="footnote-225-212">212</a>	Josephus, <span class="char-style-override-2">The Jewish War</span>’a göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-213-backlink" id="footnote-225-213">213</a>	W A Meeks, <span class="char-style-override-2">The First Urban Christians </span>(New Hevan, 1983)<span class="char-style-override-2">, </span>s. 34.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-214-backlink" id="footnote-225-214">214</a>	Aktaran K Kautsky, <span class="char-style-override-2">Foundations, </span>s. 261; din değiştirmenin derecesi için bakınız M Goodman, ‘Judea’, s. 779.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-215-backlink" id="footnote-225-215">215</a>	Doğrusunu söylemek gerekirse Budizm ‘tek tanrılı’ değildir çünkü en erken biçimlerinde herhangi bir türden kişileştirilmiş bir tanrı inancını içermez. Ama bütün gerçekliğin altında yatan tek bir <span class="char-style-override-2">ilkeyi </span>vurgular ve dolayısıyla öteki dinlerle aynı kategoriye girer.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-216-backlink" id="footnote-225-216">216</a>	W A Meeks, birinci yüzyılda ‘diasporada yaklaşık beş ya da altı milyon Yahudi’ olduğunu söylüyor (bakınız W A Meeks, <span class="char-style-override-2">The First Urban Christians</span> (New Haven, 1983, s. 34). Bu sayı, o sırada imparatorluğun toplam nüfusunun yaklaşık 50 milyon olduğu ve bunların yalnızca küçük bir  kısmının şehirlerde yaşadığı düşünülürse aşırı görünmektedir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-217-backlink" id="footnote-225-217">217</a>	Luka 14.26.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-218-backlink" id="footnote-225-218">218</a>	Gerçekten de, İncillerin, yıllar sonra yazılmış, aralarında Josephus’un sözünü ettikleri de dahil oldukça farklı olayları bir araya getiren söylenceler olduğu konusunda kuşkudan da öte birşeyler vardır. Eğer böyle ise, (o sırada çok yaygın bir Yahudi ismi olan Joshua’nın Yunanca şekli olan) İsa adlı figür bu olaylar içinde, pek çok başkaları arasında yer almış olabilir ve daha sonra anlatılanlar kolaylıkla onun rolünü çok abartmış olabilir. 1990 baş vergisi  ayaklanmaları ya da altı yıl önceki madenciler grevi gibi, bir onyıl kadar önce meydana gelmiş olaylara katılmış kişileri dinlemiş olan herkes, kimin ne yaptığı konusundaki öykülerin ne kadar farklı olabileceğini bilir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-219-backlink" id="footnote-225-219">219</a>	Duanın bu versiyonu, Apuleius, <span class="char-style-override-2">The Golden Ass</span>’de bulunabilir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-220-backlink" id="footnote-225-220">220</a>	Tahmini yapan A J Malherbe, <span class="char-style-override-2">Social Aspects of Christianity</span> (Baton Rouge, 1977), s. 86.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-221-backlink" id="footnote-225-221">221</a>	Araştırma Judge’a aittir ama buada A J Malherbe, <span class="char-style-override-2">Social Aspects of Christianity, </span>s. 46’dan aktarılmaktadır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-222-backlink" id="footnote-225-222">222</a>	Bakınız, A J Malherbe, <span class="char-style-override-2">Social Aspects of Christianity, </span>s. 61.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-223-backlink" id="footnote-225-223">223</a>	A J Malherbe, <span class="char-style-override-2">Social Aspects, </span>s. 77.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-224-backlink" id="footnote-225-224">224</a>	Bu, her ne kadar o sosyoloji jargonu ‘statü tutarsızlığı’ terimini kullanıyorsa da, W A Meeks, <span class="char-style-override-2">The First Urban Christians</span>, s. 70-71, 191’deki iddiadır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-225-backlink" id="footnote-225-225">225</a>	Bu kesinlikle bana Pazar Okulu’nda anlatılan yorumdu.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-226-backlink" id="footnote-225-226">226</a>	I Korintoslular 11.2.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-227-backlink" id="footnote-225-227">227</a>	H Chadwick, <span class="char-style-override-2">The Early Church </span>(London, 1993), s. 46.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-228-backlink" id="footnote-225-228">228</a>	<span class="char-style-override-2">Gnostisism</span><span>: Hristiyanlığın başlangıcında ruhanî sırları ve yaradılışın sırlarını bilme iddiasında olan dinsel hizip ve mezhepler. –çev. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-229-backlink" id="footnote-225-229">229</a>	Aziz Pavlus’un Korintoslular ve Koloseliler’e mektuplarının her ikisi de Bilinirciler’in (Gnostikler) ortaya attığı meseleleri ele alır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-230-backlink" id="footnote-225-230">230</a>	P Brown, <span class="char-style-override-2">The World of Late Antiquity</span> (Londra, 1971), s. 66.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-231-backlink" id="footnote-225-231">231</a>	P Brown, <span class="char-style-override-2">The World,</span> s. 67.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-232-backlink" id="footnote-225-232">232</a>	Ayrıntılar için bakınız H Chadwick, <span class="char-style-override-2">The Early Church</span>, s. 135-136. Gibbon’un <span class="char-style-override-2">Decline and Fall of the Roman Empire </span>, İmparatorluğun müdahaleleri ve bu dönemde zulmün boyutları konusunda canlı ayrıntılar aktarır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-233-backlink" id="footnote-225-233">233</a>	Bakınız H Chadwick, <span class="char-style-override-2">The Early Church,</span> s. 179.</p>
					</div>
				</div>
			</div>
		</div>
</body>
</html>