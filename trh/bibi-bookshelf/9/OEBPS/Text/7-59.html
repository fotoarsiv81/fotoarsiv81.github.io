<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-59.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-59.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">7. Bölüm</p>
				<p class="resimara"><img alt="6.png" class="image" height="10" src="../Images/6_fmt45.jpeg" width="200"/></p>
				<p class="arabaslik-orta" id="toc_marker-8-8">BOĞAZLANAN UMUT: 1934-1936</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt45.jpeg" width="46"/></span></p>
				<p class="paragraf-1">Almanya’daki Nazi zaferinin büyüklüğü, tüm Avrupa’yı sarstı. Dünyanın en güçlü işçi sınıfı hareketini neredeyse bir gecede yerle bir etmişti. Bu, başka yerlerdeki sağ kanat güçlerin öğrenmekte gecikmeyecekleri ve işçi örgütlerinin, anayasacı bir yaklaşımın dokunulmazlığında ya da Komünist zaferin kaçınılmazlığında ısrar eden liderlerinin, tatsız da olsa, hazmetmeye çalışmaları gereken bir dersti.</p>
				<p class="arabaslik-sol"><span class="char-style-override-3">Viyana 1934</span></p>
				<p class="paragraf-1">Sağın, Hitler’in yöntemlerinden bazılarını kopya etmeye yönelik ilk danışıklı hamleleri, 1934 yılında Avusturya, Fransa ve İspanya’da oldu. İmparatorluğun 1918-19’da çöküşünden hemen sonra, komşu devletlerde devrimci kalkışmalar ve kendi ülkesinde de ateşli işçi ve asker konseyleri ile karşılaşan Avusturya yönetici sınıfı, bunların iktidara yürümelerini ancak Sosyal Demokratlar durdurabileceği için, Sosyal Demokratların koalisyon hükümetlerine başkanlık etmesine izin vermişti. Avusturyalı bir Sosyal Demokrat’ın daha sonra yazdığı gibi, ‘Avusturya orta sınıf partileri hemen hemen iktidarsızdı ve Avusturya demokrasisini savunma görevi Sosyal Demokratlara düştü’.<span class="dipp"><a class="footnote-link" href="#footnote-225-990" id="footnote-225-990-backlink">990</a></span> Kalkışmalar sakinleştikten sonra Sosyal Demokratlar hükümetten ayrıldılar ve işçilerin hayat şartlarını iyileştirebilmek için Viyana şehir konseyindeki denetimlerini kullanma işine yoğunlaştılar. Viyana, toplam yetişkin nüfusu yalnızca üç milyon olan bir ülkede, 600.000 üyesiyle partinin kalesiydi ve ulusal seçimlerde oyların yüzde 42’sini elde etmişti. </p>
				<p class="paragraf-1">Ancak kırsal alanlarda sağ kanat Katolik politikacılar hâkimdi ve parlamentoda çoğunluğa sahiptiler. Mussolini’nin İtalya’daki başarısından ilham alarak, 1920 sonlarında paramiliter bir güç, <span class="char-style-override-2">Heimwehr</span>, oluşturmuşlar ve bunlar giderek artan oranda, Sosyal Demokratların savunma gücü <span class="char-style-override-2">Republikanischen Schutzbund </span>ile çatışmaya başlamışlardı.</p>
				<p class="paragraf-1">Hitler’in Almanya’daki zaferi, aynı zamanda onları –Avusturya’nın Almanya ile birleşmesini isteyenler ve İtalya ile müttefik, Katolik bir devlet isteyenler diye– ikiye bölmüş olsa da, Avusturyalı faşistlerin güvenini artırdı. İkinci grubun lideri Dollfuss, parlamentodan kurtulmak ve olağanüstü kararnamelerle ülkeyi yönetmek için 1933 Mart’ında durumdan yararlandı. </p>
				<p class="paragraf-1">Dollfuss, Alman yanlısı Nazilere karşı sözde bazı önlemler aldıysa da onun asıl hedefi işçi hareketiydi:</p>
				<p class="alinti1" xml:lang="en-GB">Sosyalist savunma birlikleri lağvedildi; sosyalistlerin yönettiği Viyana, keyfî bir şekilde gelirinin önemli bir kısmından yoksun bırakıldı; sosyalist işçilere, işlerini kaybetme tehdidi altında Dollfuss’un yeni partisine, Vatanseverler Cephesi’ne girmeleri emredildi…Dollfuss, parlamenter demokrasiyi ebediyen yok etme ve Avusturya’yı Hristiyan, korporatif ve federal bir devlet olarak yeniden kurma planlarını resmen açıkladı.<span class="dipp" style="font-size:0.86em;"><a class="footnote-link" href="#footnote-225-991" id="footnote-225-991-backlink">991</a></span></p>
				<p class="paragraf-1">Avusturyalı Sosyal Demokratlar 1919’dan sonra Alman Sosyal Demokratları’ndan daha solda ve sağla mücadeleye daha istekli olmalarıyla böbürlenmişlerdi. Ayrıca bu nedenle, Komünistlerin Avusturya’da büyüyememeleri ve ülke işçi sınıfı hareketinin Almanya’daki gibi bölünmelerle zayıflatılmasıyla da övünmüşlerdi. Ama onların Dollfuss’un darbesine tepkileri hiçbir şey yapmamak oldu. </p>
				<p class="paragraf-1">Güçlü bir pozisyondaydılar. İşçi sınıfının gücü yalnızca birkaç gün önce, demiryolu işçilerinin açık bir grev zaferi kazanmış olmalarıyla ortaya konmuştu. Oysa Sosyal Demokratlar, Dollfuss’un kendileriyle birlikte bir tür anti-Nazi cephe oluşturacağını umdular. Üyelerine eyleme hazır olmalarını ama ‘zamanı gelmeden önce’ hiçbir şey yapmamalarını bildirdiler.</p>
				<p class="paragraf-1">Durum bu şekilde, Dollfuss’un parça parça ama sistemli saldırılara devam etmesi ve Sosyal Demokratların da taraftarlarına sabırlı olmalarını söylemesiyle, 11 ay kadar devam etti. Viyana’da 1.000 fabrika delegesinin toplantısında bir Sosyal Demokrat lider, derhal harekete geçilmesi çağrılarını, ‘İç savaş dehşetini önlemek için en küçük de olsa bir şansı olduğu sürece, biz onurumuzla ve vicdanımızla buna uymak zorundayız’ diyerek reddediyordu.<span class="dipp"><a class="footnote-link" href="#footnote-225-992" id="footnote-225-992-backlink">992</a></span><span class="char-style-override-10"> </span>Sosyal Demokrat Braunthal’ın hatırladığı gibi:</p>
				<p class="alinti1" xml:lang="en-GB">Avusturyalı işçiler son derece hayal kırıklığına uğramış ve cesaretleri kırılmıştı. Bu terk edilmişlik duygusu, Avusturya faşizminin yükselen dalgası karşısında parti yönetiminin kaçamak taktikleriyle çok daha derinleşti.<span class="dipp" style="font-size:0.86em;"><a class="footnote-link" href="#footnote-225-993" id="footnote-225-993-backlink">993</a></span></p>
				<p class="paragraf-1">Dollfuss, kendi seçtiği anda, sosyalistlere karşı kararlı bir şekilde hareket etmek için serbest bırakılmıştı. 12 Şubat 1934’te, yardımcısı, ‘Avusturya’yı temizlemeye başlıyoruz. Bu işi sonuna kadar götüreceğiz.’<span class="dipp"><a class="footnote-link" href="#footnote-225-994" id="footnote-225-994-backlink">994</a></span><span class="char-style-override-10"> </span>diye açıkladıktan sonra öyle de yaptı. </p>
				<p class="alinti1 para-style-override-17" xml:lang="en-GB">Sabah erkenden polis, Linz’deki sosyalist karargahında silah araması yaptı. Binadaki işçiler direndiler ve ateş açıldı. Üç saat sonra Viyana elektrik işçileri greve gittiler – bu bir genel grev için önceden hazırlanmamış bir işaretti. … Daha sonra Viyana’da silahlar patladı. İç savaş gelmişti. </p>
				<p class="alinti1 para-style-override-19" xml:lang="en-GB">İç savaş dört gün sürdü. Öyle görünüyordu ki, her türlü kötü talih işçilerin yanındaydı. Sosyalist işçilerin küçük bir azınlığı, başlıca Cumhuriyetçi Savunma Birlikleri’nin (<span class="char-style-override-2">Schutzbund</span>) üyeleri, bulabildikleri ölçüde silahlandılar… Genel grev için herhangi bir çağrı yapılamıyordu çünkü elektrik işçileriyle sosyalist matbaaların kullanılması konusunda düzenlemeler yapılması unutulmuştu. Geniş işçi kitlesi Cumhuriyetçi Savunma Birlikleri’nin savaşan üyelerine sempati duyuyor ama greve gitmiyorlardı. Onlar, çok yakında top ve makineli tüfeklerin karşısında şaşkına dönmüş küçük sosyalist gruplar mücadele ederken, cesaretleri ve moralleri kırılmış olarak çalışıyorlardı… 16 Şubat’a gelindiğinde çatışmalar sona erdi. On bir kişi asıldı… Avusturya işçi hareketi yeraltına itildi.<span class="dipp" style="font-size:0.86em;"><a class="footnote-link" href="#footnote-225-995" id="footnote-225-995-backlink">995</a></span></p>
				<p class="paragraf-1">Yenilgiye rağmen Avusturya işçi hareketi sonunda faşizme karşı savaştı ve Almanya’da olduğu gibi öyle hemen teslim olmadı ve başka ülkelerdeki anti-faşistlere ilham kaynağı oldu. ‘Berlin’dense Viyana’, pek çok sosyal demokrat partide, kristalleşmeye başlayan yeni bir sol kanat hareketin sloganı oldu. </p>
				<p class="paragraf-1">Avusturya’nın kendi içinde, Dollfuss’un yandaşları, kimi zaman ‘dinci-faşist’ olarak tanımlanan bir rejimle dört yıl iktidarda kaldılar. Daha sonra, 1938’de, Mussolini Hitler’le anlaştı, orta sınıf kalabalıkların alkışları arasında Alman birlikleri ülkeyi işgal etti ve tam bir Nazileştirme yaşandı. </p>
				<p class="paragraf-1">Almanya’daki olaylar işçi hareketinin, birlikte savaşılmadığı sürece faşizmi durduramayacağını göstermişti. Avusturya bu birlikteliğin de yeterli olmadığını – savaşmak için hazırlıklı olunması gerektiğini gösterdi.</p>
				<p class="arabaslik-sol"><span class="char-style-override-3">Fransa ve Halk Cephesi</span></p>
				<p class="paragraf-1">1934 Şubat’ında Paris de iç savaşa yakın görünüyordu. Merkez Radikal Parti’nin birbirini izleyen hükümetleri dünya ekonomik krizine deflasyonist politikalarla tepki göstermiş; bu da kamu sektörü çalışanlarının ücretlerini ve hâlâ nüfusun çoğunluğunu oluşturan köylülerin gelirlerini azaltmıştı. Aynı zamanda bir dizi banka skandalı, yönetici partinin önde gelen figürlerine işaret ediyordu.</p>
				<p class="paragraf-1">Halkın öfkesi, memurların protestosu, küçük dükkân sahiplerinin ve küçük işadamlarının gösterileri ve de köylülerin şiddetli kitle gösterileriyle, artan bir düzensizlik atmosferine yol açtı. Çeşitli paramiliter ‘birlikler’ etrafında örgütlenmiş olan aşırı sağ, sokaklarda yürüyüşler yaparak, kendi içinde birleştirdiği milliyetçilik, ultra-Katoliklik, ‘rüşvetçi’ maliyecilerin lanetlenmesi ve Yahudi karşıtlığıyla orta sınıf desteğini sağlayarak, bunu kendi yararına kullanabiliyordu. </p>
				<p class="paragraf-1">1934 yılının başına gelindiğinde aşırı sağ Hitler’in bir yıl önceki başarısını taklit etme umutlarına kapıldı. 6 Şubat’ta örgütleri, kısa süre önce kurulmuş olan Radikal Parti’den Aduard Daladier’nin ‘ortanın solundaki’ hükümetine karşı Paris’te muazzam bir gösteri düzenlediler. Amaçları Mebuslar Meclisi’ni işgal etmek bir sağ kanat hükümetin Daladier’nin yerini almasını zorlamak ve böylelikle kendileri için iktidar kapısını açmaktı. </p>
				<p class="paragraf-1">Göstericiler ve polisin birbirlerine ateş edip 15 ölü, 1.435 yaralanmaya yol açtığı hain bir çatışma gecesi yaşandı. Daladier, artık düzeni koruyamayacağından korktuğu için ertesi gün istifa etti; ‘ortanın sağında’ bir Radikal onun yerine geçti. Aşırı sağ, bir hükümeti zorla bozabilecek gücü olduğunu göstermişti ve Fransa, İtalya ve Almanya’nın yolunu izlemeye başlamış gibi görünüyordu. </p>
				<p class="paragraf-1">Fransız solu da daha önce, başka yerlerdeki sollar gibi tepki gösterme yeteneğinden yoksun gibi görünmüştü. Sosyalist Parti (SFIO), aynen Alman Sosyal Demokratları’nın Brüning’e hoşgörüyle baktıkları gibi, Radikal Parti hükümetine hoşgörüyle bakıyordu. Komünistler, Sosyalist Parti’nin ‘sosyal faşist’ olduğu ‘üçüncü dönem’ saçmalığını tekrarlıyordu. Sağ kanadın seferberliğinin daha şiddetli olmaya başladığı 3 Şubat’ta, komünist gazete <span class="char-style-override-2">L’Humanité</span> ‘Panik Yok’ başlığını atmışken 5 Şubat’ta faşistlerle hükümet arasında bir seçim yapmanın ‘veba ile kolera’ arasında seçim yapmak olduğunu ilan etmişti.<span class="dipp"><a class="footnote-link" href="#footnote-225-996" id="footnote-225-996-backlink">996</a></span> 9 Şubat’ta polisle sert çatışmaların olduğu ve dokuz kişinin ölümüne yol açan protesto çağrısını kendi adına yapıyor ve protestonun hem faşistlere hem de Daladier’in düşmüş hükümetindeki ‘katiller’e karşı olduğunu iddia ediyordu.<span class="dipp"><a class="footnote-link" href="#footnote-225-997" id="footnote-225-997-backlink">997</a></span> </p>
				<p class="paragraf-1">En büyük sendika federasyonu, CGT, 12 Şubat’ta genel grev çağrısında ve Sosyalist Parti de ayrı olarak gösteri çağrısında bulundu. Ancak son dakikada Komünist Parti de gösteri yapmaya, ama bunu öteki örgütlerden ayrı olarak yapmaya karar verdi. Göstericiler birbiriyle karşılaşınca ne olacağını bilebilmek çok zordu. İnsanlar, geçmişte olduğu gibi, birbirleriyle kavgaya tutuşmaktan korkuyorlardı. Oysa, göstericiler birbirlerine yaklaştıkça, insanlar aynı anti-faşist sloganları atmaya başladılar ve tek bir gösteri içinde eridiler. Bir anlatıya göre, ‘Bu karşılaşma, çılgınca bir heyecanı, mutluluk çığlıklarının patlak vermesini tetikledi. Alkış, marşlar, “Birlik! Birlik!” çığlıkları’.<span class="dipp"><a class="footnote-link" href="#footnote-225-998" id="footnote-225-998-backlink">998</a></span></p>
				<p class="paragraf-1">Genel grevin ve birleşik gösterinin başarısı sağın ilerleyişini durdurdu. Komünistlerle Sosyalistler arasında resmen yapılan bir anlaşma seçimlerde her ikisinin de Radikaller aleyhine kazanç elde etmelerine yol açtı. Aynı zamanda CGT ile Komünistlerin önderlik ettiği bir kopuşun birleşmesi, sendika üyeliğinde de biraz artışa yol açtı. Ülkenin her yerinde anti-faşist komiteler mantar gibi bitti ve sağın sokakları kontrol etme hakkına meydan okudu. </p>
				<p class="paragraf-1">Daha sonra Komünist Parti politika değişikliğinde daha da ileri gitti. Yalnızca Sosyalistlerle değil ama Radikal Parti’yle de, her ne kadar bir burjuva partisi olsa da, cumhuriyeti koruma temeline dayanan bir misak çağrısında bulundu. Sosyalistlerin, Komünistlerin ve Radikallerin ‘Halk Cephesi’ (<span class="char-style-override-2">Front Populaire</span>) Mayıs 1936 seçimlerinde açık bir çoğunluk sağlayınca, bunun, yaklaşımın kesin doğru olduğunun bir kanıtı olduğu ileri sürüldü. Gerçekten de sol seçimlerde başarılıydı. Komünistlerin temsili yüzde 10’dan 76’ya yükselirken, Sosyalistler ilk kez olmak üzere Meclis’teki en büyük parti oldular. Sosyalist lider Leon Blum, 18 Sosyalist ve 13 Radikal’den oluşan bir hükümet kurabildi. Komünistler hükümette değildiler ama mecliste ondan yana oy kullandılar. </p>
				<p class="paragraf-1">Bununla birlikte, sokaklardaki ve işyerlerindeki hava Sosyalist-Radikal hükümetten çok daha etkileyiciydi; zira her iki parti de geçmiş dört yıl içinde parlamentoda böyle bir hükümet kurmaya yetecek sandalyeye sahip olmuşlardı. Muazzam sol kanat gösterileri, Paris Komünü’nün anıldığı 600.000 kişilik bir gösteriyle en yüksek noktaya ulaştı. Fransa’nın tanıdığı en büyük grevler, henüz Blum hükümeti, görevi devralmadan başlamıştı bile. Fransa’nın farklı yerlerinde –Le Havre, Toulouse, Courbevoie– dağınık ve kısa süreli grevler olarak başlayan hareket 26 Mayıs’ta, Paris’in banliyölerindeki makine fabrikalarında işçiler greve başlayıp fabrikalarını işgal edince çok güçlü bir harekete dönüştü. 28 Mayıs’ta Paris’te, Billancourt’daki muazzam Renault fabrikası greve gitti ve işgal edildi ve haftanın sonuna gelindiğinde katılım 70.000 işçiyi bulmuştu. Paskalya’dan sonraki yedinci pazar tatilinde biraz durakladıktan sonra işgaller makine fabrikalarından her türlü sanayiye – çikolata fabrikaları, matbaa işleri, inşaat şantiyeleri, kilit imalatçıları ve hatta daha önce insanların birbirleriyle konuşmaya korktukları ve sendikası olmayan Paris’teki büyük mağazalara ve ülkenin hemen hemen her yerine yayıldı. Yalnızca Kuzey <span class="char-style-override-2">eyaletinde</span> (<span class="char-style-override-2">département</span>)<span class="char-style-override-2"> </span>254.00 işçiyi içeren 1.144 işyeri işgal edildi. Britanya büyükelçisi, durumu, Kerenski’nin pozisyonunda Blum olmak şartıyla, 1917 Rusya’sına benzetiyordu.<span class="dipp"><a class="footnote-link" href="#footnote-225-999" id="footnote-225-999-backlink">999</a></span></p>
				<p class="paragraf-1">Yalnızca iki yıl önce aşırı sağın ilerlemesine olumlu bakmaya hazır işverenler, şimdi grevlerin sona erdirilmesi için, bu işçilere muazzam tavizler verilmesi pahasına da olsa, Blum’un eline bakıyorlardı. 7 Haziran’da başbakanın rezidansında yapılan özel bir toplantıda işverenler, iş sözleşmelerinin derhal yapılması, önemli ücret artışları ve on kişiden fazla işçi çalıştıran yerlerde işçi delegelerinin seçilmesi konusunda bir anlaşma imzaladılar. Üç gün sonra hükümet parlamentoya haftalık çalışma saatini 40’la sınırlayan ve iki haftalık ücretli tatil getiren kanun tasarıları sundu. Kanun tasarıları rekor bir hızla yedi günde geçti. Demokratik olmayan bir esasa göre seçilmiş olan ve sağa yapısal bir güç kazandıran Senato bile bunlara karşı çıkmaya cesaret edemedi. </p>
				<p class="paragraf-1">Pek çok işçi ücret artışı, daha kısa çalışma haftası ve tatilden daha fazlasını istemeleri gerektiğini düşünüyordu. Bir şekilde toplumu bir bütün olarak değiştirmek istiyorlardı. Grevler 11 Haziran’da liderleri Maurice Thorez’in bir konuşmasıyla Komünist Parti’nin işe müdahale etmesine kadar devam etti. ‘Şimdi iktidarı ele geçirmek söz konusu olmadığına göre’ yapılacak tek şeyin işe dönmek olduğunu iddia ediyordu. ‘Bir grevin nasıl sona erdirileceğini bilmek gerekir’ diyordu.<span class="dipp"><a class="footnote-link" href="#footnote-225-1000" id="footnote-225-1000-backlink">1000</a></span> En soldaki örgüt olarak Komünistleri gören en militan işçiler, ister istemez, önerilen koşullar altında işe dönmeyi kabul etmeye başladılar. Her ne kadar enflasyon, kısa süre içinde ücret artışlarını yiyip bitirecek olsa da, bu onlara maddi kazançlar sağlıyordu. Ama gücü, daha önceki yıllarda aşırı sağa sempati göstermiş olan eski polisin, generallerin ve üst bürokratların eline bırakıyordu. Ve sanayi ve maliyenin kontrolünü, Haziran ayında verdikleri tavizleri güç dengesinin değiştiği ilk anda çekip alacak olan kapitalistlere terk ediyordu.</p>
				<p class="paragraf-1">İşçilerin iktidarı ele alması için koşulların, henüz, Şubat ya da Temmuz 1917’de olduğundan daha fazla uygun olmadığı konusunda Thorez haklıydı. Ama bu koşullar, Komünistlerin daha iki yıl öncesine kadar, ritüel halinde ileri sürdükleri, sovyetler ya da devletin ve büyük iş çevrelerin iktidarına kafa tutabilecek ve onu denetleyebilecek işçi delege yapıları sloganlarını hayata geçirebilirdi. Bununla birlikte Thorez, işçilerin ruh hali böyle bir çağrının olumlu bir şekilde benimsenmesini garanti edebilecekken, bunun sözünü bile etmedi. </p>
				<p class="paragraf-1">Bu suskunluk bir rastlantı değildi. Saçma ‘üçüncü dönem’ politikasının terk edilmesi, kapitalizm yanlısı bir burjuva, partiyle Halk Cephesi ittifakının benimsenmesinde olduğu gibi, Moskova’daki Komintern (Komünist Enternasyonal) fikriyatındaki değişikliklere bağlıydı. Stalin, ortanın sağındaki Laval hükümetiyle 1935’te SSCB arasında imzalanan savunma anlaşmasını sağlamlaştıracak yabancı müttefikler arıyordu. Liberal kapitalist bir hükümete Komünistlerin desteği, böyle bir ittifakı kolaylaştırır gibi görünüyordu. Dolayısıyla Komintern, her ne kadar temel tezleri Bernstein gibi insanların 40 yıl önce kullandıklarından farklı değildiyse de, bunun faşizmin yolunu tıkamanın tek ‘uygulanabilir’ yolu olduğunu ileri sürdü. </p>
				<p class="paragraf-1">Komünistler, dünya sistemini vuran kriz karşısındaki somut, devrimci bir alternatifi terk etmeden Radikaller gibi partilerle, ittifak kuramazlardı. Devrimci değişim lafları uzak geleceğe ertelenecek bir şey haline geldi. Bu arada, kapitalistlerin aşırı sağın tercihlerine kendilerini kaptırmayacakları umuduyla, kapitalizmi yerli yerinde tutabilecek hükümetlere ‘hoşgörü’yle baktılar. Ama hoşgörü, işçi hareketini, moralini yitirene ve kapitalistlerin saldırıya geçmek için yeterli güveni kazanmasına kadar engellemek anlamına geldi. </p>
				<p class="paragraf-1">14 Temmuz 1936’da Fransa’da Halk Cephesi hareketinin bir kutlaması oldu. Bir milyona yakın insan Fransız Devrimi’nin yıldönümünü Paris’te kutlarken Fransa’nın her yerindeki şehirlerde, binlerce kişinin katıldığı gösteriler oldu. İnsanlar devrim yıllarının kostümlerini giydiler. Devrim ve Aydınlanma kahramanlarının –Robespierre, Voltaire, Marat, Victor Hugo– dev resimleri taşındı. Radikal Parti’nin lideri Daladier, Paris’te konuşmacıların bulunduğu platformda Thorez ve Blum’un yanında yer aldı. Renault işçilerince taşınan bir pankart Sosyalist ve Komünist partilerin yanı sıra Radikal Parti’nin amblemini de içeriyordu. Bütün bunlar, parti ya da sınıf farkı gözetmeksizin bir arada dururlar ve tek bir Fransız cumhuriyetçi geleneğiyle özdeşleşirlerse, faşizm karabasanının gideceği konusunda halkı ikna etmek için tasarlanmıştı. Bunlar Halk Cephesi birliğinin ‘uygulanabilir’ politikalarıydı. </p>
				<p class="paragraf-1">Üç gün sonra Pyrenee’lerde meydana gelen olaylar bu ‘uygulanabilir’ politikaları sınava tabi tuttu. Faşistlerin İtalya, Almanya ve Avusturya’daki başarılarından ilham alan generaller İspanya’nın cumhuriyetçi hükümetine karşı bir ayaklanma düzenlediler ve İspanya hükümeti kendini savunabilmek için Fransa’dan derhal silah talep etti. Leon Blum bu silahları temin etmek istedi ama önde gelen Radikal politikacılar buna şiddetle karşı çıktı. 30 Temmuz’da Blum, Mebuslar Meclisi’ni hiçbir silah gönderilmeyeceği konusunda temin etti ve kısa süre sonra, Almanya ve İtalya tarafından silahlandırılmış faşist ruhlu güçlerin karşısında, seçilmiş hükümeti terk etmek anlamına gelen bir ‘müdahale etmeme’ politikası benimsedi. Fransa’da Komünist Parti Blum’un tutumuna şiddetle karşı çıktı. Hatta Aralık 1936’da meclisteki bir güvensizlik oylamasında çekimser kaldı. Bununla birlikte sunabilecek bir alternatifi yoktu; zira kendisi de Fransız kapitalizmine karşı durabilmek için bir hareket oluşturmak üzere liberallerle koalisyon yapmayı tercih ediyordu. </p>
				<p class="paragraf-1">Bu, uluslararası olaylarda olduğu kadar içerde de işe yaramayacak bir politikaydı. Radikaller, yalnızca – her ne kadar Mayıs sonları ve Haziran’dakilerden daha hafif bir şekilde de olsa, 1936’nın ikinci yarısı boyunca olduğu gibi, grev dalgası devam ettiği sürece reformlardan yanaydılar. Sosyalist Parti, Komünist Parti ve CGT’nin liderleri işleri sakinleştirmekte başarılı olsalar da Radikaller ekonomik krizin göstergeleriyle baş edebilmek için deflasyon talep etmeye yöneldiler. İş yaratmaya yönelik, daha kısa çalışma haftası gibi ‘reflasyonist’<span class="dipp"><a class="footnote-link" href="#footnote-225-1001" id="footnote-225-1001-backlink">1001</a></span> politikalarla bir süre denemelerde bulunduktan sonra, 1937 başlarında Blum, Radikallerle anlaşmaya başladı ve genişleme ve reform programına ‘kısa süreli bir ara’ verildiğini duyurdu. Bu yeterli olmadı.</p>
				<p class="paragraf-1">1937 Temmuz’unda, sermayenin kaçışının neden olduğu ekonomik kriz sırasında Senato, Finans Tasarısı’nı reddedince Blum istifa etti. Bu arada devlet, Halk Cephesi hükümetinin etkisiyle ne kadar az değişmiş olduğunu gösterdi. 1937 Mart’ında polis, Paris’in bir banliyösünde anti-faşist göstericilerin üzerine ateş açarak altı göstericiyi öldürdü. </p>
				<p class="paragraf-1">İzleyen dokuz ayda Fransa’yı, Sosyalist Parti’nin katılımıyla Radikal Parti hükümetleri yönetti. ABD’de bir önceki henüz sona ermeden yeni bir dünya bunalımı başlamıştı ve de hükümet buna, harcamaları kısma şeklindeki eski Radikal politikasıyla tepki gösterdi – bu Halk Cephesine umutlarını bağlamış olanların moralini bozmaktan başka işe yaramayan bir politikaydı. Hitler’in Avusturya’ya girmesi ve Doğu Avrupa’da Fransız dış politikasının çökmesi, yerini Daladier’e terk etmeden önce, Blum’u 26 gün için yeniden iktidara getirdi. İşverenler şimdi işçilerin üzerine gitmek için kendilerini yeterince güçlü hissettiler ve Daladier hükümeti, son iki yılın en önemli reformlarından birisi olan, haftalık çalışma saatinin 40’a indirilmesini geri çevirmeye çalıştı. İzleyen grev ve işgalleri bastırmak için polis devreye girdi. Renault’da 1.500 silahlı polisin fabrikayı basmasından sonra 20 saat süren bir muharebe oldu.<span class="dipp"><a class="footnote-link" href="#footnote-225-1002" id="footnote-225-1002-backlink">1002</a></span> Polis yenilen işçileri faşist selamı vererek ve ‘Yaşasın Polis’ diye bağırarak fabrikadan çıkmaya zorladı.<span class="dipp"><a class="footnote-link" href="#footnote-225-1003" id="footnote-225-1003-backlink">1003</a></span></p>
				<p class="paragraf-1">Dönemin tarihi ile ilgili kitabında Julian Jackson’un gözlemlediği gibi:</p>
				<p class="alinti1" xml:lang="en-GB">Halk Cephesi, 12 Şubat 1934 genel grevinden doğdu ve sonunda 30 Kasım 1938’deki grev nedeniyle öldü. İroniktir ki, 12 Şubat grevi, özgün olarak, Daladier’nin zorla istifa ettirilmesine karşı bir protesto gibi algılanmıştı ve de 30 Kasım grevi aynı Daladier’nin işçi politikasına karşı bir protesto olarak başlamıştı.<span class="dipp" style="font-size:0.86em;"><a class="footnote-link" href="#footnote-225-1004" id="footnote-225-1004-backlink">1004</a></span></p>
				<p class="paragraf-1">Halk Cephesi’nin birinci evresi umut vaat eder görünmüştü ve sol partiler ve sendikalar hızla büyüdüler. Komünist Parti üyeliği 1933’te 29.000’den Şubat 1936’da 90.000’e ve Aralık 1936’da 288.000’e ve Komünist Gençlik örgütü aynı tarihlerde 3.500’ten 25.000’e ve sonra da 100.000’e yükseldi. Sosyalist Parti 1933’te 131.000’den 1936’da 202.000’e ve Genç Sosyalistler, 1934’te 11.320’den 1937’de 56.640’a büyüdü ve CGT sendika federasyonu 1935’de 785.700’den, 1937’de yaklaşık dört milyona ulaştı.<span class="dipp"><a class="footnote-link" href="#footnote-225-1005" id="footnote-225-1005-backlink">1005</a></span> Ancak 1938’e gelindiğinde Halk Cephesi’nin siciliyle ilgili hayal kırıklığı ters bir etki yapıyordu ve sol partiler üye ve destek kaybetmeye başlıyorlardı. 1938 sonlarındaki grev yenilgisini izleyen binlerce işten çıkarma ve cezalandırma, partileri ve sendikaları perişan etti ve üye sayıları çok düştü.<span class="dipp"><a class="footnote-link" href="#footnote-225-1006" id="footnote-225-1006-backlink">1006</a></span></p>
				<p class="paragraf-1">İkinci Dünya Savaşı’nın patlak vermesini izleyen bir sonraki Ağustos ayında Fransız yönetici sınıfı, üç yıl kadar önce bir sevinç dalgasıyla seçilmiş olan aynı parlamentoyu, Komünist Parti’yi yasadışı saymaya ve mebuslarını meclisten atmaya yöneltebilecek kadar kendisini güçlü hissetti. Dokuz ay sonra aynı parlamento –Sosyalist Parti mebuslarının çoğunluğu dahil– ülkenin kuzey yarısının işgalinde Alman Nazileriyle işbirliği yapacak, Fransız faşistlerinin de içinde bulunduğu bir hükümet kuran Mareşal Pétain’e diktatörce yetkiler verilmesi yönünde oy kullandı.</p>
				<p class="paragraf-1">Halk Cephesi’ni sağın saldırısına karşı durmanın bir örneği olarak gösteren, Eric Hobsbawm gibi tarihçiler hâlâ vardır. Fransız deneyimi kesinlikle bunu doğrulamıyor. 1934 yılında Fransız işçilerinin gösterdiği mücadele birliği kuşkusuz aşırı sağı savunmaya itti. Ama 1936 yılında anaakım kapitalizm yanlısı bir partiyle birlik yapma girişimi, kısa bir aradan sonra sağın yeniden inisiyatifi ele almasını sağlayarak, Almanya’daki Sosyal Demokratların ‘hoşgörü’ politikasıyla aynı etkileri yarattı. Trajik olarak, bu aynı zamanda, 1930’larda İspanya’da faşizme karşı direnmenin üçüncü büyük örneğinin de yaşandığı deneyim oldu. </p>
				<p class="arabaslik-sol"><span class="char-style-override-3">İspanya: Faşizm, Devrim ve İç Savaş</span></p>
				<p class="paragraf-1">İngiliz yazar George Orwell, Kasım 1936’da Barselona hakkında şunları yazdı:</p>
				<p class="alinti1 para-style-override-17" xml:lang="en-GB">Hayatımda ilk kez işçi sınıfının iktidarda olduğu bir şehirde bulundum. Hemen hemen her büyüklükteki her bina işçilerce ele geçirilmişti. Her dükkân ve kafenin üzerinde kolektifleştirildiğini belirten bir ibare vardı; ayakkabı boyacıları bile kolektifleştirilmişti ve sandıkları yalnızca kırmızı ve siyah boyuyordu. </p>
				<p class="alinti1 para-style-override-18" xml:lang="en-GB">Garsonlar ve tezgâhtarlar yüzünüze bakıyor ve size eşitleri gibi davranıyorlardı. Yaltaklanan ve hatta törensel konuşma biçimleri geçici olarak yok olmuştu. Özel araba yoktu; hepsi müsadere edilmişti. </p>
				<p class="alinti1 para-style-override-18" xml:lang="en-GB">Hepsinin en tuhafı da kalabalıkların görünüşüydü. Dış görünüşüyle burası zengin sınıfların neredeyse var olmadıkları bir şehirdi. </p>
				<p class="alinti1 para-style-override-19" xml:lang="en-GB">Her şeyden önce devrime ve geleceğe inanç vardı: bir anda eşitlik ve özgürlük çağına girilmiş olduğu duygusu. İnsanlar, kapitalist bir makinedeki bir dişli çark gibi değil de insan gibi davranıyorlardı.<span class="dipp" style="font-size:0.86em;"><a class="footnote-link" href="#footnote-225-1007" id="footnote-225-1007-backlink">1007</a></span> </p>
				<p class="paragraf-1">Çok değil dört ay önce, General Franco’nun başında bulunduğu İspanya ordusu iktidarı ele geçirme girişiminde bulunmuştu. Çabaları ülkenin yarısından fazlasında işçilerin ayaklanmalarıyla durdurulmuştu. Bunu altı yıl süren ve giderek şiddetlenen sınıf mücadelesinin sonucu olan bir iç savaş izledi.</p>
				<p class="paragraf-1">1920’lerin başında işçi hareketinin yenilgisi, bir diktatöre, Primo de Rivera’ya, on yılın geri kalan kısmında İspanya’yı yönetme olanağı vermişti. Muhalefeti ezmek ve militan işçilerin örgütlenmesini önlemek için orduya güveniyordu. Anarko-sendikalist ve Komünist liderlerin çoğu sürgüne gitti. Ancak de Rivera’nın kendine ait herhangi büyük bir toplumsal temeli yoktu ve farklı sosyal gruplar arasında denge sağlamak ve hatta Sosyalist sendika lideri Largo Caballero ile işbirliği yapmak durumunda kalmıştı. Onun zayıf diktatörlüğü, dünya krizinin etkileriyle baş edemeyerek 1930’da çöktü. Birkaç ay sonra sol, yerel seçimlerde ezici bir zafer kazandı; kral tahttan çekildi ve heyecanlı kalabalıklar önce Barselona’da daha sonra Madrid’de cumhuriyet ilan ettiler. </p>
				<p class="paragraf-1">Caballero’nun çalışma bakanı olduğu bir burjuva cumhuriyetçi hükümet, izleyen iki yıl işbaşında kaldı. Bu, reform için çok şey vadeden ama çok az şey veren –örneğin, toprak reformundan iki milyon köylüden yalnızca 2.000’inin yararlandığı– bir hükümet oldu. Polisin güneyde Casas Viejas köyünde toprak işgal eden köylüleri vurması ve Barselona gibi şehirlerde grevleri kırması büyük hayal kırıklığı yarattı.</p>
				<p class="paragraf-1">Bununla birlikte, reformun sözünün edilmesi bile üst sınıfları aleyhlerine çevirmeye yetiyordu. Bir grup burjuva cumhuriyetçi ayrılarak, büyük toprak sahiplerinin, belirli büyük iş çevrelerinin, önde gelen askeri liderlerin, monarşistlerin, Mussolini’nin açık hayranlarının ve Katolik kilisesi piskoposlarının desteklediği yeni bir parti, CEDA’yı<span class="dipp"><a class="footnote-link" href="#footnote-225-1008" id="footnote-225-1008-backlink">1008</a></span> kurdular. CEDA’nın lideri Gil Robles, Dollfuss’un Avusturya’da yapmakta olduğu gibi, faşist metotları Katolik dogmasına aşılamak istiyor ve Mussolini ve Hitler’inkini anımsatan toplantılar düzenliyordu. Sağın seçim zaferi, CEDA hükümetini olası gösteriyordu. Sosyalist Parti’nin ve onun sendikası UGT’nin<span class="dipp"><a class="footnote-link" href="#footnote-225-1009" id="footnote-225-1009-backlink">1009</a></span> liderlerini bile ciddi bir tehdit olarak görüyorlar ve ona fiziken karşı durmayı kabul ediyorlardı ve kimi daha küçük işçi sınıfı örgütleriyle bir birleşik ‘İşçi İttifakı’ oluşturdular. </p>
				<p class="paragraf-1">Belli başlı şehirlerin sanayi işçileri ve güneydeki büyük mülklerin çok sayıdaki yarı işsiz kırsal emekçileri CEDA’ya karşı husumet duydu. Orta sınıfın, özellikle kendi özerk yönetim ve dillerine sağdan bir saldırı geleceğinden korkan, Katalonya’daki bir kesimi tarafından da bu duygu paylaşıldı. Ne ki, CEDA sonunda 1934 Ekim’inde resmen hükümet olunca, ülkenin kuzeyindeki Asturias madenlerinin işçileri ayağa kalktılar, dinamitlerle kendilerini silahlandırdılar ve bölgenin kontrolünü ele geçirdiler. İşçi sınıfı hareketinin büyük kısmına egemen olan anarko-sendikalistler, politikacılara güvenemedikleri için ulusal bir kalkışmaya girişmeyi reddettiler; Katalan milliyetçiler son dakikada kenara çekildiler ve de Sosyalist Parti ve sendikacılar protestolarını Madrid’de kısa süreli bir genel grevle sınırlandırdılar. Hükümet Asturias madencilerinin grevini, General Franco’nun komutasında İspanyol Fas’ından gelen askerlerle ezmeyi başardı ve bölgede bir terör saltanatı kurdu. İspanya’nın başka yerlerinde, (Caballero dahil) Sosyalist Parti üyeleri ve sendikacılar hapse atıldı. İzleyen iki yıldan sol, ‘iki kara yıl’ olarak söz etti. Ama 1934’te İspanya işçi hareketinin yenilgisi, aynı yıl Avusturya’da olana benzemiyordu. Sağ kanat hükümet siyasal krizi çözmeyi başaramadı ve dağıldı. 1936 başlarında, artan bir sınıfsal kutuplaşma ve siyasal öfke ortamında bir başka seçim daha yapıldı. </p>
				<p class="paragraf-1">Bu arada, Fransa’daki gibi aynı ‘Halk Cephesi’ düşüncesi solun büyük kısmını etkilemeye başlamıştı. 1934 Ekim’inden önce, sosyalistler ve anarko-sendikalistlerle birliği reddeden küçük Komünist Parti, şimdi herkesin burjuva cumhuriyetçilerle birleşmesi için ateşli bir kampanya başlattı. Bu tür düşünceler Sosyalist Parti’nin sağ kanadınca heyecanla karşılandı ve Sosyalist, Komünist ve burjuva cumhuriyetçi adayların ortak listesi seçimlerde mücadele etti. Anarko-sendikalistler bile, eylemcilerinin hapisten kurtarılmasını umarak, üyelerini bu listeye oy vermeye zorladılar.</p>
				<p class="paragraf-1">Seçim sistemi, 1933’te ancak marjinal bir yer tutan oylarla, Halk Cephesi’nin sandalyelerin büyük çoğunluğunu elde etmesi anlamına geliyordu. Yeni hükümet, 1931-33’te insanları hayal kırıklığına uğratan, aynı cumhuriyetçi politikacılardan oluşmuştu. Ama aşağıdan gelen baskı onları, sol kanat siyasi mahkûmları serbest bırakmaya zorladı ve solda genel bir coşku yarattı. İşçilerin güveni, artan bir grev dalgasına ve gösterilere yol açtı. İnsanlar, hem anarko-sendikalist CNT<span class="dipp"><a class="footnote-link" href="#footnote-225-1010" id="footnote-225-1010-backlink">1010</a></span> hem de Sosyalist UGT sendikalarına akın etti; bu arada Sosyalist Parti de keskin bir şekilde sola yöneldi. Caballero, hapishanede Marksizme kazanıldığını iddia ediyor ve ‘Bizim istediğimiz devrim yalnızca şiddetle elde edilebilir’ diye ilan ediyordu.<span class="dipp"><a class="footnote-link" href="#footnote-225-1011" id="footnote-225-1011-backlink">1011</a></span> Sosyalist Gençlik ondan ‘İspanya’nın Lenin’i’ olarak söz ediyor ve yumruklarını kaldırarak, bir ‘işçi hükümeti’ ve ‘kızıl ordu’ için sloganlar atıyorlardı.<span class="dipp"><a class="footnote-link" href="#footnote-225-1012" id="footnote-225-1012-backlink">1012</a></span> </p>
				<p class="paragraf-1">Ülkenin muhafazakâr güçleri arasında artan bir panik vardı. CEDA eylemcileri, daha açık bir şekilde faşist bir örgütlenmeye, Falanj’a, akın ettiler ve üst sınıf çeteleri sola vahşi saldırılar yönelttiler. Yüksek rütbeli subayların bir darbe tasarladıkları yönünde haberler vardı ama hükümet onların yerlerini değiştirmekten başka bir şey yapmadı. Yalnızca dört ayda, sokak çatışmalarında 269 kişi öldürüldü ve 1287 kişi yaralandı; 381 binaya saldırıldı ya da binalar hasar gördü; 48 gazete bürosu saldırıya uğradı ya da yağmalandı ve 146 bombalı saldırı girişimi oldu.<span class="dipp"><a class="footnote-link" href="#footnote-225-1013" id="footnote-225-1013-backlink">1013</a></span> </p>
				<p class="paragraf-1">Sonunda sağ 17-18 Temmuz’da hamlesini yaptı. Generaller İspanya ve İspanyol Fas’ında her şehrin kontrolünü ele geçirmeye çalıştılar. Cumhuriyetçi hükümet bir şey yapamayacak kadar korkmuştu ve hatta bir darbe yapılmakta olduğunu yalanlayan bir açıklama bile yaptı. Başbakan Quiroga istifa etti. Onun yerine geçen Bario, isyanla bir uzlaşma sağlamaya çalıştı ve daha sonra öfkeli işçi gösterileri karşısında görevden çekildi.</p>
				<p class="paragraf-1">Ordu birkaç saat içinde iktidara geleceğini ummuştu. Halk Cephesi cumhuriyetçi politikacılarının korkaklığı ve şaşkınlığı, onlara bu şansı vermişti. Onların hesaplarını bozan şey işçilerin tepkisi oldu. UGT ve CNT sendikaları genel grev çağrısında bulundular. Ancak işçiler yalnızca pasif olarak işi durdurmakla kalmadılar. İspanya anakarasının şehir ve kasabalarının pek çoğunda kışlaları ele geçirmek ve orduyu silahsızlandırmak için harekete geçtiler. UGT, CNT ve işçi partilerinin militanları bulabildikleri her yerde silahlara el koydular. Kimi zaman, genellikle cumhuriyet yanlısı Saldırı Muhafızları ve hatta Barselona’da geleneksel olarak işçi sınıfına karşı olan Sivil Muhafızlar’ın belirli kesimlerini kazanmayı başardılar. Ancak önemli olan onların inisiyatifiydi. Yalpalamadan ya da sağcı subaylarla uzlaşmadan, kararlı bir şekilde hareket ettikleri yerlerde hemen her zaman başarılı oldular. </p>
				<p class="paragraf-1">Darbe çoğunlukla işçi liderlerinin, subayların cumhuriyeti destekleyecekleri iddialarını kabul ettikleri yerlerde başarılı oldu. Sevilla, Cádiz, Saragosa ve Oviedo gibi yerlerde, bu subaylar silahlı işçiler dağılıncaya kadar bekledikten sonra darbeyi ilan ettiler ve karşı koyan herkesi vurdular.<span class="dipp"><a class="footnote-link" href="#footnote-225-1014" id="footnote-225-1014-backlink">1014</a></span> ‘Cumhuriyetçi’ olduğunu iddia eden geleneksel yönetici elitin belirli kesimlerine güvenmekle işçiler böyle bir bedel ödediler. Ancak bu inanç genel geçer olmadığı için, Franco’nun kuvvetleri, 1936 Temmuz’unda ülkenin bütününde değil, İspanya’nın yarısından azında kontrolü ele geçirdi. </p>
				<p class="paragraf-1">Ayaklanmanın ezildiği yerlerde, yenilgiye uğrayan yalnızca Franco’nun taraftarları değildi: ‘İsyancı ordu ve silahlı kitleler arasında kalan devlet, paramparça oldu’.<span class="dipp"><a class="footnote-link" href="#footnote-225-1015" id="footnote-225-1015-backlink">1015</a></span> Resmi hükümet her ne kadar hâlâ Madrid’de görevi başındaysa da taşrada gerçek otorite çok sayıda devrimci komitenin elindeydi. Bir bölgede gücü elinde bulunduran işçiler bunu kendi çıkarları doğrultusunda kullandılar: fabrikalara el kondu ve kolektifleştirildi; işçi milislerinin kendilerini koruyacaklarını bilen köylüler toprağı paylaşmaya başladılar; silahlı işçiler, taleplerine karşı hasmane davranma siciline sahip yerli ekabiri tutukladı. Ordunun çözülmesiyle burjuvazi, Orwell’in Barselona’da gördüğü koşullarda olduğu gibi, cumhuriyetçi bölgelerin çoğunda tükenmiş görünüyordu. Resmi cumhuriyetçi hükümet, etkili bir gücü olmadan işbaşında kalırken, etkin güç işçi örgütlerinin elindeydi. Bu en önemli sanayi bölgesi olan özerk Katalonya yönetimi için de geçerliydi. Bu yönetimin başkanı Companys, Katalonya’daki en güçlü işçi örgütü, CNT’nin liderlerini bir toplantıya çağırdı ve orada onlara şunları söyledi: </p>
				<p class="alinti1" xml:lang="en-GB">Sizler şehrin ve Katalonya’nın efendisisiniz, çünkü faşist askerleri kendi başınıza yendiniz… Kazandınız ve her şey sizin elinizde. Bana ihtiyacınız yoksa, başkan olarak beni istemiyorsanız, şimdi söyleyin ve ben anti-faşist mücadelede yalnızca bir başka nefer olacağım.<span class="dipp" style="font-size:0.86em;"><a class="footnote-link" href="#footnote-225-1016" id="footnote-225-1016-backlink">1016</a></span></p>
				<p class="paragraf-1">1917 Rus Devrimi’nde, belirli noktalarda 1918-20 Alman Devrimi’nde olduğu gibi ‘ikili iktidar’ durumu vardı: resmi hükümet işlerin yürütülmesi için devrimci komiteler ve örgütler ağına dayanıyordu. Bununla birlikte cumhuriyetçi hükümetin devrimci komiteler karşısında bir avantajı vardı. Merkezi bir yapıya sahipti ve ötekiler buna sahip değildi. Bu çok can alıcı bir meseleydi. Faşist orduları merkeziydi; dolayısıyla bütün ülkede tek bir stratejiyi izleyebiliyorlardı. Anti-faşistlerin de merkezileşmesi gerekiyordu aksi takdirde faşistler güçlerini, sırf karşı güçlerin zayıf oldukları ve anti-faşistlerin kendi güçlerini yoğunlaştırarak buna cevap veremeyeceğini bildikleri bu noktalara yönlendirerek savaşı kazanabilirlerdi. </p>
				<p class="paragraf-1">Anti-faşist merkezileşme komiteleri bir araya getirerek sağlanabilirdi. Anti-faşist milislerin pek çok yörede koordinasyon komiteleri vardı. Ancak, Rusların 1917’deki sovyetlerine benzer bir şekilde, milislerin ve işçi delegelerinin bütün İspanya çapında bir kuruluşları yoktu. </p>
				<p class="paragraf-1">Bu zaafın nedeni işçi örgütlerinin politikalarında yatıyordu. En güçlü olan, anarko-sendikalistler, gücün herhangi bir şekilde merkezileşmesinin, işçilerin yeni bir devlet tarafından ezilmesi sonucunu doğuracağında ısrar ediyorlardı. Şimdi bu yolu izlemenin yanlış olacağını söylüyorlardı. Liderlerinden birinin, Santillan’ın sözcükleriyle, ‘Diktatörlük özgürleştirici komünizmin tasfiyesidir; özgürleştirici komünizm ancak kitlelerin özgürlüğü ve kendiliğindenliği ile gerçekleştirilebilir’.<span class="dipp"><a class="footnote-link" href="#footnote-225-1017" id="footnote-225-1017-backlink">1017</a></span> Bu yolu izlemektense, Companys’in hükümetini yerinde bırakmak ve onunla işbirliği yapmak gerektiğini iddia ediyorlardı. CNT liderlerinin –cumhuriyetçi hükümete karşı iki başarısız ayaklanmaya karışmış– en yeteneklisi ve en militanı Buenaventura Durutti bile bu mantığa karşı çıkmıyordu. Barselona’da faşistleri ezmede çok belirleyici bir rol oynamıştı; şehrin işçilerinin kahramanıydı ve on binlerce kişilik kendiliğinden oluşmuş, Katalan sınırından Aragon’a ve faşistlerin elindeki Saragosa şehrine ilerleyen bir işçi ordusuna liderlik edecekti. Ama iktidar meselesiyle yüzleşmeye hazır değildi ve CNT’deki meslektaşlarını iktidarı Companys’in burjuva hükümetiyle paylaşma konusunda serbest bıraktı. </p>
				<p class="paragraf-1">Katalan CNT’si hükümete kısmen bir ‘karşı-güç’ oluşturdu. Kendisinden, UGT sendikasından, Sosyalist Partiden, Komünist Parti’den ve muhalif komünist POUM<span class="dipp"><a class="footnote-link" href="#footnote-225-1018" id="footnote-225-1018-backlink">1018</a></span> partisinden, Rabassaires köylü örgütünden ve Companys’in partisinin delegelerinden merkezi bir milis komitesi oluşturdu. Bu komite yöredeki savaşı koordine etti ve işçilerin özlemlerinin odak noktası oldu. Ve bilinçli olarak, özellikle finans ve bankalarla ilgili diğer önemli kararları Companys’in hükümetine bıraktı. </p>
				<p class="paragraf-1">Sosyalist Parti ve UGT liderleri Madrid’deki işçi hareketinin en etkili kişileriydi ve onlara sadık olan silahlı milis de kısa süre sonra, CNT’nin Barselona’da yaptığı gibi, şehrin kontrolünü ele geçirdi. Ancak, Caballero’nun, ‘İspanyol Lenin’i’ olduğu laflarına rağmen, destekçileri, işçi iktidarını oluşturacak bir yapı için hiçbir harekete geçmediler. Onların örgütünün bütün tarihi, mevcut toplumun kurumları içinde etkili olabilmekle ilgiliydi. Her türlü seçilmiş delege yapısından, anarşistlerin kendi örgütlerinin sıradan üyeleri üzerinde baskı kurabilir diye dehşete düşüyorlardı. Sosyalist Parti içindeki sağ, burjuva cumhuriyetçilerle derhal uzlaşılmasını istiyordu. Caballero’nun önderlik ettiği sol, cumhuriyetçilerle eskiden yaptıkları işbirliğinin ne kadar başarısız olduğunu hatırlayarak bundan hoşnut değildi. Ama solun, faşist orduların Madrid’e doğru yaptıkları kıskaç harekâtını önleyebilecek nasıl bir merkezi otorite yaratılması gerektiği sorununa başka bir cevapları da yoktu. </p>
				<p class="paragraf-1">Komünist Parti on beş yıl kadar önce, anarko-sendikalistlerin politikasızlığı ve Sosyalist Parti’nin reformizmine bir denge oluşturabilmek üzere kurulmuştu. Ancak birbirini izleyen ihraçlar, Moskova’daki Stalin’den gelecek çizgiyi sorgulayabilecek liderleri partiden uzaklaştırmıştı. Ve o çizgi şimdi burjuva cumhuriyetçilerle birlikte bir Halk Cephesi’ni destekliyordu. Hükümet hakkında ne yapılması gerektiği konusunda CNT ve Sosyalist Parti korkudan titremedeyken, Komünist Parti ve Rus büyükelçisi onları bir koalisyon hükümetine katılmaya, devrim lafından vazgeçmeye ve kendilerini tamamıyla anti-faşist cumhuriyetçi politikalara adamaya zorluyordu. Bunun orta sınıfların desteğini kazandıracağını, diğer kapitalist ve toprak sahiplerinin faşistlerin yanına geçmelerini durduracağını iddia ediyorlardı ve Fransız ve Britanya hükümetleri de buna sıcak bakıyordu. Bu ayrıca, çeşitli milislerin üyelerini, cumhuriyetin safında kalmış profesyonel subayların komutasında tek bir merkezi ordu içinde birleştirmeye de olanak verecekti. </p>
				<p class="paragraf-1">Sonunda böyle bir hükümet Eylül başlarında kuruldu. Caballero başbakan oldu ama hükümetin üyelerinin çoğunluğu cumhuriyetçiler ya da sağ kanat sosyalistlerdi. Sloganları, ‘Önce savaşı kazan, sonra devrimden söz et’ idi. Bu durum, CNT liderlerinin, sol Sosyalistlerden daha uzun süre direnemeyecekleri bir yaklaşımdı. Kısa süre sonra bunlardan üçü Companys’in Katalonya’daki hükümetine katıldı ve bunu dördünün Madrid’de bakanlık elde etmeleri izledi. </p>
				<p class="paragraf-1">Sol sosyalistler ve anarko-sendikalistler, devrimin tamamlanmasını erteleyerek, hem işçilerin sahip olmuş oldukları kazanımları koruyacaklarına hem de ılımlı politikacıların desteğini pekiştirerek savaşı kazanacaklarına inanıyorlardı. Ama bu hiç de olanaklı değildi. Ilımlı politikacıların her şeyden çok istedikleri şey özel mülkiyete saygı ve herhangi devrimci bir baskı olmadan, devlet makinesinin cumhuriyetin yanında kalan kesimlerinin varlığını sürdürmesiydi. ‘Cumhuriyetçi’ subayların ve polisin prestijini yeniden sağlamayı, sosyal devrime karşı korunmalarının ana ilkesi sayıyorlardı.</p>
				<p class="paragraf-1">Bununla birlikte, İspanya’da 1936 sonbaharında, özel mülkiyete saygı ve eski devlet makinesinin korunması, yalnızca işçilerin mücadeleden alıkonulması anlamına gelmiyordu. Temmuz’da ele geçirmiş oldukları fabrikaların ve toprakların kontrolünü ve elde etmiş oldukları kazanımları, ikna yoluyla ya da zorla, şu veya bu şekilde terk etmeleri anlamına geliyordu. Temmuz’da kışlaları ele geçiren işçilerin elinden silahlarını geri almak ve hangi tarafı tutacağını bilemeyen subaylara geri vermek anlamına geliyordu. </p>
				<p class="paragraf-1">Komünist Parti yetkilileri ve sağ kanat Sosyalistler, sosyal devrim yapmak için işçiler tarafından yapılacak herhangi bir girişimin, cumhuriyetçi tarafta ikinci bir iç savaş anlamına geleceğini iddia ediyorlardı. Ne var ki, toplumsal kazanımlarını terk etmeleri için işçilerin zorlanması, tam böyle bir iç savaşın unsurlarını taşıyordu. </p>
				<p class="paragraf-1">Askerleri ve silahları cepheden çekerek iç kullanıma tahsis eden anarşistler ya da aşırı sol POUM değil, onlardı. Kolektifleştirilen mülkleri terk etmek istemeyen ya da yeniden biçimlendirilmiş burjuva devletinin emirlerine uymak istemeyen işçilere karşı savaşı başlatan onlardı. 1937 Mayıs’ında, CNT milislerinin dokuz buçuk ay önce faşistlerden aldıkları şehir telefon santralını ele geçirmek için ısrar ettiklerinde Barselona’da yüzlerce hayata malolan silahlı çatışmaları başlatan onlardı. Andrés Nin gibi liderlerin öldürülmesi ve binlerce anti-faşist militanın tutuklanmasına yol açan polis terörünü kışkırtan onlardı. Militan bir işçi sınıfının, devrimini terk etmeye ve ‘savaşın sonunu’ beklemeye zorlanmasının başka bir yolu yoktu. </p>
				<p class="paragraf-1">Bununla birlikte, işçilere yüklenen fedakârlıklar, Almanya’da, Avusturya’da ve Fransa’da sosyal demokrat hükümetlere yüklenen fedakârlıkların faşizmin ilerlemesini durdurmaması gibi, savaşı da kazandırmadı. Cumhuriyetçi İspanya’da burjuva partilerine verilen her taviz Franco’nun işine yaradı.</p>
				<p class="paragraf-1">Cumhuriyetçi şehirler sıkışık duruma düştüğünde tipik bir kalıp ortaya çıktı. Şehirleri Franco’nun almasıyla her şeylerini kaybedecek olan işçiler, sonuna kadar savaşmaya hazırdı. Ama mülk sahibi orta sınıflar, faşist zaferi olumlu bir şekilde karşılamadılarsa da, kendileri için bir uzlaşma ayarlayabileceklerine inanıyorlardı. Böylelikle Bask burjuvazisi San Sebastian’ı terk ettiğinde, CNT’ye bağlı militanların mücadeleye devam edememelerini garanti altına aldılar. Mülkiyeti korumak için ‘yağmacıları’ ve ‘kundakçıları’ vurarak ve de şehrin Franco’ya teslim edilmesini garanti etmek için sokaklarda silahlı devriyeler dolaştırarak iç savaş içinde bir başka iç savaş başlattılar. Aynı şey, Bilbao, Santander ve Gijon’da tekrarlandı.<span class="dipp"><a class="footnote-link" href="#footnote-225-1019" id="footnote-225-1019-backlink">1019</a></span> Başka yerlerde, hükümet tarafından komuta mevkilerine terfi ettirilmiş olan subaylar kritik anlarda faşistlerden yana geçtiler. Savaşın son günlerinde bir cumhuriyetçi generaller cuntası, Franco ile ‘barışçı bir teslimiyeti’ görüşmek umuduyla Madrid’de iktidarı ele geçirdi ve çarpışmalarda 2.000 kişi öldü.</p>
				<p class="paragraf-1">Burjuvaziye verilen tavizlerin başka bedelleri de oldu. İspanyol donanmasının hemen hemen tümü, 1936 Temmuz’undaki faşist kalkışma sırasında subaylarını tutukladı ve faşistlere karşı çıktı. Bu, ordusunun büyük kısmını Fas’tan İspanya’ya getirmeye kalkan Franco için çok büyük bir engel oluşturuyordu. Ama, Anglo-Fransız desteğinin peşinde koşan Giral ve Caballero hükümetleri, donanmanın Tanca’dan çıkmasını emretti ve Franco’nun iletişim hatlarını engellemesini sona erdirdi. Aynı mantık, Franco’nun hatlarının gerisinde, Fas’a bağımsızlık sözü vererek, herhangi bir ayaklanma girişiminin kışkırtılmasını da olanaksız kıldı. İspanyol ordusu 1920’lerde anti-kolonyal kalkışmalarla hırpalanmıştı ve yeni bir mücadeleyi başlatma şansı yüksekti. Bunun yerine Halk Cephesi hükümetleri, İspanya’nın yönettiği Fas’ta imtiyazlar vererek İngiltere ve Fransa’nın gözüne girmeyi tercih ettiler. </p>
				<p class="paragraf-1">Yine de Büyük Devletler’i yatıştırma girişimleri bir işe yaramadı. Almanya ve İtalya’nın Franco’ya büyük destek sağlamasına rağmen, Britanya ve Fransa cumhuriyete silah sağlamayı reddettiler. </p>
				<p class="paragraf-1">Saygınlık arayışı ayrıca cumhuriyetin, yanlış bir şekilde Franco için savaşmaya gönüllü olmuş küçük köylülüğe ve onun bölgesindeki, Sevilla, Oviedo, ve Saragosa gibi geleneksel olarak militan yerler de dahil, zor duruma düşmüş işçilere sunacak çok az şeyi olduğu anlamına geliyordu. Savaşın en şaşırtıcı özelliklerinden birisi Franco’nun boyunduruk altına soktuğu nüfustan kaynaklanan, Rusya iç savaşında Beyaz orduların cephe gerisinde olanlarla tam bir tezat teşkil edecek şekilde, ne kadar az sorunla karşılaştığıydı.</p>
				<p class="paragraf-1">Solda devrim karşıtı politikayı en enerjik bir şekilde zorlayan Komünist Parti’ydi. Partinin çekirdek kadrosu bunu, her ne kadar parti bu şekilde güdülenen çok sayıda orta sınıf mensubunu saflarına katmış olsa da, mevcut toplum içinde ilerleme isteğinden yapmıyordu. Bu çekirdek, Rusya ile kendini özdeşleştiren ve devrim için zorlamanın ‘pratik olmadığı’ yolundaki Stalinci tezi benimseyen, kendini adamış ve cesur insanlardan oluşuyordu. Dolayısıyla devrimci talepleri reddederken, 1936 sonbaharında Madrid’in savunmasında işçileri harekete geçirmek için sınıf dilini kullanarak, devrimci bir heyecanla çarpıştılar. Ancak bu heyecan ve bu dil, Avrupa’nın başka yerlerinde sosyal demokratların izlediği politika kadar vahim bir hata idi. 1937 Mayıs’ında, en güçlü olduğu yerde, Barselona’da, devrimi ezerek, faşizmle mücadeleyi de çok zor bir hale getirdiler. Franco 1939 Ocak’ında hiç direnç görmeden Barselona’ya yürüyebildiğinde ve cumhuriyetçi generaller birkaç hafta sonra Madrid’de Komünistlere karşı çıktıklarında bunun bedelini ödediler. </p>
				<p class="paragraf-1">Franco’nun güçlerini tanımlamak için ‘faşist’ teriminin kullanılmasını sorgulayanlar vardır. Eric Hobsbawm bile, ‘General Franco, faşist olarak… tanımlanamaz’ diye iddia ediyor. Bunlar, onun ‘hareketi’ ile İtalyan faşistleri ve Alman Nazileri arasındaki farklılıklara odaklanıyorlar. Faşist çizgide totaliter bir kitle partisi, Falanj’ı yaratma girişiminin, unsurlardan yalnızca biri olduğuna işaret ediyorlar. Hareket ayrıca, eski tip monarşistler, bir önceki yüzyılda yaygın olan türden bir darbe (<span class="char-style-override-2">proununciamento</span>) isteyen generaller, muhafazakâr toprak sahipleri, kiliseye sadık olanlar ve Navarre’ın, idealleri Engizisyon günlerine kadar geri giden ‘Karlist’ küçük çiftçilerini de içeriyordu.</p>
				<p class="paragraf-1">Bu iddia geçersizdir çünkü, Troçki’nin açıkladığı ‘birleşik ve eşitsiz gelişme’ sürecini görmezden gelmektedir. 1930’larda İspanya, geri bir toprak sahibi sınıf, geri bir kapitalist sınıf, geri bir askeriye ve geri bir kilise ile geri bir ülkeydi. Ama aynı zamanda, ileri sanayi merkezleri ve en son devrimci mücadele biçimlerini kullanma yeteneği olan küçük olsa da güçlü işçi sınıfıyla modern kapitalist dünyanın ayrılmaz bir parçasıydı. Arkaik yönetici sınıf ve orta sınıf, en son karşı-devrimci mücadele biçimlerini benimseyerek tepki gösterdi. 1934’te bu Dollfuss’un ‘dinci-faşizm’ini, 1936 devrim yılında Mussolini ve Hitler’in dörtnala faşizmine doğru yönelmeyi kopya etmeye girişmek anlamına geliyordu. Kopya etme işi, farklı gelenekleri ve küçük ya da büyük farklı varlıklı sınıfları aynı kalıba dökerek tıpatıp olmuyordu. Ama ortaya çıkan sonuç, –yalnızca muhalefeti yenerek değil fakat işçi hareketinin temel örgütsel ağını parçalayarak– daha önce hiçbir askeri darbenin yapamadığını yapabilecek güçte gerçek bir kitle hareketiydi. Franco’nun zaferinin ardından idam edilen insanların sayısı yarım milyon olarak tahmin ediliyor. Daha fazla sayıda insan da sürgüne gitti. Yirmi yıldan fazla bir süre, sosyalist düşünceler bir yana, liberal düşünceleri bile ifade etmek mümkün değildi. 1960’ların başına kadar işçi hareketi kendine gelemedi. 18-19 Temmuz 1936’da barikatlar kuranlar, savaştıkları şeyin ‘faşizm’ olduğunu düşünmekte haklıydılar. Uzlaşmanın mümkün olduğunu düşünen orta sınıf politikacıları, geçmişteki monarşist hükümetler ve askeri <span class="char-style-override-2">proununciamento</span>’larda olduğu gibi, esas itibariyle yanılmışlardı. </p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-990-backlink" id="footnote-225-990">990</a>	A Sturmthal, <span class="char-style-override-2">The Tragedy of European Labour 1918-1939 </span>(Londra, 1944), s. 51.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-991-backlink" id="footnote-225-991">991</a>	A Sturmthal, <span class="char-style-override-2">The Tragedy of European Labour, </span>s. 172.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-992-backlink" id="footnote-225-992">992</a>	O sırada Viyana’da önde gelen sosyal demokrat eylemcilerden birisi olan J Braunthal tarafından aktarılan bir konuşma, J Braunthal, <span class="char-style-override-2">In Search of the Millennium </span>(Londra, 1945) içinde s. 280.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-993-backlink" id="footnote-225-993">993</a>	J Braunthal, <span class="char-style-override-2">In Search of the Millennium</span>, s. 280.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-994-backlink" id="footnote-225-994">994</a>	Aktaran, A Sturmthal, <span class="char-style-override-2">The Tragedy of European Labour, </span>s. 176.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-995-backlink" id="footnote-225-995">995</a>	A Sturmthal, <span class="char-style-override-2">The Tragedy of European Labour, </span>s. 177.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-996-backlink" id="footnote-225-996">996</a>	J Jackson,<span class="char-style-override-2"> The Popular Front in France, Defending Democracy 1934-38</span> (Cambridge, 1990), s.28.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-997-backlink" id="footnote-225-997">997</a>	J Jackson,<span class="char-style-override-2"> The Popular Front in France,</span> s.28.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-998-backlink" id="footnote-225-998">998</a>	J Jackson,<span class="char-style-override-2"> The Popular Front in France, </span>s. 5-6.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-999-backlink" id="footnote-225-999">999</a>	Sayılar ve alıntılar J Jackson,<span class="char-style-override-2"> The Popular Front in France,</span> s.88’den.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1000-backlink" id="footnote-225-1000">1000</a>	Aktaran J Jackson, <span class="char-style-override-2">The Popular Front in France,</span> s. 10, 88.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1001-backlink" id="footnote-225-1001">1001</a>	<span>Reflasyonist Politikalar (</span><span class="char-style-override-2">Reflationary policy</span><span>): Ekonomik faaliyetlerin düzeyini arttırmak için genellikle kamu harcamalarının arttırılması ve/veya vergilerin azaltılması yoluyla uygulanan maliye ve para politikaları. </span><span class="char-style-override-2">–çev.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1002-backlink" id="footnote-225-1002">1002</a>	J Damos ve M Gibelin, <span class="char-style-override-2">June’36 </span>(Londra, 1986), s. 229’a göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1003-backlink" id="footnote-225-1003">1003</a>	J Jackson, <span class="char-style-override-2">The Popular Front in France, </span>s. 112’ye göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1004-backlink" id="footnote-225-1004">1004</a>	J Jackson, <span class="char-style-override-2">The Popular Front in France, </span>s. 13.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1005-backlink" id="footnote-225-1005">1005</a>	Sayıları veren J Jackson, <span class="char-style-override-2">The Popular Front in France, </span>s. 219-220; ayrıca bakınız J Danos ve M Gibelin, <span class="char-style-override-2">June’36 </span>, s. 214.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1006-backlink" id="footnote-225-1006">1006</a>	İşten atılan ve lokavta maruz bırakılanların sayısı için  bakınız J Danos ve M Gibelin, <span class="char-style-override-2">June’36 </span>, s. 230.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1007-backlink" id="footnote-225-1007">1007</a>	G Orwell, <span class="char-style-override-2">Homage to Catalonia </span>(Londra, 1938).</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1008-backlink" id="footnote-225-1008">1008</a>	<span class="char-style-override-2">Confederacion Espanola de Derechas Autonomas / İspanya Özerk Sağ Konfederasyonu  –çev.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1009-backlink" id="footnote-225-1009">1009</a>	<span>UGT: Union General de Trabajadores / Genel İşçi sendikası </span><span class="char-style-override-2"> –çev.</span><span> </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1010-backlink" id="footnote-225-1010">1010</a>	<span>CNT: Confederacion Nacional del Trabajo / Ulusal Emek Konfederasyonu </span><span class="char-style-override-2"> –çev.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1011-backlink" id="footnote-225-1011">1011</a>	Aktaran P Broue ve E Temine, <span class="char-style-override-2">The Revolution and the War in Spain </span>(Londra, 1972), s. 82.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1012-backlink" id="footnote-225-1012">1012</a>	Bir Mayıs gösterilerinin anlatımı P Broue ve E Temine, <span class="char-style-override-2">The Revolution</span> içinde, s. 81</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1013-backlink" id="footnote-225-1013">1013</a>	Sayılar Robles’in konuşmasından, P Broue ve E Temine, <span class="char-style-override-2">The Revolution</span> içinde, s. 84.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1014-backlink" id="footnote-225-1014">1014</a>	Belli başlı şehirlerde neler olduğunun öyküsü için bakınız P Broue ve E Temine, <span class="char-style-override-2">The Revolution, </span>s.102-118.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1015-backlink" id="footnote-225-1015">1015</a>	P Broue ve E Temine, <span class="char-style-override-2">The Revolution,</span> s. 121.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1016-backlink" id="footnote-225-1016">1016</a>	Anarşist lider Santillan tarafından toplantıyla ilgili rapor, çevirisi P Broue ve E Temine, <span class="char-style-override-2">The Revolution</span>, içinde s. 130.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1017-backlink" id="footnote-225-1017">1017</a>	Kısa süre sonra bir CNT toplantısında yaptığı konuşmasının raporu, R Fraser, <span class="char-style-override-2"> Blood of Spain </span>(Harmondsworth, 1981), s. 112’de. Anarko-sendikalistlere sempatik bakan bir anlatı için bakınız, J B Ajarete, <span class="char-style-override-2">Durutti </span>Barcelona, 1975), s. 176-179.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1018-backlink" id="footnote-225-1018">1018</a>	<span>POUM: Partido Obrero de Unificacion Marxista / Marksist Birleşik İşçi Partisi </span><span class="char-style-override-2"> –çev.</span><span> </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1019-backlink" id="footnote-225-1019">1019</a>	Kuzeydeki savaşın öyküsü için bakınız, P Broue ve E Temine, <span class="char-style-override-2">The Revolution</span>, s. 389-414.</p>
					</div>
				</div>
			</div>
		</div>
</body>
</html>