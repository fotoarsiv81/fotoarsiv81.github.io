<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-62.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-62.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">10. Bölüm</p>
				<p class="resimara"><img alt="6.png" class="image" height="10" src="../Images/6_fmt48.jpeg" width="200"/></p>
				<p class="arabaslik-orta" id="toc_marker-8-11">YENİ DÜNYANIN BOZUK DÜZENİ</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt48.jpeg" width="46"/></span></p>
				<p class="paragraf-1">1960’ların ortalarında gelişmiş kapitalist ülkelere bakanların çoğu, sistemin savaş yıllarının sorunlarından kurtulduğuna inanıyordu. Sistem artık öylesine derin bunalımlar, sonsuz ekonomik belirsizlikler ve devrimci solla faşist sağ arasındaki siyasal kutuplaşmalarla karşı karşıya bulunmuyordu. ABD’li sosyolog Daniel Bell, ‘ideolojinin sonunun’ geldiğini ilan etmişti. Şimdi, ‘üretimi örgütlemek, enflasyonu kontrol etmek ve tam istihdamı sürdürmenin’ araçları bilindiğine göre, ‘siyaset bugün herhangi bir içsel sınıf bölünmesinin yansıması değildir’ diyordu.<span class="dipp"><a class="footnote-link" href="#footnote-225-1094" id="footnote-225-1094-backlink">1094</a></span> Bell, ABD Merkezi İstihbarat Teşkilatı’nın (CIA) finanse ettiği <span class="char-style-override-2">Encounter</span> dergisine yazıyordu. Ama CIA’den nefret edenler bile çok benzer sonuçlara ulaşabiliyorlardı. Dolayısıyla Alman-Amerikalı Marksist Herbert Marcuse, ‘çağdaş toplumun en gelişmiş bölgelerinde, kurumsal statükonun korunmasında ve geliştirilmesinde öncelikli çıkarı olanlar eski düşmanları (burjuvazi ve proletarya) birleştirdi’ diye yazıyordu.<span class="dipp"><a class="footnote-link" href="#footnote-225-1095" id="footnote-225-1095-backlink">1095</a></span> </p>
				<p class="paragraf-1">Öyle görünüyordu ki tarih, ya da en azından sınıf mücadelesi tarihi – belki Üçüncü Dünya dışında, sona ermişti. Bu otuz yıl sonra, Bell’e ya da Marcuse’a hiçbir göndermede bulunmadan, ABD Dışişleri Bakanlığı görevlisi Francis Fukuyama tarafından yeniden formülleştirilen bir nosyondu. </p>
				<p class="paragraf-1">Ne ki, 1960’ların ortasıyla 1990’ların başı arasındaki dönem, bir dizi toplumsal karışıklık, ani ekonomik krizler, şiddetli grevler ve de dünyanın büyük askeri bloklarından birisinin çökmesiyle öne çıkmıştı. Tarih sona ermek bir yana daha da hızlanmıştı. </p>
				<p class="paragraf-1">20. yüzyılın ikinci yarısında üç büyük dönüm noktası vardı – 1968, 1973-75 ve 1989. Bunlar, Soğuk Savaş döneminin siyasal, ideolojik ve ekonomik yapısını altüst ettiler.</p>
				<p class="arabaslik-sol"><span class="char-style-override-3">1968: Yanıp Sönen Özgürlüğün Sesi</span></p>
				<p class="paragraf-1">1968 yılına genellikle ‘öğrenci ayaklanmasının yılı’ olarak göndermede bulunulur. Bu yıl gerçekten de, dünyanın her yerinde, Batı Berlin’de, New York’ta ve Harvard’da, Varşova’da ve Prag’da, Londra’da ve Paris’te, Mexico City ve Roma’da öğrenci protestolarını, gösterilerini ve işgallerini gören bir yıl oldu. Ama bu yılla ilgili olarak bunlardan çok daha fazla şeyler vardı. Söz konusu yıl, siyah Amerikalıların isyanının en yüksek noktasına, Amerika’nın askeri prestijine en büyük darbenin (Vietnam’da) indirilmesine, (Çekoslovakya’da) Rus birliklerine direnilmesine, (Fransa’da) insanlık tarihinin en büyük genel grevine, İtalyan toplumunu yedi yıl süreyle sarsacak işçi mücadeleleri dalgasının başlangıcına ve Kuzey İrlanda ‘Sorunları’ olarak bilinecek olaylara tanık oldu. Öğrenci mücadeleleri, her ne kadar bunları etkileyecek ve geri besleme sağlayacak olsa da, daha büyük toplumsal güçlerin çatışmasının belirtileriydi. </p>
				<p class="paragraf-1">1968 patlamaları büyük bir şok etkisi yarattı, çünkü bunların yer aldığı toplumlar çok istikrarlı görünüyordu. McCarthycilik 1930’larda mevcut solu yok etmişti ve ülkenin sendika liderleri bürokratik ve muhafazakâr olma kötü şöhretine sahipti. Çekoslovakya Doğu Avrupa ülkelerinin en zengini ve 1956’daki karışıklıklardan en az etkilenmiş olanıydı. Fransa on yıldır de Gaulle’ün diktatörce yönetiminin sıkı baskısı altındaydı; sol seçimlerde başarısızdı ve sendikalar zayıftı. İtalya’da hükümetler gelip gidiyor ve her zaman, insanları seçimlerde kendileri için oy vermeye sürükleyen Katolik kilisesine dayanan Hristiyan Demokratlarca kuruluyordu. </p>
				<p class="paragraf-1">İstikrarın büyük kısmı bu ülkelerin yaşadığı sürekli ekonomik büyümeye dayanıyordu. Ancak bu büyümenin kendisi, istikrarın altını oyan güçleri yaratıyor ve bu güçler 1968’de siyasal ve ideolojik yapıları parçalıyordu. </p>
				<p class="paragraf-1">ABD’de uzun süren ekonomik canlılığın başlarında siyah nüfusun çoğunluğu, köleliğin sona erdiği zaman oldukları yerdeydi – yerel devletin ve beyaz ırkçıların aşağı pozisyonlarını onlara kabul ettirmek için silahı, kamçıyı ve celladın kemendini kullandıkları kırsal Güney’de yarıcılık ediyorlardı. Ekonomik canlılık, sanayide iş bulmak için şehirlere olan hareketi hızlandırdı. 1960’a gelindiğinde siyahların dörtte üçü şehirlerde oturuyordu. Büyük sayılara ulaşmış olmaları ırkçılara ve devlete karşı ayağa kalkma güvenini yarattı. 1955 yılında bir kadının, Rosa Parks’ın, bir otobüsün arkasında ayrılmış alanda oturmayı reddetmesi, Alabama, Montgomery’de eski iktidar yapılarını sarsan yaygın bir otobüs boykotunu başlattı. 1965, 1966 ve 1967’de, Los Angeles, Newark ve Detroit gibi kuzey şehirlerinde siyahların ayaklanmaları görüldü. 1968 yılında siyah lider Martin Luther King’in öldürülmesinden sonra ülkedeki hemen hemen her gettoda dumanlar yükseldi ve genç siyahların büyük bölümü, devrimi ve silahlı meşru müdafaayı savunan Kara Panterler Partisi’yle özdeşleşmeye başladı. </p>
				<p class="paragraf-1">Fransa ve İtalya’da mevcut düzenin 1940’larda kendisini istikrara kavuşturma yeteneği ve faşist İspanya ve Portekiz’de kendisini devamlı kılması, bu ülkelerde halkın büyük bir kısmının hâlâ, statükoyu desteklemek için rüşvet verilebilecek ya da korkutulabilecek küçük çiftçiler olması gerçeğine dayanıyordu. Bunun ideolojik ifadesi, ileri derecede muhafazakâr Katolik kilisesinin pek çok yörede sahip olduğu etkiydi. Uzun süren ekonomik canlılık bunu değiştirdi. 1968’e gelindiğinde güney Avrupa ülkelerinde köylü kökenli çok sayıda erkek ve kadın, fabrikalarda ve büyük işyerlerinde yoğunlaşmıştı. Başlangıçta, sendikalara karşı olma ya da Katolik sendikaları destekleme gibi kırsal önyargılarını beraberlerinde getirme eğilimindeydiler. Ama 1930’ların mücadelelerini ve savaşın sonundaki büyük grevleri hatırlayan eski işçilerle aynı koşullarla karşılaştılar – daha fazla çalışılması için durmak bilmeyen baskı, ustabaşı ve müdürlerin tehditleri, artan fiyatlar nedeniyle ücretler üzerindeki baskı. Bu insanlar, 1968 ve 1969 yıllarında sisteme meydan okuyan yeni ve kuvvetli bir güçle birleştiler.</p>
				<p class="paragraf-1">1950’lerin otalarında Çekoslovakya’daki istikrarın nedeni yine canlanan bir ekonomiydi. Yılda yaklaşık yüzde 7’lik bir büyüme, reel ücretlerde hatır sayılır artışlara izin verirken, yönetimdeki bürokrasiye de bir tür kendine güven duygusu vermişti. Büyüme hızı 1960’ların başında düştü; toplumun her düzeyinde artan hayal kırıklığına ve yönetici bürokrasi içinde de bölünmelere yol açtı. Parti içindeki önde gelen figürler, Devlet Başkanı ve Parti Genel Sekreteri Novotny’yi istifaya zorladılar. Entelektüeller ve öğrenciler, 20 yıldır ilk kez, kendilerini özgürce ifade etmek için bu fırsattan yararlandılar. Tüm sansür mekanizması çöktü ve bir anda polisin muhalefeti ezme konusunda güçsüz olduğu görüldü. Öğrenciler özgür öğrenci birlikleri kurdular; işçiler devletçe atanmış sendika liderlerini oylarıyla tasfiye ettiler, bakanlar politikaları nedeniyle televizyonda sıkı sıkıya sorguya çekildiler ve Stalin döneminin korkunçlukları alenen konuşulmaya başlandı. Bu kadarı Rusya’nın yöneticileri için çok fazlaydı. 1968 Ağustos’unda bu ülkeye çok sayıda asker gönderdiler ve önde gelen hükümet figürlerini tutuklu olarak Moskova’ya sürdüler.</p>
				<p class="paragraf-1">Muhalefeti bir gecede ezebileceklerini ummuşlardı ama ilk etki, sorunun derinleşmesi ve yaygınlaşması oldu. Rus tanklarına karşı çok az fiziki direniş olurken, muazzam bir pasif muhalefet oluştu. Rusya, Çekoslovakya hükümetini, muhalefeti kontrol altına alma sözüyle ülkeye iade etmeye zorlandı. Bu söz yerine getirilmeden, aralıklı gösteri ve grevlerle dokuz ay geçti. Sonunda Rusya, insanları işlerinden çıkararak ve kimi durumlarda hapsederek açık muhalefeti susturacak kukla bir hükümet kurdurmayı başardı. Stalinci devlet kapitalizmi Çekoslovakya’yı bir yıl kadar daha yönetecekti. </p>
				<p class="paragraf-1">Bununla birlikte Stalinist sisteme yönelik ideolojik hasar muazzamdı. Uluslararası planda olaylar, 1956’da soldaki insanların duydukları kuşkuları yeniden canlandırdı. Batı Avrupa Komünist partilerinin çoğu, böyle yaparak ülkelerindeki sosyal demokrat ve orta sınıf güçlerle işbirliğini kolaylaştırmak için bile olsa, Rus işgalini lanetlediler. Sola kayan genç insanlar arasında, ‘Doğu ve Batı emperyalizmleri’ni lanetlemek yaygın bir şey oldu. Çekoslovakya da dahil Doğu Avrupa’da yönetimdeki partilerin üyeliği gerçek bir ideolojik adanmışlıktan uzaklaştı; partiye girmek, ne eksik ne fazla, bir kariyer oldu.</p>
				<p class="paragraf-1">ABD’nin Vietnam’da karşılaştığı sorunlar bile bir ölçüde bu uzun süren ekonomik canlılığın bir ürünüydü. Savaşı dünya sahnesinin merkezine iten şey, 1968’deki Tet Saldırısıydı. Ancak Tet, ABD güçleri için kayıtsız şartsız bir yenilgi olmadı. ABD o sırada, her ne kadar generalin biri, bir keresinde ‘şehri kurtarmak için onu yok etmek zorunda kaldık’ diye itiraf etmiş olsa da, şehirlerin kontrolünü yeniden ele geçirmiş olmakla övünüyordu. Tet savaşta bir dönüm noktasını temsil etti çünkü ABD’nin ülkenin kontrolünü elinde bulundurmanın maliyetini göze alamayacağı konusunda büyük iş çevrelerinin başlıca kesimlerini ikna etti. ABD burada Kore’de harcadığından daha fazla harcamıyordu. Ancak araya giren ekonomik canlılık Japon ve Batı Alman kapitalizminin canlanışına tanık olmuştu ve ABD hem onların ekonomik rekabet konusundaki meydan okuyuşlarını hem de Vietnam’daki kara savaşının maliyetini karşılamayı göze alamıyordu. Bu durumda savaş, Başkan Johnson’un, kendisine şöhret sağlayacağını ve ABD toplumuna uzun dönemli istikrar getireceğini umduğu ‘Büyük Toplum’ refah harcamaları programını talan etti.</p>
				<p class="paragraf-1">Son olarak, uzun süreli canlılık bütün gelişmiş kapitalist ülkelerde öğrenci sayısında muazzam artışlara yol açmıştı. Her yerde devlet, kendi ulusal kapitalizminin rekabet gücünü arttıracağı umuduyla, yüksek öğretimin bir hayli yaygınlaşmasını üstlenmişti. İkinci Dünya Savaşı’nın başında yalnızca 69.000 yüksek okul öğrencisi bulunan Britanya’da, 1964’e gelindiğinde bu sayı neredeyse 300.000’i bulmuştu. Bu gelişme ayrıca öğrenci nüfusun yapısında da nitel bir değişime yol açtı. Eskiden bu öğrenciler ağırlıklı bir şekilde yönetici sınıf ve onun asalaklarından gelirken, şimdi esas itibariyle orta sınıfların ve daha az ölçüde olmak üzere işçilerin çocuklarından oluşuyordu. Öğrencilerin büyük çoğunluğunun okuduğu üniversiteler, birbirine benzer yapılardaydı ve işçilerin işyerlerinde yoğunlaşması gibi, giderek büyük öğrenci kitlelerini barındırıyordu. Kaliforniya, Berkeley’deki öğrenci protestoları, ‘bilgi fabrikaları’ndan şikâyet ediyordu.</p>
				<p class="paragraf-1">Öğrenciler buralarda, daha sonra toplumun sınıfsal olarak çok farklı yönlerine dağılmadan önce, yalnızca üç ya da dört yıllığına bir araya geliyorlardı. Ama içinde buldukları koşullar onları toplu eyleme yönlendirebilecek bir topluluk duygu ve ilgisi yaratmada başarılı oluyordu. Binlerce genç insan, sosyoloji, edebiyat, tarih ya da iktisat öğrencisi olarak, ideolojik temaları benimseme ve geliştirmelerinin beklendiği yoğun bir ortamda bulunuyorlardı. </p>
				<p class="paragraf-1">Bu ise toplumsal meselelerin üniversitelerde etkili olabileceği anlamına geliyordu. Dolayısıyla, örneğin Berlin’deki öğrenci mücadeleleri, despot İran Şahı’nın gezisi sırasında polisin Şahı protesto eden bir öğrenciyi öldürmesiyle başlamıştı; ABD’de, Vietnam savaşı karşısında duyulan dehşet ve mücadele eden siyahlarla dayanışmadan kaynaklanmıştı; Polonya’da, muhaliflerin hapsedilmesine karşı protestolardan hareket edilmişti; Çekoslovakya’da Rus işgaline karşı muhalefetin bir parçası olarak gelişmişti. </p>
				<p class="paragraf-1">Öğrenci sorunları etrafında başlayan mücadeleler hızla, toplumun tüm niteliğini çözmeye çalışacak şekilde genelleşti. Bu en dramatik bir şekilde Fransa’da ortaya kondu. Otoriteler, küçük çaplı öğrenci protestolarına, Paris Üniversitesi’nin bütününü kapatarak ve polisi göndererek karşılık verdiler. Polis şiddetinden dehşete düşen artan sayıda öğrenci, nihayet ‘barikatların gecesi’nde (10 Mayıs) polisin şehrin Sol Yakası’nın tümünden geçici olarak çıkarılmasına kadar protestolara katıldı. Öğrenci hareketi, de Gaulle’ün, otoriterliği ve grevleri ve gösterileri ezmek üzere silahlı polisi kullanma kararıyla saltanat sürdüğü, tüm düzene karşı başarılı bir muhalefeti simgeler hale geldi. Aşağıdan gelen baskılara tepki gösteren rakip sendika federasyonları 13 Mayıs’ta bir günlük bir genel grev çağrısı yaptılar ve gördükleri tepki karşısında şaşırıp kaldılar. Ertesi gün, genel grevin başarısıyla cesaretlenmiş olan genç işçiler Nantes’daki Sud Aviation fabrikasının işgaline başladılar. Başka işçiler onları izledi ve iki gün içerisinde bütün ülke 1936’daki işgallerin –ama çok daha büyük bir ölçekte– tekrarını yaşıyordu. On beş gün kadar hükümet felç oldu. Yayınını sürdürmeye devam eden medyada yapılan tartışmaların büyük kısmı meydana gelmekte olan ‘devrim’le ilgiliydi. De Gaulle, çaresizlik içinde gizlice Almanya’daki Fransız silahlı kuvvetlerine komuta eden generallere koştu ama kendisine görevinin bu ajitasyonu sona erdirmek olduğu söylendi. Sonunda bunu, ücret artışlarının ve genel seçim vaadinin, sendikaları ve hepsinden öte Komünist Partisi’ni işe dönülmesi konusunda bastırmaya ikna etmesi sayesinde başardı.</p>
				<p class="paragraf-1">Hatta Mayıs olaylarından önce, öğrenci mücadelelerinin uluslararası çapta yaygınlaşması, devrim dili için yeni bir popülerliğe yol açıyordu. Ama Mayıs’a kadar bu tür konuşmalar hâlâ Herbert Marcuse gibi adamların, işçileri dışlayan düşünceleriyle sınırlı olma eğilimindeydi. Tipik sloganlar ‘öğrenci gücü’nden söz ediyordu. Mayıs olayları bunu değiştirdi. O andan itibaren olup bitenlerle 1848, 1871, 1917 ve 1936 ve kimi durumlarda 1956’da olanlarla bir bağlantı kurma eğilimi arttı. Yirmi ya da daha fazla yıl süreyle Batı’nın anaakım entelektüel hayatında marjinalleşmiş olan Marksist düşünceler birdenbire moda oldu. Ve otuz yıl kadar sonra Batı dünyasının her yerinde yaşlanmış entelektüeller hâlâ ‘altmışlar’dan heyecanla bahsediyor ya da o dönemi özlemle anıyordu. </p>
				<p class="paragraf-1">1968’in etkisini hisseden yalnızca dar entelektüel anlamda kültür değildi. Geniş ‘kitle’ ve ‘gençlik’ kültürünün pek çok unsuru da bu etkiyi hissetti. Genç insanların onlarla yetiştirildikleri önyargılara karşı bir meydan okuma söz konusuydu. Giyimde ve saç stilinde, daha önce ‘toplum karşıtı’ azınlıklarla ilişkilendirilen modaların geniş çapta kabulüyle radikal değişiklikler oldu. Keyif verici ilaçların (daha çok mariuana, amphetamine ve LSD) kullanımı yaygınlaştı. Daha da önemlisi, artan sayıda Hollywood filmi, Amerikan Rüyası’nın propagandasını yapmak yerine buna meydan okumaya başladı ve kimi pop şarkıları romantik aşk dışındaki temaları ele almaya başladı. </p>
				<p class="paragraf-1">ABD’de başlangıçtaki ‘hareketler’ –insan hakları ve siyahların özgürleşme hareketleri, savaş karşıtı hareketler ve de öğrenci hareketleri– başka hareketleri doğurdu. Bunlar, Yerli Amerikalılara kendilerine zulmedenlere karşı mücadeleyi ele almayı ve New York’daki eşcinsellere Eşcinsel Özgürlük Cephesi’nin kurulmasıyla, kulüplerine yönelik saldırılara karşı durmayı ilham ediyordu. Bu hareketlerin deneyimi ayrıca binlerce kadının Amerikan toplumunda kendilerine ayrılan aşağı rollere meydan okumasına ve çoğu kez bu hareketlerde yer almasına yol açtı. Sınıflı toplumun doğuşundan bu yana kadınların maruz kaldığı baskının sorgulanması talebiyle Kadınların Kurtuluş Hareketi’ni oluşturdular ve hareketle doğrudan bağlantısı olmayan kadınlar arasında da bunun bir yansımasını gördüler. Kadınların çoğunun yaşamları için, işgücünün bir parçası olmaya başlamaları ve bunun kendilerine sağladığı bağımsızlığın tadına varmaları gerçeği, ifadesini buluyordu. </p>
				<p class="arabaslik-sol"><span class="char-style-override-3">Yeni Çıkmaz</span></p>
				<p class="paragraf-1">Radikalleşme dalgası 1968’le sona ermedi. ABD’deki en büyük öğrenci protestosu 1970’de oldu. Ohio, Kent Devlet Üniversitesi’nde Başkan Nixon’un Vietnam savaşını Kamboçya’ya yaygınlaştırmasını protesto eden öğrencilerden birisinin Ulusal Muhafız birlikleri tarafından ateş açılıp öldürülmesi üzerine, ülkenin her yerinde üniversiteler işgal edildi. Yunanistan’da 1973’te patlak veren öğrenci hareketi, Atina’nın merkezindeki politekniğin işgal edilmesiyle ülkeyi altı yıldır yöneten askeri cuntanın sarsılmasına ve yedi ay sonra çöküşünün sağlanmasına katkıda bulundu. Batı Almanya’da üniversiteler, genel olarak apolitik bir ülkenin ortasında, birkaç yıl boyunca sol kanat (esas itibariyle Maocu) ajitasyonun gettoları haline geldi. </p>
				<p class="paragraf-1">Bununla birlikte, 1968’den sonra birkaç ülkede önemli bir kayma oldu. Öğrenciler sol muhalefetin merkezi olmaktan çıktılar. İtalya’da, 1969’daki ‘sıcak sonbahar’dan sonra metal işçileri ücret sözleşmeleri nedeniyle fabrikalarını işgal edince işçi hareketi merkeze geçti. İspanya’da da, 1970’lerin sonlarından itibaren işçi hareketi merkezî bir rol oynamaya başladı ve böylelikle Franco’nun son yıllarında rejimi zayıflattı ve onun 1975’teki ölümünden sonra halefleri ‘demokratik’ reformlar yapmak için acele ettiler. Britanya’da, sendika liderlerinin karşı koymasına rağmen sendikacıların faaliyetleri, Edward Heath’in Muhafazakâr hükümetini öylesine yıprattı ki, 1974 başında ‘bu ülkeyi kim yönetiyor’ sorusu etrafında seçimlere gitti.</p>
				<p class="paragraf-1">Öğrenciler kimi zaman işçileri de içine katacak mücadeleleri başlatabilmişlerdi ama mücadelelerin nasıl sonuçlanacağı işçilerin örgütlerine bağlıydı. Bu 1968 Mayıs’ında, sendikalar ve de Komünist Parti, en iyi tanınan öğrenci liderlerinin muhalefetine rağmen genel grevi sona erdirmeyi başarınca Fransa’da açıkça görüldü. 1975-76 yıllarında İtalya’da, Britanya’da ve İspanya’da yeniden görüldü. İtalya’da Hristiyan Demokratlar, Britanya’da Muhafazakârlar ve İspanya’da Franco, işçilerin mücadelelerini kendi başlarına engellemeyi başaramadılar. Hükümetler bunu ancak, sendika liderleri ve işçi partileriyle, İtalya’da ‘tarihsel uzlaşma’; Britanya’da da ‘Toplumsal Sözleşme’ ve İspanya’da ‘Moncloa Paktı’ adı verilen anlaşmaları imzalayarak yapabildiler.</p>
				<p class="paragraf-1">Her durumda bunun etkisi, işçilerin mücadelesini engelleyerek, tam da uzun süren ekonomik canlılığın sona erdiği bir sırada, kendilerine yöneltilecek nakavt yumruğu karşısında işçilerin gardlarını düşürmek oldu. </p>
				<p class="paragraf-1">1960’ların sonunda dünyada, öğrenci radikalizminin, 1970’lerde işçi mücadeleleri dalgasına yol açtığı bir başka bölge daha vardı – Latin Amerika’nın güney ‘koni’si. 1960’ların sonu Arjantin’in Cordoba şehrinde neredeyse bir ayaklanmaya<span class="dipp"><a class="footnote-link" href="#footnote-225-1096" id="footnote-225-1096-backlink">1096</a></span> ve Şili’de Sosyal Demokrat başkana meydan okuyan toprak işgalleri dalgasına tanık oldu. Her iki durumda da aşağıdan gelen değişiklik talebi anayasal kanallara yönlendirildi. </p>
				<p class="paragraf-1">Arjantin’de bu talep, savaş sonrası diktatörü Perón’un sürgünden dönmesi talebi etrafında odaklaştı. Perón, yüksek dünya fiyatlarında Arjantin’in tarımsal ihracatının, görece yüksek ücretler ve işçiler için refah sağlayıcı olanaklara dönüştürülebildiği bir dönemde ülkeyi yönetmişti. İnsanlar onun dönüşünün eski iyi günleri geri getireceğine inanıyorlardı. Bu, birbirine rakip soldaki ve sağdaki Perón destekçilerinin ve hatta güçlü şehir gerillası örgütü Montoneros’un tekrarladığı bir mesajdı. Aslında, sonunda geri dönmüş olması işçiler için hiçbir kazanç getirmedi ama sağın ve ordunun, solun hiç hazırlıklı olmadığı bir saldırıyı başlatmasına yaradı. Perón’un ölümünden sonra ordu, iktidarı doğrudan ele alacak kadar kendisini güçlü hissetti. Sayıları on binlere varan bütün bir sol kanat eylemci kuşağı öldürüldü ya da ‘kayboldu’. </p>
				<p class="paragraf-1">Şili’de parlamentocu Sosyalist Parti bu yeni militanlıktan yararlandı. Liderlerinden birisi Salvador Allande, 1970 yılında başkan seçildi ve de parlamentodaki sağ kanat çoğunluk, askeri emir komuta zincirini bozmamak izin bir anayasal garanti karşılığında göreve başlamasını kabul etti. Önemli ABD çıkar çevreleri bundan hoşnut olmadı ve Allande’nin görev süresinin ikinci yılında Şili yönetici sınıfının belli başlı kesimleri de onlara katıldı. 1972 güzünde onu görevden uzaklaştırmak için, kamyon sahiplerinin öncülük ettiği ‘patronlar grevi’ yoluyla bir girişim yapıldı. Bunu, fabrikalarını işgal eden ve 1917 ve 1956’dakine benzer işçi konseylerini birbirine bağlamak için, <span class="char-style-override-2">cordones</span>, oluşturan işçiler önledi. 1973 Haziran’ındaki bir darbe silahlı kuvvetler içindeki ayrılık ve büyük sokak gösterileri nedeniyle sonuçsuz kaldı. Ancak Komünist Parti ve Sosyalist Parti’nin başlıca kesimleri halka, <span class="char-style-override-2">cordones</span>leri yavaşlatmalarını ve ordunun ‘Anayasal’ geleneklerine güvenmelerini salık verdiler. Allande, bunun sağı yatıştıracağını ve düzeni sağlayacağını umarak Augusto Pinochet de dahil generalleri hükümetine aldı. Eylül ayında Pinochet bir darbe düzenledi, başkanlık sarayında Allande’yi bombaladı ve binlerce eylemci işçiyi öldürdü. Avrupa’da işçi hareketi kendi liderleri tarafından uykuya yatırılırken, Latin Amerika’nın güneyinde kanla boğuldu.</p>
				<p class="paragraf-1">1968’de yakılan ateş Avrupa’da bir kez daha parladı. Portekiz, 1920’lerin sonlarından beri faşist nitelikleri olan bir diktatörlüktü. Ama 1970’lerin ortalarına gelindiğinde Afrika’daki sömürgelerini elde tutmak için verdiği savaşı kaybediyordu. Nisan 1974’te diktatör Caetano bir darbe ile devrildi ve onun yerini, ülkenin belli başlı tekellerinin desteklediği ve savaşlara görüşmeler yoluyla bir çözüm bulmaya kararlı, muhafazakâr General Spinola aldı.</p>
				<p class="paragraf-1">Diktatörlüğün çöküşü bir mücadele dalgasını başlattı. Lisnave ve Setnave’deki büyük tersaneler işgal edildi. Fırıncılar, posta çalışanları ve havaalanı emekçileri greve gittiler. Darbeyi düzenlemenin riskini alan subayların pek çoğu Spinola’dan daha radikaldi ve Spinola, kurtuluş hareketleri Portekiz iş çevrelerinin çıkarlarını koruyacak barış koşullarına razı oluncaya kadar onları oylamaya çalışırken, savaşlara derhal son verilmesini istiyorlardı. Doğru düzgün örgütlenmiş yeraltındaki tek parti Komünist Partisi’ydi. Liderleri, (Lizbon bölgesindeki en güçlü işçi gruplarının güvenini yitirme pahasına) grevleri sona erdirmek, hükümete katılmak ve orta sınıf destekçileri silahlı kuvvetler ve medyada etkili pozisyonlara yerleştirmek üzere Spinola ile anlaştılar. Komünist Partisi’nin amacı, işçilerle generaller arasında denge sağlayarak, savaştan sonra Doğu Avrupa’dakilerin çizgisine benzer kendi rejimini kurana kadar güçlenmekti.</p>
				<p class="paragraf-1">Bu başarılı olması mümkün olmayan bir manevraydı. Komünist Parti, Lizbon işçilerinin militanlığını ve silahlı kuvvetlerin kendi solundaki gelişmelerden hoşnutsuzluğunu durduramayacağı gibi, Batı kapitalizminin kendi kapı eşiğindeki devrimci olaylardan paniklemesini de yatıştıramazdı. </p>
				<p class="paragraf-1">İki başarısız sağ kanat darbe girişimi Spinola’nın görevi terk etmesine ve işçilerle ordu saflarında daha fazla radikalleşmeye yol açtı. CIA’in ve Batı Avrupa’nın sosyal demokrat hükümetlerinin desteği ile sağ, kuzey Portekiz’in kırsal kesimlerinde darbeye benzer bir dizi girişimde bulundu. Etkili askeri güce sahip subaylar, bir siyasal tercihten ötekine savruluyorlardı. Daha sonra Kasım 1975’te sosyal demokrat desteğe sahip bir yüksek rütbeli subay, sol kanat subaylardan bir kısmını iktidarı ele geçirmek için yarı gönüllü bir girişime kışkırttı ve bunu birkaç yüz disiplinli birliği, sadık olmayan alayları silahsızlandırmak üzere, Lizbon üzerine yürütmenin mazereti olarak kullandı. Birkaç hafta öncesine kadar –partiye yakın bir subayın başbakanlığı yürüttüğü sırada– o denli güçlü görünen Komünist Parti, işçilerin direnişini örgütlemek için hiçbir harekette bulunmadı. 1975 yazında, Avrupa ve Amerika’da kapitalizmin liderlerini derinden endişelendiren bir devrim, sonbaharda yalnızca homurdanarak yenilgiyi kabul etti. </p>
				<p class="arabaslik-sol"><span class="char-style-override-3">Şiddetli Bir Yağmur</span></p>
				<p class="paragraf-1">Uzun süren ekonomik canlılık, Batı ekonomilerinin 1930’lardan bu yana ilk kez aynı anda durgunluğa girmesi ve işsizliğin katlanmasıyla 1973 güzünde aniden sona erdi. Bu her yerde, hükümet ve iş çevrelerinde panik yaratmak için yeterliydi. Anaakım iktisatçılar 1930’ların bunalımının nasıl meydana geldiğini hiçbir zaman açıklamayı başaramamışlardı ve hiçbiri benzer bir durumla karşı karşıya olmadıkları konusunda emin olamıyorlardı. </p>
				<p class="paragraf-1">1950 ve 1960’larda, bunalımların bir daha mümkün olmayacağı zira John Maynard Keynes’in reçetelerini uygulayabilecekleri konusunda kendilerini ikna etmişlerdi. Dünyanın en çok satan ekonomi kitaplarından birisinin yazarı Nobel ödüllü iktisatçı Paul Samuelson, iktisadi çevrimlerin geçmişte kalmış bir şey olduğu konusunda onlara 1970’te garanti vermişti. Ama Keynesçi ilaçları iktisadi bunalıma uygulamaya çalıştıklarında bunlar işe yaramadı. Tek etkisi, işsizliğe dokunmazken, enflasyonu artırmak oldu. 1976’ya gelindiğinde, hızla artan enflasyon tehlikesinin yarattığı panik içinde bu tür önlemler terk edilmişti. İktisatçılar ve siyaset yazan gazeteciler bir gecede devlet müdahalesinden bağımsız, tamamen ‘serbest’ piyasa inancına, daha önce Friedrich Hayek ve Milton Friedman gibi birkaç münferit peygamberin vazettiği bir teoriye döndüler. Entelektüellerin böylesine kitlesel bir dönüş yapması, prenslerin kişisel kararlarıyla ilahiyatçıların ‘inançlar’ını değiştirdikleri günlerden beri görülmemişti. </p>
				<p class="paragraf-1">Bununla birlikte serbest piyasa peygamberlerinin popülerliği, işsizliği, uzun süren canlılık döneminin düzeyine yükseltemiyordu. Ne de, 1980’lerin başında, işsizliği bir kez daha katlayan ve 1974-76’ya göre dünyanın daha geniş bölgelerini kapsayan ikinci bir durgunluğu önleyebildi.</p>
				<p class="paragraf-1">1974-76 ve 1980-82 krizlerinin popüler bir izahı, suçu Ekim 1973 Arap-İsrail savaşından sonra petrol fiyatlarındaki ani yükselmelere ve 1980’de Irak-İran savaşının patlak vermesine atmaktı. Ancak 1990’ların başında, petrol fiyatlarının düştüğü bir sırada yeni bir kriz ortaya çıktı. Bir başka iddia ise 1974-76 krizinin nedeninin, kârlardan daha fazla artan ücretlerin etkisinden kaynaklandığı idi. Ama bu, daha sonraki krizleri açıklayamazdı çünkü dünyanın en önemli ekonomisinde, ABD’de, 1970’lerin ortalarından itibaren ücretler sürekli olarak düştü.<span class="dipp"><a class="footnote-link" href="#footnote-225-1097" id="footnote-225-1097-backlink">1097</a></span> </p>
				<p class="paragraf-1">Sistemde bu ‘altın çağı’, ‘kurşun çağı’na<span class="dipp"><a class="footnote-link" href="#footnote-225-1098" id="footnote-225-1098-backlink">1098</a></span> çeviren çok daha esaslı bir şey değişmişti. ABD Kore Savaşı sırasında, muhtemelen toplam üretiminin yüzde yirmisini ve yatırım için hazır fonların yarısına yakınını alıp götüren, büyük miktarda silah harcaması yapmıştı. Bu durum, kendi sanayileri için pazar sağlamış ve silaha çok az harcama yapan Japonya gibi devletlerden yapılan ihracatı teşvik etmişti. Vietnam savaşı günlerine gelindiğinde, bu tür ülkelerden gelen rekabet, ABD’nin eski askeri üretim düzeyini göze alamayacağı anlamına geliyordu. Yine hâlâ büyük miktarlarda silah üretiyordu ama bunun massettiği üretimin oranı, Kore Savaşı günlerindekinin muhtemelen üçte biri kadardı. Bu açıkça tekrarlayan ve derinleşen dünya krizlerini –her ne kadar bu krizler henüz 1930’lardaki çöküşün boyutlarında olmasa da– bertaraf etmek için yeterli değildi.<span class="dipp"><a class="footnote-link" href="#footnote-225-1099" id="footnote-225-1099-backlink">1099</a></span></p>
				<p class="paragraf-1">Bu durum ileri ülkelerde ekonomik büyümeyi bütünüyle sona erdirmedi. Ancak büyüme çok daha yavaş ve eskiden olduğundan çok daha düzensizdi ve ekonomik canlılık ve kriz çevrimi intikam almak için geri dönmüştü. 1980’lerde kişi başına düşen ortalama üretim, 1960’ların başındakinin yarısından daha azdı. İşsizlik, uzun süren canlılık döneminde hayal bile edilemeyecek düzeylere ulaştı –genel olarak yıllarca yüzde 10’un üzerinde seyretti ve İrlanda ve İspanya gibi yerlerde yüzde 20’lere yaklaştı. 1980’lerin ve 1990’ların sonlarında ABD’de daha düşük olan oranlar, insanları yoksulluk ücretiyle iş kabul etmeye zorlayan sosyal harcamaların kısılmasıyla sağlandı– ABD’de en yoksul yüzde 10, Britanya’daki benzer gruba göre yüzde 25 daha az kazanıyordu.<span class="dipp"><a class="footnote-link" href="#footnote-225-1100" id="footnote-225-1100-backlink">1100</a></span></p>
				<p class="paragraf-1">İş güvencesinin olmayışı her yerde bir özellik haline geldi. 1990’larda anaakım politikacılar, insanların ‘hayatları boyunca iş’e sahip olabilmeleri düşüncesiyle alay ediyorlardı. Ancak bu terim uzun süren canlılık döneminde pek çok insanın doğal kabul ettiği bir şeydi. Kuşkusuz, insanlar, kimi sanayiler büyür kimileri küçülürken iş değiştiriyorlardı. Ancak birkaç ‘gerileyen sanayi’ dışında insanlar bunu genellikle, işsizliğin itişine değil de, daha iyi olanakların çekişine tepki göstererek, kendi istekleriyle yapıyorlardı. Şimdi işsizliğin itmesi norm haline geldi ve araştırmalar, bu korkunun çalışan nüfusun yaklaşık yarısının zihninde yer ettiğini gösteriyordu. </p>
				<p class="paragraf-1">Kapitalizm, tarihte kendisinden önce gelenlerden daha dinamik bir sınıflı toplum biçimidir. Dinamizmi, sürekli değişen karakteri, bir krizde de, ekonomik canlılıkta olduğu kadar tipiktir. Kimi firmalar piyasada yok olurken, diğerleri onların sırtından zenginleşir. Kimi sanayiler küçülürken kimi sanayiler genişler. En kötü bunalımlarda bile –en çaresiz olanların eşyalarını satın alan rehinciler ve zenginlerin varlığını koruyan güvenlik hizmetleri gibi– gelişen sektörler bulunur. </p>
				<p class="paragraf-1">‘Kurşun Çağı’nda da dinamizm kalmıştı ama, bu dinamizm uzun süren canlılıkta olduğu gibi insan kitlelerine daha iyi hayatlar sunmak yerine, geçmişte elde etmiş olduklarını kapmakla tehdit ediyordu. Kimi sanayilerin tümü ortadan kalkmış kasabalar ıssız yerlere dönüşmüştü. Toplumsal refah yardımları 50’liler öncesinin düzeylerine indirilmiş ya da hatta ABD’nin kimi eyaletlerinde tamamen kaldırılmıştı. Bu arada, ‘Thatcherciler’ ya da ‘neoliberaller’ olarak bilinen yeni tür bir katı sağcı politikacı türü, ‘girişim’in başıboş bırakılmasını kutluyor ve ‘modernite’nin bir kanıtı olarak 19. yüzyıl politikalarının ortodoksluğuna heves eden bir kesim sosyal demokrat politikacı arasında da yankı buluyordu. </p>
				<p class="paragraf-1">Sağa kayış, radikal solun, 1970’lerin ortalarındaki yenilgilerin –ve kimi durumlarda Çin’in ve Kamboçya’da Çin yanlısı Khemer Rouge’un kanlı rejiminin gerçeklerinin öğrenilmesinin– moral bozukluğuna uğrattığı kimi kesimlerinde de etkisini gösterdi. Kimisi tüm devrimci girişimin bir yanlışlık olduğuna karar verdi. Kimisi, parlamenter reformculuğa yönelik eleştirilerinde çok katı olduklarını düşündü. Kimisi de basit olarak sınıf mücadelesinin geçmişte kalan bir şey olduğu sonucuna vardı. </p>
				<p class="paragraf-1">Aslında 1980’lerde, işçiler eski oturmuş sanayilerde işlerin büyük bir kısmının yok edilmesini önlemeye çalışırken –Fransa ve Belçika’daki çelik işçilerinin mücadelesi, Britanya’da 150.000 madencinin bir yıl süren grevi ve aynı uzunlukta 5.000 matbaa işçisinin grevi, Danimarka’da bir günlük genel grev, Hollanda ve Britanya Kolombiya’sında kamu sektöründeki grevler ve İspanya’daki bir günlük genel grev gibi– çok büyük ve kimi zaman şiddetli sınıf çatışmaları oldu.</p>
				<p class="paragraf-1">Ancak, genellikle bu mücadeleler yenilgiye uğratıldı ve yenilginin bir mirası da, sınıf mücadelesinin ‘eski moda’ yöntemleriyle başarı sağlanamayacağı inancı oldu. Bu durum, işçi sınıfı eylemcilerinin bir tabakasının, bir kez daha umutlarını parlamenter politikacıların vaatlerine bağlamalarına yol açtı. Bu ayrıca sol kanat entelektüelleri, sınıf ve sınıf mücadelesi nosyonlarını daha da fazla sorgulamaya yönlendirdi. Bunlar ‘postmodernizm’ denen; gerçekliğin her yorumunun, bir başkası kadar geçerli olduğunu söyleyen ve dünyaya ilişkin total bir kavrayışı başkalarına empoze etmeye çalıştığı için toplumun işleyişini değiştirmeye yönelik her girişimin ‘totaliterce’ olacağını iddia eden entelektüel bir modayı benimsediler. Postmodernistler, toplumun tehlikeli istikrarsızlığının her zamankinden daha belirgin bir hale geldiği bir sırada, toplumu değiştirmek için mücadele nosyonunu reddediyorlardı.</p>
				<p class="arabaslik-sol"><span class="char-style-override-3">Devlet Kapitalizminin Bunalımı</span></p>
				<p class="paragraf-1">1917-18 ve ondan önce de 1948’dekinden daha fazla sayıda hükümet, 1989-90’da iktidardan düştü. Doğu Bloku bir anda yok oldu ve 1991’e gelindiğinde onu ayakta tutan ana sütun SSCB de ufalandı. Bu tür şeylerin artık mümkün olmadığı yolundaki postmodernist ve ‘post-Marksist’ iddialara rağmen, ekonomik bunalım ve sınıf mücadelesinin bir tür birleşimiyle alaşağı edilmişlerdi. Eğer solun bir kısmı bunu görmediyse, bunun nedeni nesnel gerçeklik değil, onların kendi yanıltıcı görüşleriydi. Zira, 1968’den sonraki tüm dönem, Doğu Bloku’nda, derinleşen krizler ve birbirini izleyen mücadele patlamalarıyla geçmişti. </p>
				<p class="paragraf-1">Rus işgali Çekoslovakya’da durumu 1968-69’da ‘normalleştirmeyi’ başarmıştı Ancak komşu ülke Polonya’daki olaylar hastalığın ne kadar yaygın ve derin olduğunu gösterdi. Rejim, 1968 öğrenci hareketini ezmeyi başarmıştı ve Gdansk’taki (savaştan önce Danzig) dev tersaneyi işgal eden ve Szczecin’de (Stettin) fiyat artışlarını protesto eden işçilere karşı da benzer şekilde polisi kullanmaya kalkmıştı. Polis çok sayıda işçi öldürdü. Ama başka yerlerdeki dayanışma grevleri, rejimin başı Gomulka ve halefi Gierek’i fiyat artışlarını geri çekmeye mecbur etti. Batılı bankalardan kredi aldılar; ekonomi canlandı ve Batılı gazeteciler ‘Polonya mucizesi’ diye yazdılar. Ancak Batı pazarlarıyla artan bütünleşme, Polonya’nın 1970’lerin ortalarında o pazarlardaki bunalım tarafından vurulmasına neden oldu. Hükümet bir kez daha fiyatları arttırmaya çalıştı ve protestoculara karşı polis saldırıları başlattı. </p>
				<p class="paragraf-1">Rejim, 1956-57 ve 1970-71’den sonra yaptığı gibi, işçi eylemlerinin anısını gömmeyi bu kez başaramadı. Derinleşen bir bunalım duygusu içinde bir grup entelektüel taciz edilmeye karşı çıktılar ve İşçileri Savunma Komitesi adıyla bir örgüt ve 20.000 okuyucusu olan <span class="char-style-override-2">Robotnik</span> (<span class="char-style-override-2">İşçi</span>) adlı bir yeraltı gazetesi kurdular. Bir zamanlar totaliter olan rejim yerinde duruyordu ama artık totaliterliği empoze edemiyordu. </p>
				<p class="paragraf-1">Zayıflığı nihayet 1980 yazında kendini gösterdi. Fiyatları arttırmaya yönelik yeni bir girişim, yeni grevlere ve Gdansk tersanelerinin işgaline yol açtı. İşgalden, Macar işçilerinin 1956’daki konseylerini hatırlatan bir hareket gelişti. Ama bunun, üç ya da dört hafta değil, 16 aylık bir hayatı oldu. </p>
				<p class="paragraf-1">Hareket kendisini bağımsız bir sendika, <span class="char-style-override-2">Solidarnosc</span> (Dayanışma) olarak lanse etti. Ancak legal olarak varoluşunun 16 ayında, bir sendikadan daha başka bir şeydi. 3.500 fabrikadan gelen temsilcilerin konferansıyla kurulan ve kısa süre içinde on milyon üyeye sahip olduğunu iddia eden ve hükümete alternatif bir gücü temsil eden bir örgütlenmeydi. Eski toplumdan usanmış herkesin umutlarının odak noktası ve bizatihi varlığı da rejime bir meydan okuma oldu. Ancak hareketin liderleri, hükümeti devirmekten bilerek uzak durdular. Hareketin sempatizanı entelektüellerin, amaçlarının, ‘kendi kendilerini sınırlayan bir devrim’ olması gerektiği görüşünü kabul ettiler. Şili’deki Allande hükümetininkine çok benzer bir varsayımda bulundular: eğer işçilerin hareketi devleti tehdit etmeyeceğine söz verirse, devlet de işçilerin hareketine hoşgörülü olacaktır. Sonuç olarak <span class="char-style-override-2">Solidarnosc, </span>Şili’deki hükümetinkine benzer bir kaderin kurbanı oldu. 1981 Aralık ortasında askeri lider Jaruzelski sıkıyönetim ilan etti, ülkenin telekomünikasyon sistemini tıkadı, tüm <span class="char-style-override-2">Solidarnosc</span> liderlerini tutukladı ve direnen işçilere karşı asker kullandı. Şaşırmış ve morali bozulmuş olan işçi örgütleri dağıldı.<span class="dipp"><a class="footnote-link" href="#footnote-225-1101" id="footnote-225-1101-backlink">1101</a></span></p>
				<p class="paragraf-1">Bununla birlikte Polonyalı işçilerin hareketinin dağıtılması, ona neden olan alttaki güçlerin ortadan kaldırılmasına yetmiyordu. Doğu Bloku’ndaki büyüme hızları büyük Batılı ekonomilerdekinden büyük değildi. Üstelik, ABD’de Reagan hükümeti (Avrupa’ya Cruise ve Pershing füzeleri yerleştirerek) Rus hükümetinin de yetişmeye çalıştığı yeni bir silahlanma hamlesine başlıyordu. Ancak bunun ekonomiye getireceği yükü karşılayacak kaynaklar yeterli değildi. Devlet kapitalizmi rejimleri ya reform yapmak ya da sınıf çatışması ve içerden çöküş riskini göze almak zorundaydılar. 1980’lerin başında Rus lider Andropov’un, işçi hareketinin ortaya koyabileceği meydan okuma hakkında birinci elden bilgisi vardı. 1956 yılında Macaristan’daki Rus büyükelçisi ve 1980-81’de <span class="char-style-override-2">Solidarnosc</span>’un yükselişi sırasında KGB’nin başıydı. Benzer bir meydan okuma ihtimalinin SSCB’nin içinde ortaya çıkmasını önlemek istiyordu ve Rusya’da reform yapacak insanları işbaşına getiriyordu. Bunlar arasında en öne çıkan, Mikhail Gorbaçov’du.</p>
				<p class="paragraf-1">Gorbaçov 1985’te SSCB’nin başı olarak göreve geldiğinde son derece güçlü görünüyordu – ve 1987 ve 1988’de açıklık (<span class="char-style-override-2">glasnost</span>) ve reform hakkında konuştuğunda popüler de görünüyordu. Ancak 1991’de iktidarı kaybettiğinde popülaritesi sıfıra yakındı. Onun reform çağrısı, SSCB’nin polis aygıtında karışıklık yaratmış ve insanların umutlarını besleyerek, önceki altmış yılın sömürü ve zulmüne kafa tutmaya başlamalarını sağlamıştı. Ancak onun, üretimin devlet kapitalizmi örgütlenmesini yeniden yapılandırmadan başka bir şey vaat etmemiş olması, bu umutları tatmin edecek kaynakları bulmasını engelledi. On yılın sonunda 1980’ler başının ekonomik durgunluğu, ekonomik daralmaya dönüşmüştü. </p>
				<p class="paragraf-1">1988 baharı, 1920’lerden beri, polis tarafından anında ezilmeyen –ilkin Ermenistan’da daha sonra Baltık devletlerinde– kitle protestolarına, daha fazla hak isteyen ulusal azınlık hareketlerine tanık oldu. Gorbaçov’un, kendinden önce gelenlerin yaptığı gibi bunları bastıracak gücü yoktu. Ama onları satın almak için gerekli araçlara da sahip değildi. Yanlış ama yetersiz baskı, yarım yamalak tavizlere yol açtı. Rejimlerin çoğu kez bir isyanı ateşlemeye yardımcı oldukları klasik bir formüldü bu.</p>
				<p class="paragraf-1">Gorbaçov 1989 yazında ve 1991 baharında muhafazakâr güçlere dayanarak kendi pozisyonunu sağlamlaştırmak istedi. Her iki durumda da ülkenin enerji kaynaklarını neredeyse kapatan büyük madenci grevleriyle yolundan alıkondu. Özellikle 1989 yazındaki grev, Polonya’daki büyük işçi protestolarını çok andırıyordu. Gorbaçov, eğer rejimin tümü aşağıdan yutulmak riskiyle karşı karşıya kalmayacaksa, çeşitli muhalefet hareketlerine tavizler vermek zorunda kaldı ve bunu yaparken de olaylar kontrolünden çıktı.</p>
				<p class="paragraf-1">Bunun etkisi 45 yıl önce Doğu Avrupa’da kurulmuş olan rejimler için yıkıcı oldu. Çeşitli yöneticiler, isyan karşısında güvenecekleri son pozisyonu Rus müdahalesi tehdidini yitirmiş oldular. Zaten bir yıl önce Polonya’nın sert adamı Jaruzelski, bir dizi madenci grevini, –her ne kadar yeraltı örgütü 1980-81’dekinin gölgesi idiyse de– <span class="char-style-override-2">Solinardosc</span>’un liderleriyle görüşmeyi kabul ederek yatıştırmıştı. 1989 yazında Macaristan’da Kadar’ın halefleri, ülkenin çok daha zayıf olan muhalif gruplarıyla benzer, ‘katılanların eşit haklara sahip olduğu’ görüşmeler konusunda anlaşmışlardı. </p>
				<p class="paragraf-1">Eylül ve Ekim’de bir gösteri dalgası Doğu Almanya’yı kapladı, hükümet görüşmelere razı oldu ve samimiyetinin bir göstergesi olarak da, onu Batı Almanya’dan ayıran Berlin Duvarı’nı yıkmaya başladı. Daha sonra Kasım’da, muazzam sokak gösterileri ve bir saatlik genel grev sonunda devrilme sırası Çekoslovakya’da Husak’a geldi. Bunları Bulgaristan izledi. Romanya diktatörünün, değişim dalgasına göstericilere ateş açarak direnme girişimi, başkent Bükreş’te kendiliğinden bir ayaklanmaya ve kendi generallerinin önünde bir idam mangası tarafından kurşuna dizilmesine yol açtı. Altı ay içinde Avrupa’nın yarısının siyasi haritası yeniden çizilmişti. Doğu Avrupa’da ayakta kalan tek Stalinist rejim Arnavutluk’taydı ve bu da 1991 başında bir genel grevden sonra çöktü. </p>
				<p class="paragraf-1">Hiçbir emperyal güç, imparatorluğundaki böylesine bir karışıklık tarafından tahrip olmayı önleyemezdi. SSCB içindeki ulusal hareketler giderek daha fazla güven duydular ve de yönetici grup içindeki bölünmeler daha da genişledi ve bunların toplumu kontrol etmeleri giderek daha fazla tehlikeye girdi. Gorbaçov, muhalif akımlara karşı son bir girişimde bulundu ama 1991 baharında ikinci büyük madenciler greviyle ve Moskova’da büyük bir gösteriyle engellendi. O yaz hükümetindeki muhafazakâr güçler, kendisini dışarıda bırakarak uzlaşmaz bir yol izleme girişiminde bulundular. Moskova’da bir darbe düzenlemek için askerleri kullandılar ve Gorbaçov’u ev hapsinde tuttular. Diğer askeri birlikler onları desteklemeyi reddetti ve bir uzlaşamamadan sonra iktidar, Rusya Cumhuriyeti’nin Başkanı, sanayi şehri Sverdlovsk’taki eski parti şefi Boris Yeltsin çevresindeki reformcuların eline geçti. Yeltsin, ulusal cumhuriyetler arasındaki bağların resmen koparılmasına razı oldu ve SSCB artık yoktu. </p>
				<p class="paragraf-1">1989-91 karışıklıkları, Doğu Avrupa’yı 1953, 1956, 1968 ve 1980-81’de sarsan karışıklıklardan çok daha geniş çaplıydı. Ne ki, meydana gelen değişiklikler, daha önceki durumlarda, özellikle 1956 ve 1980-81’de meydana gelen değişiklikler kadar esaslı değildi, zira 1989-91 hareketlerinin liderliği, işçilerin en ufak iktidarını bile engellemeye kararlı insanlara gitmişti. Eski yönetici bürokrasiler içinden yükselmiş insanlar, kritik anlarda, sınırlı bir reform programı etrafında muhalif entelektüellerle ittifaka giriyor ve dolayısıyla gerçek devrim olanağını önlüyorlardı. Onlar, İtalyan Marksist Antonio Gramsci’nin ‘pasif devrim’ dediği bir stratejiyi izliyordu; değişimin aşağıdan olmasını önlemek için yukardan değişikliği zorluyorlardı. </p>
				<p class="paragraf-1">Bu her durumda, muhaliflerle belirli unsurları içeren programlar etrafından anlaşmayı gerektiriyordu: dünya pazarına daha fazla açılma; eski güdümlü ekonominin terk edilmesi; görece özgür parlamento seçimlerine gidilmesi ve milliyetçilik üzerine yeni bir vurgu. Eski resmî medyanın kimi kesimleri ve eski muhalifler aynı mesajı tekrarlarken, işçi kitlesi piyasa ve demokrasinin doğal ikizler olduğu ve onların beklentilerini karşılayabileceği konusunda ikna edildi. 1989-91’in atmosferinde aksini iddia eden herhangi bir kişinin kendisini dinletebilmesi zordu; zira yukardan gelen önleyici hareketler, işçilerin sınıf hareketini asgaride tutuyordu. </p>
				<p class="paragraf-1">Meydana gelen büyük siyasal değişiklikler sınıf mücadelesinin bir sonucuydu ama bu, sömürülen sınıfların demokratik kitle örgütlerinin, işçi konseyleri çizgisinde ifadesini bulmadığı <span class="char-style-override-2">saptırılmış </span>bir sınıf mücadelesiydi. Bunlar, geçmişin büyük toplumsal devrimlerinden daha çok 1830’da Fransa’da olanlara benzer siyasal devrimlerdi ki değişikliklerden sonra belli başlı sanayileri ve bankaları aynı insanların yönetiyor olması olgusu bu gerçeği ortaya koyuyordu. </p>
				<p class="arabaslik-sol"><span class="char-style-override-3">Çöküşün Şok Dalgaları</span></p>
				<p class="paragraf-1">Doğu Bloku’ndaki kriz, devlet kapitalizmi modelini benimsemiş her türlü ülkeyi etkileyen çok daha geniş bir krizin parçasıydı. Hiçbir yerde, daha önceki dönemlerin yüksek büyüme oranlarını sağlayabilme yeteneğinde görünmüyordu. Aynı zamanda ulusal ekonomileri –özellikle mikroçip teknolojisi ve bilgisayar yazılımı alanında– ABD ve Japonya’nın sanayi devlerinin muazzam yatırımlar temelinde önayak olduğu, sanayideki yeni buluşlardan koparıyordu. </p>
				<p class="paragraf-1">Asya, Afrika ve Latin Amerika’nın her yerinde devlet kapitalizmine hizmet ederek kariyerlerini yapmış olan bürokratlar ve politikacılar ‘serbest’ piyasayı övmeye ve Batı’nın çok uluslu şirketleriyle anlaşmalar yapmaya yöneldiler. Hindistan’da Kongre hükümetleri, Etiyopya’da iç savaşı kazanmış olan eski Maoist hareket, Cezayir’deki rejim ve Mısır’da Nasır’ın izleyicileri, hepsi, az ya da çok bu yolu izlediler. Yeni yaklaşımın öncüsü, piyasanın ve kâr etmenin Mao kültüne resmen bağlı olmakla el ele gittiği, Deng Xiaoping’in Çin’iydi.</p>
				<p class="paragraf-1">Üçüncü Dünya hükümetlerinin çoğu, Dünya Bankası’nın ve Uluslararası Para Fonu’nun (IMF) ‘yapısal uyum programları’na imza atarak bu yaklaşıma bağlılıklarını gösterdiler. Ama bunların düşük büyüme oranları ve yoksulluk sorunlarının üstesinden gelebileceği konusunda çok az kanıt vardır. 1980’lerde 76 kadar ülke, Dünya Bankası’nın ‘serbest piyasa’ kriterine göre hazırladığı uyum programlarını yürürlüğe koydular. Yalnızca küçük bir miktarı, daha önceki on yıllardan daha iyi büyüme ve enflasyon oranları kaydedebildi. ‘Yoğun uyum programları uygulayan 19 ülkeden yalnızca dördü, ‘1980’lerde performanslarını düzenli bir şekilde’ iyileştirdiler.<span class="dipp"><a class="footnote-link" href="#footnote-225-1102" id="footnote-225-1102-backlink">1102</a></span> 1990’da Latin Amerika’nın nüfusunun yüzde 44 kadarı, Birleşmiş Milletler’in bölgeye bakan iktisat komisyonuna göre, yoksulluk sınırının altında yaşıyordu ve bu komisyon, ‘Latin Amerika ve Karayipler’deki nüfusun hayat standardında 1980’lerde muazzam geri bir adım’ atıldığına karar veriyordu.<span class="dipp"><a class="footnote-link" href="#footnote-225-1103" id="footnote-225-1103-backlink">1103</a></span> Afrika’da kırsal nüfusun yüzde 55’inden fazlası, 1987’de mutlak yoksulluk olarak kabul edilebilecek bir durumda yaşıyordu.<span class="dipp"><a class="footnote-link" href="#footnote-225-1104" id="footnote-225-1104-backlink">1104</a></span></p>
				<p class="paragraf-1">Doğu Avrupa ve eski SSCB’de 1990’larda olanlar da aynı derecede yıkıcıydı. Reformcuların vadettikleri ‘ekonomik mucizeler’ gerçekleşmedi. 1999’da yalnızca iki ülke, Polonya ve Slovenya, 1989’a göre daha yüksek bir üretime sahipti. Çek Cumhuriyeti ve Macaristan, on yıl öncesine göre biraz daha yoksuldu. Bulgaristan, Litvanya ve Rusya’nın ekonomileri yüzde 40 ya da daha fazla küçülmüştü.<span class="dipp"><a class="footnote-link" href="#footnote-225-1105" id="footnote-225-1105-backlink">1105</a></span></p>
				<p class="paragraf-1">Soğuk istatistikler milyonların umutlarının yıkıldığını söylüyordu. Moskova ve St. Petersburg gibi büyük Rus şehirlerinde insanların çoğu küçük parsellerinde yetiştirebilecekleri şeylerle, ekmek ve patatesten oluşan mütevazi yiyeceklerini destekliyorlardı. Arktik bölgesinde yaşayan bütün topluluklar, her kış cereyan kesintisi korkusuyla yaşıyordu. Madenciler ve çelik işçileri aylarca ücret alamıyor; sağlık hizmetleri dökülüyor; verem gibi hastalıklar sıradan hale geliyor ve ortalama yaşam süresi düşüyordu.</p>
				<p class="paragraf-1">Doğu Avrupa’nın kuzey kuşağında koşullar biraz daha iyiydi. Ama, Çek Cumhuriyeti’nde ve Macaristan’da bile hayat standardı 1980’lerin sonlarına göre daha düşüktü: dükkânlarda daha çok mal vardı ama onları satın alabilecek parası olanlar çok azdı. Alman Federal Cumhuriyeti ile birleşen Doğu Almanya yüzde 20 ya da daha yüksek işsizlik oranlarına sahip olmayı sürdürüyordu. Güneydoğu Avrupa’da Bulgaristan, Romanya ve Arnavutluk’ta koşullar Rusya’daki kadar kötüydü. Eski SSCB’nin güney kuşağında bu koşullar daha da kötüydü. 1989’da pek çok entelektüelin iyimserliğinin, 1990’ların sonunda umutsuzluğa dönüşmüş olmasına şaşmamak gerekir. Ünlü Çek şairi Miroslav Holub, ‘Eğer ödeyeceğimiz bedelin bu olduğunu bilseydik, eserlerimizi bastırmamaya, resimlerimizi satmamaya tahammül ederdik’ diyecek kadar ileri gitmiştir.<span class="dipp"><a class="footnote-link" href="#footnote-225-1106" id="footnote-225-1106-backlink">1106</a></span> En fazla acı çeken Doğu Avrupa ülkesi, Soğuk Savaş boyunca Rusya’dan bağımsızlığını korumayı başaran Yugoslavya oldu. Batılı devletler artık onu, bölgedeki Rus etkisini dengelemek üzere uygun koşullarda kredi vermeye değer görmüyorlardı. IMF, iki senede hayat standardını yarı yarıya düşüren ve ülkenin yoksul kesimlerinde işsizliği astronomik boyutlara ulaştıran bir borç geri ödeme planı empoze etti ve siyasal figürlerin kendi pozisyonlarını, ulusal grupları birbirine düşürerek korumak istedikleri, Batılı devletlerin ise kendilerine yakın olanları destekledikleri, bir dizi kanlı iç savaşa yol açtı. </p>
				<p class="paragraf-1">Piyasa heveskârlarının dünyada özel olarak gurur duydukları bir yer vardı: Güney Asya. Dünya Bankası 1991 yılı Dünya Gelişme Raporu’nda, ‘Doğu Asya ekonomilerinin olağanüstü başarısından’ söz ediyor ve Çin, Hindistan, Endonezya ve Kore’de ‘değişik derecelerdeki reformlar’ı, ‘ekonomik performanstaki iyileşmelerin izlediği’ne işaret ediyordu.<span class="dipp"><a class="footnote-link" href="#footnote-225-1107" id="footnote-225-1107-backlink">1107</a></span> Britanya’da <span class="char-style-override-2">Financial Times</span>’dan Samuel Brittan, ‘Gönlünü ferahlatmak isteyen birisi, geriye doğru Büyük Bunalım’a değil, fakat Doğu Asya’nın, dünyadaki durgunluktan çıkmış gelişen ekonomilerine bakmalıdır’ diyerek okurları yüreklendiriyordu.<span class="dipp"><a class="footnote-link" href="#footnote-225-1108" id="footnote-225-1108-backlink">1108</a></span></p>
				<p class="paragraf-1">Böyle bir iyimserliğin kofluğu, 1997’de, Tayland’da başlayan ve Endonezya’da 1930’lar boyutunda bir çöküşe yol açan ve Güney Kore, Malezya ve Hong Kong’u derin durgunluğa iten bir ekonomik krizin bütün bölgeye yayılmasıyla anlaşıldı. 1998 içinde bu, Rusya’da ani bir krizi tetikledi ve Latin Amerika’nın en büyük ekonomisi, Brezilya’nın istikrarını bozdu. Krizle baş etmek üzere IMF tarafından yapılan programlar, örgütün eski parlak figürlerinden Jeffrey Sachs tarafından, işleri daha da beter yaptığı için acı bir şekilde eleştirildi. </p>
				<p class="paragraf-1">Çin ekonomisi, 1980’lerin ve 1990’ların büyük kısmında, 1970’lerin sonundaki tarımsal fiyatlama sisteminde, devletten köylülüğe bir kerelik kaynak transferi şeklinde yapılan reformların etkisiyle, hızlı bir büyüme gösterdi. Birkaç yıl süreyle yiyecek üretiminde hızlı bir büyüme oldu ve bu da, hem iç pazara hem de dünya piyasalarına hizmet eden bir dizi hafif sanayinin gelişmesine temel teşkil etti. Resmi rakamlara göre, toplam sanayi üretimi üç kat arttı. </p>
				<p class="paragraf-1">Ancak bu büyüme akıl almaz derecede düzensizdi. Kimi kıyı bölgeleri muazzam bir sanayileşme ve şehirleşme yaşarken, iç kesimlerde geniş bölgeler durgunluk yaşadı, hatta geri gitti. Sanayide on milyonlarca yeni iş vardı ama 200 milyon insan kırsal alanlardan bu işlere girebilmek için şehirlere akın etmişti. Eski ağır sanayilerin rasyonelleştirilmesi, işgücü sayısını azaltmayı ve asgari toplumsal refah harcamalarını kısmayı gerektiriyordu. Büyüme hızlarındaki çılgın oynamalar, hızla yükselen fiyatların neden olduğu keskin büyümelerin yerini, durgunluk dönemlerine bırakmasına neden oluyordu. Bu çevrimsel düşüşleri, dünya pazarında daha fazla satarak kırma girişimleri, dünya ekonomisi yavaşladığında ya da bunalıma girdiğinde klasik aşırı-üretim krizleriyle ülkeyi tehdit ediyordu. </p>
				<p class="paragraf-1">Bu birleşim, 1989’da açıkça görüldüğü gibi, büyük toplumsal çalkantılar üretme tehlikesi yarattı. Doğu Avrupa’daki siyasal çöküşten yalnızca birkaç ay önce, Çin devletinin kendisi çökme notasına geldi. Öğrencilerin daha fazla demokrasi talepleri, daha geniş halk kesimlerinin hoşnutsuzluğunun odak noktası oldu. Beijing’in Tiananmen Meydanı’ndaki, ama ayrıca düzinelerle büyük şehir ve sanayi merkezindeki ünlü gösterilerle sonuçlandı. Birkaç gün boyunca rejim, öyle görünüyor ki, protestoları ezmek için tankları kullanmadan önce, gösterileri sona erdirecek askerleri bulmakta güçlük çekerek felç oldu.</p>
				<p class="paragraf-1">Tiananmen Meydanı, devlet kapitalizmi özelliklerini pazara yönelişle birleştiren bir rejimin karşılaştığı ilk sosyal patlama olayı değildi. Mısır 1977’nin başlarında 13 büyük şehrinde bir grev, gösteri ve ayaklanma dalgası –1919’da Britanya’ya karşı milliyetçi ayaklanmadan sonraki en büyük sosyal huzursuzluk dalgası– yaşamıştı. 1988’de Cezayir’de bir grev dalgası, genç insanlar sokakları kontrol etmek için polisle çatışırken, nerdeyse bir ayaklanmaya dönüşmüş ve rejimi basın özgürlüğüne ve siyasi muhaliflerin sürgünden dönmesine izin vermeye zorlamıştı. Güney Kore’de 1987’de, öğrencilerin ve orta sınıf kesimlerin büyük militan gösterileri askeri rejimi sarsmış ve rejimi bir derece özgürleşmeye razı olmaya zorlamıştı. Bunu 1988’de, iki haneli ücret artışlarıyla sakinleştirilen bir dizi büyük grev izledi.</p>
				<p class="paragraf-1">Bu toplumsal patlamaların tümü, Doğu Avrupa’daki 1989-90 olaylarıyla birtakım benzerlikler gösteriyordu. Bunlar, ne devlet kapitalizminin ne de devlet kapitalizminden bir tür piyasa sistemine geçişin, sanayideki büyümenin yarattığı işgücünün isyan etmesini ve arkalarından toplumun pek çok kesimini sürüklemesini önleyemediğini gösteriyordu.</p>
				<p class="arabaslik-sol"><span class="char-style-override-3">İslam, Reform ve Devrim</span></p>
				<p class="paragraf-1">1990’larda, ‘komünizm ile kapitalizm’ arasındaki çatışmanın yerini ‘İslam ve Batı’ arasındaki çatışmanın aldığı gazeteciliğin bir klişesi haline gelmişti. Kuşkusuz, son yılların iki büyük ayaklanması –1979 İran Devrimi ve 1980’lerde Ruslar’a karşı Afgan direnişi– İslam bayrağı altında olmuş ve bunlar Mısır’da, Cezayir’de, işgal altındaki Filistin’de ve başka yerlerdeki muhalif hareketlere ilham kaynağı olmuştu. Ancak bu klişenin görmezden geldiği şey, İslam’ın, tarihinde çok sık görüldüğü üzere, birbiriyle kanlı çatışmalara yol açabilecek çok farklı toplumsal çıkarları ifade edebilmesiydi. </p>
				<p class="paragraf-1">İran Devrimi, despotik bir hükümdara, Şah’a ve onu destekleyen ABD hükümetine karşı bir öfke patlamasıydı. Şahın yönetimi, geleneksel din adamlarını, ulusalcı entelektüelleri, <span class="char-style-override-2">bazaar</span>’larla ilgili kapitalist kesimleri, genişleyen sanayinin yeni işçi sınıfını, öğrencileri, yoksullaşmış küçük burjuvaziyi ve şehirlerin gecekondu bölgelerinin işsiz ve yarı iş sahiplerini, ulusal azınlıkları ve köylülüğün kimi kesimlerini kendine düşman etmişti. ‘Zulme’ karşı İslami eleştiri bütün bu gruplardan insanları ortak bir düşmana karşı birleştirebilirdi. Ama bir kez Şah klasik bir ayaklanmayla –kitlesel grevler, silahlı ayaklanmalar ve ordu içindeki isyanlarla– devrildikten sonra, her grup İslami metinleri farklı bir şekilde okudu ve çok farklı pratik sonuçlar çıkardı. Ayaklanmadan sonraki ilk yıllar, yalnızca İslami ve laik kesimler arasında çatışmalara tanık olmadı ama farklı İslami hizipler arasında kanlı iç savaşlar gördü. Sonunda, Ayetullah Humeyni çevresindeki hizip zafer kazandı ve dinsel anlamda yenmiş olduğu rakiplerine karşı bir terör saltanatı başlattı. Bu durum pek çok liberali, onun barbarca yöntemlerinin, ‘Yahudi-Hristiyan geleneği’nin sözde insancıllığından yoksun, tipik olarak İslam’a özgü olduğunu iddia etmeye yöneltti. Aslında Humeyni’nin zulmü, Komün’ün ezildiği sırada Fransız Katolikliği’nin uyguladığından, Prusya Lutherciliğinin 1919-1920’de desteklediği zulümden ya da hatta İsrail ordusunun, 1980’lerin başında Lübnan’daki Falanjistler eliyle Filistinlileri toptan katledişine ABD’li Hristiyan köktenciler ve Yahudi hahamlarının verdiği destekten nitelik açısından farklı değildi. Dökülen kan, dinin bir ürünü değil, karşı-devrimin bir ürünüydü. </p>
				<p class="paragraf-1">Afganistan’da Rusya’nın desteklediği rejim de, Stalinist bir hızlı ‘modernleşme’ programını uygulamaya girişince, aynı şekilde çok farklı sosyal grupların direnişini kışkırttı. Rus askerleri ülkeyi işgal edip, Rusya yanlısı bir yöneticiyi öldürüp yerine bir başkasını geçirince yine İslam’ın, direniş için bir birleşme çağrısı sağladığı görüldü. Ancak birbiriyle çelişen çıkarları temsil eden gruplar kendilerini Rusya ile olduğu kadar birbirleriyle savaşır buldular. Suudi Arabistan’ın desteklediği ve komşu İran’daki rejime şiddetle karşı olan Taliban, ülkenin pek çok yerini ele geçirene kadar İslami gruplar arasında bir iç savaş yaşandı. Bu arada, Amerikan CIA’inin Afganistan’da Ruslar’a karşı savaşması için örgütlediği Ortadoğu’nun pek çok yerinden İslamcılar, şimdi silahlarını ABD yanlısı yerli yöneticilere çevirdiler ve ABD tarafından ‘terörist’ olarak lanetlendiler.</p>
				<p class="paragraf-1">Batı’ya karşı İslam’ın birleşik bir güç olmaması bir yana, 1980’lerin en kanlı savaşı, Irak ve İran ‘İslam Cumhuriyeti’nin işlemi yöneticileri arasında yaşandı. Bu, önemli anlarda ABD’nin olduğu kadar, muhafazakâr Suudi Arabistan ve Sudan’daki İslamcı Hasan el Turabi rejimlerinin Irak’ı desteklediği bir savaştı.</p>
				<p class="paragraf-1">İslamcı siyasi hareketlerin gelişmesi, pozisyonları gereği dünya sistemi içinde kapana kısılmış toplumlarda, çok az güvenli iş imkânları olan, özellikle genç ve eğitim görmüş on milyonlarca insanın, dünyaya yabancılaşmasının bir ürünüydü. Ancak, İslamcılar iktidara daha fazla sahip oldukça radikal yanları körleşti. İslami hükümetler, İslamcı kapitalistlerle çalışmaktan memnun olduklarını kanıtladılar; İslamcı kapitalistler ise, ‘büyük Şeytan’ ABD dahil, dünya sisteminin diğer kesimleriyle sürekli ittifaklar içine girdiler. Ortadoğu’da ulusal devletler arasındaki çatışmada, İslamcı hükümetler karşı saflarda göründüler.</p>
				<p class="arabaslik-sol"><span class="char-style-override-3">Yeni Emperyalizm</span></p>
				<p class="paragraf-1">Doğrudan sömürge yönetimine dayanan eski emperyalizm nihayet 20. yüzyılın son çeyreğinde öldü. Portekiz’in yönetici sınıfı kolonilerini terk etmek zorunda kaldı; Rodezya’daki beyaz göçmenlerin rejimi yerini Zimbabwe’ye bıraktı; Güney Afrika’daki ırkçı rejim çoğunluk yönetimine razı oldu ve Britanya Hong Kong’u Çin’e geri verdi. ‘Yarı-koloniler’ diye anılan var olmak için Batı’nın desteğine bağımlı zayıf hükümetler bile belirli bir bağımsızlık kazandılar. Kukla, müşteri haline geldi ve Irak’ın Saddam Hüseyin’inin 1990’da Kuveyt üzerine yürüdüğü zaman göstermiş olduğu gibi, müşteriler eski efendilerine karşı çıktılar. Ama bu emperyalizmin –büyük kapitalist devletlerin iradelerini küçük devletlere empoze etme girişimlerinin– sonu demek değildi.</p>
				<p class="paragraf-1">1990’ların ortasında pek çok gazeteci, akademisyen ve politikacı, ‘yeni global ekonomi’de devletlerin önemsiz olduğunu iddia etti. Ama, onlarla çalışan çok uluslu şirketlerin ya da hükümetlerin yöneticilerine bu hiç de öyle görünmedi. Araştırmalar, bu tür şirketlerin sahipleri ve yöneticilerinin belirli ulusal devletlerde kök salmaya devam ettiğini ve buraları, başka yerlerdeki çıkarlarını korumak ve geliştirmek için üs olarak kullandığını gösteriyor. Bir araştırmanın sonucuna göre:</p>
				<p class="alinti1" xml:lang="en-GB">Dünya ekonomisinde daha sağlam bir yere sahip olmak için devletler ve şirketler arasındaki rekabet çok daha şiddetli ve çok daha yoğun bir hale geldi. Sonuç olarak, şirketler hükümetlerle daha yakın oldular ve hükümetler de bu şirketlerin kontrol ettikleri kıt kaynaklara olan artan bağımlılıklarının farkına vardılar.<span class="dipp" style="font-size:0.86em;"><a class="footnote-link" href="#footnote-225-1109" id="footnote-225-1109-backlink">1109</a></span></p>
				<p class="paragraf-1">ABD’de toplanan muazzam çok uluslu şirketler, kendi politikalarını dünyanın geri kalan kısmına empoze edebilmek için ABD devletine dayandılar. Üçüncü Dünya borçlarıyla ilgili olarak geliştirilen iki planda da –Baker Planı ve Brady Planı– pek yerinde olarak ABD hükümetinin üyelerinin adları vardır.<span class="dipp"><a class="footnote-link" href="#footnote-225-1110" id="footnote-225-1110-backlink">1110</a></span> IMF’nin ve Dünya Bankası’nın, ‘yeni kalkınma paradigmaları’ laflarının arkasında, bankalara, alacaklarının güzelce ödenmesinin garanti edilmesi gerçeği yatmaktadır. Benzer şekilde, dünya ticaret görüşmeleri, ABD’nin kendi ‘serbest ticaret’ hegemonyasını, kendi kapitalistlerinin kimi zaman aykırı çıkarlarını koruma konusunda aynı ölçüde hevesli olan diğer hükümetlere kabul ettirmesi hakkındaydı.</p>
				<p class="paragraf-1">Ancak malî, diplomatik baskılar her zaman en güçlü ülkelerin yönetici sınıflarının işlerini yürütmesi için yeterli olmuyor. Hükümetlerin global egemenliklerini sürdürmeleri için yalnızca askeri gücün gerekli olduğu anlar oluyor. </p>
				<p class="paragraf-1">İki Körfez savaşı neler olabileceğinin önemli örnekleridir. Irak, 1980’ler boyunca İran’a karşı, hem ABD’nin hem de zengin Körfez ülkelerinin desteğini sağlamak ve önemli çok uluslu şirketlerle ilişkilerini pekiştirmek üzere, uzun ve kanlı bir savaş yürüttü. Savaştaki destekçilerinden, parasal yönden umduğu kadar kazançlı çıkmadığını görünce, Büyük Devletler’in özellikle de ABD’nin tepkisini yanlış değerlendirerek, bunlardan birisini, Kuveyt’i 1990’da işgal etti. Amerika, Britanya ve diğer devletler buna, muazzam bir askeri yığınak, yıkıcı bombardıman seferleri, karadan istila ve Kuveyt’ten Basra’ya geri dönen 100.000 Iraklının katliamıyla karşılık verdiler. Bunu, Birleşmiş Milletler’in tahminine göre, her yıl 50.000 Iraklının ölümüne neden olan, on yıl süren ekonomik müeyyideler izledi.</p>
				<p class="paragraf-1">Bu operasyonun amacı yalnızca Irak’ı disiplin altına almak ya da hatta Ortadoğu’da ABD çıkarlarına meydan okuyabilecek öteki milliyetçi hükümetlere ve hareketlere gözdağı vermek değildi. Bu operasyon ayrıca dünyanın öteki devletlerine, ABD’nin global hedeflerini kabul etmeleri gerektiğini çünkü yalnızca ABD’nin dünya polisi olacak kadar güçlü olduğunu gösterme niyeti de taşıyordu. </p>
				<p class="paragraf-1">Daha 1980’lerde Cumhuriyetçi yönetimler, Vietnam yenilgisinin, ‘Vietnam Sendromu’nun etkisini gidermek için ABD’nin Batı yarımküreye sürekli egemen olma yeteneğini göstermeye girişmişlerdi. Grenada ve Panama’nın işgal edilmesinin ve Nikaragua’da ortalığı karıştıran sağ kanat kontra gerillalara destek verilmesinin arkasında yatan düşünce buydu. Daha sonra Bush yönetimi, ABD’nin Ortadoğu’da daha büyük çapta polis harekâtı yapabileceğini gösterdi. Halefi Demokrat Bill Clinton zamanında, 1990’lar boyunca, artan bir düzenlilikle bir askeri harekât diğerini izledi: deniz piyadelerinin Somali’ye çıkarılması, Irak’ın tekrar tekrar bombalanması, Bosna iç savaşı sırasında Sırp güçlerinin bombalanması, Afganistan’da iddiaya göre bir gerilla kampının ve Sudan’daki bir ilaç fabrikasının bombalanması ve Sırbistan’a karşı topyekun bir hava savaşı başlatılması. </p>
				<p class="paragraf-1">Yeni emperyalizmi uygulayan yalnızca ABD değildi. Rusya, eski SSCB’nin geniş kesimleri üzerindeki genel hâkimiyetini devam ettirme girişimlerini, Gürcistan ve Tacikistan’daki iç savaşlara sonucu etkileyebilmek amacıyla müdahale ederek ve askeri güç kullanarak gösterme girişimlerinde bulundu. Fransa, Afrika’da büyük bir etki alanına sahip olmayı sürdürdü ve Rwanda-Burundi gibi bölgelerde egemenlik için ABD ile sürtüştü. Nijerya ‘barışı koruma’ görüntüsü altında diğer Afrika devletlerine müdahale ederken, Britanya Sierra Leone ve Nijerya’daki olaylarda, etkili olmaya çalıştı. Yunanistan ve Türkiye, kuzeydoğu Akdeniz ve Balkanlar’ın kimi kesimlerindeki etkileri yüzünden sürekli birbirlerini savaşla tehdit ettiler. </p>
				<p class="paragraf-1">1990’ların dünyası, etki alanları için birbirleriyle sürtüşen devletlerin ve onlarla ilişkili ekonomik çıkarların karmaşık bir hiyerarşisinden oluşuyordu. Ancak bunların önemleri eşit değildi ve her biri, bu hiyerarşideki pozisyonunun, sonuçta, ortaya koyabildiği silahlı güce bağlı olduğunu biliyordu. En tepede, pozisyonunu korumaya çok hevesli olan ABD yer alıyordu. On yılın son yılı, liderleri Miloseviç, ülkenin Arnavut azınlığına saldırmadan ve dünya çapındaki ABD müşterilerinin kötülükleriyle yarışmaya başlamadan önce izin almamış olduğu için, ABD liderliğindeki NATO ittifakının, sistemli bir şekilde Sırbistan’ın altyapısını bozmaya girişmesiyle bunun tam olarak ne anlama geldiğine tanık oldu.</p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-1094-backlink" id="footnote-225-1094">1094</a>	D Bell, <span class="char-style-override-2">The End of Ideology</span>’, Illinois, 1960), s. 84.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1095-backlink" id="footnote-225-1095">1095</a>	H Marcuse, <span class="char-style-override-2">One Dimensional Man, </span>(Londra, 1965), s. xi-xii.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1096-backlink" id="footnote-225-1096">1096</a>	Mayıs 1968 Cordobazo’su için bakınız R Falconve B Galitelli, <span class="char-style-override-2">Argentina : from Anarchism to Peronism </span>(Londra, 1987), s. 171-174.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1097-backlink" id="footnote-225-1097">1097</a>	Bu meselelerin daha eksiksiz bir tartışması için benim <span class="char-style-override-2">Explaining the Crisis</span>’in ekine bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1098-backlink" id="footnote-225-1098">1098</a>	<span>Kurşun çağı (</span><span class="char-style-override-2">Leaden Age</span><span>): İkinci Dünya Savaşı sonundan 1960’ların sonuna kadar geçen dönem Batı kapitalizmi tarihinde “Altın Çağ” olarak anılırken; 1970’lerin başından 2000’lere geçen dönem de “Kurşun Çağı” olarak anılıyor. Bu kurşun çağın özellikleri olarak başlıca yavaş büyüme, yüksek işsizlik, daha şiddetli konjonktürel ya da iktisadi çevrimler ve halkın çoğunluğunun hayat standardında duraksamalar ya da gerilemeler zikredilebilir. </span><span class="char-style-override-2"> –çev.</span><span> </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1099-backlink" id="footnote-225-1099">1099</a>	Burada çok uzun tartışmaların yalnızca bir özetini verdim. Bunların popüler bir sunumu için benim kitabım <span class="char-style-override-2">Economics of the Madhouse</span>’a, daha teknik bir yaklaşım için benim <span class="char-style-override-2">Explaining the Crisis</span>’e bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1100-backlink" id="footnote-225-1100">1100</a>	W Hutton, <span class="char-style-override-2">The State We’re In </span>(Londra, 1994), s. 19’a göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1101-backlink" id="footnote-225-1101">1101</a>	Bu olayların daha tam bir anlatımı için benim kitabım <span class="char-style-override-2">Class Struggles in Eastern Europe’</span>un 9. bölümüne bakanız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1102-backlink" id="footnote-225-1102">1102</a>	‘Uyarlanan’ ekonomilerin sayısal  dökümü, R Sobhan, ‘Rethinking the Market Reform Paradigm’, <span class="char-style-override-2">Economic and Political Weekly </span>(Bombay), 25 Temmuz 1992 içinde.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1103-backlink" id="footnote-225-1103">1103</a>	Aktaran, J Petras ve M Morley, <span class="char-style-override-2">Latin America in the Time of Cholera</span> (New York, 1992) s. 14.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1104-backlink" id="footnote-225-1104">1104</a>	Food and Agricultural Organisation, <span class="char-style-override-2">The State of Food and Agriculture 1991.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1105-backlink" id="footnote-225-1105">1105</a>	Bakınız örneğin, <span class="char-style-override-2">Observer, </span>6 Aralık 1998’deki veriler.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1106-backlink" id="footnote-225-1106">1106</a>	Moroslav Holub, <span class="char-style-override-2">Guardian, </span>12 Mart 1999’da aktarılıyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1107-backlink" id="footnote-225-1107">1107</a>	S Brittan, <span class="char-style-override-2">Financial Times, </span>10 Aralık 1992.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1108-backlink" id="footnote-225-1108">1108</a>	World Bank, <span class="char-style-override-2">World Development Report 1991,</span> s. 4-5.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1109-backlink" id="footnote-225-1109">1109</a>	J M Stopford ve S Strange, <span class="char-style-override-2">Rival States, Rival Firms </span>(Cambridge, 1991), s. 1.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-1110-backlink" id="footnote-225-1110">1110</a>	Bu görüşmelerin ayrıntılı bir dökümü için bakınız M. Mohanty, ‘Strategies for Solution of Debt Crisis: an Overview’<span class="char-style-override-2">, Economic and Political Weekly</span> (Bombay), 29 şubat 1992.</p>
					</div>
				</div>
			</div>
		</div>
</body>
</html>