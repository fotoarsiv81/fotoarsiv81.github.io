<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-55.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-55.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">3. Bölüm</p>
				<p class="resimara"><img alt="6.png" class="image" height="10" src="../Images/6_fmt41.jpeg" width="200"/></p>
				<p class="arabaslik-orta" id="toc_marker-8-4">AVRUPA KEŞMEKEŞ İÇİNDE</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt41.jpeg" width="46"/></span></p>
				<p class="arabaslik-sol para-style-override-22"><span class="char-style-override-3">Alman Kasım’ı</span></p>
				<p class="paragraf-1">Batıdaki devrimci kalkışma gecikmedi. Rus Ekim devriminden tam 12 ay sonra –her ne kadar bu süre savaşın yıktığı ve açlık çeken Rusya için çok uzun olsa da– geldi.</p>
				<p class="paragraf-1">Alman İmparatorluğu’nun Brest-Litovsk’ta empoze ettiği insafsız koşullar yöneticilerine nefes alacak bir olanak verdiyse de bu çok kısa sürdü. 1918 Mart’ında büyük ve kanlı bir saldırı Alman ordularını, 1914’ten bu yana Fransa içlerinde en ileri noktalara taşıdı ama daha sonra tıkandı. Ağustos ayında ileri gitmek için ikinci bir girişim de başarısız oldu ve bu kez geri çekilme sırası Alman ordularındaydı. Bir yıl önce ABD’nin savaşa girmesi Anglo-Fransız tarafına yeni askerler ve geniş malzeme olanağı sağlarken, Almanya insan rezervini tüketiyordu. Alman yüksek komuta heyeti panikledi ve Ludendorff bir tür sinir bunalımı geçirdi.<span class="dipp"><a class="footnote-link" href="#footnote-225-873" id="footnote-225-873-backlink">873</a></span> Eylül sonlarında derhal bir ateşkes yapılmasına karar verdi ve bunun sorumluluğundan kaçınmak için de Kayzer’i, içinde birkaç Sosyal Demokrat bakanın da bulunduğu yeni bir hükümet kurmaya iknaya çalıştı. Ancak dört yıldır Avrupa’yı allak bullak eden bir savaşı basitçe düğmeyi kapayarak sona erdirmek mümkün değildi. Rakip emperyalistler, özellikle Fransa, yılbaşında Almanya’nın Rusya’dan elde ettiğine benzer çok şey istiyordu. Bir ay kadar Alman hükümeti bu bedeli ödememek için umutsuzca çabaladı ve de savaş her zamanki gibi kanlı bir şekilde devam etti. Britanya, Fransa ve ABD birlikleri, Almanların Fransa ve Belçika’da ellerinde tutukları topraklara saldırdı. Balkanlar’da Britanya, Fransız, Sırp, Yunan ve İtalyan ortak gücü Avusturya ordusunu bozguna uğrattı. </p>
				<p class="paragraf-1">Bu baskı, 1200 yıl önce doğmuş Kutsal Roma İmparatorluğu’nun mirasçısı, sallantıdaki çok uluslu Avusturya-Macaristan monarşisi için çok fazlaydı. Ordusu çöktü ve ulusal azınlıkların orta sınıf mensubu liderleri belli başlı şehirlerin kontrolünü ele geçirdiler: Çekler ve Slovaklar Prag, Brünn ve Bratislava’yı; birleşmiş bir güney Slav, ‘Yugoslav’, devletinin destekçileri Zagreb ve Saraybosna’yı; liberal aristokrat Michael Karoly yönetimindeki Macarlar Budapeşte’yi ve Polonyalılar Krakow’u aldılar. Muazzam kalabalıklar Viyana sokaklarından akarken bir cumhuriyet istiyorlar ve imparatorluk sembollerini yırtıyorlardı;<span class="dipp"><a class="footnote-link" href="#footnote-225-874" id="footnote-225-874-backlink">874</a></span> Avusturya’nın Almanca konuşulan kısmında iktidar, Sosyal Demokrat’ların burjuva partileriyle yaptığı bir koalisyonun eline geçti.</p>
				<p class="paragraf-1">Almanya’nın kendi yüksek komuta heyeti, hezimetten bir şeyler kurtarmanın çaresizliği içinde, ani ve telafi edici bir deniz zaferi umuduyla donanmasına Britanya’ya yelken açmasını emretti. Ama donanmanın denizcileri, kesin olan ölümü kabul etmeye hazır değillerdi. Bir yıl önceki isyanları bastırılmış ve liderleri, sırf greve gittikleri ve pasif kalarak subayların ve askeri polisin karşı saldırısına yol açtıkları için idam edilmişti. Bu kez aynı yanlışı yapmadılar; Kiel’de denizciler silahlandılar, grevdeki dok işçilerinin yanı sıra şehirde yürüyüş yaptılar, rakiplerini silahsızlandırdılar ve bir asker konseyi kurdular. Bütün Almanya için fitili ateşlemiş oldular. </p>
				<p class="paragraf-1">İşçi ve askerler Bremen, Hamburg, Hanover, Köln, Leipzig, Dresden ve daha onlarca şehrin yönetimini ele geçirdi. Münih’te kraliyet sarayını aldılar ve savaş karşıtı reformist sosyalist Kurt Eisner’i, ‘Özgür Bavyera Devleti’nin başbakanı ilan ettiler. 9 Kasım’da sıra Berlin’deydi. Silahları ve kızıl bayraklarıyla büyük işçi ve asker alayları şehri doldurdu ve kısa süre önce salıverilmiş olan savaş karşıtı devrimci Karl Liebknecht, imparatorluk sarayının balkonundan ‘sosyalist cumhuriyet’i ve ‘dünya devrimi’ni ilan etti. Geride kalmak istemeyen savaş öncesi Kayzer hükümetinin SPD’li bakanı Scheidemann, imparatorluk parlamentosunun balkonunda ‘cumhuriyet’ ilan etti. Kayzer Hollanda’ya kaçtı ve iki Sosyal Demokrat parti, 1500 işçi ve asker delegeden oluşan meclisin onayına ‘halk komiserleri’nden oluşan bir ‘devrimci hükümet’ sundu. Bu şimdi işçi ve asker konseylerinin Almanya’nın her yerinde ve Alman işgali altındaki Belçika’da siyasi iktidarın hâkimi olduğunu sembolize ediyordu. Bu konseylerde ya da sovyetlerde somutlaşan devrim güçleri, Kuzey Denizi’nden Kuzey Pasifik’e kadar kuzey Avrasya’nın tümünü kaplayacak gibi görünüyordu.</p>
				<p class="paragraf-1">Ancak Alman konseyleri, devrimci iktidarı, onu devrimci amaçlar için kullanmamakta kararlı olanlara teslim etmişti. Yeni başbakan Ebert, 24 saat içinde telefonla askeri yüksek komuta heyetinden General Groener’in karşısındaydı. İkili –savaş zamanının ‘diktatörü’ Hindenburg’un desteği ile– ordunun düzeni yeniden sağlaması için birlikte çalışmaya karar verdiler.<span class="dipp"><a class="footnote-link" href="#footnote-225-875" id="footnote-225-875-backlink">875</a></span></p>
				<p class="paragraf-1">Kapitalist devlet yoluyla reformdan yana olan Sosyal Demokrat politikacılar mantıksal olarak 1914’te savaşa giren devleti desteklemişlerdi. Şimdi, yine aynı şekilde mantıklı olarak, o devletin iktidarının devrim karşısında yeniden kurulmasını destekliyorlardı. Onlar için sınıf iktidarının ve baskının eski yapıları ‘düzen’di; bu yapılara sömürülenler ve mülksüzler tarafından meydan okunması ‘anarşi’ ve ‘kaos’u temsil ediyordu. </p>
				<p class="paragraf-1">Bu meydan okuyuşun canlı örnekleri, savaş karşıtlarının en iyi bilinenleri, Rosa Luxemburg ve Karl Liebknecht’ti. Özellikle Liebknecht Berlin’in işçi ve askerleri arasında büyük bir desteğe sahipti. Sosyal Demokrat liderler, yüksek askeri komuta ile bunu yok etmek için manevra yapıyorlardı. Dışarıdan gelecek birliklerle devrimi ezebilmek ve dökülecek kanın suçunu Liebknecht ve Luxemburg’a yükleyebilmek için şehirde bir ayaklanma kışkırttılar. İkili, subaylarca yakalandı. Liebknecht bayıltılarak yere yıkıldı ve sonra vuruldu. Luxemburg’un kafası bir tüfek dipçiği ile parçalanarak bir kanala atıldı. Sosyal Demokrat basın, Liebknecht’in ‘kaçmaya çalışırken’ vurulduğunu ve Luxembug, ‘öfkeli bir kalabalık’ tarafından öldürüldüğünü yazdı. Orta sınıfın saygıdeğer üyeleri haberleri okuyunca, ‘neşeyle yerlerinden hopladılar’.<span class="dipp"><a class="footnote-link" href="#footnote-225-876" id="footnote-225-876-backlink">876</a></span> ‘Uygar’ zenginlerin kendi yönetimlerine direnenlere karşı tavrında, Gracchus kardeşler ve Spartaküs’ten bu yana hiçbir şey değişmemişti. </p>
				<p class="paragraf-1">Bununla birlikte, devrimci coşkuyu bastırmak, Sosyal Demokratlar’la askeriye arasındaki ittifak için kolay olmadı. Tarihçiler çoğu kez Alman Devrimi’nin küçük bir olay olduğu ve kolayca ve hızla sona erdirildiği izlenimini vermeye çalışmıştır. Bu, Eric Hobsbawm’ın çoğu kez uyarıcı 20. yüzyıl tarihi, <span class="char-style-override-2">Aşırılıklar Çağı</span>’nda bile aktarılan bir mesajdır. Kasım ayındaki birkaç günden sonra, diye yazar, ‘cumhuriyetçileştirilen eski rejim artık sosyalistlerce ciddi olarak rahatsız edilmiyordu... ve hatta henüz doğaçlanmış olan Komünist Parti tarafından daha az rahatsız ediliyordu’.<span class="dipp"><a class="footnote-link" href="#footnote-225-877" id="footnote-225-877-backlink">877</a></span> Aslına bakılırsa, devrimci galeyanın ilk büyük dalgası 1920 yazına kadar sona ermedi ve 1923’te ikinci dalga geldi.</p>
				<p class="paragraf-1">Tarihteki her büyük devrimde olduğu gibi, Kasım 1918’de de, çok sayıda insan ilk kez politikayla ilgilendi. Devrim ya da sosyalizm sözleri artık 1914’ten önce sosyalistlere oy veren işçilere özgü bir şey değildi. Daha önce, Katolik Merkez Partisi’ne, liberal ‘İlerlemeciler’e, liberal olmayan ‘Ulusal Liberaller’e ve hatta Prusyalı toprak sahiplerinin tarımcı partisine oy vermiş olan milyonlarca işçi ve orta sınıfa yayılmıştı. Savaş boyunca eski Sosyal Demokrat işçilerin pek çoğu, savaş yanlısı liderlerin karşısındaki sol kanat muhaliflerle özdeşleşmeye başlamışlardı – eski SPD’nin üyelerinin yaklaşık yarısı sol kanat Bağımsız Sosyal Demokratlar’a geçti. Bunlarla birlikte, burjuva partilerinden sola kayan kişiler de vardı ve bunlar Sosyal Demokrat liderleri hâlâ sosyalist olarak görüyorlardı. Geçmişte Sosyal Demokratlar’a bu nedenle muhalefet ettikleri halde şimdi onlara destek oluyorlardı. </p>
				<p class="paragraf-1">Sosyal Demokrat liderler, sol konuşmalar yaparak ama sol kanat politikaların ancak yavaş yavaş, düzeni sağlayarak ve devrimci ‘aşırılıklar’a yol açmadan yürürlüğe konabileceğini söylerek, bu duygular üzerine oynadılar. Muhalefet edenlerin vurulması için generallerle gizlice anlaşırken, devrimi tehlikeye atanların Liebknecht ve Luxemburg olduğunu iddia ettiler. </p>
				<p class="paragraf-1">Bu mesajı iletirken Bağımsız Sosyal Demokratlar’ın liderlerinin de yardımını gördüler. Bunlar savaştan memnun değillerdi ama çoğu, reformcu kapitalizme bağlıydı. Bunların saflarında Kautsky, Bernstein ve bir sonraki on yılda burjuva partilerinin iki koalisyonunda ekonomi bakanı olacak Hilferding vardı. Devrimin can alıcı ilk iki ayında bu parti SPD’nin çoğunlukta olduğu bir hükümette sadakatle görev aldı ve onun politikalarının işçi ve asker kitlesine pazarlanmasına yardımcı oldu.</p>
				<p class="paragraf-1">Ancak haftalar ilerledikçe, Sosyal Demokrat liderlerin heyecanlı destekçisi olan insanlar onların aleyhine döndü. Kasım ayında hükümetin kontrolü elde edebilmesi için Berlin’e gönderilen askerler Ocak’ın ilk haftasında hükümete karşı ayaklandı ve Ocak ayaklanmasının bastırılmasına yardım eden işçi ve askerlerin pek çoğu Mart ayında başkentte isyan halindeydi. Ocak ortalarında yapılan seçim SPD’ye 11,5 ve Bağımsız Sosyal Demokratlar’a 2,3 milyon oy sağladı. Bununla birlikte izleyen birkaç haftada, Ruhr, Orta Almanya, Bremen, Hamburg, Berlin ve Münih’te Sosyal Demokratlar’a blok halinde oy vermiş olan işçiler genel greve gittiler ve hükümet politikalarına karşı silaha davrandılar. 1920’nin Haziran ayına gelindiğinde SPD’nin oyu, Bağımsız Sosyal Demokratlar’ın oyundan yalnızca 600.000 fazlaydı. </p>
				<p class="paragraf-1">Sosyal Demokrat liderler, ‘düzeni yeniden kurmak’ için öyle basitçe kendi popülaritelerine dayanamayacaklarını hızla anladılar. 1918 Aralık’ının sonlarında Sosyal Demokrat İçişleri Bakanı Noske, ‘birisinin insan izini bulmakta kullanılan köpek olması gereklidir’ diye böbürleniyordu ve özel bir paralı asker gücü, <span class="char-style-override-2">Freikorps</span>, kurulması konusunda generallerle anlaştı. Eski ordunun subayları ve ‘fırtına bataryaları’ndan derlenen bu güç tümüyle gericiydi. Muhafazakâr tarihçi Meinecke, ‘sanki eski düzen yeniden dirildi’ gözleminde bulunuyordu. <span class="char-style-override-2">Freikorps</span>’un dili şiddetle milliyetçi ve çoğu kez Yahudi karşıtıydı. Flamaları çoğu yerde eski bir Hindu iyi talih simgesi olan <span class="char-style-override-2">sawastika </span>(gamalı haç) ile süsleniyordu ve mensuplarının pek çoğu ilerde Nazi Partisi’nin kadrolarını oluşturdular. </p>
				<p class="paragraf-1">1919 yılının ilk yarısında Almanya’nın tarihi, <span class="char-style-override-2">Freikorps</span>’un ülke içinde dolaşarak Kasım Devrimi’ni yapanlara ve Ocak seçimlerinde Sosyal Demokratlar’a oy verenlere saldırmalarının tarihidir. Bunlar üst üste silahlı direnişle karşılaşmışlar ve olaylar Nisan’da 15.000 kişilik kendi Kızıl Ordusu da olan kısa ömürlü Bavyera Sovyet Cumhuriyeti’nin ilanıyla sonuçlanmıştı.</p>
				<p class="arabaslik-sol"><span class="char-style-override-3">‘Devrimin Ruhu’</span></p>
				<p class="paragraf-1">Almanya’daki iç savaş ayları aynı zamanda Avrupa’nın geri kalan yerlerinde de kargaşa aylarıydı. Britanya Başbakanı Lloyd George, Fransız meslektaşı Clemenceau’ya Mart ayında şunları yazıyordu:</p>
				<p class="alinti1" xml:lang="en-GB">Avrupa’nın her yeri devrim ruhuyla doludur... Tüm mevcut düzen, siyasal, sosyal ve ekonomik anlamda, Avrupa’nın bir ucundan ötekine, halk kitlelerince sorgulanmaktadır.<span class="dipp" style="font-size:0.86em;"><a class="footnote-link" href="#footnote-225-878" id="footnote-225-878-backlink">878</a></span></p>
				<p class="paragraf-1">Paris’teki ABD temsilcisi House, günlüğünde benzer korkuları dile getiriyordu: ‘Bolşeviklik her yerde güç kazanıyor... Bizler açık bir barut mahzeninin üstünde oturuyoruz ve bir gün bir kıvılcım onu ateşleyebilir’.<span class="dipp"><a class="footnote-link" href="#footnote-225-879" id="footnote-225-879-backlink">879</a></span></p>
				<p class="paragraf-1">Endişelerinin o andaki nedeni Macaristan’da, Rusya’da eski bir Macar savaş esiri olan Bela Kun’un liderlik ettiği bir sovyet rejiminin iktidar olmasıydı. 1918 sonunda kurulan liberal milliyetçi rejim, Çekoslovakya ve Romanya’nın ülkenin bazı kısımlarına el koymasını önleyemeyerek çöktü ve komünist-sosyal demokrat bir hükümet, barışçı bir şekilde iktidara geldi. Reformlara ve millileştirmelere başladı ve doğusunda Rus Kızıl Ordusu’ndan, batısında Avusturyalı işçilerin ayaklanmasından yardım göreceği umuduyla Çekoslovakya ve Romanya’ya karşı devimci bir savaş başlattı.</p>
				<p class="paragraf-1">Başka bir yerde devrimci hükümetler iktidara gelmedi ama başka yerlerde durum istikrarlı da değildi. Orta ve Doğu Avrupa’nın yeni kurulmuş olan milliyetçi cumhuriyetlerinin tümü yeni düzene öfke duyan etnik azınlıklar içeriyordu. Çekoslovakya’da kimi büyükçe bölgelerde Almanca, kimilerinde Macarca konuşanlar çoğunluktaydı. Romanya ve Yugoslavya, Macarca konuşan büyük azınlıklar içeriyordu. Yugoslavya ve Avusturya’nın İtalya, Bulgaristan’ın Romanya ile şiddetli sınır ihtilafları vardı. Silezya’daki Polonya ve Alman güçleri arasında sürekli çatışma vardı ve Türkiye ile Yunanistan arasında, her iki tarafın da geniş çaplı etnik temizliğe giriştiği topyekûn savaş patlak verdi. Çekoslovakya ve Bulgaristan’da, hükümetlerinin orta sınıf milliyetçiliğine karşı olan, devrimci duygulara sahip çok sayıda işçi vardı.</p>
				<p class="paragraf-1">Devrimciler işsizlere, 1919 Nisan’ında Avusturya parlamentosunu ele geçirmek için önderlik ettiler. Bir an için, doğuda Rusya ile ve batıda Avusturya üzerinden sovyet Bavyera ile ilişkili bir Macar devrimini ve böylelikle eski Alman ve Avusturya-Macaristan imparatorluklarının tüm düzenini alaşağı etmeyi düşünmek, o kadar saçma değildi. </p>
				<p class="paragraf-1">Olmadı. Avusturya Sosyal Demokratları Almanya’dakilerden biraz daha sol bir dil kullanıyorlardı ama daha ileri devrime en az onlar kadar inatla karşıydılar. Viyanalı işçi konseylerini, protestoların bastırılmasına izin vermeleri konusunda ikna ederek, Avusturya kapitalizminin varlığını sürdürmesini garanti ettiler. Bu arada, Budapeşte’deki komünist-sosyal demokrat hükümet gerçek işçi konseyleri oluşturmadı. Ordusunu yönetmek için eski subaylara güvenerek ve kırsal alana hâkim olan büyük toprakları bölmeyip köylülüğü devrime yabancılaştırarak kritik bir hata yaptı. Rejim, sosyal demokratların onu terk etmesi ve Amiral Horthy yönetiminde bir sağ kanat diktatörlüğünün kurulmasına yol açtığı için 133 gün sonra çöktü. </p>
				<p class="paragraf-1">1919 yılındaki galeyan yalnızca yenilmiş imparatorluklarla sınırlı değildi. Genellikle aynı derecede olmasa da zafer kazananları da etkiledi. Britanya ve Fransız orduları eve dönmeden önce beklemeye zorlanan birliklerin isyanlarıyla sarsıldı. Rus Devrimi’ne karşı gönderilen ordular da rahatsızlıktan muaf değillerdi – Archangel’deki Britanya, Fransız ve ABD birlikleri savaşa girmeyi reddettiler ve Odesa ve öteki Karadeniz limanlarındaki Fransız birlikleri de bir isyan çıkardıktan sonra buralardan çıkmak zorunda kaldılar.<span class="dipp"><a class="footnote-link" href="#footnote-225-880" id="footnote-225-880-backlink">880</a></span></p>
				<p class="paragraf-1">Bu arada Britanya’da yükselen bir sanayi huzursuzluğu dalgası söz konusuydu. Senenin başındaki makine ustaları grevi Glasgow’da polisle sert çatışmalara ve Belfast’ta Katolik ve Protestanları birleştirerek neredeyse genel bir greve yol açtı. Liverpool ve Londra’da polis grevleri oldu. Hükümet daha sonra verdiği sözü tutmasa da, madencilerin grevini çeşitli sözler vererek güçlükle önledi ama demiryolu şebekesinin dokuz gün çalışmamasını engelleyemedi. Ocak 1920’de madencilik, taşımacılık ve demiryolu sendikaları arasındaki ‘üçlü ittifak’ hükümeti dehşete düşürdü. ‘Bakanlar... çok korkmuş görünüyorlar’ diye yazıyordu kabine sekretaryasının başı.<span class="dipp"><a class="footnote-link" href="#footnote-225-881" id="footnote-225-881-backlink">881</a></span></p>
				<p class="paragraf-1">İspanya, sarayın Alman yanlısı ve burjuvazinin (ve Pablo Iglesias’ın Sosyalist Partisi’nin) Anglo-Fransız yanlısı duyguları nedeniyle yöneticilerinin bölünmüş olması sonucu savaşa girmemişti. Ama artan fiyatlar, sanayi ve tarım işçilerinin hayat standardını önemli ölçüde düşürmüştü. 1917 yazında yaygın ama başarısız bir genel grev oldu ve 1918 yılı ilerledikçe yeni bir direniş dalgası patlak verdi.</p>
				<p class="paragraf-1">1918-20 yılları mevsimlik işçileriyle güney İspanya’da <span class="char-style-override-2">Trienio Bolchevista </span>(‘üç Bolşevik yılı’) olarak bilindi. Rusya’da Bolşevikler toprakları yoksul köylüler arasında bölüştürüyor haberlerinden cesaret alan, ‘yükselen bir örgütsel faaliyet, grev, çatışma ve miting dalgası’<span class="dipp"><a class="footnote-link" href="#footnote-225-882" id="footnote-225-882-backlink">882</a></span> gerçekleşti. ‘Başka yerlerde olduğu gibi, burada da’ diye yazdı Amerikalı romancı Dos Passos, ‘Rusya bir işaret ateşi oldu’.<span class="dipp"><a class="footnote-link" href="#footnote-225-883" id="footnote-225-883-backlink">883</a></span> Amelelerin toprakları işgal ettiği, başka yerlerde oturan toprak sahiplerinin evlerinin yakıldığı ve kimi zaman tarlaların ateşe verildiği üç büyük grev bölgeyi sardı. Kimi kasabalarda ‘Bolşevik-tipi cumhuriyetler’ ilan edildi ve hareketin hızını kırabilmek için 20.000 asker gönderilmesi gerekti.<span class="dipp"><a class="footnote-link" href="#footnote-225-884" id="footnote-225-884-backlink">884</a></span> Ajitasyon güneyle sınırlı değildi. Valensiya’da bir hafta süren grev sırasında işçiler bazı sokakları ‘Lenin’, ‘Sovyetler’ ve ‘Ekim Devrimi’ gibi adlarla yeniden adlandırdılar ve Madrid’de yaygın ekmek ayaklanmaları 200 dükkânın yağmalanmasına yol açtı.<span class="dipp"><a class="footnote-link" href="#footnote-225-885" id="footnote-225-885-backlink">885</a></span> En ciddi mücadele 1919 başlarında Katalonya’da oldu. İşçiler, Barselona’nın elektriğinin çoğunu temin eden La Canadiense fabrikasını işgal ederek ve şehri karanlığa gömerek, kamu taşımacılığını felç ettiler. Gaz ve su işlerinde olduğu gibi şehrin tekstil fabrikalarının yaklaşık yüzde 70’i greve gitti; bu arada matbaacılar birliği bir ‘kızıl sansür’ uyguladı. Hükümet olağanüstü hâl ilan etti ve 3.000 grevciyi tutukladı. İşçiler teslim olmuş gibi görünüyordu, fakat olaylar durulmadı. Hükümetin tutuklu grevcilerin bazılarını serbest bırakmayarak yeni bir grevi kışkırtmasına kadar kısa süreli bir işe dönüş oldu. Hükümet şehre, makineli tüfekli birlikler getirdi, 8.000 burjuva gönüllüyü silahlandırdı, sendikaları kapattı ve on beş gün içinde genel grevi ezdi. İşverenlerin kiraladığı silahlı adamların sendika eylemcilerini vurmasıyla sonunda Katalonya’daki işçi hareketinin beli kırıldı. Garcia Oliver, Francisco Ascaso ve Buenaventura Durutti gibi anarşist CNT üyeleri yönetici sınıf figürlerini öldürerek karşılıkta bulundular. Onların eylemleri işçilerin gücünün daha da parçalanmasından başka bir işe yaramadı. Ama Katalan işçi sınıfı içinde, izleyen 17 yılda aralıklarla patlayan derin bir sınıf kini oluştu.<span class="dipp"><a class="footnote-link" href="#footnote-225-886" id="footnote-225-886-backlink">886</a></span> </p>
				<p class="paragraf-1">1919 yılında işçi mücadelesinin yükselişi Avrupa ile sınırlı kalmadı. ABD, örgütlü olmayan sanayilerinin sendikalaşması yolunda o zamana kadar görülen en büyük girişime ve 250.000 çelik işçisinin çetin grevine tanık oldu. Avustralya, ‘1919 yılında 6,3 milyon işgününün işyeri uyuşmazlıklarında kaybolduğu, o zamana kadar görülmüş en maliyetli bir dizi grevle’ sarsıldı.<span class="dipp"><a class="footnote-link" href="#footnote-225-887" id="footnote-225-887-backlink">887</a></span> Kanada’da Winnipeg (şehri), Batı Kanada ve Birleşik Devlet’in kuzeybatı kıyısındaki ajitasyon dalgasının bir parçası olarak bir genel grev deneyimi yaşadı. </p>
				<p class="paragraf-1">Batı Avrupa’daki devrimci kalkışmalar 1920 yılında Almanya ve İtalya’daki kararlı mücadelelerle en yüksek noktasına ulaştı. </p>
				<p class="paragraf-1">Almanya’daki bölgesel iç savaşlar, parlamenter bir perspektiften devrimci bir perspektife geçerken işçiler muazzam kayıplar verdi; ölü sayısı üzerine her yerde rastlanan tahmin 20.000’dir. Ancak ülkenin geleneksel yöneticileri hâlâ memnun değillerdi ve pek çoğu şimdi sosyal demokratlardan kurtulup iktidarı ellerine alabilecek kadar kendilerini güçlü hissediyorlardı. 13 Mart’ta askerler Berlin’e yürüdü ve hükümetin devrildiğini açıklayarak onun yerine kıdemli bir bürokrat Kapp’ı atadı. </p>
				<p class="paragraf-1">Sosyal demokrat liderlerce silahlandırılmış olan haydutlar sola saldırmaktan vazgeçip o liderlere saldırmaya başladılar. Bu artık biraz fazlaydı ve sosyal demokratların generallerle birlikte çalışmak için geçmişteki bahanelerini kabul etmiş olan sıradan işçiler arasında sert bir tepki yarattı. Ana sendika federasyonunun başı, Legien, bir genel grev çağrısında bulundu ve Almanya’nın her yerinde işçiler buna uydular. </p>
				<p class="paragraf-1">Bununla birlikte kilit noktalardaki tepki yalnızca işi bırakmak şeklinde olmadı. İnsanlar ayrıca yeni işçi konseyleri oluşturdular, silahlandılar ve darbeye sempati duyduğu bilinen asker kollarına saldırdılar. Ruhr’da pek çoğu askeri deneyimi olan binlerce işçi, ulusal orduyu, <span class="char-style-override-2">Reichswehr</span>, ülkenin en büyük sanayi bölgesinden sürüp çıkaran bir Kızıl Ordu oluşturdular. Birkaç gün içinde darbe çökmüştü. Sosyal demokrat bakanlar Berlin’e döndüler ve ağırlıklarını bir kez daha, Ruhr’da ‘düzen’i sağlamak için bilinen kanlı yöntemlerini kullanan <span class="char-style-override-2">Reichswehr</span>’den yana koymadan önce, biraz sol gürültü çıkardılar.<span class="dipp"><a class="footnote-link" href="#footnote-225-888" id="footnote-225-888-backlink">888</a></span></p>
				<p class="paragraf-1">İtalya’da 1919 ve 1920 ‘iki kızıl yıl’ olarak biliniyordu. İşçiler bir grev dalgası başlattılar ve üye sayısını 50.000’den 200.000’e çıkaran Sosyalist Parti’de ve sendikalarda toplandılar. Bir grev dalgasını bir başka grev dalgası izledi. 1919 yazı, devrimci Rusya ile üç günlük bir dayanışma grevi gördü. 1920 baharında Turin metal işçileri, işverenlere – Antonio Gramsci’nin gazetesi <span class="char-style-override-2">Ordine Nuovo </span>çevresindeki devrimcilerce sovyetlerin başlangıcı olarak görülen, fabrika konseylerini kabul ettirmek için sert ama başarısız bir grev yaptılar.</p>
				<p class="paragraf-1">Eylemler Ağustos’ta zirveye ulaştı. Milano’daki makine işçileri bir lokavta, fabrikaları işgal ederek tepki gösterdiler. Dört günde hareket ülkenin bütün metal işleri sanayiine yayıldı ve 400.000 işçiyi kapsar hale eldi: ‘Nerede içinde <span class="char-style-override-2">metallos</span>’ların çalıştığı bir fabrika, bir tersane, bir çelik işletmesi, bir haddehane, bir dökümhane varsa, orada yeni bir işgal vardı’.<span class="dipp"><a class="footnote-link" href="#footnote-225-889" id="footnote-225-889-backlink">889</a></span> Başka sektörlerde tahminen 100.000 işçi metal işçilerinin yolundan gitti. İnsanlar bunu artık yalnızca basit bir ekonomik mücadele olarak görmüyorlardı. Fabrikalarda silah yapmaya ve saklamaya başladılar. Üretimin devam etmesini sağlıyorlardı çünkü işçi denetimi esasına dayanan yeni bir toplum yarattıklarına inanıyorlardı: ‘Fabrikalarda çalışan, uyuyan ve nöbet tutan, silahlı ya da silahsız, bu yüz binlerce işçi, olağanüstü günler, “eyleme geçen devrim” günleri yaşadıklarına inanıyordu’.<span class="dipp"><a class="footnote-link" href="#footnote-225-890" id="footnote-225-890-backlink">890</a></span> </p>
				<p class="paragraf-1">Hükümet felç olmuştu. Güneyde savaştan dönen köylüler kendiliklerinden toprakları paylaşmaya başlamışlardı. Ascona’da askerler, Arnavutluk’ta savaşa gitmemek için isyan etmişlerdi. Başbakan Giolitti, kazanamayacağı bir iç savaşın başlamasından korkuyordu. Senato’ya şunları söyledi:</p>
				<p class="alinti1" xml:lang="en-GB">İşgalleri önlemek için... metalürji sanayiindeki 600 fabrikanın her birine bir garnizon yerleştirmek zorundayım... küçük olanlara 110, büyük olanlara 1.000 adam. Fabrikaları ele geçirmek için elimdeki bütün kuvvetleri harekete geçirmek zorundayım! Peki fabrikaların dışındaki 500.000 işçi üzerinde gözetimi kim yapacak? Bu bir iç savaş olurdu.<span class="dipp" style="font-size:0.86em;"><a class="footnote-link" href="#footnote-225-891" id="footnote-225-891-backlink">891</a></span></p>
				<p class="paragraf-1">Bunun yerine, metal işçileri sendikası liderlerinin anlaşmazlığın barışçı çözümüne rıza göstereceği ve Sosyalist Parti liderlerinin de sendika liderlerinin kararına karşı gelmeyeceği varsayımına göre hareket etti. Bu, işverenleri başka bir gün savaşmak için serbest bırakıyordu. Haklı çıktı. Sosyalist Parti işgallerin sendika liderliğinin sorumluluğu altında olduğunu resmen kararlaştırdı ve ana sendika federasyonunun özel bir konvansiyonu, ikiye karşı üç oyla aldığı kararla, devrim çağrısını reddedip, işverenlerle bir anlaşmaya varılmasını kabul etti. Hareketin çekirdeği, başlıca fabrikalardaki metal işçileri, kendilerini moralsiz ve yenilmiş hissettiler. Onlar bir devrim için savaşmışlardı ve elde edebildikleri tek şey, ücretlerde ve koşullarda birkaç küçük ve geçici iyileştirmeydi.</p>
				<p class="arabaslik-sol"><span class="char-style-override-3">Batı’da Devrim?</span></p>
				<p class="paragraf-1">Ruhr Kızıl Ordusu ve İtalyanların fabrika işgalleri, Batı Avrupa’da hiçbir zaman bir devrim ihtimali olmadığı, bunun Rusya’nın Bolşeviklerinin kafalarındaki bir fantezi olduğu tezini yalanlıyor. 1920 yılının bahar ve yazında, kapitalist bir toplumda yetişmiş ve bunu böyle kabul etmiş çok sayıda işçi, mücadeleye girişti ve bunu yaparken de bir toplumun nasıl yönetileceğine dair devrimci sosyalist görüşü benimsedi. 1920 Ağustos’unda Rus Kızıl Ordusu Varşova’ya yaklaşırken, her Alman işçisinin kafasında ‘Kapp Putsch’<span class="dipp"><a class="footnote-link" href="#footnote-225-892" id="footnote-225-892-backlink">892</a></span> yenilgisinin anısı vardı ve İtalyan fabrikalarının işgalinin arifesinde, dünya devrimi bir fantezi değildi.</p>
				<p class="paragraf-1">Bu olmadı, ve o zamandan beri sosyalizmin tarihçileri Rusya’daki devrimin neden tekrarlanmadığını tartışmışlardır. Nedenlerin bir kısmı açıkça Rusya ve Batı arasındaki nesnel farklılıklarla ilgilidir. Batı ülkelerinin çoğunda kapitalizm Rusya’dakinden daha uzun bir süre içinde ve yönettiği insanları bütünleştireceği toplumsal yapıları daha fazla geliştirme şansıyla birlikte oluştu. Rusya’dan farklı olarak Batı ülkelerinin çoğunda köylülüğe (güney Almanya ya da Fransa’da olduğu gibi) ya toprak verilmiş ya da (İngiltere’de olduğu gibi) bir sınıf olarak yok edilmişti ve dolayısıyla eski düzene kafa tutma potansiyeline sahip bir güç değildi. Batılı devletlerin çoğu ayrıca çarlığın eski köhnemiş devlet aygıtından çok daha etkindi ve dolayısıyla savaşın travmasını atlatmayı başarmıştı.</p>
				<p class="paragraf-1">Ancak bu nesnel etkenler her şeyi açıklayamaz. Görmüş olduğumuz gibi, Batı’da milyonlarca işçi, her ne kadar bu, Rusya’da aynı dönüşümün yaşanmasından birkaç yıl sonra olsa da, devrimci tavra ve eyleme yönelmişlerdi. Ancak devrimci bir tavra yönelmek ya da hatta devrimci eyleme girişmek devrim yapmakla aynı şey değildi. Devrim yapmak, değişim arzusundan daha fazla bir şeyi gerektiriyordu. O arzuyu gerçeğe dönüştürecek – Cromwell’in Yeni Model Ordusu’nda ya da Robespierre’in Jakobenlerindeki, büyük burjuva devrimlerinin irade ve anlayışına sahip bir grup insan gerektiriyordu. Bu tür gruplar 1920’nin can alıcı aylarında Almanya ve İtalya’da gerçekten mevcut değildi. </p>
				<p class="paragraf-1">Avrupa’daki sosyalist hareketler genellikle 1871’le 1900’lerin başları arasındaki görece toplumsal huzur döneminde gelişmişti. İnsanların toplumdaki sınıf farklılıklarına olan öfkesi nedeniyle destek kazanmış ama bu esas itibariyle pasif bir destek olmuştu. Mevcut düzene karşı olan bir dizi kurum –sendikalar, yardım dernekleri, kooperatifler, işçi kulüpleri– yaratmışlardı ama uygulamada düzenle birlikte yaşamışlardı. Bu kurumları işleterek güvenli bir yaşam sahibi olmuşlar ve hatta, seçilmiş temsilciler olarak, yönetici sınıfın daha liberal kesimlerinden de belirli bir kabul görmüşlerdi. Bazı açılardan, feodal lordlara karşı öfkeyi, onların fikirlerini ve davranışlarını taklit etmekle birleştiren geç Orta Çağ’ın tacir ve şehirlilerine benziyorlardı. Feodal alt sınıfların çoğu bu tür davranışları hoş görüyordu çünkü mevcut hiyerarşileri itirazsız kabul ediyorlardı. Dolayısıyla işçi hareketinin sıradan unsurları çoğu kez liderlerinin davranışlarına katlanmaya hazırdı. </p>
				<p class="paragraf-1">Savaştan hemen önceki yılların kitlesel grevleri, bu tavırlara kafa tutan militan ve devrimci akımlara hayat vermişti ve de savaş daha ileri bölünmeler getirmişti. Bernstein ve Kurt Eisner gibi reformcular savaşa karşı olsalar da, mevcut reformizm ve savaş karşıtlığı arasında bir tür çakışma eğilimi vardı. Savaş sona erdiğinde üç ayrı akım ortaya çıktı.</p>
				<p class="paragraf-1">Birincisi, savaşın desteklenmesinin kapitalizmin ayrılmaz bir parçası olduğunu düşünen, Ebert-Scheidemann-Noske türünden savaş yanlısı sosyal demokratlar vardı. İkinci olarak, savaşa kapitalizmin en yüksek barbarca ifadesi olarak karşı çıkan ve devrimi onu kesinlikle sona erdirecek tek çare olarak gören devrimciler vardı. Üçüncü olarak, ‘merkez’ ya da ‘merkezciler’ olarak bilinen, Almanya’da Bağımsız Sosyal Demokratlar tarafından temsil edilen çok büyük, amorf bir grup bulunuyordu. Bu gruptaki liderlerin pek çoğu savaş öncesi sosyalizmin teori ve uygulamasını kabul ediyor ve geleceklerini esas itibariyle kapitalizm içinde parlamenter ya da sendikacı olarak görüyorlardı. </p>
				<p class="paragraf-1">Savaş sırasında merkezciler, savaş çabalarını durdurabilecek kitle ajitasyonu yerine mevcut hükümetlere barış görüşmeleri yapma çağrısında bulundular. Savaştan sonra kimi zaman sol kanat terminolojisi kullandılar ama her zaman sosyalist amaçların ancak ‘düzen içinde’ elde edilebileceğinde ısrar ettiler. Tipik olarak, Almanya’daki Bağımsız Sosyal Demokratların Hilferding’i, sovyetleri ve parlamentoyu birleştiren anayasal öneriler geliştirdi. Sürekli olarak, öteki tarafın avantajına, işçilerin faaliyetinin ani artışını oyalayacak barışçı uzlaşma planları önerdiler. Devrimci sosyalist Eugen Leviné’in, Bavyera sovyetine başkanlık ettiği için kendisini ölüme mahkûm eden mahkemeye söylediği gibi, ‘Sosyal Demokratlar başlarlar, sonra kaçıp bize ihanet ederler; Bağımsızlar faka basarlar, bize katılırlar, sonra bizi yolda bırakırlar ve sonra da biz Komünistlere duvarın karşısına dikilmek düşer. Biz Komünistler, ölümden izinli adamlarız’.<span class="dipp"><a class="footnote-link" href="#footnote-225-893" id="footnote-225-893-backlink">893</a></span> </p>
				<p class="paragraf-1">Merkezin örgütleri tipik olarak savaştan sonra çok hızlı bir şekilde büyüdü. Tanınmış parlamenter liderleri ve büyük bir basınları vardı ve çok sayıda öfkeli ve militan işçiyi yanlarına çektiler. Alman Bağımsız Sosyal Demokratları’nın, muhtemelen Rosa Luxemburg’un Kasım 1918’deki Spartaküs Birliği’nin on katı üyesi vardı. </p>
				<p class="paragraf-1">İtalyan Sosyalist Partisi, Alman Bağımsız Sosyal Demokratları’yla aynı türden bir partiydi. Devrimci bir dil kullanmış ve en azından toplumun dönüşmesini istemiş olsalar da, liderlerinin politikaya yaklaşımı esas itibariyle parlamenterdi. Ayrıca, en dikkate değer olanı, önde gelen parlamenter Filippo Turati olmak üzere açıkça reformist unsurlar da içeriyordu. Mücadele dalgası yükselirken hızla büyüdü ama işçilerin öfke ve militanlığını devlete karşı devrimci bir saldırıya kanalize etmek için gerekli liderliği sağlamayı başaramadı. Bu partinin en iyi bilinen lideri Serrati, fabrikaların işgalinden sekiz ay sonra, ‘Herkes devrimden söz etti ama, hiç kimse onun için hazırlanmadı’ diye itiraf ediyordu.<span class="dipp"><a class="footnote-link" href="#footnote-225-894" id="footnote-225-894-backlink">894</a></span> Sosyalist Parti’de bir 60 yıl kadar hâkim figür olacak Pietro Nenni, ‘Parti, teoride reddettiği parlamenter mücadeleye programlanmış büyük bir seçim makinesinden başka bir şey değildi’ diye doğruladı.<span class="dipp"><a class="footnote-link" href="#footnote-225-895" id="footnote-225-895-backlink">895</a></span> Turinli bir eylemci, Angelo Tasca hatırlıyordu: ‘İşçilerin ve sosyalist örgütlerin yöntemi... sırasıyla, çok heyecanlanmış kitleleri, sükûnete davet etmek... ve onlara devrim vaat etmekti’.<span class="dipp"><a class="footnote-link" href="#footnote-225-896" id="footnote-225-896-backlink">896</a></span> ‘İtalya’da siyasal hayat, gelmekte olan devrimin sermayesinin laf kalabalığı ile israf edildiği uzun bir toplantı oldu’.<span class="dipp"><a class="footnote-link" href="#footnote-225-897" id="footnote-225-897-backlink">897</a></span></p>
				<p class="paragraf-1">Rus Devriminin liderleri ‘merkez’in olduğu kadar sağ kanat parlamenter sosyalistlerin yetersizliklerini de görmüş ve her ülkede yeni Komünist Enternasyonal’e bağlı yeni komünist partilerin kurulması için çağrıda bulunmuştu. Ama savaş yıllarının baskı ve karmaşası, Enternasyonal’in ilk kongresinin 1919 Mart’ına kadar toplanamayacağı anlamına geliyordu ve ondan sonra bile, dünya bir tarafa, Avrupa’dan katılımlar da zayıf oldu. Temmuz ve Ağustos 1920’deki ikinci kongre, ilk gerçek temsilî toplantıydı. </p>
				<p class="paragraf-1">Avrupa’nın her yerinde işçiler arasında devrimci duygunun güçlülüğü göndermiş oldukları delegelerden anlaşılıyordu. İtalya, Fransa ve Norveç’te anaakım sosyalist partiler öyle yaptılar. Almanya’dan Bağımsız Sosyal Demokratlar, İspanya’dan CNT ve hatta Britanya’dan Bağımsız İşçi Partisi ve ABD’den Sosyalist Parti katıldı. Kongrenin Enternasyonal’e üyelik için ‘21 koşul’ olarak saptanan, ana mesajlarından birisi, bu partilerin ancak kendi işleyişlerini ve liderlerini değiştirdikleri takdirde devrimci olabilecekleriydi. Özellikle Almanya’da Kautsky, İtalya’da Turati ve Britanya’da MacDonald gibi üyelere sahip olmayı sürdüremezlerdi. </p>
				<p class="paragraf-1">Bu koşullar ortayolcu liderlerin pek çoğunun bunları kabul etmemesi nedeniyle büyük kavgalara neden oldu. Ancak bu konudaki ayrılmalardan sonradır ki Alman Bağımsız Sosyal Demokrat ve Fransız Sosyalist Partileri, İtalya’daki bir azınlıkla birlikte, ‘yeni türden’ komünist partiler olmayı oylayarak kabul ettiler. </p>
				<p class="paragraf-1">Ancak bu yöndeki hareketler İtalya ve Almanya’da 1920’deki mücadeleleri etkilemek açısından çok geç kalmıştı. Fransız birliklerinin Ruhr’u işgal edişi, enflasyondaki astronomik artış, bütün ülkenin sağ ve sol olarak kutuplaşması, Hitler liderliğindeki Nazilerin yükselmeye başlaması ve muhafazakâr Cuno hükümetine karşı başarılı bir genel grev yapılması üzerine Almanya’da 1923’de yeni bir kriz oluştu. Yine de o zaman bile savaş öncesi sosyalizminin muhafazakâr parlamenter geleneği, en militan devrimciler üzerinde bile etkisini sürdürdü. Komünist liderler, iki devlette, Thuringia ve Saksonya’da muhtemelen devrimci bir kalkışmada atlama tahtası olarak kullanmak üzere parlamenter ‘işçi’ hükümetleri kurdular ama daha sonra, işçi sınıfının çoğunluğunun destekler görünmesine rağmen, ayaklanma planlarını iptal ettiler.<span class="dipp"><a class="footnote-link" href="#footnote-225-898" id="footnote-225-898-backlink">898</a></span> </p>
				<p class="paragraf-1">Devrimi reddeden reformcu sosyalistler bunu, bir kez devrim tehdidi ortadan kalkarsa, kapitalizmin barışçıl gelişmesi ve demokrasinin yaygınlaşmasıyla hayatın eskisi gibi devam edeceği inancıyla yapıyorlardı. İtalya’daki olaylar ne kadar yanıldıklarını gösterdi.</p>
				<p class="arabaslik-sol"><span class="char-style-override-3">Acı Bedel: İlk Faşizm</span></p>
				<p class="paragraf-1"><span>1920’de fabrikaların işgal edildiği sırada İtalya’da Mussolini, savaşı desteklemek için partisinden ayrılmış kışkırtıcı bir editör olarak ulusal çapta tanınmış birisiydi. Ancak kişisel olarak, ulusal şoveniste dönüşmüş bir grup eski devrimci ve İtalya’nın Yugoslovya kıyısına ve Avusturya’ya dair toprak haklarının reddedilmiş olduğuna inanan dağınık, eski ön saf mücahitlerden oluşan sınırlı sayıda siyasi takipçiye sahipti. Bunların bir kısmı 1919 Martında ilk </span><span class="char-style-override-2">fascio de combattimento</span><span>’ları (faşist savaş birlikleri) kurmuş ama o yılki seçimlerde çok kötü sonuçlar almış ve İtalyan işçileri işverenlere ve hükümete karşı çıkarken kenarda sıkışıp kalmış, güçsüz kişilerdi. </span></p>
				<p class="paragraf-1"><span>Fabrika işgallerinin devrimci bir iktidar mücadelesine dönüştürülmesindeki başarısızlık Mussolini’nin şansı oldu. Artan işsizlik ‘iki kızıl yıl’ın maddi kazanımlarını hızla ellerinden alırken işçilerin moralleri bozuldu. İşverenler, işçi hareketine unutamayacakları bir ders vermek için can atarken; ‘liberal’ Başbakan Giolitti de sola karşı bir denge unsuru arıyordu. Mussolini hizmete hazırdı. Büyük işverenlerin kimi kesimleri ve Giolitti hükümeti gizlice ona fonlar sağladılar – savaş bakanı terhis edilmiş 60.000 subaya bir tamim yayınlayarak, eğer </span><span class="char-style-override-2">fasci</span><span>’lere katılırlarsa, ordudaki ücretlerinin yüzde 80’inin ödenmesini öneriyordu.</span><span class="dipp"><a class="footnote-link" href="#footnote-225-899" id="footnote-225-899-backlink">899</a></span><span> Giolitti, 1921 Mart’ında Mussolini’ye parlamentoda 35 sandalye kazandıran bir ‘orta-sağ’ seçim ittifakı oluşturdu. Bunun karşılığında Mussolini’nin silahlı grupları sistemli bir şekilde, işçilerin ve yarıcıların toprak sahiplerine karşı şiddetli grevlere girişmiş oldukları Po Vadisi’nden başlayarak, yerel sendika ve sol kanat merkezlerine saldırmaya başladı. </span></p>
				<p class="paragraf-1">50 ya da 60 kişilik faşist gruplar köylere ya da küçük kasabalara kamyonlarla geliyor, sosyalistlerin ‘halk evleri’ salonlarını yakıyor, grev gözcülerinin sıralarını bozuyor, militanları döverek ve boğazlarından aşağı Hint yağı dökerek cezalandırıyor ve polisin kendilerine kaçacak zaman tanıyacağını bilerek uzaklaşıyorlardı. Sosyalistler ve sendika üyeleri genellikle birbirinden çok uzak köylerde, işyerine bağlı insanlardı ve bu tür saldırılara karşı yeterince hızlı tepki gösteremiyorlardı. Faşistler, polisin her zaman onlar gittikten sonra ortaya çıkacağına ve ‘cinayete bir spor gibi bakacaklarına’ güvendikleri için kendilerini tamamen güvende hissediyorlardı.<span class="dipp"><a class="footnote-link" href="#footnote-225-900" id="footnote-225-900-backlink">900</a></span></p>
				<p class="paragraf-1">Faşistler için başarı başarıyı getirdi. Şehirlerden, ‘toprak sahiplerini, garnizon subaylarını, üniversite öğrencilerini, memurları, rantiyeleri, profesyonelleri ve esnafı’<span class="dipp"><a class="footnote-link" href="#footnote-225-901" id="footnote-225-901-backlink">901</a></span> kırsala yapacakları seferler için harekete geçirebiliyorlardı. Faşist mangaların sayısı 1920 Ekim’inde 190’dan, 1921 Şubatında 1.000’e ve aynı yılın Kasım’ında 2.300’e yükseldi.<span class="dipp"><a class="footnote-link" href="#footnote-225-902" id="footnote-225-902-backlink">902</a></span></p>
				<p class="paragraf-1">Yine de o kadar güçlü değillerdi. Giolitti hükümeti faşistlerce kullanılmak değil, onları kullanmak istiyordu ve hâlâ faşistleri izleyip durdurabilecek gücü vardı. 1921 Temmuz’unda Sarzana’da 11 asker 500 faşiste ateş açtığında faşistler kaçtılar.<span class="dipp"><a class="footnote-link" href="#footnote-225-903" id="footnote-225-903-backlink">903</a></span> Bu sırada işçiler kendi paramiliter gruplarını, –<span class="char-style-override-2">artidi del popolo</span><span class="dipp"><a class="footnote-link" href="#footnote-225-904" id="footnote-225-904-backlink">904</a></span>– kurup faşistlere karşı koymaya hazırlandılar. Faşist liderlerden Banchelli, insanlar karşı koyduklarında, mangaların ‘kendilerini nasıl savunacaklarını’ bilmediklerini kabul ediyordu.<span class="dipp"><a class="footnote-link" href="#footnote-225-905" id="footnote-225-905-backlink">905</a></span> Mussolini’nin ‘depresyon’ nedeniyle faşist yönetimden istifa etmesi üzerine hareket içinde kısa süreli bir kriz oldu.<span class="dipp"><a class="footnote-link" href="#footnote-225-906" id="footnote-225-906-backlink">906</a></span></p>
				<p class="paragraf-1">İşçi hareketinin liderlerinin tavrı onu kurtardı. Turati’nin reformcu sosyalistleri ve ana CGL sendika federasyonu faşistlerle bir barış anlaşması imzaladı. Sonunda Turati’den kopan ana Sosyalist Parti’nin sözde daha sol kanat liderleri pasif kaldı ve <span class="char-style-override-2">artidi del popolo</span>’yu suçladılar. Zamanın Komünist lideri Amadeo Bordiga, faşistlerle öteki burjuva partileri arasında herhangi bir fark olduğunu kabul etmedi, mücadeleden uzak kaldı ve <span class="char-style-override-2">artidi del popolo</span>’yu açıkça suçladı. </p>
				<p class="paragraf-1">Mussolini, toprak sahipleri ve büyük iş çevreleri, tavrını değiştirmesi için hükümete yeterli baskı uygulayıncaya kadar bekledi; daha sonra ateşkesi bozdu ve işçi örgütlerine karşı saldırılarına yeniden başladı. Şimdi saldırılar yalnızca köylere ve kırsal kasabalara değil şehirlerdeki sol kanat yerleşimlere, gazete bürolarına ve sendika salonlarına yönelikti. </p>
				<p class="paragraf-1">İşçi hareketinin resmi liderleri en sonunda bu saldırılara 1922’de karşılık vermeye çalıştılar. Tüm sendikalardan oluşan bir ‘Emek İttifakı’ kurdular ve Ravenna’daki tesislerine yapılan saldırıdan sonra Temmuz’da üç günlük bir genel grev çağrısında bulundular. Ancak işsizliğin yüksek olduğu ekonomik durgunluk döneminde üç günlük bir grev, büyük iş çevrelerini Mussolini’yi finanse etmekten caydırmadı ve işçi grupları faşistlerle savaşarak sokakların kontrolünü ele geçiremediği için Mussolini güçlü konumunu korudu.</p>
				<p class="paragraf-1"><span class="char-style-override-2">Artidi del popolo</span> Parma’da faşistleri geri püskürtünce direnişin başarıya ulaşması umudu doğsa da, grevin başarısızlığını izleyen moral bozukluğu Mussolini’ye etki alanını Milano, Ankona ve Cenova gibi şehirlere yayma olanağı verdi.<span class="dipp"><a class="footnote-link" href="#footnote-225-907" id="footnote-225-907-backlink">907</a></span> 1922 Ekim’ine gelindiğinde Mussolini, durumu Giolitti ve burjuva liberallerinin aleyhine çevirecek kadar güçlenmişti. Ona hükümetlerinde bir yer teklif ettiklerinde, hükümet kendi kontrolüne verilmezse faşistlerinin Roma üzerine yürüyeceklerini açıkladı. Bu, abartılı bir ifadeydi; zira eğer devlet onu durdurmak isteseydi bunu kolaylıkla yapabilirdi. Ama generaller ve büyük iş çevreleri onu durdurmak istemediler. Kral onu başbakan olarak atadı ve Mussolini, Roma üzerine yürümek bir yana, oraya Milano’dan trenle geldi. </p>
				<p class="paragraf-1">İtalyan burjuvazisi, ayrıcalıkların ve kârların korunmasının, demokratik ilkelerden daha önemli olduğunu, Liberal Parti’nin Mussolini’ye parlamentoda çoğunluk elde etmesi için yardım etmesiyle ve onun ilk hükümetinde bakanlıklar kabul etmesiyle gösterdi. </p>
				<p class="paragraf-1">Mussolini’nin ülkeye ‘düzen’ ve istikrar getireceğine inanan yalnızca burjuvazi değildi. İtalyan faşizminin tarihçilerinden birinin ayrıntılarıyla anlattığı gibi:</p>
				<p class="alinti1" xml:lang="en-GB">Komünistlerin ve hemen hemen tüm sosyalistlerin dışında parlamentonun tümü, demokrat anti-faşistler ve CGL’in sosyalistleri de dahil herkes, Mussolini’nin hükümetini, kâbusun sonu olarak, bir ferahlık iç çekişiyle karşıladılar. İnsanlar, iç savaş sona erdi diyorlardı ve faşizmin en azından yasal hareket edeceğini umuyorlardı.<span class="dipp" style="font-size:0.86em;"><a class="footnote-link" href="#footnote-225-908" id="footnote-225-908-backlink">908</a></span></p>
				<p class="paragraf-1">Aslında kâbus yeni başlıyordu. Mussolini hükümete gelince polis ve faşistler şimdi uyum içinde hareket etmeye başladılar. Birlikte işçi sınıfı örgütlerini sistemli bir şekilde yerle bir ederek, liberal politikacıları ve entelektüelleri faşist şiddet tehlikesi karşısında dengeleyici bir unsurdan mahrum bıraktılar. Bir süre için demokrasinin süsleri, hatta sosyalist ve komünist milletvekillerinin, dışarıda olmasa da parlamentoda görüşlerini dillendirmesine izin verilecek kadar, yerli yerinde kaldı. Ama şimdi gerçek güç Mussolini’nin elindeydi, anayasal kurumların değil.</p>
				<p class="paragraf-1">Bu, 1924 yılında kendisini dramatik bir şekilde ortaya koydu. Mussolini’nin bir yardakçısı, reformcu sosyalist parlamenter Matteotti’yi öldürdü. Faşistler kısa bir süre için önceki desteklerinin büyük kısmını kaybettiler ve kimi değerlendirmelere göre, ‘cinayeti izleyen hafta, hükümet kolaylıkla devrilebilirdi’.<span class="dipp"><a class="footnote-link" href="#footnote-225-909" id="footnote-225-909-backlink">909</a></span> Ancak parlamentodaki muhalefet kendisini, protesto amacıyla kendi ‘<span class="char-style-override-2">Aventine</span>’ (sığınak) meclislerini kurmak için parlamentodan çıkıp yürüyüş yapmakla sınırlandırdı. Hükümet karşıtı eylem çağrısı yaparak toplumsal kalkışma riskini göze almaya hazır değildi ve milletvekillerinin çoğu uysal bir şekilde faşistlere boyun eğmiş ve 1925 başındaki parlamentoda yerlerini yeniden elde etmişlerdi. </p>
				<p class="paragraf-1">Mussolini şimdi her türlü gaddarlığın yanına kâr kalacağını ve kendisi tam iktidar sahibi <span class="char-style-override-2">Duce </span>lider olarak, İtalya’yı totaliter bir rejime dönüştürebileceğini biliyordu. Mussolini’nin başarısı Avrupa’nın her yerindeki yönetici sınıfların takdirini kazandı. Britanyalı Muhafazakâr Winston Churchill ona övgü düzmekten mutluydu<span class="dipp"><a class="footnote-link" href="#footnote-225-910" id="footnote-225-910-backlink">910</a></span> ve kısa süre içinde onun yöntemlerinin pek çok taklitçisi ortaya çıktı. Bunlar arasında Münih’teki milliyetçi, Yahudi düşmanı çevrelerin yükselen figürü Adolf Hitler vardı. </p>
				<p class="arabaslik-sol"><span class="char-style-override-3">Acı Bedel: Stalinizmin Tohumları</span></p>
				<p class="paragraf-1">Devrimi yaygınlaştıramamaktaki başarısızlık Rusya’yı yalnız başına bıraktı ve yalnızca maddi bir ablukaya değil fakat yabancı 16 kadar ordunun işgalinin korkunçluklarına, iç savaş, yıkım, hastalıklar ve açlığa katlanmak zorunda kaldı. Sanayi üretimi 1916’daki düzeyin yüzde 18’ine kadar düştü ve işçi sınıfının şehirlerde kalan küçük kısmı kendisini kırlara giderek köylülerle bireysel olarak takaslar yaparak besleyebiliyordu. Tifüs yaygınlaşır ve yamyamlık bile görülürken Bolşevikler giderek, neredeyse mevcut olmayan işçi sınıfının doğrudan temsilcileri yerine, bir parti rejimiyle iktidara tutundular. Katlandıkları şeyler, hâlâ partinin büyük kısmını oluşturan işçilerin devrimci cesareti hakkında çok şeyler anlatır. Ama bu onları var olmak için siyasal bir bedel ödemekten geri bırakmadı. </p>
				<p class="paragraf-1">Bu durum, 1921 Mart’ında Petrograd dışındaki Kronstadt deniz üssünde denizcilerin ayaklanıp devrimci hükümeti inanılmaz yoksulluk düzeyi nedeniyle suçlamasıyla bütün bütün ortaya çıktı. Kronstadt 1917’de Bolşevik gücünün en önemli merkezlerindendi ama eski militanlar Kızıl Ordu’da savaşmak üzere ayrılınca ve yerlerini köylerden henüz gelmiş adamlar alınca bileşimi değişmişti. Kalkışma, yoksulluğu yenmek için herhangi bir program sunamazdı zira bu, varlığın yanında yoksulluktan kaynaklanan kapitalist bir kriz değildi; aksine iç savaş, yabancı istilası ve ambargonun yoksullaştırdığı bütün ülkede görülen bir sonuçtu. Bir sınıf açken, bir başka sınıf varlık içinde yaşamıyordu; yalnızca farklı açlık dereceleri söz konusuydu. Yalnızca birkaç ay önce iç savaşta yenilmiş olan eski rejimin generalleri geri dönmek için bir fırsat bekliyorlardı ve bir kısmı da nihayet Kronstadtlı asilerin bir kısmı ile dostça ilişkiler kurmuşlardı. Zaman, devrimci hükümetin yanında değildi. Kaleyi çevreleyen buzlar eriyordu ve onu yeniden ele geçirmek güçleşecekti.<span class="dipp"><a class="footnote-link" href="#footnote-225-911" id="footnote-225-911-backlink">911</a></span> Bütün bu etkenler, Bolşeviklere isyanı bastırmaktan başka seçenek bırakmıyordu ki bu olgu, Bolşevik Parti içindeki, denizcileri teslim almak üzere buzu geçenlerin ön safında bulunan ‘işçi muhalefeti’nce de kabul edilmişti. Bununla birlikte Kronstadt, yalnızlığın ve yabancı müdahalesinin devrimi içine düşürdüğü acınacak koşulların bir göstergesiydi. Devrim ancak, 1917’nin Bolşevizminden ziyade, Jakobenliğin yöntemlerine başvurarak varlığını koruyabilirdi. </p>
				<p class="paragraf-1">Bu yöntemler zorunlu olarak Bolşevik Parti üyeleri üzerinde de etkisini gösterdi. İç savaş yılları pek çoğunun kafasına, işçi demokrasisi laflarına hiç uymayan otoriter bir yaklaşım yerleştirmişti. Lenin bu kadarını, 1920-21 kışında, parti içi tartışmalarda, ‘Bizimkisi, bürokratik çarpıklıkları olan bir işçi devleti’ dediği zaman itiraf etmişti.<span class="dipp"><a class="footnote-link" href="#footnote-225-912" id="footnote-225-912-backlink">912</a></span> Devlet aygıtını, ‘çarlıktan devralınmış, sovyet dünyasında hemen hemen hiç dokunulmamış ... bir burjuva çarlık mekanizması’ olarak tanımlamıştı.<span class="dipp"><a class="footnote-link" href="#footnote-225-913" id="footnote-225-913-backlink">913</a></span> Bu durum pek çok parti üyesinin tutumunu etkiliyordu: ‘Moskova’ya bakalım. Bu bürokratlar kitlesi – kim kime yol gösteriyor? 4.700 sorumlu Komünist mi bürokratlar kitlesine, yoksa onlar mı Komünistlere?’<span class="dipp"><a class="footnote-link" href="#footnote-225-914" id="footnote-225-914-backlink">914</a></span> </p>
				<p class="paragraf-1">Komünist Enternasyonal’in üçüncü kongresi 1921 yazında toplandı. İyi kötü tümüyle devrimci delegeleri bir araya getiren ilk kongre buydu. Delegelerin pek çoğu devrimin ülkesinde olmaktan coşku içindeydi. Ama her ne kadar devrimin dili varlığını ve pek çok Bolşevik onun ideallerine bağlılığını korusa da parti bir bütün olarak tecrit edilmişlikten, otoriteryenlikten ve de eski bürokrasiye bağlı kalmanın etkilerinden korunmuş olmuyordu. Marx 1851’de ‘tarihi insanların yaptığını’ yazmıştı; ama ‘kendi seçtikleri koşullar altında’ değil. Bu koşullar da sırası gelince insanların kendilerini dönüştürüyordu. Olayların baskısı altında Bolşeviklik, Komünist Enternasyonal’in bağlayıcı bir örgüt şeklinde kristalleşmesine rağmen, yavaş yavaş kendinden başka bir şeye dönüşüyordu. Bu başka şey, her ne kadar Stalin 1923 ya da 1924 yılına kadar iktidarı gerçekten kullanmamış ve mutlak iktidara ancak 1928-29’da sahip olmuşsa da, Stalinizm diye adlandırılacaktı. </p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-873-backlink" id="footnote-225-873">873</a>	J Joll, <span class="char-style-override-2">Europe Since 1870</span> (Londra, 1990), s. 237’ye göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-874-backlink" id="footnote-225-874">874</a>	Bunun için ve Almanca konuşan Avusturya’da devrimin daha fazla ayrıntısı için bakınız F L Carsten, <span class="char-style-override-2">Revolution in Cetral Europe 1918-1919 </span>(Londra, 1972), s. 22-32.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-875-backlink" id="footnote-225-875">875</a>	Bu konuda daha fazla ayrıntı ve kaynaklar ve Alman devriminin diğer yönleri için benim kitabım <span class="char-style-override-2">The Lost Revolution, Germany 1918-1923</span>’e (Londra 1982) bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-876-backlink" id="footnote-225-876">876</a>	O sırada Berlin’de bir hastanede olan Rosa Levine-Meyer’e göre. Onun kitabı <span class="char-style-override-2">Levine</span>’e (Londra, 1973), s. 80’e bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-877-backlink" id="footnote-225-877">877</a>	E Hobsbawm, <span class="char-style-override-2">The Age of Extremes </span>(Londra 1994), s. 68.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-878-backlink" id="footnote-225-878">878</a>	Aktaran E H Carr, <span class="char-style-override-2">The Bolshevik Revolution,</span> cilt 3  (Harmondsworth, 1966), s. 135-136.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-879-backlink" id="footnote-225-879">879</a>	Aktaran E H Carr, <span class="char-style-override-2">The Bolshevik Revolution,</span> cilt 3, s. 135.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-880-backlink" id="footnote-225-880">880</a>	Ayrıntılar E H Carr, <span class="char-style-override-2">The Bolshevik Revolution,</span> cilt 3, s. 134’te.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-881-backlink" id="footnote-225-881">881</a>	Aktaran E Wigham, <span class="char-style-override-2">Strikes and Government 1893-1981 </span>(Londra, 1982), s. 53.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-882-backlink" id="footnote-225-882">882</a>	G H Meaker, <span class="char-style-override-2">The Revolutionary Left in Spain 1914-1923 </span>(Stanford, 1974), s. 134.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-883-backlink" id="footnote-225-883">883</a>	Aktaran, G H Meaker, <span class="char-style-override-2">The Revolutionary Left, </span>s. 141.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-884-backlink" id="footnote-225-884">884</a>	G H Meaker, <span class="char-style-override-2">The Revolutionary Left, </span>s. 142.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-885-backlink" id="footnote-225-885">885</a>	G H Meaker, <span class="char-style-override-2">The Revolutionary Left, </span>s. 143.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-886-backlink" id="footnote-225-886">886</a>	Grevin öyküsü için bakınız , G H Meaker, <span class="char-style-override-2">The Revolutionary Left, </span>s. 158-161 ve 165-168; ve G Brennan, <span class="char-style-override-2">The Spanish Labyrinth </span>(Cambridge, 1974), s. 70-71.  Meaker grevin sonucunu işçilerin yenilgisi, Brennan ise ‘etkisiz’ olarak görüyor. Buna karşılık P Pages bunu işçiler için ‘elverişli bir sonuç’ olarak görüyor. Onun kitabı, <span class="char-style-override-2">Andreu Nin, Su Evolucion Politiaca</span> (Madrid, 1975).</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-887-backlink" id="footnote-225-887">887</a>	I Turner, <span class="char-style-override-2">Industrial Labour and Politics</span> (Londra, 1965), s. 194.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-888-backlink" id="footnote-225-888">888</a>	Öykünün tümü  Erhard Lucas’ın <span class="char-style-override-2">Marzrevolution 1920</span>’da (Frankfurt, 1974) çok parlak bir şekilde anlatılır. Olayların özeti için benim kitabım <span class="char-style-override-2">The Lost Revolution, </span>Bölüm 9’a bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-889-backlink" id="footnote-225-889">889</a>	P Spriano, <span class="char-style-override-2">The Occupation of the Factories, Italy 1920 </span>(Londra, 1975), s. 60.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-890-backlink" id="footnote-225-890">890</a>	P Spriano, <span class="char-style-override-2">The Occupation of the Factories, </span>s. 21-22.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-891-backlink" id="footnote-225-891">891</a>	Aktaran, P Spriano, <span class="char-style-override-2">The Occupation of the Factories, </span>s. 56.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-892-backlink" id="footnote-225-892">892</a>	<span class="char-style-override-2">Kapp Putsch</span><span>: Almanya’da, 1920 yılında sallanan Weimar Cumhuriyeti’ni devirmeye yönelik sağcı bir darbe girişimi. Reichstag’ın gerici üyelerinden Wolfgang Kapp (1858-1922), Erich Ludendorf’la birlikte darbe sonrasında bir hükümet kurdu ve meşru cumhuriyet hükümeti Güney Almanya’ya kaçtı. Ancak işçi sendikalarının genel grevi ve devlet memurlarının Kapp’ın emirlerini dinlememesi sonucu darbe dört gün içinde başarısızlığa uğratıldı ve Kapp İsveç’e kaçtı. </span><span class="char-style-override-2"> –çev.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-893-backlink" id="footnote-225-893">893</a>	Bu konuşmanın tam metni R Levine-Meyer, <span class="char-style-override-2">Levine</span> içinde.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-894-backlink" id="footnote-225-894">894</a>	Jacques Mesnil’e Nisan 1921 tarihli mektup, aktaran P Spriano, <span class="char-style-override-2">The Occupation of the Factories, </span>s. 132.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-895-backlink" id="footnote-225-895">895</a>	Aktaran, P Spriano, <span class="char-style-override-2">The Occupation of the Factories, </span>s. 129-130.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-896-backlink" id="footnote-225-896">896</a>	A Rossi (Tasca’nın takma adı), <span class="char-style-override-2">The Rise of Italian Fascism </span>(Londra, 1938), s. 68.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-897-backlink" id="footnote-225-897">897</a>	A Rossi, <span class="char-style-override-2">The Rise of Italian Fascism</span>, s. 74.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-898-backlink" id="footnote-225-898">898</a>	1923 yılında  devrimci durumun ne kadar gerçek olduğu tartışmaları için bakınız benim <span class="char-style-override-2">The Lost Revolution, </span> bölüm 13.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-899-backlink" id="footnote-225-899">899</a>	A Rossi, <span class="char-style-override-2">The Rise of Italian Fascism</span>, s. 82, 99’a göre.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-900-backlink" id="footnote-225-900">900</a>	A Rossi, <span class="char-style-override-2">The Rise of Italian Fascism</span>, s. 126-127.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-901-backlink" id="footnote-225-901">901</a>	A Rossi, <span class="char-style-override-2">The Rise of Italian Fascism</span>, s. 103.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-902-backlink" id="footnote-225-902">902</a>	Sayılar, A Rossi, <span class="char-style-override-2">The Rise of Italian Fascism</span>, s. 126-127’de aktarılıyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-903-backlink" id="footnote-225-903">903</a>	A Rossi, <span class="char-style-override-2">The Rise of Italian Fascism</span>, s. 148.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-904-backlink" id="footnote-225-904">904</a>	<span class="char-style-override-2">Artidi del popolo</span><span>: İtalya’da Benito Mussolini’nin Milliyetçi Faşist Partisi ve ‘kara gömlekli’ çetelerin yükselişi karşısında, Sosyalist Parti’nin ve en büyük sendika CGL’nin mücadeledeki sınırlılıklarını aşmak için değişik eğilimlerde –anarko-sosyalist, sol sosyalist, komünist ve cumhuriyetçi– militanın 1921 Haziran’ında kurduğu halk milisinin adı. </span><span class="char-style-override-2"> –çev.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-905-backlink" id="footnote-225-905">905</a>	Aktaran, A Rossi, <span class="char-style-override-2">The Rise of Italian Fascism</span>, s. 145.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-906-backlink" id="footnote-225-906">906</a>	A Rossi, <span class="char-style-override-2">The Rise of Italian Fascism</span>, s. 147.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-907-backlink" id="footnote-225-907">907</a>	A Rossi, <span class="char-style-override-2">The Rise of Italian Fascism</span>, s. 229-231.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-908-backlink" id="footnote-225-908">908</a>	G Carocci, <span class="char-style-override-2">Italian Fascism </span>(Harmondsworth, 1975), s. 27.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-909-backlink" id="footnote-225-909">909</a>	G Carocci, <span class="char-style-override-2">Italian Fascism, </span>s. 32.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-910-backlink" id="footnote-225-910">910</a>	Bakınız A D Harvey, <span class="char-style-override-2">Collision of Empire </span>(Phoenix, 1994), s. 511.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-911-backlink" id="footnote-225-911">911</a>	Bu olayların en iyi anlatımı P Avrich, <span class="char-style-override-2">Kronstadt 1921</span>’de<span class="char-style-override-2"> </span>(New Jersey, 1991) bulunabilir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-912-backlink" id="footnote-225-912">912</a>	Lenin, <span class="char-style-override-2">Collected Works</span>, cilt 32<span class="char-style-override-2"> </span>(Moskova, 1965), s. 24.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-913-backlink" id="footnote-225-913">913</a>	Aktaran M Schachtman, <span class="char-style-override-2">The Struggle for the New Course </span>(New York, 1943), s. 150.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-914-backlink" id="footnote-225-914">914</a>	Lenin’den Rusya Komünist Partisi’nin (Bolşevikler) 11’inci Kongresine, <span class="char-style-override-2">Collected Works, </span>cilt 33, (Moskova1976), s. 288.</p>
					</div>
				</div>
			</div>
		</div>
</body>
</html>