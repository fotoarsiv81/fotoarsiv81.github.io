<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-2.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-2.html" xml:lang="tr-TR">
    <div class="Basic-Text-Frame-4">
      <p class="arabaslik-orta para-style-override-11" id="toc_marker-2-2" xml:lang="en-GB"><span xml:lang="tr-TR">2. Ankara’nın Tepkileri ve Büyük Millet Meclisi’nin Açılışı</span></p>

      <p class="arabaslik-sol para-style-override-11" id="toc_marker-2-2-1" xml:lang="en-GB"><span xml:lang="tr-TR">5. Yusuf İzzet Paşa ve 14. Kolordu’nun Durumu</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bundan önceki ciltte görüldüğü üzere, İstanbul’da 16 Mart günü İngilizlerin yaptıkları büyük gövde gösterisi üzerine Mustafa Kemal İstanbul ile haberleşmenin kesilmesini istemişti. Ne var ki, Harbiye Nazırı, Mustafa Fevzi (Çakmak) Paşa olan Salih Paşa hükümeti 16 Mart’ta son bulmayıp iki hafta kadar daha iktidara sarıldığı için, Sivas Kongresi sırasında kolordu komutanlarının göstermiş oldukları cephe birliği bu sefer sağlanamamış, Konya’da 12. Kolordu Komutanı Fahrettin Bey ve Bandırma’da 14. Kolordu Komutanı Yusuf İzzet Paşa Fevzi’den yana çıkmışlardı. Her iki komutan Ankara’ya kaçırılarak “yola getirilmişlerdir.” Fahrettin’in Ankara’ya kaçırılışını II. cildin sonunda anlatmıştım.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-72" id="footnote-225-72-backlink">72</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yusuf İzzet’in uyumsuzluğu, gördüğümüz üzere, Anzavur’la mücadeleyi çok kötü etkiliyordu. Yine Yusuf İzzet’in Anzavur’un başarıları karşısında 5 Nisan’da karargâhını Bursa’ya taşımak zorunda kaldığını gördük. Bu, bir kolordu komutanı için çok ağır bir durumdu. (Fahrettin ve Yusuf İzzet’in demokratik-ulusçu hareketle uyumsuzluklarını açıklayan belki de öncelikli bir nokta, bulundukları yörelerin demokratik-ulusçu harekete karşıt tutucu-dinci eğilimlerin ağır bastığı yerler olmasıydı.)</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">9 Nisan’da 56. Fırka Komutanlığı Yaveri Yüzbaşı Selahattin Mustafa Kemal’i telgraf başına isteyerek Yusuf İzzet’in, 172. Alay Komutanı Osman’ı kurşuna dizmeye kalkışmak, Bekir Sami’nin çalışmasını engellemek, Anzavur’un gücünü abartarak Kuva-yı Milliye’nin maneviyatını bozmak gibi davranışlarını şikâyet etti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bunun üzerine Mustafa Kemal Yusuf İzzet’i siyasal ve askeri temaslarda bulunmak üzere Ankara’ya çağırdığını bildirdi. Paşa bu buyruğa uymazsa tutuklanarak getirilecek, buyruğa karşı gelirse Fırka Komutanı Bekir Sami’ye de aynı muamele yapılacaktı. Bu uygulamada Yüzbaşı Selahattin önemli devrimci bir rol oynamıştır. Yusuf İzzet, Ankara’dan gelen buyruğa boyun eğmiş, oraya gidince de “ikna” edilmiştir. Fakat Fahrettin’de olduğu gibi, bu noktadan sonra görevine geri gelip demokratik-ulusçu harekete bağlılıkla hizmet etmiştir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-73" id="footnote-225-73-backlink">73</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bursa halkının önemli bir kesiminin bu sıralarda tutucu bir havada olduğu anlaşılıyor. Bekir Sami önlem olarak Bursa’ya 20 kilometre uzaklıkta bulunan Sülüklü’de kuvvet toplamaya çalışıyordu, ama kendi askeri de ortamdan etkileniyor, firarlar çoğalıyordu. Bir yandan kentteki gerici eğilimlere karşı Müdafaa-i Hukuk örgütüyle işbirliği yaparken, asker arasında disiplini sağlamak için sert önlemlere başvuruyordu. Bu arada buyruklara uymayanlara idam cezası verileceği duyuruldu. Mustafa Kemal de yukarıda, 1.3’te anılan 12 (ya da 11) Nisan bildirgesiyle ve Kolordu Komutanı Yusuf İzzet’i atlayarak, Bekir Sami ve Kâzım’a idam cezalarını uygulatmak dahil, olağanüstü yetkiler vermiştir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-74" id="footnote-225-74-backlink">74</a></span><span xml:lang="tr-TR">12 Nisan’da Bekir Sami Ankara’ya gönderdiği telde, şeyhülislamın fetvasına karşı bir fetva çıkarılması gerektiğini, Bursa ve Balıkesir bölgelerinde durumun tehlikeli olduğunu, subay ve aydınlara büyük düşmanlık gösterildiğini, 2 bin kişilik bir kuvvet gönderilmesini bildirdi. Mustafa Kemal, yanıtında İstanbul gazetelerinin oraya sokulmaması gerektiğini bildirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-75" id="footnote-225-75-backlink">75</a></span><span xml:lang="tr-TR">Bursa Valisi Hacim Muhittin Bey ve Bekir Sami’nin çabalarıyla gönüllü Bursa gençlerinden başlangıçta 300, sonra 500 kişilik olacak Gökbayrak Müfrezesi kuruldu (20 Nisan).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-76" id="footnote-225-76-backlink">76</a></span></p>

      <p class="arabaslik-sol para-style-override-11" id="toc_marker-2-2-2" xml:lang="en-GB"><span xml:lang="tr-TR">6. Büyük Millet Meclisi Açılmadan Önce Ankara’da Olup Bitenler</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Büyük Millet Meclisi’nin kurulması yönünde Mebusan Reisi Celalettin Arif Bey’in hem yardım ettiğini, hem engeller çıkardığını görmekteyiz. Arif’in Ankara’ya kaçması bile başlı başına bir yardım niteliğindeydi. Ayrıca, bir hukuk uzmanı olarak Meclis’in saldırıya uğraması durumunda Fransız anayasasında bulunan hükümleri Düzce’den yazdığı telde (27 Mart) hatırlatması değerli, bilimsel bir katkıydı. Arif belki hukuku iyi biliyordu, fakat siyasal dengelerin pek farkında değilmiş gibi görünüyordu. Son Meclis-i Mebusan’ı toplayan siyasal güç Anadolu ve Rumeli Müdafaa-i Hukuk Cemiyeti’ydi. Onun da tartışılmaz önderi Mustafa Kemal’di. Ne var ki işgal İstanbul’unda toplanmasının çok özel koşulları sonucu olarak, Mustafa Kemal İstanbul’da “doğal” hakkı olan Meclis-i Mebusan reisliğine seçilmemişti. Şimdi olağanüstü koşulların gereği Meclis İstanbul’da toplanamaz duruma gelince, Mustafa Kemal’in doğal önderliği yeniden gündeme geliyordu. Ne var ki, Arif bunlara karşın kendini Ankara’daki Meclis’in de başkanı gibi görmek eğilimindeydi. Oysa bu çok farklı bir Meclis’ti. Mebusan’ın kardeşi olan Âyan Meclisi, devlet başkanı olan padişah ve onun hükümeti İstanbul’da kalmıştı. Padişah önce Meclis-i Mebusan’ı dikkate almamış, sonra da dağıtmıştı. Ankara’daki Meclis zorunlu olarak farklı ve olağanüstü olmak durumundaydı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Âyan Meclisi, padişah ve hükümet İstanbul’da kaldığı için Ankara Meclisi yasamayı, yürütmeyi ve devlet başkanlığı işlevini tek başına üstlenmek zorundaydı: Başka türlü var olamazdı çünkü. Zaten İstanbul’daki mebusların önemli bir bölümü (101 kişi) Ankara’daki Meclis’e katılmayacak ya da katılamayacak,</span><span class="dipnot char-style-override-11" xml:lang="tr-TR"><a class="footnote-link" href="#footnote-225-77" id="footnote-225-77-backlink">77</a></span><span xml:lang="tr-TR">bu yüzden yeni mebuslar belirlemek zorunlu olacaktı. Yani, Ankara’daki Meclis, içindeki adamlar bakımından da hayli farklı bir Meclis’ti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ocak’ta İstanbul’da toplanan Meclis, o kentte toplanmanın özellikleri sonucu “doğal” başkanını seçmemişti. Şimdi hareketin önderi Meclis’in başına geçecekti. Arif bunu kavramakta bir miktar zorlandı. Mustafa Kemal’in bildirgeyle yeni yapılanmayı desteklemesi isteğine hayli nazlı davrandı. Ankara’ya vardığı zamana erteledi. Oysa Saraycıların harekâtı Beypazarı’na doğru yangın gibi hızla ilerlemekteydi. Halide Edip’in yazdığına göre Ankara’da Mustafa Kemal’in karargâhında bile basılma korkuları zaman zaman yaşanmaktaydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-78" id="footnote-225-78-backlink">78</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Her türlü destek önemli ve değerliydi. 3 Nisan’da Ankara’ya ulaşan Celalettin Arif ancak ayın 6’sında “İslam’ın makarrı ebedîsi” İstanbul’un işgalini, halife ve hakanın esir ve ulusal egemenliğin “ayaklar altına” alınmasını kınayan bir protesto gönderdi. Ve ancak 10 Nisan’da mebusları Ankara’daki Meclis’e çağıran bildirgeyi çıkaracaktı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-79" id="footnote-225-79-backlink">79</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İç Savaş’ın en şiddetli evresinde her iki taraf için propaganda çok önemliydi. Ankara’ya gelirken Yunus Nadi ve Halide Edip bir haber ajansı kurma düşüncesini oluşturmuşlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-80" id="footnote-225-80-backlink">80</a></span><span xml:lang="tr-TR">6 Nisan’da Anadolu Ajansı kuruldu. 8 Nisan genelgesinde Mustafa Kemal bu haberi her yere duyuruyor, ajans haberlerinin nahiye ve köylere değin yayılmasını istiyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-81" id="footnote-225-81-backlink">81</a></span><span xml:lang="tr-TR">Ajansın ilk haber bülteni 12 Nisan’da çıktı. Herkesin yararlanması için bu bültenlerin telgrafhane kapılarında siyah çuhalar üstüne asılması, haberlerin köylere ulaştırılması isteniyordu. Mustafa Kemal’in 18 Nisan günlü bir genelgesi ajans bültenlerinin kimi yerlere ulaştırılmamasını bir vatan suçu olarak niteledi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-82" id="footnote-225-82-backlink">82</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bir de haftada bir çıkan</span> <span class="char-style-override-10" xml:lang="tr-TR">Hâkimiyet-i Milliye</span> <span xml:lang="tr-TR">gazetesi vardı. 13 Nisan’dan itibaren bu gazete haftada iki kez çıkmaya başladı. (İlerde CHP’nin Ankara’daki organı</span> <span class="char-style-override-10" xml:lang="tr-TR">Ulus</span> <span xml:lang="tr-TR">olacaktır.) 3 Nisan günü çıkan 19. sayısındaki başyazı “İşgalin Mahiyeti ve Neticesi” başlığını taşıyordu. Büyük olasılıkla Mustafa Kemal’in kaleminden çıkmıştı ya da onun düşüncelerini dile getiriyordu. İstanbul’un işgali, oradaki Osmanlı egemenliğine sonsuza dek son verme amacını gütmekteydi. Milletin vicdan egemenliğine değin uzanan bir “dest-i tecavüzdü.” Birkaç “paçavra” dışında bütün gazeteler susmak zorunda kalmışlardı. Bu durumda bir hükümet varsa bile, bu milletin hükümeti değil, İngilizlerin hükümetiydi. Milletin isyanına, Anadolu’nun döktüğü kanlara rağmen, İngilizlere itaat vaat edip onları da siyasal ve askeri yanlışa sevk edenler, “hiç şüphesiz onların da iğrendiği” vatansız bir zümreydi. Fakat düşmanlar Kuva-yı Milliye’nin, işgalin niteliğini anlayarak, barış koşullarını beklemeden harekete geçeceğini hesap edememişlerdi. Toplanmak üzere olan “bütün manasıyla millete hâkim ve mukerreratına vaziülyed (el koymuş)” olağanüstü Meclis, serbest tartışmalarıyla uygarlık dünyasına Anadolu’daki milletin İstanbul’daki “hain veya miskin”lere göre karşılaştırılamayacak bir durumda olduğunu gösterecek, onları pişman edecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">10 Nisan günü çıkan</span> <span class="char-style-override-10" xml:lang="tr-TR">Hâkimiyet-i Milliye</span><span xml:lang="tr-TR">’deki başyazı “İstanbul’daki İngiliz Oyunları” başlığını taşımaktaydı. Esir olan halife ve padişah İngilizlerin emirleri dairesinde yürümekten başka çare bulamayarak, onların yazdıkları bir hatt-ı hümayunu imzalayıp hükümeti Ferit’e vermişti. Fakat İngilizler bile bütün “malum olan yaranı” ile tam bir Ferit hükümeti oluşturmaktan çekinmişlerdi. Ama sonuçta yalnız ve yalnız İngiltere’nin buyrukları etkili olacaktı. Ne var ki, İngiliz tasallut ve tahakkümü ancak toplarının etki alanı olan İstanbul ve çevresiyle sınırlı kalacaktı. Dikkat edilirse İtilaf devletlerini toplu olarak suçlamak yerine genellikle İngiltere hedef alınıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-83" id="footnote-225-83-backlink">83</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Dürrizade’nin fetvası 11 Nisan’da yayımlandı. 12 Nisan’da Bekir Sami’nin bir karşı-fetva çıkarılmasını Mustafa Kemal’e önerdiğini gördük. Karşı-fetva beş gün sonra 16 Nisan günü çıkarıldı. Buna Ankara Müftüsü Rifat Efendi (Börekçi) önayak olmuştu ve 153 müftü ve din adamının imzasını taşıyordu. Düşmana karşı mücadelenin farz, ölenlerin şehit, kalanların gazi olacakları, direnen halka karşı fitne çıkaranların en büyük günahı işleyecekleri belirtiliyordu. Karşı-fetva müftülere gönderildi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-84" id="footnote-225-84-backlink">84</a></span><span xml:lang="tr-TR">Fetvalar savaşının ilginç bir örneği Adana’da yaşandı. Fransız komutanı Dufieux, Dürrizade fetvasını Ulucami’de okuttu ve törene Adana eşrafını çağırdı. Başta Vali Celal Bey, çağrılanlar törene gitmediler. Fetva okunduktan sonra Dufieux söz alarak, “Türkler iyi bilsinler ki, hangi kötü duruma düşersek düşelim, şehri yarım saat içinde yerle bir edecek durumdayız,” dedi. Ayrıca fetvanın binlercesi bastırılıp dağıtılmıştı. Celal Bey, Karaisalı Müftüsü’nden bir karşı-fetva alıp yayımlatarak Dürrizade fetvasının etkisini gidermeye çalışacaktı. Zaten Dufieux’nün fetvaya sahip çıkması, “Hanya’yı ve Konya’yı” çok iyi anlamış bulunan yöre halkı bakımından fetvanın geçersizliğini gösteren açık bir kanıttı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-85" id="footnote-225-85-backlink">85</a></span><span xml:lang="tr-TR">Başka bir örnek, bir İngiliz gemisinin Fethiye’ye şeyhülislam fetvasını getirmesiydi. Oradaki İtalyan komutanı, fetvaları dağıtılmak üzere kaymakama verdi. Birkaç gün sonra Nazilli’ye de paketler halinde fetvalar geldi. Demirci Efe bunları mutfak ocağında yakmış. Fetvaların başka birçok yere gittiğini, kimi yerde olumsuz, birçok yerde olumlu yankılar uyandırdığını düşünmek gerek.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal, bir örgütlenme, siyaset ve iletişim ustası olarak etkinliğini sürdürüyordu. 8 Nisan’da kolordulardan, Kuva-yı Milliye de dahil olmak üzere, asker, silah, cephane, mühimmat mevcutlarını her cumartesi düzenli olarak bildirmelerini istedi. Böylece ulusal gücün sayısal verileri her hafta “taze taze” önderin gözü önüne gelmiş olacaktı. Başka bir genelgeyle para, ulaştırma, giyecek ve yiyecek kaynaklarını sordu. O gün çıkardığı üçüncü bir genelgeyle, vatan hainliği daha önce Aydın vilayetini Yunan’a teslim edip Müslümanları kendilerini katliamdan korumak olanaklarından yoksun bıraktığı için sabit olan, düşman süngülerince görevlendirilen Ferit ve hükümetini hiçbir biçimde tanımayacaklarını duyurdu. Yeni hükümetin görevi Müslümanları birbirine düşürerek ülkeyi parçalamak ve böylece yeniden ve kolayca Yunanlı ve Ermenilere çiğnetmek olacaktı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-86" id="footnote-225-86-backlink">86</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sırada önemli bir gelişme Salih hükümetinin Harbiye Nazırı Mustafa Fevzi’nin 17 Nisan’da İstanbul’dan (Beykoz üzerinden) kaçmasıydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-87" id="footnote-225-87-backlink">87</a></span><span xml:lang="tr-TR">Kuşçalı’ya 20 Nisan’da ulaşan Fevzi Paşa, Ankara’ya gelmek istediğini bildirdi. Fevzi bakımından bunu bildirmesi yersiz sayılamayacak bir ihtiyattı. Zira Mustafa Kemal’in merkezle haberleşme yasağına karşı koymuş, kolordu komutanlarının cephesini bozmuştu. Durum Mustafa Kemal’e yansıtıldı. Mustafa Kemal, Fevzi’ye iltifatkâr sözlerle birlikte, bir an önce Ankara’ya gelmesini istedi. Bu arada Karabekir’e danışarak Fevzi Paşa’yı Milli Müdafaa Vekâleti’ne getirmeyi düşündüğünü bildirdi, o da uygun gördü.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-88" id="footnote-225-88-backlink">88</a></span><span xml:lang="tr-TR">25 Nisan’da Lefke’ye varan paşa, burada Ali Fuat tarafından karşılandı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-89" id="footnote-225-89-backlink">89</a></span><span xml:lang="tr-TR">Ankara’ya 27 Nisan’da ulaştı. Törenle karşılandı ve Meclis’te İngiliz işgal ve baskılarını anlattı. Konuşması bütün ülkeye tellendi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-90" id="footnote-225-90-backlink">90</a></span><span xml:lang="tr-TR">Salih hükümetinin Harbiye Nazırı’nın önce Heyet-i Temsiliye’nin haberleşmeyi kesme kararına karşı çıktıktan sonra, şimdi İstanbul’dan kaçarak Ankara’ya sığınması Ankara bakımından çok önemli bir kazançtı. Fevzi Paşa’nın Milli Müdafaa vekili yapılması, bir çeşit, İstanbul’da kaybolmuş olan meşruiyetin Ankara’da devamını simgeliyordu. İhtimal Fevzi’nin sofu kişiliğinin Saraycı cephenin demokratik-ulusçu harekete yönelttiği dinsizlik suçlamasına karşı da etkili bir savunma işlevi olabileceği düşünülmüştü.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">19 Mart’taki genelgede henüz adı konmamış Meclis’in 15 gün içinde toplanması öngörüldüğü halde, Sivas Kongresi ya da son Meclis-i Mebusan’da olduğu gibi, burada da toplanmada bir gecikme olmuştur. Bu gecikmede seçimleri örgütlemede rastlanılan zorluklar kadar, durumun tam netleşmemesinin de payını aramak gerekir. 19’undan 15 gün sonrası 3 Nisan eder ki, Salih Paşa hükümeti bir gün önce istifa etmiş, Ferit hükümeti ise henüz kurulmamıştı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Durum hâlâ tam netleşmemişti. 5 Nisan’da hükümeti onaylayan irade-i seniye ile hükümetin rengi belli olmuş, İç Savaş kararı 11 Nisan’da fetva ve beyanname ile iyice ortaya çıkmış bulunuyordu. Herkes safını seçmek durumundaydı artık. Dolayısıyla, Meclis toplanabilirdi. Anadolu Ajansı 18 Nisan’daki bildirisiyle Meclis’in 21 Nisan günü açılacağını, Ankara’ya ulaşan mebusların adlarını Darülmuallimin Mektebi’ne yazdırmalarını, yolda olanların acele etmeleri gerektiğini duyurdu. Atatürk</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta Düzce-Hendek bölgesinde başlayan Saraycı harekâtın gitgide yaklaşarak Nallıhan, Beypazarı’na ulaşması üzerine Meclis’in bir an önce, gelmiş olan mebuslarla yetinilerek toplanması için nasıl uğraştığını anlatıyor. Zira durum karşısında mebusların ürkmesi, Meclis’in bu yüzden toplanamaması korkunç bir yenilgi (“meşum ihtimal”) olurdu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-91" id="footnote-225-91-backlink">91</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Daha sonra Meclis’in 21’inde değil de, 23’ünde toplanmasına karar verildi. Öyle görünüyor ki, iki günlük ertelemenin gerekçesi açılışı “mübarek” cumaya rastlatmak içindi. Mustafa Kemal’in Heyet-i Temsiliye adına bu ertelemeyi duyuran 21 Nisan genelgesi böyle bir değerlendirmeye hak verdirecek niteliktedir: “Bimennihilkerim Nisan’ın 23’üncü cuma günü, cuma namazını müteakip Ankara’da Büyük Millet Meclisi küşat edilecektir.” İkinci maddede açıkça, açılışı cumaya rastlatarak günün kutsallığından yararlanmak istenildiği duyuruluyordu. Bütün mebuslarla Hacıbayram’da namaz kılındıktan sonra, “envar-ı (ışık) Kuran ve salâttan” aydınlanacak, sonra Peygamber’in sakalı ve sancak-ı şerif ile Meclis’e gidilecekti. Burada binaya girmeden önce bir dua okunup kurbanlar kesilecekti. Günün kutsallığını vurgulamak için o günden (21’inden) valiler hatim ve Buhari okunmasını başlatacak, hatimin son bölümü cuma namazından sonra “daire-i mahsusa” önünde bütünlenecekti (md. 3). Yine “mukaddes ve mecruh” vatanımızın her köşesinde o günden başlayarak Buhari okunacak, hatim indirilecekti. Cuma günü ezandan önce minarelerde salavat-ı şerife ve hutbede halifenin adı anılırken onun ve bütün uyruklarının kurtulup mutlu olmaları duası okunacaktı. Namazdan sonra hatim indirilecek ve vatanın kurtuluşu için yapılan “mesai-i milliyenin” önem ve kutsallığı, her bireyin, kendi vekillerinden oluşan Büyük Millet Meclisi’nin yükleyeceği yurt görevlerini yerine getirme zorunluluğu üzerine vaazlar verilecekti. Halife ve padişahın, din ve devletin, vatan ve milletin kurtuluş, selamet ve bağımsızlığı için dua edilecekti. Camilerden çıktıktan sonra ülkenin her yerinde hükümet makamına gelinerek Meclis’in açılışından dolayı resmi kutlama yapılacaktı. Her yerde cuma namazından önce mevlut okunacaktı (md. 4). Kolordulara vilayetlere, müstakil livalara, Müdafaa-i Hukuk Heyet-i Merkeziyelerine, belediye başkanlıklarına (ayrıca 61. Fırka’ya ve Refet’e) gönderilen bu bildiri, en ücra köylere, en küçük askeri birliklere, her türlü örgüt ve kuruma ulaştırılacak, büyük levhalar halinde her yana asılacak ve mümkün olan yerlerde basılıp parasız dağıtılacaktı (md. 5). Son madde bir duaydı: “Cenab-ı Hak’tan muvaffakiyet-i kâmile tazarru (yalvarma) olunur.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-92" id="footnote-225-92-backlink">92</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Fetva ile başlatılan İç Savaş’a, aynı –yani dinsel– nitelikte, ama çok daha kapsamlı bir yanıttı bu. Atatürk</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta bu belgeye aynen yer verirken, “o günün hissiyat ve telakkiyatına ne derece tetabuk mecburiyetinde bulunulduğunu gösterir bir vesika” olarak değerlendiriyor. İç Savaş’ta dini kullanan Saray’a karşı, dini kullanmanın belki daha esaslı bir örneğini sunuyordu. Bu bir zorunluluktu. Karabekir’in 18 Mart teli de dinin kullanılması yönündeydi. Beypazarı’na dek oluşan Saray saldırısının durdurulmasında bu genelgenin bir etkisi olduğunu düşünebiliriz.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu genelgede “Büyük Millet Meclisi” adının kullanıldığını görüyoruz. Bu, belki de bu adın ilk kullanıldığı yerlerden biri olabilir. 3 Nisan günkü</span> <span class="char-style-override-10" xml:lang="tr-TR">Hâkimiyet-i Milliye</span><span xml:lang="tr-TR">’nin başyazısında bir “Meclis-i fevkalade”den söz edilmişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-93" id="footnote-225-93-backlink">93</a></span><span xml:lang="tr-TR">Bundan sonra 10 Nisan’da çıkan sayıda “Fevkalade Meclis-i Milli” deyimi, sonraki 13 Nisan günkü sayıda “Meclis-i Fevkalade” olmuştur. Görünüşe göre Büyük Millet Meclisi, adını, açılışından birkaç gün önce almıştır. Önce “Meclis-i Kebir-i Milli” önerilmiş, Mustafa Kemal 20 Nisan’da Karabekir’e gönderdiği telde “Büyük Meclis-i Milli” deyimini kullanmıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-94" id="footnote-225-94-backlink">94</a></span> <span xml:lang="tr-TR">“Türkiye” sözcüğünün eklenmesi ise açılıştan bir hayli zaman sonra gerçekleşmiştir (8 Şubat 1921).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-95" id="footnote-225-95-backlink">95</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">22 Nisan’da Mustafa Kemal’in askeri ve mülki makamlara bir genelgesi daha çıktı. Buna göre 23’ünde Büyük Millet Meclisi’nin açılmasıyla mülki ve askeri makamların ve genel olarak milletin “mercii” Meclis olacaktı. Demek ki Anadolu ve Rumeli Müdafaa-i Hukuk Cemiyeti’ni temsilen Heyet-i Temsiliye’nin kamu işlevleri son bulacaktı. Bunun böyle olması doğaldı, fakat genelge yine de önemliydi. Belki de Anadolu ve Rumeli Müdafaa-i Hukuk Cemiyeti’nin İttihat ve Terakki’den farklı olduğunu, Meclis varken Cemiyet’in hükümet ve yönetim işlerinde arka düzleme çekileceğini bildiriyordu. Bilindiği gibi İttihat ve Terakki, özellikle 1908-12 döneminde Meclis ve hükümet işlerine burnunu soktuğu için çok eleştirilmişti. Aslında İttihat ve Terakki’nin uyguladığı “denetleme iktidarı” modeli birtakım çok özel koşulların (Meclis-i Mebusan’daki çoğu mebusun yalnızca etiket İttihatçısı olmaları, İttihat ve Terakki’nin iktidarda olmasına karşın hükümeti oluşturamaması) ürünüydü. Ama belki Mustafa Kemal bu genelgeyle ve genelgeyi</span> <span class="char-style-override-10" xml:lang="tr-TR">Nutuk</span><span xml:lang="tr-TR">’a alarak bir ölçüde Anadolu ve Rumeli Müdafaa-i</span> <span xml:lang="tr-TR">Hukuk Cemiyeti’nin İttihat ve Terakki’den farklı olduğunu vurgulamayı amaçlıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-96" id="footnote-225-96-backlink">96</a></span></p>

      <p class="arabaslik-sol para-style-override-11" id="toc_marker-2-2-3" xml:lang="en-GB"><span xml:lang="tr-TR">7. Büyük Millet Meclisi’nin Açılması ve İlk Etkinlikleri</span> <span xml:lang="tr-TR">(15 Mayıs’a Değin)</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">23 Nisan günü cuma namazından sonra Meclis’e gelindi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-97" id="footnote-225-97-backlink">97</a></span><span xml:lang="tr-TR">En yaşlı üye sıfatıyla Sinop Mebusu Şerif Bey açılış konuşmasını yaptı. Yabancı kuvvetlerce İstanbul’un işgal edilmesiyle hilafetin ve hükümetin bağımsızlığı iptal edilmiş bulunuyordu. Ezelden beri özgür yaşamış olan ve şimdi de tam bağımsız yaşamak konusunda kesin bir azmi olan ulusumuzun yazgısını ele almak üzere toplanan Meclis’i açıyordu. Halife ve padişahın, başkentin ve zulüm altındaki vilayetlerin kurtulmasının başarılması için Tanrı’ya dua ediyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ardından söz alan Mustafa Kemal, İstanbul’daki Meclis-i Mebusan’dan kaçarak gelenlerle yeniden seçilmiş olan mebusların, başka deyişle iki tür mebusun varlığına dikkat çekiyordu. Bu, Anadolu ve Rumeli Müdafaa-i Hukuk Cemiyeti’nin yönergesiyle sağlanmıştı. Yeni mebuslar eski mebuslara göre daha çok yetkiliydiler. Eski seçimde seçilenlerin yeni mebuslar denli yetkili sayılmaları için Meclis’in bir kararını istiyordu Mustafa Kemal. Anlamını bu biçimde yorumladığım anlaşılması zor sözlerin amacı sanki Büyük Millet Meclisi’nin başka bir meclis olduğunu vurgulamaktı. Nitekim 24 Nisan’da yapılan toplantıda Kırşehir Mebusu Müfit Bey, “Paşa’nın vaz buyurduğu” usulün mebus seçimleri kanununun üstünde ve görevlerinin de onun üstünde olduğunu söylüyor ve olağandışı seçimin kabulünü istiyordu. Tutanağa göre mebuslar bu sözleri “doğru” sesleri ve alkışlarla karşılamışlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-98" id="footnote-225-98-backlink">98</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İkinci günün ilk oturumunda Mustafa Kemal söz alıp, o güne değin olan bitenleri anlatan konuşmasına başladı. Daha sonra altı gün sürecek</span> <span class="char-style-override-10" xml:lang="tr-TR">Nutuk</span><span xml:lang="tr-TR">’u hatırlatırcasına, uzun, belgeler içeren bir konuşmaydı bu. Oturumun sonuna değin sürdüğü gibi, ikinci oturum boyunca sürdü ve üçüncü oturumda sona erdi. Mustafa Kemal bu konuşmasıyla Büyük Millet Meclisi’ne, yani ulusa hesap veriyordu. Aynı zamanda bir bilgilendirme konuşmasıydı, çünkü çok yakın tarihi, yani Türkiye’ye yapılan haksızlığı anlatıyordu. Üçüncü olarak Mustafa Kemal’in önderliğini perçinliyordu, çünkü olayların sergilenmesinden onun gösterdiği büyük özveri, çaba ve önderlik pırıl pırıl ortaya çıkıyordu. Nitekim sonunda Mustafa Kemal’e teşekkür belirten üç önerge verildi, söylevin ayrıca basılması istendi. Bursa Mebusu Muhittin Baha Bey, “milletvekilleriyle, milleti varta-i felaketten kurtaran muazzam şahsiyetin karşı karşıya geldiği bir meclis”ten söz ediyordu (</span><span class="char-style-override-10" xml:lang="tr-TR">TBMM Zabıt Ceridesi</span><span xml:lang="tr-TR">, s. 33).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-99" id="footnote-225-99-backlink">99</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Atatürk olan bitenleri üç evreye ayırıyordu: Mütarekeden Erzurum Kongresi’ne, Erzurum Kongresi’nden 16 Mart darbesine, 16 Mart’tan o güne kadarki evre. Birinci evrede anlattıklarının “belki biraz şahsi” olduğunu bildiriyordu. Oysa Mustafa Kemal olup bitenlerle o denli özdeşleşmişti ki bu nitelik baştan sona hep söz konusu olmuştur. Erzurum Kongresi’nde ulusal bir sınır çizildiğini, bu sınır içinde oturan Türk, Çerkes ve diğer İslam unsurlarının “bütün maksatlarını bütün manasıyla” birleştirmiş kardeş milletler olduğunu anlattı. Bu sınır içinde bulunan Müslüman olmayanlara da aynı haklar verilecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Daha önce incelediğimiz olayları yeniden özetlemeye gerek yok. Fakat bir nokta üzerinde, İtilaf’ın Sevr (Sèvres) ruhunu saptayan sözleri üzerinde durmak istiyorum. Cemal Paşa, son Meclis-i Mebusan’ın İstanbul’da toplanması gerektiğine ilişkin tel yazısında, İtilaf’ın hepsi de meşrutiyetle yönetildiğine göre (Fransa cumhuriyetti, herhalde demokrasi anlamında söylemiştir) Meclis’e bir kötülük yapılmasının söz konusu olmadığını belirtiyordu. Tek tek kişilere gelince, İtilaf’ın sakıncalı gördüğü az sayıda kişinin de mebusluktan istifa etmeleri gerekirdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal verdiği yanıtta, bunun bir “hüsnü zan” olduğunu ve onların bizi “hürriyeti müdrik, reşit bir millet” gördükleri varsayımına dayandığını belirtti. Oysa onlar mütareke hükümlerine aykırı davranışları ve devletin yargı hakkına tecavüzleriyle “bizi insan telakki eylemediklerini” ve verdikleri söze uymamayı “bize karşı muhalifi namus” bir şey saymadıklarını göstermişlerdi. Mustafa Kemal’in daha 16 Mart öncesindeki bu teşhisi onun Sevr ruhunu ne denli iyi kavramış olduğunu gösterir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Konuşmadan sonra Mustafa Kemal uzunca bir önerge sundu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-100" id="footnote-225-100-backlink">100</a></span><span xml:lang="tr-TR">Bunda Büyük Millet Meclisi’nin ulusal iradeyi temsil ettiği, bunun üstünde bir güç bulunmadığı, Büyük Millet Meclisi’nin yasama ve yürütme yetkilerine sahip olduğu, Büyük Millet Meclisi’nin bir hükümet kurması gerektiği, Meclis başkanının hükümete de başkanlık etmesi ilkelerinin kabulünü ve gereğinin yapılmasını önerdi. Sorumsuz bir devlet reisinin yasama ile yürütme arasında hakemlik yapacağı parlamenter bir dizge (teknik anlamda “parlamenter”) söz konusu olamazdı, çünkü bizde padişah aynı zamanda halifeydi. Düşmanlarımız saltanatla hilafeti ayırmak istiyorlardı. Geçici bir hükümet başkanı ya da padişah kaymakamlığı kurmak onların amaçlarına hizmet olurdu. Demek ki hükümet başkansız olacaktı, Meclis’in üstünde bir güç bulunmayacaktı. Padişah ve halife kurtulduğu zaman Meclis yasalar çerçevesinde normal durumuna dönerdi. Olağanüstü durumlarda ya yöneticilere fazla yetkiler tanınırdı ya da ulus bizzat yazgısını ele alırdı. İkinci yolda “İttifak-ı Cumhuriye” İslam esaslarına da uygun düşerdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-101" id="footnote-225-101-backlink">101</a></span><span xml:lang="tr-TR">Meclis’in başkanı aynı zamanda vekiller kuruluna da başkanlık edecek ve böylece ağır bir sorumluluk altına girecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İstanbul’da İngilizlerin tezgâhladığı ve kısa bir sürede Saray’ın Damat Ferit’i iktidara getirerek uyum gösterdiği darbe, ardından İstanbul’un resmen ilan ettiği İç Savaş Büyük Millet Meclisi’ni olanaklı hatta gerekli kılmıştı. Yoksa başkentin dışında, padişaha ve hükümetine rağmen parlamento kurmaya kalkışmak, hatta ona üye olmak isyandı ve hafiflikle yapılacak şeylerden değildi. Ama Meclis İstanbul’da artık olmayan bir kuruluştu. Onun için bir bakıma taşrada Meclis kurmanın ve ona üye olmanın, “isyan” durumunu hafifleten bir özrü vardı. Oysa İstanbul’da padişahın bir hükümeti vardı ve ona koşut bir hükümet yaratmak çok daha ağır bir eylem gibi görülebilirdi. Ama madem İstanbul hükümeti İç Savaş ilan etmişti ve padişahın da İngilizlerin tutsağı olduğu kabul edilmişti, durumun mantığı Büyük Millet Meclisi’ni en üstün güç kılmayı ve hükümet kurmayı zorunlu kılıyordu. Fakat bu sonucu aşırı, maceracı bulanlar (ihtimal bunda Mustafa Kemal’in kişiliğine karşı duyulan tereddütlerin de payı vardı) bu gidişi yavaşlatmak ya da önlemek istediler.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal’den sonra uzunca konuşan Hamdullah Suphi ulusal örgütlenmenin Anadolu’nun istilası yüzünden doğduğunu, tümüyle dış saldırıya karşı olduğunu, dolayısıyla padişahla millet arasında “en küçük” bir anlaşmazlık olmadığını, kendi elimizle bizi mahvetmek istediklerini, bunu başaramazlarsa Anadolu’yu resmen istila etmeyeceklerini, Meclis’in yalnızca İstanbul’dan gelenlerden değil, eşraf ve âyan, yani memleketin nüfuz sahibi kimselerinden oluştuğunu belirtti (s. 33-35). Konya Mebusu Refik Bey (Koraltan), Mustafa Kemal’in önerisinin oylamadan önce basılmasını ve dikkatle incelenmesini istedi (s. 35). Fuat Bey (Çorum) ve Müfit Efendi (Kırşehir) tartışmaya vakit olmadığını savundular. Mustafa Kemal söz alarak Heyet-i Temsiliye’nin 16 Mart’tan bu yana üstlendiği olağanüstü görevin sorumluluğunun çok ağır olduğuna dikkat çekerek, o Heyet’in “bu ağır yükün” altında bırakılmamasını ve Meclis’in “derhal” ülke yazgısını sahiplenmesini istedi (s. 36). Ayrıca bir de gizli celse istedi, çünkü durumun fecaatini açık oturumda açıklayamamıştı, oysa bu bilinmeliydi ki Meclis gereğini yapsın. Fakat Mustafa Taki Efendi (Sivas), “bu pek mühim meselede” acele edilmemesi gerektiğini, Heyet-i Temsiliye’nin aylardır bu ağır yükü taşıdığını, birkaç gün daha taşıyabileceğini söyledi. Ali Şükrü Bey de hükümet kurulmakta olduğunu, açık oylama (tayin-i esamiyle) yapılmasını istedi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Görülüyor ki, hükümet kurma düşüncesi önemli bir tedirginlik yaratmıştı. Mustafa Kemal’in konuşmasında andığı padişahın yerini alacak geçici bir hükümet reisi tanımak ya da bir padişah kaymakamı bulmak formülü Meclis’te dile getirilmemişti, ama anlaşılan kulislerde konuşuluyordu. Mustafa Kemal kendiliğinden böyle bir konunun üzerinde durmazdı herhalde. İhtimal naipliği çağrıştıran böyle bir mevkiye Osmanlı padişahını andıran Mevlevi şeyhi gibi feodal, dinsel bir kişi uygun görülüyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-102" id="footnote-225-102-backlink">102</a></span><span xml:lang="tr-TR">Cumhuriyetçi iktidar tasarımları olan Mustafa Kemal tarafından bunun hiç de hoş karşılanmadığı tahmin edilebilir. Çünkü Kurtuluş Savaşı başarıyla sonuçlandığında, bu kişi belki Osmanlıların da yerine geçerek feodalliğin, şeriatçılığın yeni ve canlı bir merkezine dönüşebilecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">24 Nisan’ın dördüncü oturumu gizliydi ve Mustafa Kemal’in konuşmasından ibaretti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-103" id="footnote-225-103-backlink">103</a></span><span xml:lang="tr-TR">Önce çabalarının “hudud-ı milli” ile sınırlı olduğunu, Turanizmin ve İslamcılığın güçlerinin dağılmasına yol açacağı için siyasetlerinin esası olamayacağını belirtti (“ecnebilerin en çok korktukları fevkalade mütevahhiş oldukları İslamiyet siyaseti” diyordu). Ama “haricen ifade etmemekle beraber” İslam âleminden destek aranmıştı. Bu arada Batı Trakya, Kafkasya, Suriye, Irak, Bolşevikler, Fransızlar, İngilizler, İtalyanlarla ilişkiler üzerinde durdu. Bundan sonra İç Savaş’ı ele aldı. Düşmanlarımız amaçlarına ulaşmak için kendi kuvvetlerini kullanmak yerine İç Savaş’tan yararlanmak istiyorlardı. Mustafa Kemal bundan sonra İç Savaş’taki gelişmeleri anlattı. Anzavur kuvvetleri dağılmıştı. Fakat Düzce, Bolu, Adapazarı, İzmit çevresinde savaşım devam ediyordu. Bolu ve Adapazarı üzerinden telgraf hatları kesikti. Öğüt vermek için görevlendirilen ve bölgeye giden Hüsrev (Trabzon), Hüseyin (Lazistan), Fuat (Bolu), Şükrü (Bolu) beylerden oluşan heyetten, Kaymakam (Yarbay) Mahmut Bey’den haber alınamamıştı. Ankara’nın ilçeleri olan Beypazarı ve Nallıhan’da isyan renginde hareketler olmuştu. Yukarıda Halide Edip’in İç Savaş durumunu nasıl tehlikeli, kapkara bir tablo halinde yansıttığını gördük. Mustafa Kemal ise temel verileri vermekle birlikte, sanki mebusları ürkütmemek için bunları küçümsemeye çalışıyordu. Durumu yalnızca “arzuya şayan olmayan ve müz’iç” diye değerlendiriyor, alınan önlemleri de halkın bilinçsizliği yüzünden tehlikeli olabilecek durum karşısında her şeye “en büyük ehemmiyeti atfetmek” ve “en kat’i ve ciddi tedabiri” uygulamak gereği ile açıklıyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu açıklamalardan sonra Mustafa Kemal yapılacak iki şey olduğunu söyledi. Birincisi, Damat Ferit hükümetinin kabul ettiği şeyi, yani İngilizlere esir olmayı kabul etmek; “o zaman yapılacak mesele yoktur.” Ama eğer ulusu ulus olarak, “namus ve şerefile” yaşatmak istiyorsak, bütün gücümüzü kullanarak düşmanların “düşmanca olan emellerini” kırmak gerekiyordu. Mustafa Kemal ardından “merkezle anlaşmak meselesi”ni ele aldı. Bu, henüz tutanaklara yansımamıştı ama böyle bir akım vardı ve bu, 27 Nisan günü gündeme gelen, Konya Mevlevi Dergâhı şeyhi Abdülhalim Çelebi Efendi’nin İstanbul’a bir heyet gönderme önergesi olarak somutlaşacaktı. Mustafa Kemal’e göre sorun yalındı. İstanbul demek Londra demekti, arada fark yoktu. Bu heyet İngilizlere uymayı kabul ederse padişaha ulaşabilirdi. Yoksa doğru Malta’ya giderdi. Tabii bir de padişahla özel temas söz konusu olabilirdi; “o her suretle araştırılmaktadır.” Mustafa Kemal’e göre padişah Cuma Selamlığı’na gittiği zaman, onu muhafaza eden askerler İslam askeri değil, İngiliz askeriydi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-104" id="footnote-225-104-backlink">104</a></span><span xml:lang="tr-TR">Fakat bu “şerait-i elimeye” uğramış bir padişahla özel temas dahi olanaksızdı. Ama padişahla her türlü resmi ve özel temas yapılabildiği varsayılsa, onun ulusun bağımsızlığından, toprak bütünlüğünden, hilafet ve saltanatın bağımsız olmasından başka bir şey isteyeceği düşünülebilir miydi? Bunun tersine şeyler söylerse mutlaka bunun “icbar ve tazyik” altında olduğuna hükmedilirdi. Tıpkı “daha dün okuduğumuz saniadan ibaret” fetva gibi... Mustafa Kemal bir örnek daha veriyordu. Eski Harbiye Nazırı Fevzi Paşa’nın İngilizlerin emrini dinleyiniz diye gönderdiği genelgeler, gizlice gönderdiği Salih Bey’in açıkladığına göre, “süngü altında ve zorla imla ve imza” ettirilmişti. Nitekim Fevzi Paşa kendini kurtarmış ve o anda Geyve’deydi. Demek ki İstanbul’la temastan bir yarar umulamazdı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal bir de Meclis başkanlığı konusunu ele aldı. Başkanlık söz konusu olduğunda “tekmil arkadaşlarım” büyük sevgi ve yakınlık gösteriyorlar, diye belirtti. Yalnız şöyle bir durum vardı. Düşmanlara “milletin müdrik ve kuvvetli” olduğunu göstermek gerekiyordu. Onlar ulusal hareketi bir kişinin (Mustafa Kemal’in) işi olarak gösteriyorlardı. İstanbul işgalinde İngilizlerin verdiği notada adını anmışlardı. Onun için Meclis kendisine oy verecekse konuyu enine boyuna düşünmeliydi. Kendi hesabına, ulusun bağımsızlığı elde edilene değin bütün varlığı ile çalışmaya ant içmiş olduğunu anımsattı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-105" id="footnote-225-105-backlink">105</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yer yer gerçekleri belki biraz zorlamış olsa da, Mustafa Kemal’in mantığı kusursuzdu ve Meclis onu büyük çoğunlukla başkan seçecekti. Fakat Abdülhalim Çelebi’nin önergesini önleyemedi. 27 Nisan günü ikinci oturumun başında Başkan Mustafa Kemal önergenin okunmasını istedi. Onun üzerine Celalettin Arif, Fevzi Paşa’nın Ankara’ya yeni ulaştığını, İstanbul’daki durumu anlattıktan sonra önergenin görüşülmesini istedi. Mustafa Kemal de bunu destekler biçimde konuştu ve Fevzi’ye söz verildi. O da ayrıntılı bir konuşma ile Şehzadebaşı 10. Kafkas Fırkası Karargâhı katliamını, süngülü İngilizlerin makamına kadar nasıl girdiklerini ve başka ayrıntıları içeren uzunca bir konuşma yaptı (s. 90-93). Konuşmanın sonunda Çelebi’nin İstanbul’a heyet gönderme önergesinden vazgeçtiği bildirildi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-106" id="footnote-225-106-backlink">106</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal’in padişah kaymakamlığı ve İstanbul’a heyet gönderilmesi düşüncesini açıkça ele alması ve karşı koyması bu yönde ciddi bir akımın bulunduğuna gösterge sayılabilir. Mustafa Kemal’in açık muhalefetine karşın Çelebi’nin İstanbul’a heyet gönderme önergesi vermesi ya da bu konuda ısrarı, padişah kaymakamlığı düşüncesinin de ondan kaynaklandığını düşündürtebilir. Tahminlerimizi bir adım ileri götürürsek, bu mevkie kendisini aday gördüğünü de düşünebiliriz. Meclis yöneticileri seçiminde, 120 kişiden 91 oy alarak 1. Reis Vekili olmuştu. Üstelik Mevlevilerin başı olarak yeni padişahlara kılıç kuşattıran bir mevkide olması, onun padişah kaymakamlığı için uygun aday olması anlamına alınabilirdi. Bu çerçevede İstanbul’a gidecek heyete başkan olmayı ve padişah kaymakamlığını bizzat Vahdettin’den almayı tasarlamış da olabilir. Abülhalim Çelebi’nin daha sonra Konya ayaklanmasına karıştığı için askeri mahkeme tarafından Erzurum’a sürgün cezasına çarptırıldığı düşünülürse, bu aşamada istedikleri gerçekleşseydi herhalde işlerin Mustafa Kemal bakımından iyice karışacağı söylenebilir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-107" id="footnote-225-107-backlink">107</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bundan sonra Meclis, önemli ve acil olduğu anlaşılan bir iş yaptı. Meclis-i Mebusan toplandığında hükümet ağnam (küçükbaş hayvan) vergisini eskisinin sekiz katına çıkarmıştı. Meclis-i Mebusan bunun fazla olduğunu, dört kat olmasının uygun olduğunu kararlaştırmıştı. Uygulamada kimi yerde iki, kimi yerde dört, kimi yerde sekiz kat alınıyormuş. Büyük Millet Meclisi bunun her yerde dört kat olmasını uygun gördü (s. 38-39). Bu, Büyük Millet Meclisi’nin 1 numaralı yasası olarak çıktı. Bu sırada (6 Mayıs) İstanbul hükümetinin ağnam vergisini sekiz kat olarak saptaması herhalde taktik açısından yanlıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-108" id="footnote-225-108-backlink">108</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Sonra Meclis başkanlık seçimlerini yaptı. Mustafa Kemal hazır bulunan 120 kişiden 110 kişinin (yüzde 92) oyunu alarak reis seçildi. 2. Reis Celalettin Arif’ti (109 oy). 1. Reis Vekili Abdülhalim Çelebi Efendi idi (91 oy). 2. Reis Vekili İsmail Fazıl Paşa seçildi (44 oy). Ondan sonra gelen Hacıbektaş şeyhi, Kırşehir Mebusu Cemalettin Efendi 31 oy aldığı için seçilemedi. Ertesi günü Büyük Millet Meclisi’nde 2. Reis Vekâleti oylamasının karışıklık olduğu için yenilendiğini, fakat İsmail Fazıl’ın kalkıp kendi aldığı oyları Çelebi’ye “terk ettiğini” ve onun seçilmiş sayıldığını görüyoruz. Durum ilginçtir. Ankara’da halifemsi-padişahımsı birinin olmaması için savaşan Mustafa Kemal ve arkadaşları, yine de Anadolu’nun feodal yapısını göz önünde tutmak zorunluluğunu duyuyor ve Sünnileri hoş tutmak ve desteklerini almak için Mevlevi şeyhini ve aynı biçimde Alevileri gözetmek için Bektaşi şeyhini hem mebus, hem de başkanlık divanına seçtirme yoluna gidiyorlardı. Ne var ki ihtimal Sünni önyargıları yüzünden Bektaşi şeyhi ilk oylamada seçilemeyince, İsmail Fazıl Paşa yerini ona bırakmış ve amaca ulaşılmıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-109" id="footnote-225-109-backlink">109</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal Büyük Millet Meclisi reisi seçildiğini, 24 gecesi çektiği bir telle Karabekir’e bildirdi. Şahsına karşı yapılan propagandaların ulus çıkarlarını etkilememesi için kendisine “hiçbir mevki” verilmemesini içtenlikle rica ettiği halde, Meclis 120 mevcuttan 110 kişinin oyuyla kendisini başkan yapmıştı. Durumun zorlukları dolayısıyla bu görevi kabul etmezse “bir inhilal” olabilirdi. Onun için başkanlığı kabul etmişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-110" id="footnote-225-110-backlink">110</a></span><span xml:lang="tr-TR">Mustafa Kemal’in bu satırları yazarken belirli bir lezzet aldığını düşünebiliriz. Bir kez son Mebusan’ın kendisini seçmemekle yaptığı yaralayıcı davranışın onarılması vardı. Sonra Amasya Askeri Örgütü içinde Mustafa Kemal’in Karabekir’den bağımsızlaşma sürecinde önemli bir adım daha atılıyordu. Daha önce de değinildiği üzere, Karabekir tutarlı bir biçimde Mustafa Kemal’in önderliğini hep desteklemişti. Erzurum’da Mustafa Kemal askerliğini sona erdirdiğinde, adeta onu yoktan var etmişti. Fakat Karabekir, Örgüt’te ikinci adam olmaya razı olurken, sürekli önderi, Heyet-i Temsiliye’yi, daha sonra TBMM’yi denetleyen, eleştiren bir konumda olmak istemişti. O sırada Türkiye’de işe yarar tek kolordunun komutanı olması, Mustafa Kemal’i tutarlı olarak desteklemesi ona bu “hakkı” veriyordu. Fakat Karabekir’in “ukala-çokbilmiş” mizacı da eklenince dikbaşlı, benliğine düşkün Mustafa Kemal’in bu ilişkiye zor tahammül ettiğini ve bir an önce kurtulmak için fırsat gözlediğini tahmin edebiliriz. Erzurum’da, Sivas’ta, şimdi de Ankara’da başkan seçilmesi bu yönde gelişmelerdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yukarıda Büyük Millet Meclisi’nin hükümet kurma konusunda ne denli çekingen davrandığına değinmiştik. Fakat hükümet işlerinin görülmesi gerekiyordu ve Mustafa Kemal’in ısrarı vardı. Büyük Millet Meclisi’nin Riyaset (Başkanlık) Divanı oluşturulduktan sonra hükümet konusu ele alındı (25 Nisan’da). Nâzım Bey (Tokat) encümenler kurulduktan sonra yönetimin encümenlerce yürütülmesini önerdi. Celalettin Arif konuyu incelemek üzere 15 kişilik bir layiha encümeni ve bu arada işleri yürütecek geçici bir heyet-i icraiye kurulmasını önerdi. Mehmet Şükrü Bey Anadolu’da “hakikaten” fena propagandalar olduğunu, bunlardan birisinin “hükümet-i muvakkate” kurulacağı, başına Mustafa Kemal’in geleceği, “Reis-i Cumhur” olacağı yolunda olduğunu söylüyordu. Ona göre encümenler kurulmalı, encümenler işleri yürütmeli, önemli konularda encümen reisleriyle Riyaset Divanı birleşip karar almalıydı. Encümenler Divan reisleriyle genel kurula karşı sorumlu olmalıydılar (s. 54). Emir Paşa (Sivas) onu destekliyordu. Sırrı Bey’e (İzmit) göre, İstanbul işgal edildi, diye “başı kesilmiş tavuk” gibi “ihtilacat-ı asabiye” ile vakit geçirmeden geçici hükümet kurulmalıydı. Ali Şükrü ve arkadaşları bir önergeyle herkes yeterince birbirini tanımadığı için vekillerin görevlerinin geçici olmasını istiyorlardı. Muhittin Baha, hükümetimizin hilafet ve saltanat tarafından yönetilen Osmanlı hükümeti olduğunu, kurulacak kurulun “heyet-i milliye” olduğunu söylüyordu. Bu uzun tartışmalar Mustafa Kemal’i de bezdirmiş olmalı ki, “ne derseniz deyin” birilerinin seçilmesini istedi. Biri Mustafa Kemal’in 24 Nisan’da sunduğu önerge olmak üzere, üç öneri arasından Celalettin Arif’inki kabul edildi (s. 58).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Muvakkat İcra Encümeni’ne şunlar seçildi (25 Nisan): Celalettin Arif Bey, Câmi Bey, Bekir Sami Bey, Fevzi Paşa, Hamdullah Suphi Bey, Hakkı Behiç Bey. Layiha Encümeni seçimi de yapıldı. Bu son encümenin hazırladığı ve 2 Mayıs günü kabul edilen 3 numaralı yasaya göre (s. 184-86) 3 Mayıs’ta İcra Vekilleri Heyeti seçildi (s. 196). Salt çoğunlukla yapılan seçim sonucunda şunlar seçildi: Câmi Bey (Dahiliye), Celalettin Arif Bey (Adliye), İsmail Fazıl Paşa (Nafıa), Bekir Sami Bey (Hariciye), Adnan Bey (Sıhhiye ve İçtimai Muavenet), Yusuf Kemal (Umur-ı İktisadiye), Hakkı Behiç (Maliye), Rıza Nur (Maarif), Fevzi Paşa (Müdafaa-i Milliye), İsmet Bey (Erkân-ı Harbiye-i Umumiye).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-111" id="footnote-225-111-backlink">111</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">O sıradaki İstanbul hükümetinden hayli farklı, belki daha çağdaş bir yapı göze çarpıyor. Sıhhiye ve İçtimai Muavenet İstanbul’da olmayan bir bakanlıktı. Üstelik, bu yalnız sağlık değil, sosyal devlet boyutunu duyumsatan yardımı da içermektedir. Ticaret ve Ziraat yerine, sanayii de kapsamak üzere İktisat vardır. Harbiye çok daha barışçıl olan Müdafaa-i Milliye adını almıştır. Bahriye yoktur ama, Erkân-ı Harbiye-i Umumiye bir bakanlıktır. Bu, Mustafa Kemal için İsmet Bey’in öneminden kaynaklanıyor olabilir ve/ya da o günün savaş koşullarında kabinede askeri bir ağırlık oluşturmak içindi. İstanbul’da ayrı bir Evkaf Nezareti’nin bulunması da aynı biçimde, dincilere bir ağırlık sağlamak içindi diyebiliriz. Ankara’da Şeriye ve Evkaf aynı vekâlette birleştirilmişti. Yasada başvekillik konusunda bir netlik yoktur. Anlaşılan kendi aralarından birini seçiyorlardı (bu durumda Fevzi). Yine anlaşılıyor ki, Büyük Millet Meclisi reisi, İcra Vekilleri Heyeti toplantılarına katıldığında başkanlık ona düşüyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Geçici İcra Encümeni zamanında, 28 Nisan günü çıkarılan bir genelgeye göre her tarafta cereyan eden işlemlerin kanun dairesinde olması “kat’iyyen” gerektiğinden, dilekçesinden sonuç alamayanlar o merciin en büyük amirine şikâyette bulunacaklardı. Oradan da sonuç alınmazsa Büyük Millet Meclisi’ne başvurulabilecekti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-112" id="footnote-225-112-backlink">112</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Hükümetin ilk işlerinden biri 6 Mayıs günlü kararnameyle İstanbul’la her tür resmi haberleşmeyi yasaklaması oldu. Ayrıca İstanbul’dan gelen gazeteler de kabul edilmeyecekti. Bunları geri çevirmeyen memurlar vatan hainliği ile suçlanacaklardı. Özel haberleşmeler sansür edilecek, mektuplar ve zarfları açık olacaktı. Fransızcanın kabul edildiği belirli merkezler dışında, haberleşme Türkçe olacaktı. 8 Mayıs’ta tehcir suçundan tutuklu olanların serbest bırakılıp yargılamalarının tutuksuz yapılması kararlaştırıldı. Bu karar, yargıya müdahale niteliğinde, dış dünyada olumsuz etkiler yaratabilecek, “popülist” bir karardı. Büyük Millet Meclisi hükümetinin İç Savaş’taki gelişmeler karşısında ne denli sıkıştığının bir göstergesi sayılabilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Aynı sıkışıklık durumunun bir göstergesi Hariciye Vekili Bekir Sami başkanlığında bir heyetin Moskova’ya gitmek üzere 11 Mayıs’ta yola çıkmasıydı. Büyük Millet Meclisi’nin Bolşevikleri müttefik olarak görmesinde Karabekir’in önemli payı vardır.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-113" id="footnote-225-113-backlink">113</a></span><span xml:lang="tr-TR">Meclis’e gönderdiği 2 Mayıs günlü telde Kuva-yı İnzibatiye kuruluşunun İngilizlerin “hazineler dolusu altın kuvveti ile” Rusya’da oluşturdukları Denikin ordusunun “bir aynını” İstanbul’da oluşturmak anlamında olduğunu bildiriyordu. Fakat İstanbul’daki “mecnun ve mabudları para olan edanî”nin (alçaklar) cahillere yaptırmak istediği bu iş mutlaka “mahv ve ifna” edilecekti. Denikin’i ve benzeri orduları yenilgiye uğratan Bolşevik kuvvetleri kısmen “yeşil İslam” ordularından oluşuyordu. Bolşevikler Kırgız İslam ordularını Azerbaycan ve çevresine yerleştirmişler ve bütün milletlerin ve “bilhassa” İslam âlemini bu arada saltanat ve hilafeti de esaret ve sömürge hayatından “külliyen” kurtarmayı hedefliyorlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-114" id="footnote-225-114-backlink">114</a></span><span xml:lang="tr-TR">Bunun o bunalımlı dönemde nasıl bir ferahlık yarattığını tahmin etmek zor değildir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Hamdullah Suphi’ye göre Bolşevikler sınırlarımıza doğru ilerlerken, Meclis’in “en şayanı dikkat, en lazımurriaye” görevi Bolşevikliği öğrenmek ve bu konuda ne düşündüğünü ulusa açıklamaktı. Lenin “din ve malınıza” saygılıyız demişti (s. 257-58). Tunalı Hilmi gülme ve alkış sesleri arasında eskiden beri “Bolşevik taraftarı” olduğunu, “bir nevi müfrit sosyalistlik” olan Bolşevikliğin kaynağını şeriatten aldığını söylüyor, kendisini devrimcilikle suçlamış olan Hamdullah Suphi’nin “bir hafta zarfında” geçirdiği değişiklikten ötürü ona teşekkür ediyordu (s. 258, 260). Daha önce de Besim Atalay Bolşeviklere yakınlık göstererek şeriate daha fazla yaklaştıklarını söylemişti. Atalay’a göre, sorun yalındı; dünyadan Kur’an’ı kaldırmak isteyen Gladstone’un çocuklarının süngüleri ve bayrağı altına mı, yoksa Şark’tan “bize ellerini açan” kuvvete mi gidilecekti? (“Tabii Şark’a sadaları.”) (s. 258) Hamdullah Suphi, Hilmi’ye yanıt olarak Rusya’yı öğrendiğinden beri “bir ümid noktası” olarak Rusya’nın büyük devrimini gördüğünü söyledi. Meclis Bolşeviklerle anlaşmalıydı, bunda “küçücük bir ziyan” yoktu (s. 259). Ali Şükrü bile kamuoyunun Bolşeviklik aleyhinde propagandalarla doldurulduğundan yakınıyordu (s. 259-60).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Hükümetin bir sıkıntısı da para yönündeydi. 3 Mayıs’ta Mustafa Kemal’in Karabekir’e gönderdiği telde, “Elde beş para bulunmadığı malûmu devletleridir,” dendikten sonra, kaynaklar sağlanıncaya değin Azerbaycan hükümetinden “azami miktarda” borç alınması isteniyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-115" id="footnote-225-115-backlink">115</a></span><span xml:lang="tr-TR">İhtimal hem hoşnutsuzluk uyandırmamak, hem de gelir sağlamak için “ihracat,” yani özellikle tarım ürünlerinin İstanbul dahil, Anadolu dışında yerlere gönderilmesi 10 Mayıs’ta serbest bırakıldı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-116" id="footnote-225-116-backlink">116</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Hükümetin 16 Mayıs’ta aldığı bir karar da Kuva-yı Milliye’nin gereksinimlerinin hükümetçe karşılanması yönündeydi. Böylece Kuva-yı Milliye’nin halktan mal ve para toplamasının önüne geçilecekti. Bu konuda da Abdülhalim Çelebi’nin bir önergesi göze çarpıyor. 29 Nisan’da okunan önergede, yardım toplamanın “derhal” yasaklanması istenmişti (s. 146).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-117" id="footnote-225-117-backlink">117</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Büyük Millet Meclisi’nin çıkardığı 1 ve 3 numaralı yasalara yukarıda değinilmişti. 2 numaralı yasa Hıyanet-i Vataniye Kanunu’ydu (kabulü 29 Nisan 1920). Buna göre Büyük Millet Meclisi’ne karşı ayaklanmaya neden olacak eylemlere ölüm cezası getiriliyordu. 7 numaralı yasa ise 16 Mart 1920’de sonra İstanbul’un Büyük Millet Meclisi tarafından onaylanmayan hukuk işlemlerini geçersiz sayıyordu.</span></p>

      <p class="arabaslik-sol para-style-override-11" id="toc_marker-2-2-4" xml:lang="en-GB"><span xml:lang="tr-TR">8. Büyük Millet Meclisi’nin İlk Açıklamaları</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Büyük Millet Meclisi’nin ilk açıklaması 25 Nisan 1920 tarihli “memlekete beyannamesiydi.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-118" id="footnote-225-118-backlink">118</a></span><span xml:lang="tr-TR">Bunda, Anadolu’nun her köşesinden gelen “vekillerimizin” oluşturduğu Büyük Millet Meclisi’nin millete “hakikati” söylemek gereğini duyduğu anlatılıyordu. İngilizlerce satın alınan bazı hainler, İzmir, Antalya, Adana, Ayıntap, Maraş ve Urfa’nın düşmanlar tarafından işgali üzerine silahına sarılan milletdaş ve dindaşları yine “size” mahvettirmek için padişah ve halifeye isyan sözünü ortaya atıyorlardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Meclis’in amacı padişah ve halifeyi düşman baskısından kurtarmak, Anadolu’nun parça parça “şunun bunun” elinde kalmasına engel olmak, başkenti yine anavatana bağlamaktı. “Biz vekilleriniz” Cenab-ı Hak ve Resul-ü Ekrem adına yemin ediyorlardı ki isyan, padişah ve halifeye isyan sözü yalandı ve amaç vatanı savunan güçleri aldatılan Müslümanlara mahvettirmek ve böylece sahipsiz kalan memleketi elde etmekti. Hindistan’ın, Mısır’ın başına gelenlerden yurdu korumak için İngiliz casuslarının yalanlarına inanılmamalıydı. Son cümle düşmana yardım eden hainlere Allah’ın lanetini okuyor, Allah’ın rahmet ve zaferinin halife ve padişahımızı, millet ve vatanı kurtarmak için çalışanların başından eksik olmamasını diliyordu. İletisi ve dili çok yalın bir bildirgeydi bu. Padişahın aldatıldığı konusuna girmiyor, Damat Ferit’in adını anmıyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Büyük Millet Meclisi’nin ikinci açıklaması 27 Nisan günlü padişaha bağlılık teliydi. İstanbul’un işgali ve bunu izleyen facialar üzerine Anadolu’nun düşman istilası altında bulunmayan her köşesinden gelen ve ulus tarafından “selahiyet-i fevkalade” ile görevlendirilen mebuslar oybirliğiyle kendisine bazı gerçekleri sunmayı bir “sadakat ve ubudiyet” ödevi biliyorlardı. Sultan Osman’ın düşünde gördüğü koca çınarın dalları gitmiş, bir Anadolu gövdesi kalmıştı. Anadolu, hakanlığın “şevket ve kudreti” için her çeşit mihneti, yıkımı göğüslemişti. Şimdi Anadolu özgürlük ve bağımsızlığı için “yeni bir halk mücahelesi” yapıyordu. İzmir ve öbür işgaller özetlendikten sonra, ulus padişahını “ordularını kullanmaktan memnu ve mahrum” gördüğü için kendi kendine silaha sarılmışken, bu “doğal” tepkiyi Kafkas Müslümanları, Cezayir, Fas, Trablus’ta göstermişken ve “büyük milletimiz” Selçuk Türklerinden beri 1.100 yılı aşan süredir “istiklal ve hürriyet ve din” için gaza etmişken, kurtuluşunu düşmanlarının merhametinden bekleyebilir miydi? Ulusal savunmayı padişaha bir başkaldırı olarak göstermek ve halkı aldatmak için “mütemadi” çalışan hainler vardı. Onlar ulusu birbirine kırdırmak ve “düşman fütuhatına” yolu açık bırakmak istiyorlardı. Vuran da, vurulan da aynı derecede “sadık evlatlarınızdır.” Düşmanların bayrakları baba ocaklarının üstünden çekilene dek, ulusal savunma terk edilemezdi. Kendi hükümetimizin yönetimi altında “bedbaht ve fakir” yaşamak, yabancı tutsaklığı pahasına ulaşılacak “huzur ve saadetten” bin kat daha iyiydi (bu son sözler mandacılara bir yanıttı). İlk sözü halife ve padişaha bağlılık olan Meclis’in son sözünün de bu olacağı “Südde-i Seniyelerine en büyük tazim ve huşu ile arz” ediliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-119" id="footnote-225-119-backlink">119</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Telin anlamı açıktır. Yalnız İç Savaş’ın her iki yanı için aynı derecede sadık evlatlarınız denmesi tutarsızdır. Böylece Nasrettin Hoca masalındaki gibi, her iki yan da haklı oluyordu. Ancak TBMM’ye karşı vuruşanların tümünün “hain” olmayıp bir bölümünün “aldatılmış” oldukları varsayımında bu söz doğru olabilirdi, fakat pek gerçekçi olmazdı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Büyük Millet Meclisi’nin üçüncü bir açıklaması İtilaf devletleri, ABD, tarafsız devletlere verilen Mustafa Kemal imzalı bir notaydı (30 Nisan). Bunda, Osmanlı ulusunun İstanbul’un haksız işgali karşısında, halife ve hükümetini esir sayıp “vasi mikyasta” seçimler yaparak Büyük Millet Meclisi’ni topladığı ve halife-sultan ve “ebedi payitahtı” işgal altında oldukça vatanın yazgısını ele aldığı bildiriliyordu. İşgal sırasında Meclis-i Mebusan’a yapılan saldırı, tutuklanan ileri gelenlere yapılan muamele anlatıldıktan sonra, Büyük Millet Meclisi’nin hükümet işlevlerini üstlenmek üzere bir İcra Heyeti seçtiği belirtiliyordu. Ardından, 29 Nisan’da Büyük Millet Meclisi’nin saptadığı görüşler iletiliyordu: 1) Müttefikler’in tutsağı sayıldığı için İstanbul’dan çıkacak buyruk ve fetvalar yok sayılacaktı. 2) Osmanlı ulusu “haklı ve şerefli” bir barış yapmak istiyordu ve ancak kendi temsilcileri onu yükümlülük altına sokabilecekti. Osmanlı Hıristiyanları ve ülkede bulunan yabancılar, ulusun güvenliğine karşı bir harekette bulunmamak koşuluyla ulusun koruması altındaydılar.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-120" id="footnote-225-120-backlink">120</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sıralarda Büyük Millet Meclisi’nin iki açıklaması daha vardı. Biri Şeriye Encümeni’nin, öbürü Hamdullah Suphi’nin bildirgesidir. İkisi de aynı tarihi taşıyor: 9 Mayıs 1920. Şeriye Encümeni’nin “İslam Âlemine Beyanname” başlığını taşıyan bildirgesi ağdalı bir dille yazılmış, âyetler zikreden bir metindir (s. 246-48). Hamdullah Suphi’nin bildirgesi, “Büyük Millet Meclisi’nin Bütün İslam Âlemine Beyannamesi” başlığını taşıyor. İki bildirgenin birleştirilmesi söz konusu olmuştu, fakat Hamdullah Suphi’nin kendi bildirgesinin dışa, Şeriye Encümeni’ninkinin içe hitap ettiğini ileri sürmesi üzerine her iki bildirge oylanarak kabul edilmişti (s. 249-50). Hamdullah Suphi’nin bildirgesi, daha anlaşılır bir Türkçeyle, “edebiyat yapmak” isteyen bir üslupla yazılmıştır, somut olaylara daha çok yer verilmiştir. Her iki metin Büyük Millet Meclisi’nin 25 Nisan günlü “Memlekete Beyanname”sinin beş katına yaklaşan uzun metinlerdir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-121" id="footnote-225-121-backlink">121</a></span><span xml:lang="tr-TR">16 Mart’tan sonra Heyet-i Temsiliye’nin çıkarmış olduğu bildirgeler de (bu arada Rifat Börekçi’nin önayak olduğu karşı-fetva) hesaba katılınca, bu iki bildirgenin “fazlalık” olup olmadığı sorulabilir. Bunu da önemli ölçüde İç Savaş’ın yarattığı telaşla açıklayabiliriz sanırım.</span></p>

      <p class="arabaslik-sol para-style-override-11" id="toc_marker-2-2-5" xml:lang="en-GB"><span xml:lang="tr-TR">9. Büyük Millet Meclisi’nde Kabaran Dincilik</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İç Savaş’ın Ankara’ya yaklaşan ürkütücü gelişmesi karşısında telaşla yapılan şeylerden biri de, Büyük Millet Meclisi’nde gösterişçi bir dinciliğe sarılmak oldu. Ya da şöyle denebilir: İç Savaş’ın telaşından yararlanan kimi dinciler daha önce cesaret edemedikleri birtakım tutumlarını sergilemeye başladılar. 26 Nisan’da söz alan Mustafa Taki Efendi (Sivas) Şeriye, Evkaf, Maarif, Adliye işlerinin aynı encümene verilmesini isterken, Avrupa’da din ile devleti ayırmasalardı ilerleyemezlerdi, oysa bizde İslamiyet ilerlemeye engel olmadığına göre, din ile dünya işleri birlikte yürütülmelidir diyordu (s. 77). Hakkı Hami Bey (Sinop) birçok yasaların Fransa ya da başka yerden alındığını, bizim “ruhumuzdan tevellüd etmeyen” bu yasaların olağanüstü gereksinimlerden doğmuş Meclis’i tatmin edemeyeceğini söylüyordu (s. 79). 28 Nisan’da Ali Şükrü Bey’in (Trabzon) içki yasağı yasası önerisi (Müskiratın Men’i Kanunu) Meclis’in dikkatine sunuldu (s. 115). Bilindiği gibi, bu öneri yasalaşacaktı. 29 Nisan’da Abdülhalim Çelebi’nin fuhuş amacıyla ev, bağ, bahçe gibi yarı açık yerlerde kadın oynatıldığı takdirde oynatan ve oynayanların cezalandırılmaları konusundaki yasa önerisi gündeme geldi (s. 146). Aynı gün Ali Şükrü Bey her mebusun seçim çevresinden 5-10 “imanlı” kişi getirerek bir “Milli Muhafız Müfrezesi” kurulmasını önerdi (s. 149).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu arada Operatör Emin (Bursa) ile Şevket (Sinop) beylerin ulusal olmayan fes yerine ulusal başlık olarak kalpak giyilmesi yolundaki önerisi heyecanlı tepkilere neden oldu, sonunda gündeme alınmadı. Bu sonuç üzerine, Başkan Celalettin Arif “bugün” fes ve kalpak zamanı olmadığını, herkesin istediğini giyebileceğini söyledi. Bu sırada “yaşasın fes”, “yaşasın kalpak” diye seslenilmekteydi. Konunun hayli heyecan uyandırdığı, çoğunluğun başkan gibi, “fes ve kalpak zamanı” değil, diye düşündükleri anlaşılıyor. Demokratik-ulusçu hareket dinsizlikle suçlanırken, inancın simgesi sayılan başlıkta değişiklik yapılmasının gündeme getirilmesi basiretsizlik olarak değerlendiriliyor olmalıydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-122" id="footnote-225-122-backlink">122</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bir de 4 Mayıs günü gündeme gelen, Ali Rıza Efendi’nin (Amasya) şeri hükümlerin uygulanması üzerine önergesi vardı (s. 203). Önerge Meclis’in dikkatine sunulduğunda, Rıza Efendi önergenin “muvakkaten” başkanın yanında kalmasını istedi. Başkan önergenin geri alınması diye yorumladı bu isteği. Gerçekten, “o günün koşullarında” münasebetsiz sayılabilecek bir önergeydi, çünkü o sıra şeriatın uygulanmadığı anlamında yorumlanabilirdi. Kaldı ki bu pek doğru da sayılmazdı, çünkü toplumun en önemli, en can alıcı hukuk alanı olan Medeni Hukuk’ta şeriat uygulanmaktaydı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">13 Mayıs’ta Mustafa Taki Efendi’nin (Sivas) imam ve hatip yetiştirilmesi için önergesi genel kurula geldi. Efendi her kasabada 2-3, il merkezlerinde 20 kadar ulema bulunduğunu, yaşlarının 40-50 arası olduğunu söylüyordu. Ortalama ömür 60 olduğuna göre, bir süre sonra İslamiyet yok olacaktı (s. 286). Bütün medreseler yerinde durduğuna, birçok öğrencileri olduğuna göre bunun da hayli anlamsız, gayretkeşlik ürünü bir önerge olduğu söylenebilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Abdülhalim Çelebi ve Refik’in kadın oynatmanın yasaklanması hakkındaki önergesi ilginç görüşmelere yol açtı. Adliye Encümeni’nin mazbatası kadın oynatmanın cezasının zaten var olduğunu, önergenin bu cezayı artırmayı öngördüğünü, ama bunu yapınca öbür cezaların da ona göre ayarlanması gerektiğini, yapılacak işin, hükümeti bu konuda duyarlı olmaya çağırmaktan ibaret olduğunu belirtiyordu. Önerge sahiplerinden Refik’in (Koraltan) söylediğine göre, Konya köylüsünün cebine para girmişti. Kimi düğün ve toplantılarda oynatılan kadın sayısı 300’ü buluyormuş, 1.000-2.000 liralık (bugünün 74.000-148.000 ABD Doları) rakı içiliyormuş. Ulusal savaşıma para ver deyince de omuz silkiyorlarmış bu insanlar (s. 296). Besim Atalay eskiden köçek oynatıldığını, şimdi azaldığını belirttikten sonra, sosyoloji diye bir bilim olduğunu, zorlamanın sonuç vermeyeceğini, önlemlerin bilimsel olarak saptanması gerektiğini, insanların zevk ve musikiye gereksinimi olduğunu söyledi. Ali Şükrü Trabzon’da kadın oynatma görmediğini, fakat “pek çoklarının” tanıklığı ile Ramazan’da cami şadırvanında gençlerin oturup içtiklerini, kız oynattıklarını “bildiğini” öne sürdü. Hiçbir Hıristiyan memleketinde bunu yapmazmış, “memleket yıkılıyor” diyordu. Ne kadar şiddetli ceza varsa, idam dahil, verilmeliymiş. İdam sözü kimilerini coşturmuş olmalı ki, “bravo”lar yükseldi, sıkılanlar “müzakere kâfi” diye seslendiler (s. 297-98). Muhittin Baha “keşke” eğitim konularına bu denli vakit ayrılabilse diye hayıflandı ve ırza saldırıdan fazla ceza verilemeyeceğini vurguladı (s. 298-99). Süleyman Sırrı (Yozgat) ırza saldıranları idam etmeli, dedi. Dr. Suat (Kastamonu) frenginin fuhuşla bulaştığını belirtti (s. 299). Encümen sözcüsü Refik Şevket (Saruhan) cezanın ağır olmasının uygulanmasını zorlaştırdığını, bunun deneyle bilindiğini, kanunun bile bile uygulanmadığını, çünkü polis ve jandarmanın da kadın oynattığını söyledi. Sonunda Encümen’in sağduyulu olan görüşü benimsendi (s. 300-302).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İçkinin yasaklanması konusu görüşülürken Maliye Vekili Hakkı Behiç herkesin içkinin sınırlandırılması ya da yasaklanmasından yana olduğunu, ama bunun yapılması halinde azalacak ya da kalkacak resimlerin başka bir karşılığını bulup Düyun-ı Umumiye’ye vermek gerektiğini, ayrıca genel servetin önemli bir bölümünün bağcılıktan elde edildiğini hatırlattı. Sonunda konu Heyet-i İcraiye’ye, yani hükümete havale edildi (s. 329-33).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-123" id="footnote-225-123-backlink">123</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">19 Mayıs oturumunda da Mustafa Taki Efendi’nin (Sivas) peygamberlere “fezahat-ı lisaniyede” bulunanlar için ceza biçen yasa önerisi Adliye Encümeni’ne havale edildi (s. 352).</span></p>

      <p class="arabaslik-sol para-style-override-11" id="toc_marker-2-2-6" xml:lang="en-GB"><span xml:lang="tr-TR">10. Üçüncü Meşrutiyet Sorunu</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bilindiği gibi Mahmut Goloğlu yazmış olduğu</span> <span class="char-style-override-10" xml:lang="tr-TR">Milli Mücadele Tarihi</span><span xml:lang="tr-TR">’nin üçüncü cildine</span> <span class="char-style-override-10" xml:lang="tr-TR">Üçüncü Meşrutiyet</span> <span xml:lang="tr-TR">adını vermiştir. Çünkü ona göre Ankara’da oluşturulan Büyük Millet Meclisi düzeni Osmanlı saltanatını reddetmeyen, tersine onu benimseyen, İngilizlerin elinde tutsak kabul ettiği hükümdarı “kurtarmak” için savaşım verildiğini ısrarla öne süren bir düzendi. Demek ki 1876, 1908 meşrutiyetlerinden sonra bir de 1920 meşrutiyeti vardı. Goloğlu bu meşrutiyetin “en azından” 20 Ocak 1921’de TBMM’nin ilk anayasasının kabulüne değin sürmüş olduğunu düşünmektedir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-124" id="footnote-225-124-backlink">124</a></span><span xml:lang="tr-TR">İlk başta bu mantık bana doğru gibi görünmüştü ve</span> <span class="char-style-override-10" xml:lang="tr-TR">İstanbul Hükümetleri ve Milli Mücadele</span> <span xml:lang="tr-TR">çalışmasının ilk cildi olan</span> <span class="char-style-override-10" xml:lang="tr-TR">Mutlakıyete Dönüş</span><span xml:lang="tr-TR">’te bunun kabul edilebileceğini yazmıştım. Fakat kimi eleştirileri de dikkate alarak sonra bu görüşten vazgeçtim. Mütarekenin ilk yılında Vahdettin’in adım adım mutlakıyete dönmekte olduğunu, son Meclis-i Mebusan’ın kendisine Sivas Kongresi’nce zorla dayatılmış bulunduğunu dikkate alarak, Sivas Kongresi’yle Damat Ferit’in yeniden sadarete gelişi arasındaki kısa dönemi “üçüncü meşrutiyet” diye nitelemiştim. Bugün de aynı düşünceyi sürdürerek, Büyük Millet Meclisi’nin kuruluşu Atatürk Devrimi’nin bir parçasıdır diyorum. Dolayısıyla, üçüncü meşrutiyet diyerek onu Osmanlı’ya bağlamak doğru değildir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Goloğlu’nun yapıtında sıraladığı kanıtlar başta Mustafa Kemal, kimi mebusların Büyük Millet Meclisi’nin meşrutiyetin devamı olduğu yolundaki sözleridir. Gerçekten, padişah ve halifeyi kurtarmayı baş erek kabul eden demokratik-ulusçu hareket, düzenin devamlılığını, bir kopuşun söz konusu olmadığını böylece vurgulamış oluyordu. Ama bu, görünüşteki durumdu. Ayastefanos’taki Meclis-i Umumi-i Milli, II. Abdülhamit’e tahttan indirilmeyeceği güvencesini verip, İstanbul’a Hareket Ordusu egemen olunca hiç tereddütsüz onu tahttan indirmemiş miydi?</span><span class="dipnot char-style-override-11" xml:lang="tr-TR"><a class="footnote-link" href="#footnote-225-125" id="footnote-225-125-backlink">125</a></span><span xml:lang="tr-TR">Şimdi 1920’de demokratik-ulusçu hareket Vahdettin’e bağlılığını ilan ederken ne ölçüde içtendi? 1922’de bırakın Vahdettin’i tahttan indirmeyi, saltanatı kaldıran aynı Meclis değil miydi? Tabii bu arada olup biten olayların olağanüstülüğü böyle bir tutum değişikliğini açıklayacak nitelikte sayılabilir. 1920’deki açıklamaların içtenliğini ölçmek kimsenin elinde değildir. Fakat o günkü koşulların, ister içtenlikli, ister değil, padişaha bağlılık sözlerinin edilmesini kaçınılmaz kıldığı ileri sürülebilir. Çünkü pek büyük çoğunluğu kul bilincindeki bir halk, başka türlü savaşıma sürüklenemezdi. Sanırım Büyük Millet Meclisi’nin Vahdettin’e verdiği bağlılık sözlerinin çok büyük oranda içtenlikten yoksun olduğunu kabul etmek gerekiyor. Vahdettin de demokratik-ulusçu hareketi lanetlediği, dindışı ilan ettiği, üstüne ordular gönderip, önderlerini idama mahkûm ettirdiğine göre, bu hareketin bağlılık sözlerinin içtenliğine hiç inanmıyor olmalıydı. Yoksa onun tümden iradesiz, İngilizlerin tam bir kuklası olduğunu kabul etmek gerekiyor ki elimizdeki bilgiler böyle bir yargı ile bağdaşmıyor.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal’in olağanüstü kişiliğinin ve önderliğinin bu olaylardaki çok büyük payı genellikle herkesin kabul ettiği bir şeydir. Atatürk daha Erzurum’da, Cumhuriyet dahil, Atatürk Devrimi’nin başlıca adımlarını program olarak yakını olan Mazhar Müfit Kansu’ya söylemişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-126" id="footnote-225-126-backlink">126</a></span><span xml:lang="tr-TR">Kimileri bunu Kansu’nun uydurması olarak görmek isteyebilir. Ne var ki, sanırım Mustafa Kemal’in daha en baştan, Büyük Millet Meclisi açılırken padişah kaymakamlığı ya da benzeri bir mevkiin yaratılmasına karşı kesin tutumu, Cumhuriyetçiliğinin önemli bir kanıtıdır. Gerçi Mustafa Kemal’in Yümnü (Üresin) vasıtasıyla Veliaht Abdülmecit Efendi’yi Ankara’ya çağırdığına dair bilgiler var. Bunun ne ölçüde doğru kabul edilebileceğini kestiremiyorum. Doğruysa, İç Savaş’ın yarattığı sıkışıklığın bir sonucu olarak yorumlanmalıdır. Yoksa 26 Nisan 1921’de İnebolu’ya gelen Veliaht’ın oğlu Şehzade Ömer Faruk’u geri çevirmesini açıklamak zor olur.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-127" id="footnote-225-127-backlink">127</a></span><span xml:lang="tr-TR">Ayrıca, Ömer Faruk’un geri çevrilmesi, Abdülmecit’in Anadolu’ya çağrıldığı bilgisinden çok daha kesin görünüyor.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal’in olayların gelişmesindeki etkisinin olağanüstü önemine değindim. Ama onun devrimci bir çevresi kuşkusuz ki vardı. Ayrıca Mustafa Kemal’in yüzyüze karşılaşmalarında insanları olağanüstü etkileme gücünü de hesap etmek gerekir. Son olarak da, bir yandan Sevr ile somutlaşan Türkleri ezme kararının, öbür yandan İngilizlerle işbirliğinde kararlı bir padişahın, Mustafa Kemal gibi devrimci bir öndere istediklerini uygulamak için gereken ortamı hazırlamış olması da tabii çok önemlidir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Başta Mustafa Kemal, Büyük Millet Meclisi’nin padişah ve halife konusunda söylediklerini tek başına soyut olarak ele alınca, yani içtenlikli kabul edince, üçüncü meşrutiyet sonucuna varılabilir. Ama bu çok biçimsel bir yaklaşım olur. Örneğin, Coşkun Üçok’un, II. Abdülhamit döneminde Kanun-ı Esasi’nin hiçbir zaman yürürlükten kaldırılmamış olmasından hareketle, meşrutiyetin 1876’dan 1908’e değin kesintisiz sürdüğünü öne sürmesine benzer. Belki “lafzi,” biçimsel bakımdan savunulabilir (o da kısmen) bir görüştür, ama olgularla taban tabana zıt olduğu için pek kabul edilemez.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ne yazık ki Goloğlu üçüncü meşrutiyet görüşünü savunurken “çok büyük” ve doğruluğunun o denli kuşkulu olduğunu düşündüğüm şeyler söylüyor. “Denilen doğruydu, bu Meclis bir ihtilal meclisi olamazdı. Çünkü Mustafa Kemal Paşa ihtilalci değildi... İhtilal zamanında yasalar susar. Halk, milletin reyine hâkim olur.” Burada söylenenler ancak “ihtilal,” karışıklık, halk ayaklanması olarak anlaşılırsa doğru kabul edilebilir. Sonra, “... Mustafa Kemal Paşa, yıkıcı olmadığı gibi, gereksiz şekilde tezcanlı da değildi,” diyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-128" id="footnote-225-128-backlink">128</a></span><span xml:lang="tr-TR">Atatürk bir zamanlama ustası olduğu için, tümcenin ikinci bölümü doğrudur. Ama Atatürk örneğin Osmanlı Devleti’ni, şeriatı yıkmış bir önder olduğuna göre, tümcenin ilk bölümü ne ölçüde doğru sayılabilir?</span></p>

      <div class="footnotes">
        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-72-backlink" id="footnote-225-72">72</a> <span>Fahrettin 6 Nisan’da bir bildiriyle Heyet-i Temsiliye buyruğuna girdiğini duyurdu ve Konya’daki subaylarla bir toplantı yaparak onları da ikna etmeye çalıştı. Sarıhan,</span> <span class="char-style-override-10">a.g.e.</span><span>, c. II, s. 470.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-73-backlink" id="footnote-225-73">73</a> <span>Sarıhan,</span> <span class="char-style-override-10">a.g.e.</span><span>, c. II, s. 475; Selçuk,</span> <span class="char-style-override-10">a.g.e</span><span>., c. II, s. 179-83;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 288-89.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-74-backlink" id="footnote-225-74">74</a> <span>Sarıhan,</span> <span class="char-style-override-10">a.g.e.</span><span>, c. II, s. 472. Bekir Sami’nin idamla ilgili duyurusu, Selçuk,</span> <span class="char-style-override-10">a.g.e</span><span>., c. II’de 7 Nisan günlü diye verilmiş. Oysa duyuru Mustafa Kemal’in 12 ya da 11 Nisan günlü buyruğu üzerine yapılmış, dolayısıyla bu son tarihlerde ya da sonrasında olmalı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-75-backlink" id="footnote-225-75">75</a> <span>Sarıhan,</span> <span class="char-style-override-10">a.g.e.</span><span>, c. II, s. 480. Selahattin, Yahyaköy öncesindeki günlerde nasıl kıran kırana bir iç savaş yaşandığını anlatıyor. Eskişehir’den gönderilen 3 bin kişilik alaydan pek azı, asker arasına giren padişahçı ajanların çalışması sonucunda (bunlar daha sonra er kılığına giren beş subay tarafından saptanıp “yok” edilmişler) Bursa’ya gelebilmişti. Birçok önlemlerle bir tabur hazırlanıp isyan bölgesine gönderildi. Fakat tabur yolda kendisi isyan ederek geri dönmüş, Bursa üzerine yürümeye başlamış. Bunların nasıl kanlı biçimde durdurulduklarını, cezalandırıldıklarını, kışkırtıcıların idam edildiklerini öğreniyoruz. Selçuk,</span> <span class="char-style-override-10">a.g.e</span><span>., c. II, s. 183-88.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-76-backlink" id="footnote-225-76">76</a> <span>Sarıhan,</span> <span class="char-style-override-10">a.g.e.</span><span>, c. II, s. 493 (Özkol, s. 15’ten).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-77-backlink" id="footnote-225-77">77</a> <span>Goloğlu Meclis-i Mebusan’a seçilen mebus sayısını 168 olarak veriyor. Buna hesap dışı kalmış Hakkı (Siverek), Şeref (İzmit), Tevfik (Canik) beyleri ekleyince 171 eder. Bunlardan 70’i Büyük Millet Meclisi’ne katıldı. İngilizlerce Malta’ya götürülen 14 mebus Büyük Millet Meclisi tarafından mebus kabul edilmiş, bunlardan 10’u Malta’dan kurtulunca TBMM’ye katılmışlardır. Goloğlu,</span> <span class="char-style-override-10">Üçüncü Meşrutiyet,</span> <span>ek 1 ve 6. Akın’a göre Büyük Millet Meclisi anayasa tarihinde görülmemiş bir biçimde iki seçimle, 9 Ekim 1919 ve 16 Mart 1920 seçimleriyle oluşturulmuştur. Aynı yazar Weimar (1919), Versay (Versaillles) (1871), Yeşilköy (1909) meclisleri gibi başkent dışında kurulmuş bir meclisin söz konusu olduğuna işaret ediyor. Rıdvan Akın,</span> <span class="char-style-override-10">TBMM Devleti (1920-1923)</span> <span>(İstanbul, İletişim Y., 2001), s. 23, 47.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-78-backlink" id="footnote-225-78">78</a> <span>“... Hilafet Ordusu mensuplarının ne zaman bizim yerimizi de basıp, yatağımızda bizi boğazlayacaklarını tahmin edemiyorduk.” “En tehlikeli geceyi geçirdik. Hemen bütün teller kesildi. Yakından silah sesleri geliyordu.” “O günlerde de karargâhın etrafına bir sürü at getirildiğini gördüm... ‘Belki Ankara’yı terk etmek ve Sivas’a gitmek zorunda kalırız.’” “Dr. Adnan, üstünde, bu günlerde, daima kuvvetli bir zehir taşıyordu.” Adıvar, s. 143-44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-79-backlink" id="footnote-225-79">79</a> <span class="char-style-override-10">Atatürk’ün Tamim, Telgraf ve Beyannameleri</span><span>, s. 284-5; Sarıhan,</span> <span class="char-style-override-10">a.g.e.</span><span>, c. II, s. 470. Protesto İstanbul’daki İtilaf, ABD, Felemenk (Hollanda), İsveç temsilcilerine gönderildi ve her yere duyuruldu. Celalettin Arif’in mebusları Ankara’ya çağırması yine de padişahın Meclis-i Mebusan’ı dağıtma iradesinden bir gün öncedir. Devrimci bir davranış sayılabilir.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-80-backlink" id="footnote-225-80">80</a> <span>Adıvar, s. 115.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-81-backlink" id="footnote-225-81">81</a> <span>Sarıhan,</span> <span class="char-style-override-10">a.g.e.</span><span>, c. II, s. 473 (Harp Tarihi Vesikaları Dergisi –bundan sonra HTVD– 19, ves. 470; Baykal 3, 17’den);</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 286-7.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-82-backlink" id="footnote-225-82">82</a> <span>Sarıhan,</span> <span class="char-style-override-10">a.g.e.</span><span>, c. II, s. 480, 490 (HTVD 19, ves. 480). Başkent ile taşranın bağları kopunca başkent besin gereksinimini karşılamakta nasıl zorluk çekiyorsa, Ankara da, örneğin, kâğıt gereksinimini karşılamakta zorluk çekiyor, bunu yine de bir biçimde İstanbul’dan karşılamak zorunda kalıyordu. Sarıhan,</span> <span class="char-style-override-10">a.g.e.</span><span>, c. II, s. 485.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-83-backlink" id="footnote-225-83">83</a> <span>13 Nisan günlü</span> <span class="char-style-override-10">Hâkimiyet-i Milliye</span><span>’deki başyazıda Fransa’yı Adana’ya sokup daha ilerilere, Maraş’a gitmeye özendirenin, Yunanlıları İzmir’e sokanın ve onların Ege’deki davranışlarına sahip çıkanın, İtalyanlara bir nüfuz bölgesi ayırarak ülkeye bölünme tehlikesini getirenin İngiltere olduğu belirtiliyordu. Yani başkalarının (Fransa, İtalya) kötülüklerinin arkasında da hep İngiltere vardı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-84-backlink" id="footnote-225-84">84</a> <span>Sarıhan,</span> <span class="char-style-override-10">a.g.e.</span><span>, c. II, s. 485. Karşı-fetvaya “fetva-yı ricaliye” deniyordu. Bu konuda Ahmet Rasim Avni bir yazı yazdı ve onu Mustafa Kemal ve “hempalarının icbar ve ısrariyle” imzalayanların listesini verdi. Fetvayı imza etmeyi reddettiği için istifa ettirilen Giresun Müftüsü Süleyman Muhittin’in 27 Nisan günlü istifanamesi yayımlandı.</span> <span class="char-style-override-10">Alemdar,</span> <span>11/5/1336, 509-2809.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-85-backlink" id="footnote-225-85">85</a> <span>Sarıhan,</span> <span class="char-style-override-10">a.g.e.</span><span>, c. II, s. 487 (Kasım Ener,</span> <span class="char-style-override-10">Çukurova Kurtuluş Savaşında Adana Cephesi</span><span>, s. 74’ten).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-86-backlink" id="footnote-225-86">86</a> <span>Sarıhan,</span> <span class="char-style-override-10">a.g.e.</span><span>, c. II, s. 472-73;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 285-86. Aynı gün, Anadolu Ajansı’yla ilgili dördüncü bir genelgesi olduğunu gördük.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-87-backlink" id="footnote-225-87">87</a> <span>Sarıhan,</span> <span class="char-style-override-10">a.g.e.</span><span>, c. II, s. 487. Külçe’ye göre Fevzi’nin İstanbul’dan ayrılması 8 Nisan’dı. Herhalde yanlış olsa gerek, çünkü Kuşçalı’ya ulaşması (20 Nisan) 12 gün sürmüş olamaz. Başka önemli bir kaçış haberi Sivas Mebusu Bekir Sami ve Antalya Mebusu Hamdullah Suphi’nin 8 Nisan’da Ankara’ya ulaşmalarıydı.</span> <span class="char-style-override-10">Atatürk’ün Tamim, Telg-raf ve Beyannameleri</span><span>, s. 290.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-88-backlink" id="footnote-225-88">88</a> <span>Sarıhan,</span> <span class="char-style-override-10">a.g.e.</span><span>, c. II, s. 493.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-89-backlink" id="footnote-225-89">89</a> <span>Ali Fuat’ın ileri sürdüğüne göre, Fevzi’nin gelişini bildirdiğinde, Mustafa Kemal önce geri gönderilmesini istemiş, Ali Fuat’ın ısrarı üzerine Mustafa Kemal Ankara’ya gelmesini kabul etmiş. Bunun hayal ürünü olduğu anlaşılıyor. Nedeni, kendisi gözden düştükten sonra Fevzi’nin Atatürk’ün ölümüne değin aralıksız el üstünde tutulmuş olması diye düşünebiliriz. Amasya Askeri Örgütü’nün Atatürk dışındaki üyeleri, onunla araları açıldıkça Fevzi ve İsmet paşaları rakipleri olarak algılamışlardır. Ali Fuat Cebesoy;</span> <span class="char-style-override-10">Milli Mücadele Hatıraları</span><span>, c. I, s. 368. Borak da Cebesoy’un yazdıklarının asılsız olduğu görüşündedir. Sarıhan,</span> <span class="char-style-override-10">a.g.e.</span><span>, c. III, s. 10 (Borak,</span> <span class="char-style-override-10">Öyküleriyle Atatürk’ün Özel Mektupları,</span> <span>s. 163’ten).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-90-backlink" id="footnote-225-90">90</a> <span>Sarıhan,</span> <span class="char-style-override-10">a.g.e.</span><span>, c. III, s. 12.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-91-backlink" id="footnote-225-91">91</a> <span>M. K. Atatürk,</span> <span class="char-style-override-10">Nutuk</span><span>, c. I, s. 430.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-92-backlink" id="footnote-225-92">92</a> <span class="char-style-override-10">Nutuk</span><span>, c. I, s. 430-2. Karabekir, “Tarihimizde bu kadar koyu bir taassuplu merasim-i</span> <span>diniye ile hiçbir meclis açılmamıştır,” ne Cuma gününe, ne de “bu kadar velveleye” gerek yoktu düşüncesinde. Kâzım Karabekir,</span> <span class="char-style-override-10">İstiklal Harbimiz,</span> <span>s. 656. Mustafa Kemal’in laikliği ile bildiri arasındaki derin fark, Ankara kapılarına dayanan İç Savaş’ın uyandırdığı kaygı ve korkuların bir ölçüsü sayılabilir.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-93-backlink" id="footnote-225-93">93</a> <span>Mustafa Kemal’in Edirne Kongresi’ni kutlamak için gönderdiği 3 Nisan günlü telde “Meclis-i Milli-i Fevkalade”ye mebus seçiminin çabuklaştırılması isteniyordu.</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 283.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-94-backlink" id="footnote-225-94">94</a> <span>Kimi mebusların çektiği tellerde kullandıkları “Meclis-i Kübra-yı Millet” deyimi de vardı. Goloğlu,</span> <span class="char-style-override-10">Üçüncü Meşrutiyet</span><span>, s. 152; Yunus Nadi,</span> <span class="char-style-override-10">Ankara’nın İlk Günleri</span><span>, s. 115; Karabekir,</span> <span class="char-style-override-10">a.g.e.</span><span>, s. 650.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-95-backlink" id="footnote-225-95">95</a> <span>Şerafettin Turan,</span> <span class="char-style-override-10">Türk Devrim Tarihi</span><span>, 2. kitap (Ankara, Bilgi Y., 1992), s. 135.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-96-backlink" id="footnote-225-96">96</a> <span class="char-style-override-10">Nutuk</span><span>, c. I, s. 432.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-97-backlink" id="footnote-225-97">97</a> <span>Bugün müze olan ilk Meclis, İttihat ve Terakki kulübü olmak için Mimar İsmail Hasip tarafından tasarlanıp 1915’te inşasına başlanmış, ama henüz eksikleri olan bir binaydı. Mütarekeden sonra Fransız subaylar orada kalmışlardı. Kimine göre inşaata İttihat ve Terakki’nin Ankara Kâtib-i Mesulü Memduh Şevket (Esendal), kimine göre 1916’da Ankara’ya gelen Enver Paşa önayak olmuş. Bina numune mektebi olarak da düşünülmüş. Yapının eksikleri kolordunun askerleri ve Ankaralı sanatkârlar tarafından tamamlanmış. Rıdvan Akın,</span> <span class="char-style-override-10">a.g.e.</span><span>, s. 49; Naşit Hakkı Uluğ,</span> <span class="char-style-override-10">Hemşehrimiz Atatürk</span> <span>(Ankara, T. İş Bankası Kültür Y., 1973), s. 143-44; Mustafa Servet Akpolat, Erdal Eser, ed.,</span> <span class="char-style-override-10">Ankara</span> <span>(Ankara Enstitüsü Vakfı Y., 2004) s. 196-97. Meclis’in 7 Haziran oturumunda Lazistan Mebusu Osman Bey, İstanbul’un işgalinin bir iyiliği olduğunu, bu sayede İstanbul’daki “mülevves (kirli) muhitten” ve “habis kuvvetin” manevi baskısından kurtulup bu “saf muhite” geldiklerini belirtti. Burada “halka doğru” gidilmeli, halkın anlayacağı teşkilatı yapıp onun ruhunda ateşler yakılmalıydı.</span> <span class="char-style-override-10">TBMM Gizli Celse Zabıtları,</span> <span>c. I (Ankara, İş Bankası K.Y., 1985), s. 117.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-98-backlink" id="footnote-225-98">98</a> <span class="char-style-override-10">TBMM Zabıt Ceridesi</span><span>, c. I, s. 2, 7-8; İlk günkü toplantı kısa sürdü ve daha çok törensel nitelikteydi. Goloğlu olağanüstü koşullarda yapılmış seçimlerde yetersayı sorununu inceliyor. Goloğlu,</span> <span class="char-style-override-10">Üçüncü Meşrutiyet</span><span>, s. 158-61.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-99-backlink" id="footnote-225-99">99</a> <span class="char-style-override-10">Atatürk’ün Söylev ve Demeçleri</span><span>, c. I, s. 43.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-100-backlink" id="footnote-225-100">100</a> <span>Önerge tutanaklar dışında Anadolu Ajansı bülteninde yer almaktadır. Karabekir, s. 657-58. Ayrıca bkz. Ömür Sezgin,</span> <span class="char-style-override-10">Türk Kurtuluş Savaşı ve Siyasal Rejim Sorunu</span> <span>(Ankara, Birey ve Toplum Y., 1984), s. 22, 139-42; Ahmet Demirel,</span> <span class="char-style-override-10">Birinci Mecliste Muhalefet</span> <span>(İstanbul, İletişim Y., 1994).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-101-backlink" id="footnote-225-101">101</a> <span>Atatürk</span> <span class="char-style-override-10">Nutuk</span><span>’ta böyle bir hükümetin güçler birliğine, ulusal egemenliğe dayanan bir halk hükümeti, cumhuriyet olduğunu söylüyor.</span> <span class="char-style-override-10">Nutuk</span><span>, c. II, s. 438. Kurulmakta olan meclis hükümeti Fransız Devrimi’nin Konvansiyon (</span><span class="char-style-override-10">Convention</span><span>) evresindeki modelden esinleniyordu. Osmanlı aydınlarının Fransız Devrimi tarihini çok iyi bildiklerini daha önceki birtakım çalışmalarımda vurgulamışımdır. Ayrıca bkz. Akın,</span> <span class="char-style-override-10">a.g.e.</span><span>, s. 218-22. Akın kuramla uygulama arasındaki çelişkilere de değiniyor (s. 222-26).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-102-backlink" id="footnote-225-102">102</a> <span>İngiliz askeri istihbaratının 7-14 Nisan tarihli raporuna göre Anadolu hükümetinin başında naip olarak Şehzade Cemalettin olacak, Abdülhalim Çelebi şeyhülislam, Celalettin Arif adalet, Ahmet Ferit hariciye vekilleri olacaklardı. Rapora göre, padişah mevlevi şeyhinin onun manevi yetkesini zayıflatması olasılığı karşısında “çok sinirliymiş.” Foreign Office 371/5167, E 4510/262/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-103-backlink" id="footnote-225-103">103</a> <span class="char-style-override-10">TBMM Gizli Zabıt Ceridesi</span><span>, c. I, s. 2-10.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-104-backlink" id="footnote-225-104">104</a> <span>Sanırım burada bir abartma ya da yanlış bilgi söz konusudur. Vahdettin’in Selamlık’a yalnızca İngiliz askeriyle ya da Osmanlı ve İngiliz muhafız birlikleriyle gitmesi ne Vahdettin’e, ne İngilizlere yarardı. Ama, daha önce de gördüğümüz gibi, Vahdettin “uzaktan” da olsa, İngiliz koruması altındaydı. Anadolu Ajansı’nın 24 Nisan haberine göre bir hafta önce padişah Selamlık’a yalnızca 2 tabur kadar İngiliz askeriyle çıkmış. Karabekir, s. 660.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-105-backlink" id="footnote-225-105">105</a> <span>Tutanaklardan çıkan anlam bence budur. Fakat Atatürk</span> <span class="char-style-override-10">Nutuk</span><span>’ta adaylığı ile ilgili uyarısını, kendisi aradan çekilirse ulus ve devlete kötülüklerin son bulacağı propagandası biçiminde sunuyor. Burada önemli bir ayırtı var. Fakat belirtmeliyim ki tutanaklarda pek çok eksiklikler ve anlaşılmazlıklar var.</span> <span class="char-style-override-10">Nutuk</span><span>, c. II, s. 439.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-106-backlink" id="footnote-225-106">106</a> <span>Goloğlu, olayı Mustafa Kemal’in Çelebi’ye yaptığı bir olupbitti olabilirmişçesine anlatıyor. Fevzi’nin konuşması herkesi etkilediği bir sırada Mustafa Kemal’in Çelebi’nin önergesini geri aldığını bildirdiğini ve “başkaca kimseye söz vermeden” gündemin sonraki maddesine geçtiğini yazıyor. Goloğlu,</span> <span class="char-style-override-10">Üçüncü Meşrutiyet,</span> <span>s. 165. Hemen ardından Abdülhalim Çelebi’nin Layıha Encümeni’nden istifa etmesi bu olaya ne denli “bozulduğunun” bir göstergesi sayılabilir. Yerine Mustafa Kemal seçildi. Daha sonra Ramazan haftasında dönmek üzere Mevlana Dergâhı’nın işlerine bakmak için izin istedi, hasta olduğu söylendi, izin alamadı. Meclis’e bizzat geldi, 15 gün izin için. İsmail Şükrü Celalettin Arif’i yalnız bırakmamak için izin verilmemiş olduğunu söyledi.</span> <span class="char-style-override-10">TBMM Gizli Zabıt Ceridesi</span><span>, c. I, s. 97, 186, 192. Bir bakıma Abdülhalim olayını andıran bir olay da Şeyh Şerefettin Efendi idi. Şeyh Servet Efendi’nin (Bursa) anlattığına göre bu kişi Şeyh Şamil kabilesine mensup, Bursa’ya yerleşmiş bir âlimmiş. Ebubekir Hazım, Servet ve Bekir Sami’ye şeyhin padişahla görüşmesinin yararlı olacağını söylemiş. Şeyh İstanbul’a gidip padişah, Damat Ferit, Reşit Bey’le görüşmüş. Padişahı ağlatmış. O gün (11 Mayıs) Meclis’te bulunuyormuş. Şeyh ve Meclis’in “azamet ve meşruiyetini” her yerde anlatacağını söylüyormuş.</span> <span class="char-style-override-10">TBMM Gizli Zabıt Ceridesi</span><span>, c. I, s. 265. Fevzi’nin konuşmasından en dokunaklı kimi noktalar belirtilerek Ankara’ya gelişi Mustafa Kemal tarafından genelge konusu yapıldı.</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 312-3</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-107-backlink" id="footnote-225-107">107</a> Goloğlu, <span class="char-style-override-10">Üçüncü Meşrutiyet</span>, s. 335. Meclis 16/12/1920’de cezayı kaldırmakla herhalde feodal-dinsel yetkeye bir ödün vermiş oluyordu. Saptayabildiğime göre 28 Nisan’da <span class="char-style-override-10">Alemdar</span>’da çıkmaya başlayan ve aralıklarla beş sayı kadar devam eden “Tahkikat-ı Lağviye” başlıklı yazının sahibi Abdülhalim’in bir akrabası, İbn-i Mevlana Mehmet Velit Çelebi idi. <span class="char-style-override-10">Alemdar</span>, 28/4/1336, 496-2796. Ankara’da görevliyken 16 Mart gecesi öbür Fransız askerleriyle tutuklanıp 1 Mayıs’ta Ankara’ya gelen bir Fransız’ın yaptığı temaslar sonucu serbest bırakılan Jandarma Yüzbaşı Laffranque’ın raporuna göre Abdülhalim ve oğlu 24 Nisan’da özel trenle Ankara’ya gelmişler. 4 Mayıs’ta Laffranque Ankara’dan ayrılırken artık özel treni olmayan Abdülhalim’le konuşmuş. Çelebi, “Padişahla görüşmek gerekirdi. Bu amaçla İstanbul’a gitmek istedim. Mustafa Kemal İngilizlerin amacıma ulaşmama engel olacaklarını söyledi. Konya’ya dönüyorum,” demiş. Yalnızca dostları uğurlamış, ama Konya’da tantanayla karşılanmış. <span class="char-style-override-10">Ministère des Affaires Etrangères</span>, c. 93, s. 45-51.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-108-backlink" id="footnote-225-108">108</a> <span class="char-style-override-10">Takvim-i Vekayi</span>, 9/5/1336, 3848. Yüzde 5 vilayet hissesi dışında teçhizat hissesinin ve bütçe açığı munzam resminin kaldırılmasının vergiyi ne ölçüde etkilediğini bilmiyorum. Sekiz kat alınması konusunda bir hükümet kararı da var. <span class="char-style-override-10">Meclis-i Vükela Mazbataları</span>, c. 219, 196 (12 Mayıs). Aydın, Adana vilayetleri ve İzmit livasında, Ayvalık’ta aynen uygulanması: <span class="char-style-override-10">Meclis-i Vükela Mazbataları</span>, c. 219, 232 (12 Haziran), 261 (27 Haziran).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-109-backlink" id="footnote-225-109">109</a> Demirel nedense iki Çelebi’yi de Bektaşi sanmış (s. 160 n.)</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-110-backlink" id="footnote-225-110">110</a> Karabekir, <span class="char-style-override-10">İstiklal Harbimiz</span>, s. 659. Karabekir kendi kutlama telini verdikten sonra şöyle diyor: “Mustafa Kemal Paşa’nın Meclis Reisi olması en tabii ve en doğru bir işti. Umumi vaziyeti ilerdenberi idare etmiş, dahil ve hariçte tanınmış bulunuyordu. Artık Millet Meclisi mukadderat-ı milleti aleni idareye başladığından milli kanunlarla selâhiyeti verilecek olan reisinin de selâhiyeti hüsnü istimâl ve kendisini samimi tutan elleri samimi tutacağına hiç şüphe etmediğimden zuhura gelecek her müşkile galebe edeceğimize imanım pek kavidir.” Görünüşe göre o zaman yazılmış (s. 659-60).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-111-backlink" id="footnote-225-111">111</a> Goloğlu bu kadroda zaman içindeki kimi değişiklikleri özetliyor. Goloğlu, <span class="char-style-override-10">Üçüncü Meşrutiyet</span>, s. 171-2. Başkanlık seçimleri sırasında mebus sayısı ancak 120 iken, hükümet oluşturma aşamasında mevcut 137’ye çıkmış bulunuyordu. Raporlardan Şeriye Vekili Mustafa Fehmi’nin ne zaman, nasıl seçildiğini çıkaramadım. Yasa 11 kişilik bir İcra Vekilleri Heyeti öngörüyordu: Şeriye ve Evkaf, Sıhhiye ve Muavenet-i İçtimaiye, İktisat (Ticaret, Sanayi, Ziraat, Orman ve Maadin), Maarif, Adliye ve Mezahip, Maliye ve Rüsumat ve Defter-i Hakani (tapu), Nafıa, Dahiliye (Emniyet-i Umumiye, PT), Müdafaa-i Milliye, Hariciye, Erkân-ı Harbiye-i Umumiye (md. 1). Her vekil, mensup olduğu encümene danışabilirdi (md. 3). Vekiller arasında çıkacak anlaşmazlıkları Büyük Millet Meclisi çözecekti (md. 4). Server Feridun (Tanilli), <span class="char-style-override-10">Anayasalar ve Siyasal Belgeler</span> (İstanbul, Aydın Güler Kitabevi, 1962), s. 40. Karabekir’de ayraçlar olmadığı için 17 vekâlet varmış gibi görünüyor ve yanlış olarak da 17 diye belirtilmiş. Karabekir, s. 699.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-112-backlink" id="footnote-225-112">112</a> <span class="char-style-override-10">Atatürk’ün Tamim, Telgraf ve Beyannameleri</span>, s. 309-10.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-113-backlink" id="footnote-225-113">113</a> Karabekir, “kıymet-i harbiyesi” olan tek kolordunun komutanı, gizli Amasya Askeri Örgütü’nün ‘2 No’lu” üyesi ve sonra TBMM üyesi olarak <span class="char-style-override-10">İstiklal Harbimiz</span>’in de tanık olduğu üzere, Ankara’yı sürekli bir tel yağmuru altında tutarak oradaki gelişmeleri etkilemeye çalışmıştır.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-114-backlink" id="footnote-225-114">114</a> Karabekir, <span class="char-style-override-10">İstiklal Harbimiz,</span> s. 692-93. Bir önceki dipnotunda belirtildiği üzere Karabekir mebus sıfatiyle de Büyük Millet Meclisi’ne hitap ediyordu. Meclis onu izinli sayıyordu (s. 699).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-115-backlink" id="footnote-225-115">115</a> Karabekir, <span class="char-style-override-10">İstiklal Harbimiz,</span> s. 702-703. Ankara’dan gelen bu istek üzerine Karabekir 5 Mayıs’ta “Bakû’da Türk Komünist Fırkasına” başlıklı mektupta yardım ve “hatta” borç istiyordu.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-116-backlink" id="footnote-225-116">116</a> Nitekim Abdülhalim Çelebi ile Refik’in (Konya), Konya’dan tahılın “ihracının” sağlanması için önergesi vardı (s. 147). Sonuç olarak İstanbul, İzmir, Antalya, Adana yönünde ticarete izin verildi. Erkân-ı Harbiye dahi, örneğin İzmir’le ticaret yapılmasında sakınca görmemişti (s. 316). Mustafa Hilmi de (Niğde) ulusal harekâtın çıkışında Damat Ferit’in koyduğu, asayiş yok diye posta ile para nakliyatı yasağına son verilmesi için bir önerge sundu (s. 285).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-117-backlink" id="footnote-225-117">117</a> Hükümetin 15 Mayıs’a değin aldığı kararlar için bkz.: Goloğlu, <span class="char-style-override-10">Üçüncü Meşrutiyet</span>, s. 172-3.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-118-backlink" id="footnote-225-118">118</a> <span class="char-style-override-10">Atatürk’ün Tamim, Telgraf ve Beyannameleri</span>, s. 303-304; Z. Güner, O. Kabataş, <span class="char-style-override-10">Millî Mücadele Dönemi Beyannameleri ve Basını</span> (Ankara, Atatürk Kültür Merkezi Y., 1990), s. 11-12.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-119-backlink" id="footnote-225-119">119</a> <span class="char-style-override-10">Atatürk’ün Tamim, Telgraf ve Beyannameleri</span>, s. 305-307; <span class="char-style-override-10">TBMM Gizli Zabıt Ceridesi</span>, s. 123-24; Karabekir, s. 683-84. Ankara Vali Vekili Yahya Galip de padişahın doğum günü olan 10 Nisan’da bir bağlılık teli çekmişti. Başı sansür edilen tel <span class="char-style-override-10">Alemdar</span>’da yayımlandı. <span class="char-style-override-10">Alemdar,</span> 7/5/1336, 505-2805.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-120-backlink" id="footnote-225-120">120</a> <span class="char-style-override-10">Atatürk’ün Tamim, Telgraf ve Beyannameleri</span>, s. 314-5; Br. XIII, s. 67-68 (Fransızca metin).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-121-backlink" id="footnote-225-121">121</a> <span class="char-style-override-10">Atatürk’ün Tamim, Telgraf ve Beyannameleri</span>, s. 319-26; Güner-Kabataş, <span class="char-style-override-10">a.g.e</span>., s. 12-18. “Memlekete Beyanname”, <span class="char-style-override-10">Atatürk’ün Tamim, Telgraf ve Beyannameleri</span>’nde 25 satır uzunluktadır.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-122-backlink" id="footnote-225-122">122</a> Goloğlu tuhaf bir biçimde sorunu gericilik-devrimcilik kategorilerine sokuyor. Goloğlu, <span class="char-style-override-10">Üçüncü Meşrutiyet</span>, s. 176-7.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-123-backlink" id="footnote-225-123">123</a> Bu konuda bkz. Onur Karahanoğulları, <span class="char-style-override-10">Birinci Meclisin İçki Yasağı (Men-i Müskirat Kanunu)</span> (Ankara, Phoenix Y., 2008).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-124-backlink" id="footnote-225-124">124</a> Goloğlu, <span class="char-style-override-10">Üçüncü Meşrutiyet</span><span class="char-style-override-12">,</span> s. 147-55. Akın da Goloğlu’nun görüşüne yatkındır. Akın, <span class="char-style-override-10">a.g.e.</span>, s. 46.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-125-backlink" id="footnote-225-125">125</a> Bkz. S. Akşin, <span class="char-style-override-10">31 Mart Olayı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-126-backlink" id="footnote-225-126">126</a> M. M. Kansu, <span class="char-style-override-10">Atatürk’le Beraber</span>, c. I.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-127-backlink" id="footnote-225-127">127</a> <span>Murat Bardakçı,</span> <span class="char-style-override-10">Şahbaba</span> <span>(İstanbul, Pan Y., 1998), s. 191 vd.;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 382. Mustafa Kemal geri çevirmeyi çok nazik bir üslupla, hanedan üyeleri arasında “sui telakkiyata” yol açabileceği, dolayısıyla bir bölünme yaratabileceği gerekçesine dayandırıyordu.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-128-backlink" id="footnote-225-128">128</a> <span>Goloğlu,</span> <span class="char-style-override-10">Üçüncü Meşrutiyet</span><span>, s. 151-53.</span></p>
        </div>
      </div>
    </div>
  </div>
</body>
</html>
