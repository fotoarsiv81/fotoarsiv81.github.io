<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-5.html" xml:lang="tr-TR">
    <div class="Basic-Text-Frame-4">
      <p class="arabaslik-orta para-style-override-22" id="toc_marker-2-5" xml:lang="en-GB"><span xml:lang="tr-TR">5. Barış Antlaşması</span></p>

      <p class="arabaslik-sol para-style-override-11" id="toc_marker-2-5-1" xml:lang="en-GB"><span xml:lang="tr-TR">21. Barış Antlaşması Taslağının Sunulması</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Öbür müttefiklerin, Almanya, Avusturya, Macaristan, Bulgaristan’ın barışları yapılmış, Osmanlı barışı sona kalmıştı. Yapılacak antlaşmayla oluşturulmak istenen büyük Ermenistan’ın ayakta kalabilmesi ancak ABD’nin sağlayabileceği uzunca süreli mali destekle olanaklıydı. Orada bir ABD mandası uygun olurdu. Öte yandan İstanbul ve Boğazlar’ın mandası da yine ABD’ye verilmek isteniyordu. Oysa 19 Kasım 1919’da ABD Senatosu Almanya ile Versailles (Versay) Antlaşması’nı onaylamayı kesin olarak reddettiğinde, bu ülkenin barış sürecinden büyük ölçüde çekildiği ortaya çıkmıştı. Barışı İngiltere, Fransa, İtalya yapacaktı. İlk iki devlet, üçüncüsüne ikinci sınıf devlet muamelesi yaptığından, iki devletin anlaşması gerekiyordu. Nitekim Aralık 1919 ve Ocak, Şubat, Mart, Nisan’da İngilizlerle Fransızlar Londra’da kafa kafaya verip Osmanlı barışının temellerini oluşturdular. 18-26 Nisan’da toplanan San Remo Konferansı büyük ölçüde İtalyanları da işin içine katabilmek içindi. ABD’yi barış sürecine sokmak için son bir girişim yapılarak ABD’ye Ermenistan mandası ve Wilson’a da Ermenistan sınırlarını çizme görevi önerildi. ABD Senatosu mandayı reddetti (1 Haziran). Wilson ise 24 Kasım’da belirlediği Ermenistan sınırlarını bildirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-195" id="footnote-225-195-backlink">195</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Burada Fransız-İngiliz görüşmeleri ve San Remo Konferansı üzerinde durulmayacaktır. Bu, ayrı bir konudur. Bu çalışma bakımından önemli olan sonuç, yani Osmanlı hükümetine bildirilen ve zorla imzalatılan Sevres Antlaşması’dır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">San Remo Konferansı, çalışmaları sona ermeden, bir Osmanlı heyetini barış koşullarını öğrenmek üzere Paris’e çağırdı. Çağrıyı 20 Nisan günü yüksek komiserler Babıâli’ye gelip ilettiler.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-196" id="footnote-225-196-backlink">196</a></span><span xml:lang="tr-TR">Konferansın sona erdiği gün (26 Nisan) İstanbul hükümeti Osmanlı’yı temsil ve alınacak kararları imza etmek üzere Tevfik Paşa’yı, Dahiliye ve Maarif nazırları Reşit ve Fahrettin beyleri, Nafıa Nazırı Cemil ve Mahmut Muhtar paşaları atadı. Gidecek kurulun harcamaları için bütçeye 200.000 liralık olağanüstü bir ödeneğin eklenmesine ilişkin kararname 24 Nisan’da çıkmıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-197" id="footnote-225-197-backlink">197</a></span><span xml:lang="tr-TR">Webb’in bildirdiğine göre hükümet, 25 Nisan toplantısında barış koşulları üzerine sızan, ortalıkta dolaşan haberleri değerlendirmiş ve nazırların çoğu, söylentiler doğruysa böyle bir antlaşmayı imzalama sorumluluğunun üstlenilemeyeceğini söylemişler.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-198" id="footnote-225-198-backlink">198</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">26 Nisan günü</span> <span class="char-style-override-10" xml:lang="tr-TR">Alemdar</span> <span xml:lang="tr-TR">belirlenen murahhasların 1 Mayıs Cumartesi günü hareket edeceklerini bildiriyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-199" id="footnote-225-199-backlink">199</a></span><span xml:lang="tr-TR">Nitekim o gün Tevfik Paşa başkanlığındaki kurul, özel bir tren ve törenle saat 09:00’da Sirkeci’den hareket etti. 5 Mayıs akşamı Versailles kasabasına ulaştı. 9 Mayıs günlü</span> <span class="char-style-override-10" xml:lang="tr-TR">Alemdar,</span> <span xml:lang="tr-TR">antlaşmanın Salı günü Saatli Salon’da bildirileceğini, murahhasların Paris’e gitmesine izin verilmediğini haber veriyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-200" id="footnote-225-200-backlink">200</a></span><span xml:lang="tr-TR">Reşit, kabinenin kurulmasından 28 gün sonra İstanbul’dan ayrıldıklarını, böylece Damat Ferit’in “mecnunane” hareketlerinde daha serbest kaldığını belirtiyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-201" id="footnote-225-201-backlink">201</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Çağrının gelmesi ve San Remo Konferansı’nın bitmesiyle Türkiye’nin nasıl bir gergin bekleyişe girdiğini tahmin edebiliriz. Şerif Paşa’nın Monte Carlo’dan çektiği bir telle, ayrılıkçı olmadığını ve hilafete bağlılığını göstermek için Kürt Murahhas Heyeti başkanlığından istifa ettiğini bildirmesi belki ufak bir avuntu oluyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-202" id="footnote-225-202-backlink">202</a></span><span xml:lang="tr-TR">Fakat antlaşma taslağının ağır hükümleri kısmen olsun sızdığı için, Ali Kemal 4 ve 8 Mayıs’ta</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’ta “Edirne ve İzmir” diye iki yazı yazdı. Daha önce, 29 Nisan’da,</span> <span class="char-style-override-10" xml:lang="tr-TR">Alemdar</span> <span xml:lang="tr-TR">İzmir’le ilgili düzenlemeyi vermişti. Aynı gazetenin 11 Mayıs sayısı Anadolu’da nüfuz bölgelerini haber veriyor ve Yunanlıların Anadolu ve Trakya’da yeni bir harekât yapmaları olasılığını dile getiriyordu. Bunun üzerine Hürriyet ve İtilaf Fırkası 4 Mayıs’ta Zeynelabidin, Vasfi, Mustafa, Sabri ve “daha pek çok zevat-ı âliye” ile Sadık Bey başkanlığında toplandı. Gazetelerde İzmir, Trakya vb. Osmanlı bölgeleri üzerine San Remo kararlarıyla ilgili, doğruluğu şüpheli “pek elim” söylentiler karşısında bağımsızlık ve “hakk-ı hayatı” kaldıracak nitelikte koşullar dolayısıyla hafifletici nedenlerin dikkate alınması, hakların korunması isteniyordu. Bunu dile getiren teller Barış Konferansı Başkanlığı’na, İngiliz, Fransız, İtalyan başbakanlarına, iki İngiliz, üç Fransız gazetesine çekildi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-203" id="footnote-225-203-backlink">203</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İstanbul’dan ayrılmadan önce Cemil ve Reşit ayrı ayrı Yüksek Komiser Vekili Webb’i ziyaret ettiler. 27 Nisan’da Webb ile yaptığı özel görüşmede Cemil, Türkiye’ye İngiliz yardımı konusunu Reşit’ten daha hararetle savunmuş. Ona göre Türkiye dış destek olmadan var olamazmış, bu desteği de ancak İngiltere sağlayabilirmiş. Onun ideali, Mısır’daki düzenin, bir miktar daha “liberal” olmak koşuluyla, burada da uygulanmasıymış. 30 Nisan’da bu sefer Reşit, Webb’e bir veda ziyareti yaptı. Ona göre hükümetin kararlaştırılmış siyaseti İngiliz desteğine güvenmekmiş. Paris’te heyetle bulunacak İngiltere’nin irtibat görevlisiyle İngiliz hükümetinin arzuları konusunda aydınlanmak için yakın ilişkiler içinde olmak istediğini belirtmiş. İleri yaşından ötürü Tevfik Paşa’nın göstermelik bir başkanlık yapacağını, asıl başkanın kendisi olacağını da ima etmiş. Webb’e göre, yeni Türk devletini korumayı İngiltere üstlenecekse, heyete mahrem olarak yol gösterilmesinin de uygun olacağını söylemek istiyordu Reşit. Webb Reşit’in Fransa’ya bağlılığının sanılandan az olduğunu düşünüyor ve bu bakımdan Damat Ferit’e yakın buluyordu. Bu arada Damat Ferit’in İngiliz siyasetine bağlılığını durmadan yinelemesinin neredeyse “acıklı” (</span><span class="char-style-override-10" xml:lang="tr-TR">pathetic</span><span xml:lang="tr-TR">) olduğu görüşünü de öne sürüyordu. Londra’da Edwards’ın görüşüne göre Türkler, Anadolu’da Hıristiyanların içinde bulundukları tehlikeye işaret ederek ve İngiltere’ye yakınlık sözleri vererek barış koşullarını hafifletmek istiyorlardı. Böyle bir şey yapılsa bile, İttihat ve Terakki önderlerinin Kafkasya’ya gelmeleri, Damat Ferit’in Anadolu’da ağırlığı olamayacağını gösteriyordu. Konferanstan sonra herhalde Damat Ferit uzun zaman iktidarda kalamayacaktı. Sonuç olarak, İngilizlerin Cemil ve Reşit’in bu girişimlerini pek ciddiye almadıkları söylenebilir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-204" id="footnote-225-204-backlink">204</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sırada Damat Ferit’in bir girişimi daha oldu. İstanbul’da çıkan Fransızca</span> <span class="char-style-override-10" xml:lang="tr-TR">Bosfor</span> <span xml:lang="tr-TR">gazetesinin yönetmeni, Grekofil ve Türkofob –Türk düşmanı– Fransız uyruğu Michel Paillarès’i yanına çağırdı. Ona Venizelos’a gitmesini ve Yunanistan’la birçok konu üzerinde anlaşmanın yararlı olacağını, hatta belki Bulgaristan ve İtalya’ya karşı askeri bir antlaşma yapılabileceğini bildirmesini önermiş. Antlaşmayı imzalamak için Paris’e gittiğinde onunla [Venizelos’la] görüşmek istiyormuş. Bu işe çok şaşan Paillarès, yine de öneriyi kabul etmiş. Damat Ferit bu girişimiyle başta İngiltere, İtilaf devletlerine şirin görünmek, böylece antlaşma taslağında hafifletici değişiklikler sağlamayı ummuş olmalıdır. Defrance’a göre sadrazamın “pratik” (gerçekçi) olmayan aklı, Osmanlı’nın ne denli güçsüz hale getirileceğini hesaplamadan gelecek tasarıları kurmaktaydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-205" id="footnote-225-205-backlink">205</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Venizelos 20 Mayıs 1920 günü Atina’da Paillarès’i kabul etmiş. Damat Ferit’le Paris’te görüşmeyi kabul ettiğini söylemiş. Antlaşmanın ülke (toprak) ile ilgili hükümlerini Türkiye içtenlikle kabul ederse bir Yunan-Türk anlaşmasına hiçbir engel olamazmış. Kalan Osmanlı topraklarında 1,5 milyon Rum ve Yunanistan’da ise bir o kadar Müslüman olacakmış. İki devletin insanları hoşnut kılmak konusunda benzer bir çıkarları varmış. Venizelos Makedonya’da Müslümanları kazanmaya çalışıyor, Osmanlı’dan gelecek topraklarda da Müslümanlara liberal bir statü kazandırmayı üstleniyormuş. Hatta Osmanlı’ya kalacak ülkeye bir garantiyi içeren bir anlaşma yapmayı da kabul edebilirmiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-206" id="footnote-225-206-backlink">206</a></span><span xml:lang="tr-TR">Anlaşılan, Damat Ferit ve Venizelos Sevr’in Osmanlı’ya ne müthiş bir darbe olduğunun, olacağının pek farkında değillermiş gibi davranıyorlardı.</span></p>

      <p class="arabaslik-sol para-style-override-11" id="toc_marker-2-5-2" xml:lang="en-GB"><span xml:lang="tr-TR">22. Barış Koşulları</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">11 Mayıs 1920 günü Fransız Dışişleri Bakanlığı’nın Saatli Salon’unda bildirilen bu koşulları şöyle özetleyebiliriz:</span><span class="dipnot char-style-override-11" xml:lang="tr-TR"><a class="footnote-link" href="#footnote-225-207" id="footnote-225-207-backlink">207</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1) İzmir-Manisa-Ayvalık bölgesinde, İzmir kentinin dışındaki bir kaleye asılacak Osmanlı bayrağı ile simgelenen itibari bir Osmanlı egemenliği olacaktı. Egemenlik haklarının kullanımı ise Yunanistan’a veriliyordu. Antlaşmanın yürürlüğe girmesinden beş yıl sonra yerel parlamento oy çokluğu ile Milletler Cemiyeti Konseyi’nden egemenliğin tümüyle Yunanistan’a verilmesini isteyebilecekti (Sevr Antlaşması’nda md. 65-83).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) Osmanlı Devleti Ermenistan’ı “özgür ve bağımsız” bir devlet olarak tanıyacak, Ermenistan’ın Erzurum, Trabzon, Van ve Bitlis vilayetlerinde Osmanlı ile sınırlarını ise ABD Cumhurbaşkanı saptayacaktı (md. 88-93). Daha sonra Wilson bu görevi kabul ederek Ermenistan’ın batı sınırlarını Tirebolu, Gümüşhane, Erzincan, Muş, Bitlis’e değin, buraları dahil olmak üzere, genişletti. Wilson’un kararı 24 Kasım 1920 günlü bir yazıyla bildirildi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) Van Gölü’nü de alacak olan Ermenistan’ın güneyinde, Fırat’ın doğusunda, Suriye ve Irak’ın kuzeyinde Kürtlerin sayıca üstün olduğu yerlerde özerkliği olan bir Kürdistan kurulacaktı. Dikkat edilirse, nüfus çoğunluğunu dikkate almak inceliği, ancak Kürtler söz konusu olunca İtilaf devletlerinin aklına gelmişti. Bir yıl sonra bölgedeki Kürtler, nüfus çoğunluğunun bağımsız olmak istediğini kanıtlayarak Milletler Cemiyeti Konseyi’ne başvurur ve Konsey bağımsızlığa yetenekli olduklarına karar verip bu yönde Osmanlı’ya tavsiyede bulunursa, o da buna uymayı üstlenecekti (md. 62-64). Kürdistan için ciddi bir sorun, Üçlü Antlaşma gereğince Fırat’ın doğusu denmiş olmakla birlikte bu bölgenin batısının, Elazığ-Siverek-Diyarbakır yörelerinin Fransız nüfus bölgesi içine sokulmuş olmasıydı. Bu durum ya Kürdistan’ın bölünmesine ya da Fransa’nın onayı olmadan Kürdistan yönetiminin kıpırdayamamasına yol açabilecekti. 64. maddenin son fıkrasına göre Kürdistan bağımsız olursa, Musul Kürtlerinin bu devletle birleşmesine başlıca Müttefik devletler itiraz etmeyeceklerdi. Bu durumda (İngiliz mandası altında?) bir Büyük Kürdistan’ın kurulması, Irak’ın parçalanması söz konusu olabilecekti. Böyle bir gelişme Fransız nüfuz bölgesini zora sokacağı için Fransa’nın Kürdistan bağımsızlığına karşı çıkması beklenebilirdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">4) Deniz araçlarının Boğazlar’dan ve Marmara’dan geçişleri Boğazlar Komisyonu adındaki, Osmanlı Devleti’nin üye olmadığı, tüzel kişiliği, bayrağı, polis kuvveti, bütçesi, örgütü, vergi ve harç koyma yetkisi bulunan uluslararası bir kuruluşun denetiminde olacaktı. Osmanlı topraklarından Edremit Körfezi, Bandırma, Mudanya, Gemlik, İzmit, İstanbul, Çatalca ve Karacaköy’ün dahil olduğu yerler askersizleştirilerek Boğazlar Bölgesi oluşturulacaktı. Bu bölge ancak üç Müttefik devletçe askeri amaçla kullanılabilecekti. Boğazlar Komisyonu’na İngiltere, Fransa, İtalya, Japonya ikişer üye, Yunanistan ve Romanya birer üyeyle katılacaklardı. ABD istediği, Rusya Milletler Cemiyeti üyesi olduğu takdirde ikişer üyeyle katılabileceklerdi. Bulgaristan Milletler Cemiyeti üyesi olursa bir üyeyle katılacaktı (md. 37-61, 178-179). Daha sonra imzalanan metinde Türkiye’nin de, Milletler Cemiyeti üyesi olduğunda bir oyla komisyona katılabileceği öngörüldü.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">5) İstanbul koşullu olarak Osmanlı egemenliği altında ve onun başkenti olacaktı. Ama barış antlaşmasına ve özellikle azınlık haklarına “dürüst” bir biçimde saygı göstermekte kusur ederse, Müttefik devletler bu hükmü değiştirme hakkını saklı tutacaklardı (md. 36).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">6) Mardin-Urfa-Antep-Ceyhan-Karataş Suriye’ye, Musul vilayeti Irak’a kalıyordu (md. 27).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">7) Osmanlı kara kuvvetleri toplam 15 bini, subaylar toplam sayının 1/20’sini (yani 755), astsubaylar 1/12’sini aşmayacaklardı. Ağır ve sahra topları, tank ve zırhlı araçları olmayacaktı. Jandarma toplam 35 bini aşmayacak, topçusu ve “teknik silahları” olmayacaktı. Bu jandarmalar ülkedeki “bölgelere” bölünecek, Müttefiklerarası Komisyon’un izni olmadan bir bölgeden öbürüne aktarma olmayacak, her bir bölgedeki yabancı subaylar aynı uyruklukta olacaktı. Hava kuvvetleri olmayacak, deniz kuvvetleri balıkçılık ve polis hizmetleri için 7 ganbot ve 6 torpidodan oluşacaktı. Askerlik gönüllü, paralı; asker ve subay bileşimi etnik yapıya uygun olacak, hizmet süreleri bitmeden, hangi nedenle olursa olsun, hizmetten bağışlanan erlerin yerine ancak yılda yüzde 5 yeni er alınabilecekti. Hangi nedenle olursa olsun, görevden ayrılan subayların yerine yılda öngörülen toplam subay sayısının yüzde 5’inden fazla yeni subay alınamayacaktı. Müttefik ya da tarafsız devletlerin subayları, Osmanlı subaylarının yüzde 15’ini aşmamak üzere, jandarmanın komuta, örgütlenme ve eğitimine katılacaktı. Bundan, komutanın yabancı subaylarda olacağı sonucuna varılabilir. Seferberliği öngören önlemler almak yasaktır. Seferberlik yapması yasaklanmış bir “devletin”, “kurbanlık koyun” durumunda olacağı açıktır. Tabii ordunun “mikroskopik” boyutta ve silah gücünün son derecede kısıtlı olması da “kurbanlık koyun” durumunu bize gösteriyor. Subay ve astsubay okullarına alınacak öğrenci sayısı boş olan kadrolarla “kesin orantılı” olacaktı (md. 168). Padişahın muhafız birliği yaya ve atlı toplam 700 kişiyi geçmeyecekti (md. 152-195). Bütün bu askeri hükümlerin uygulanmasını denetlemek üzere masrafları Osmanlı’ya ait olacak Müttefiklerarası denetleme komisyonları kurulacaktı (başlıca müttefikler olan İngiltere, Fransa, İtalya ile Japonya bu komisyonlarda yer alacaktı, md. 196-205).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">8) Kapitülasyonlar 1 Ağustos 1914’ten önceki biçimiyle Müttefik devletler (yani başlıca Müttefik devletler ile Ermenistan, Belçika, Yunanistan, Hicaz, Polonya, Romanya, Sırp-Hırvat-Sloven Devleti, Çekoslovakya) yararına yürürlüğe girecekti (md. 261-262). Yine bu devletler yararına 25 Nisan 1907 Sözleşmesi’nin gümrük tarifesi yeniden yürürlüğe sokulacaktı (md. 263).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">9) İlgili Müttefik devletler olan İngiltere, Fransa, İtalya’nın temsilcilerinden ve yalnızca danışma oyu bulunacak bir Osmanlı komiserinden oluşan bir maliye komisyonu kurulacaktı. Osmanlı bütçesi komisyonun istediği gibi yapılacak, ülkenin maliyesi komisyonun denetiminde olacak, komisyon sürümdeki para miktarını denetleyecek, komisyonun kabul etmediği borçlanmalar yapılmayacak, ayrıcalıklar tanınmayacaktı (md. 231-234, 239). Düyun-ı Umumiye’ye ayrılmış gelirlerin dışındaki tüm gelirler Müttefik işgal kuvvetlerinin mütarekeden sonra ve barış antlaşmasından sonraki giderlerini ve Müttefik uyruklarının savaş sonrasındaki zararlarını karşılamak üzere komisyonun buyruğu altında olacaktı (md. 236).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">10) Mondros Mütarekesi’nin 7, 10, 12, 13 ve 24. maddelerinin yürürlüğünün sürmesi öngörülmüştü (md. 206). Anımsanabileceği üzere, 7. maddeye göre Müttefikler güvenliklerini tehdit eden bir durum olursa herhangi bir stratejik noktayı işgal yetkisine sahipti. Öbür maddelerde Toros tünellerinin, kimi haberleşme sistemlerinin, altı ilin (vilayat-ı sitte) işgaline ilişkin hükümler yer alıyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Barış antlaşması taslağında yer almamakla birlikte, İtilaf devletlerinin üçlü bir antlaşmasıyla Osmanlı’ya kalan topraklarda İtalya ve Fransa yararına birer nüfuz bölgesi ayırmayı kararlaştırdıkları basından öğrenilmişti. İtalyan nüfuz bölgesi Antalya-Silifke-Niğde-Aksaray-Akşehir-Afyon-Balıkesir-Aydın-Muğla’yı yani Akdeniz, İç Anadolu, Marmara, Ege bölgelerinden bölümleri içeren bir alandı. Fransız nüfuz bölgesi Mersin-Adana-Maraş-Diyarbakır-Silvan-Elazığ-Arapkir-Sivas-Tokat’ı, yani Akdeniz, Güneydoğu Anadolu, Doğu Anadolu, İç Anadolu ve Karadeniz bölgelerinden bölümleri içeriyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-208" id="footnote-225-208-backlink">208</a></span></p>

      <p class="arabaslik-sol para-style-override-11" id="toc_marker-2-5-3" xml:lang="en-GB"><span xml:lang="tr-TR">23. Barış Koşullarına Tepkiler (8 Temmuz’a değin)</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yukarıda da açıklandığı üzere, İtilaf devletlerinin hazırladığı barış antlaşmasına dair kimi bilgiler sızmış bulunuyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-209" id="footnote-225-209-backlink">209</a></span><span xml:lang="tr-TR">11 Mayıs’ta Osmanlı heyetine taslak verildikten sonra ertesi günü Tevfik Paşa İstanbul’a bilgi veren ünlü telini çekti. O gün</span> <span class="char-style-override-10" xml:lang="tr-TR">Alemdar</span><span xml:lang="tr-TR">’ın çıkması sansür tarafından yasaklandı. Herhalde antlaşma taslağına ağır bir tepki gösterilmişti. 15 Mayıs gazetelerinde sansür engelini aşan Paşa’nın teli açıklanıyordu. Ona göre bu taslak “istiklal ve hatta devlet mefhumlarıyla” kesinlikle bağdaşmaz durumdaydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-210" id="footnote-225-210-backlink">210</a></span><span xml:lang="tr-TR">O günkü başyazısında Refi Cevat iyimser bir tavır takınmaya çalışarak, buradaki hükümlerin barışı tehlikeye attığını “Avrupa” bildiği için, bunların hafifletme yolunun açılması amacıyla Osmanlı hükümetine bir ay mühlet verildiğini söylüyordu. Ardından bir tehdit geliyordu: Taslak değiştirilmezse “bunu kolay kolay her el imzalayamaz.”</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yine aynı günkü</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’ta Ali Kemal “Lanet! Lanet! Lanet!” başyazısında üç olasılıktan söz ediyordu:</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1) Devletlerin “adlü insafına” başvurarak, bağımsızlık ve gelişmemize “artık hiç meydan bırakmayan” barış koşullarını “kısmen olsun” değiştirtmek.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) Geleceğin adalet ve insanlığına “bel bağlayarak” çaresiz antlaşmayı kabul etmek. Ama hangi devlet adamı böyle bir sorumluluğun altına girebilirdi? Bundan sonrası sansür edilmişti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) Silahlı direniş “hayalimizden geçmez, hesabımıza” uymaz, fakat “sulh ve sükûnetle de dayatmak kabildir.” Halk silahlı direnişi düşünebilirdi, ama hükümet adamları buna uyabilirler miydi?</span><span class="dipnot char-style-override-11" xml:lang="tr-TR"><a class="footnote-link" href="#footnote-225-211" id="footnote-225-211-backlink">211</a></span><span xml:lang="tr-TR">Görüldüğü gibi, üçüncü olasılık hayli anlaşılmazdır. Silahlı direniş kesinlikle reddedildiğine göre, Ali Kemal Gandhi’den önce Gandhi’vari bir direniş mi düşünüyordu? Tabii, bu yazıların sansür kılıcının gölgesinde yazıldığını unutmamalı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ali Kemal’in ertesi günkü (16 Mayıs) başyazısı, “Bir Ok Gibi Saplandı, Fakat” başlığını taşıyordu. Bir kez daha top, tüfek, fiili direnişe karşı, Bolşevikliğin “en birinci” hasmı olduklarını belirtiyordu. Millerand’ın dediği gibi, bir ceza bekleniyordu, ama Anadolu’nun “yegâne” limanı, çıkış noktasının, İzmir havalisi ve kapılarının Türklerden alındıktan başka Yunanlılara “ihsan” edileceği beklenmiyordu. Refi Cevat aynı gün galiplerin istedikleri kadar ağır koşullar önermek hakkına sahip olduklarını, fakat “bittabi” kabul etmemenin, imzalamamanın da bizim hakkımız, “hem de mukaddes hakk-ı sarihimiz” olduğunu belirtiyordu. Aynı yazar 19’unda “Her Şey Mahvoldu, Yalnız Namus” başlıklı yazısında Damat Ferit’in, “Devlet-i Aliye’nin bu muhterem” devlet adamının lekelenmeyen adını o antlaşmanın altında görmeyeceklerini duyuruyordu. Bu panik havası içinde hükümet Tevfik Paşa’nın gönderdiği antlaşma tasarısının özeti ile yetinmeyip, masrafı ne olursa olsun tam metnin tellenmesini istemeye karar verdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-212" id="footnote-225-212-backlink">212</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">21 Mayıs günü Sultanahmet’te Hürriyet ve İtilaf tarafından, “muazzam” bir miting düzenlendi. Şeyhülislam Mustafa Sabri Efendi barış koşullarının kabul edilemeyeceğini söyledi. Rıza Tevfik ise, “Hakkımızı ispat etmeliyiz!” diyordu.</span> <span class="char-style-override-10" xml:lang="tr-TR">Hâkimiyet-i Milliye</span> <span xml:lang="tr-TR">bu toplantıyı çok farklı değerlendiriyordu. Toplantının asıl amacı İngiliz himayesini istemekmiş. Rıza Tevfik ve Mustafa Sabri bu yolda sözler söyleyince “halkın gazabı şahlanmış,” kendilerini “güçbela” kurtarmışlar.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-213" id="footnote-225-213-backlink">213</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">29 Mayıs’ta</span> <span class="char-style-override-10" xml:lang="tr-TR">Alemdar</span><span xml:lang="tr-TR">’da çıkan “İstikbale Hazırlanmak” başlıklı yazıda Yunanistan’ın İzmir’siz, Edirne’siz olabileceği, bizim olamayacağımız, İzmir’in “teneffüs menfezimiz (yolumuz),” Edirne’nin ise “tarihimiz” olduğu belirtiliyordu. Aynı gazete daha sonra antlaşma metnini, “esasen cerihadar (yaralı) ve meyus (üzgün)” olan Osmanlı yüreklerini bir kez daha gereksiz yere “ye’s ve ızdıraba” uğratmamak için basmadığını söylüyor ve “inşallah” antlaşma değiştirilince, değiştirilmiş metni “kemal-i memnuniyet ve iftihar” ile basacaklarını duyuruyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-214" id="footnote-225-214-backlink">214</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1 Haziran’da Ali Kemal “Muahede-i Sulhiyemizin Müfadı (Anlamı)” yazısında, antlaşmaya göre Avrupa ile özgür ve sevinçli temastan yoksun bırakıldıktan sonra, biz Türklerin, Anadolu’nun değil, Ziya Gökalp’lerin hayalini kurdukları gibi, Asya’nın derinliklerine, Turan’a sığınarak ruhumuzun “gayzına (kızgınlığına), infialine (dargınlığına)” teselli aramamız gerektiğini söylüyordu. Bu yüzden milletçe asırlarca gerileyeceğimizi biliyorduk. Fakat bu durumdan insanlığın ne kazanabileceğini “idrak edemiyoruz.” Ama bu kötümserlikten sonra, yazar yine de antlaşmanın değişebileceği umudunu dile getiriyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Daha sonraki günlerde Sait Molla’nın bir demeci bu felaketi akılsızlığımız yüzünden davet ettiğimizi, kimilerinin Abdülhamit döneminin geri getirilebileceğini (acaba Vahdettin mi amaçlanıyor?), kimilerinin İttihat ve Terakki ruhunun yaşatılabileceğini düşlediklerini öne sürüyordu. Hele Ali Rıza Paşa’nın en çok güvendiği Harbiye Nazırı Cemal Paşa sonuçsuz ve esassız amaçlar uğruna devletlerin düşmanlığına hedef olmuş, Reji Komiseri Nuri Bey’in Beyoğlu’ndaki evinde İzzet, Fevzi, Cevat, Salih paşalarla, Abdurrahman Şeref ve Cemil mollalarla, Demirci Efe ve “kahraman teşkilatçıların” menkıbeleriyle vakit geçirmişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-215" id="footnote-225-215-backlink">215</a></span><span xml:lang="tr-TR">Görüldüğü üzere, kimlerle toplantı yapıldığı konusunda iyi bilgilenmiş durumdaydı.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">Alemdar</span><span xml:lang="tr-TR">’da 8 Haziran’da çıkan bir yazı, “hepimizin” bu antlaşmanın kabul edilemeyeceğini bildiğimizi söyledikten sonra, yenilmiş olsak da, başımıza “sülük gibi” yapışmış birkaç yırtıcı kişinin yaptıklarının bize ödettirileceğini bilsek de, bunlar “bir ırkın, bir sultanın ve bir tarihin” yok edilmesi hakkını kimseye veremez deniyordu. Türkler “ölmemeye” ve bir “tarih-i sergüzeşti” kapatarak bir barış unsuru olarak varlıklarını sürdürmeye ahd etmişlerdi. Üç yıldız imzalı ertesi günkü bir yazıda ise, “Islav dalgalarına” karşı Türklerin göğüs gerdiklerinin bilindiği ve aynı durum sürdüğüne göre, eski siyasetten ayrı bir yol izlenmesinin havsalaya sığmadığı belirtiliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-216" id="footnote-225-216-backlink">216</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">10 Haziran günü çıkan üç yıldızlı yazı “Biz ve Yunanistan” başlığını taşıyordu. Antlaşma tasarısı kuşkusuz “herkesten ve her şeyden fazla” bizi Yunanistan ile karşı karşıya bırakıyordu. “Felaket ve izmihlalimizden (bozularak bitmemizden)” en çok yararlanan, perişanlığımızın enkazını “en ziyade yutan” Yunanistan’dı. “Dirayet ve kıyasetini” her vesileyle kanıtlayan Venizelos ve arkadaşları huzur ve refah istiyorlarsa “mahiyeti ve neticesi meşkûk bir dirhem bal için bir okka odun çiğnemekte” zevk ya da yarar olamayacağını anlamalıydılar. Yazar burada pek de örtülü sayılamayacak biçimde Yunanistan’ı tehdit eder gibidir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-217" id="footnote-225-217-backlink">217</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">17 Haziran’da Paris’ten gelmekte olan Dahiliye Nazırı Reşit Bey İstanbul’a ulaştı. Gazetecilere söyledikleri, bir anda bir umut havası doğurdu. Ona göre devletin egemenlik, maliye ve iktisat haklarına uygun esaslı değişiklikler yapılacak ve İzmir ve Trakya gibi “gayrı kabil-i infikak (ayrılamayacak)” ülke toprakları koparılmayacaktı, çünkü Avrupa kamuoyu buna elverişli bir konuma gelmektedir. Ancak bütün milletin tek vücut halinde bunu istemesi, ama aynı zamanda sükûneti koruması ve “asri usullere” göre akıllıca davranması gerekmekteydi. Herhalde Reşit Bey Paris’te Osmanlı’dan yana, fakat çok da etkili olmayan bazı çevrelerle konuşmuş olmalıydı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu çevreler salt Reşit Bey’e hoş görünmek için, öyle konuşmuş olmalılardı. Reşit Bey’in bu iyimserliği Refi Cevat’ı adeta “uçurdu.” Şöyle diyordu: “Allah bu bedbaht vatanı güldürecek ve bu perişan milleti ağlatmayacak. Çünkü bu kadar azgınlık elbette ve elbette gayret-i Allah’a dokunur.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-218" id="footnote-225-218-backlink">218</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Veliaht Abdülmecit’e göre, antlaşma Türkiye’yi “köle” düzeyine indirecekti. Göztepe’nin tanıklığına göre, Vahdettin Sevr’den “mecelle-i mesaib” (belalar dergisi) diye söz edermiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-219" id="footnote-225-219-backlink">219</a></span><span xml:lang="tr-TR">Fransa’nın Doğu Akdeniz Filosu Komutanı Amiral De Bon 14 Haziran günlü değerlendirmesinde tek sözcükle tüm ülkenin, padişah dahil, artık ulusçu olduğunu, Damat Ferit’in bu duygunun dışında sayılabileceğini ama onun bile Kemal’e yönelmek girişiminde bulunur gibi olduğunu bildiriyordu. Amiral’e göre barış koşullarının yayımlanması savaş durumunu geri getirmişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-220" id="footnote-225-220-backlink">220</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Shaw’un Smith’ten aldığı bir görüşe göre, L. George danışmanlarının görüşlerine karşın, Türklerin kabul edemeyeceği sertlikte bir antlaşma oluştururken, onları isyan ettirmek ve böylece Yunanlılara daha da genişlemek için gerekçe sağlamak istiyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-221" id="footnote-225-221-backlink">221</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Şimdi bir de Ankara’nın antlaşmaya bakışını görelim. Orası en kötü olasılıklara hazır gibi görünüyordu.</span> <span class="char-style-override-10" xml:lang="tr-TR">Hâkimiyet-i Milliye</span><span xml:lang="tr-TR">’ye göre Türkiye hiçbir milletle karşılaştırılamayacak derecede “haksız ve adaletsiz” muamelelere uğratılmış, bu “zalimane düşmanlık” ve hareketlerin sonu gelmemişti. “Kabahatimiz” ise galiba Türk ve Müslüman olmamızdan başka bir şey değildi. Sorumlu olan hep İngiliz siyasetiydi. Hindistan’a şunu söylüyorlardı İngilizler: “Nasıl istiklal davasında bulunuyor ve birbirini parça parça eden Türkiye Müslümanı için beyhude isyan ediyorsunuz? İslam için istiklal bitmiştir ve İslam İngiltere’nin taht-ı inkıyadına (boyunduruğuna) girmiştir.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-222" id="footnote-225-222-backlink">222</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Antlaşma taslağı ortaya çıkınca aynı üslup, daha da sertleşerek devam etti. Ankara’nın resmi organı 20 Mayıs’ta şöyle diyordu: “İngiltere Türklerin, Osmanlıların, Müslümanların düşmanıdır. Çünkü o ancak bir İngiliz İmparatorluğu’nun esirleri sürüsüne katılmış, kanı emilecek ve hiç başını kaldıramayacak, kendi buyruğu altında bir Türkiye, bir Osmanlı Devleti, bir Müslüman âlemi istiyor.” Bir hafta sonraki “Sulh Muahedesi Muvacehesinde Biz ve Damat Ferit Kabinesi” başlıklı başyazısı şöyle bitiyordu: “... Koca bir İslam âlemine hükm-ü idam çizecek! Vay o kaleme ve onu yürütecek ele! Görelim, öyle bir kalem ve böyle bir el çıkacak mı?”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-223" id="footnote-225-223-backlink">223</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Antlaşma Büyük Millet Meclisi’nde 22 Mayıs günü ele alındı. Antlaşma taslağının hükümleri dinlendikten sonra Nebil Efendi (Afyon) boşuna yorulduklarını, kısaca Türkiye’yi yok ediyoruz deselerdi daha iyi etmiş olacaklarını söyledi. Antalya’dan Rasih Efendi, “Çanakkale müdafaası bu milleti yeniden diriltmiştir... yaşamak isteyen bu milleti kaldırmak ellerinde ise gelsinler kaldırsınlar,” dedi. Necati Bey (Erzurum), kadın ve çocuklar dahil, hepimizi öldürmeden amaçlarına ulaşamayacaklarını belirtti. Raşit Efendi (Antalya) ticareti, sanatı, bilimi olmasa da esir yaşamamış, şerefi, adaleti ve hakkı savunmuş bir millet olduğumuzun altını çizdi. Refik Bey (Konya) bizi iki vahşi, iki hunhar milletin (Yunanlılar ve Ermeniler) arasında ezmek istediklerini söyledi. Ali Şükrü Bey (Trabzon) Fransızların, İtalyanların da bizim kadar İngilizlerin elinde çaresiz olduğunu, L. George’un Allenby’nin bir haçlı seferi komutanı olduğunu itiraf ettiğini, İngilizlerin Sadık Bey adındaki “edepsizi” sadrazam yapacaklarını vurguladı. Mustafa Necati Bey (Saruhan) bize barbar diyen Avrupa’ya “kemal-i sükûnetle” “siz barbar ve vahşisiniz” dediklerini, çünkü İslamiyet’in koruyucusu bir milletin tarih hakkını kaldırmak istediğini belirtti. Hamdullah Suphi (Antalya), aslında İstanbul’u Yunanlılara verdiklerini, bu koşullarda padişahın İstanbul’da oturamayacağını, antlaşmayla İngilizlere yardımcı olanların tümünün “baş aşağı devrildiğini,” Bulgarlar, Ruslar ve Rusya Müslümanlarıyla birlikte düşmanları Anadolu’dan kovuncaya kadar muharebe edileceğini duyurdu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-224" id="footnote-225-224-backlink">224</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Daha da sert ve köktenci bir tepki 29 Mayıs günü Mersin Mebusu İsmail Safa Bey’den geldi. Ona göre belki güneydoğu sınırı dışında Erzurum, Sivas Kongreleri ve Misak-ı Milli ile istediğimiz sınırları belirtmiştik. Bunun dışında barış antlaşmasına girmesi gereken hükümler vardı:</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1) Ulusumuz bundan sonra düyun-ı umumiye (genel borçlar) diye “on para bile” ödemeyecektir. Çünkü aldığımız borçlar Avrupa’nın neden olduğu ardı ardına gelen “nihayetsiz” savaşlara harcanmış, birçok yatırım yapılan “en zengin ve mamur” topraklarımız “gayrı meşru ve çirkin” vesilelerle elimizden alınmış, Türk köylüsü ve İslam halkı artık ana parası “bin kere” ödenmiş bu “zalim” borç yükü altında ezilmektedir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) Türkiye yabancı yatırımları kendi malı saymaktadır. Çünkü bu gibi kurumlar pek fesat ve düşmanca siyaset izleyerek ulusun “usare-i hayat” (hayat özünü) ve gücünü bitirmektedir. Ayrıca ulusumuz bu kurumlara “her milletten ziyade” sahip olmak gereksinimindedir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) Sınırlarımız içinde olup bizimle aynı hak ve görevler altında yaşamaktan muzdarip olduğunu ileri süren Hıristiyan unsurlar Türkiye için “daimi bir zaaf ve müdahale zemini” olduklarından Hıristiyan yönetimi altında “pek mağdur ve mazlum” olan İslam kardeşlerimizle değiştokuş edilmelidir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-225" id="footnote-225-225-backlink">225</a></span><span xml:lang="tr-TR">Antlaşma tebliğ edildikten sonra hükmü yok gibi sözlerle, önerge, ihtimal çok hayali bulunarak, dikkate alınmadı. Oysa zaman içinde bu önerilerin, başka biçim ve derecelerde de olsa, gerçekleştiği görülecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Şimdi Paris’te bulunan ve Muhammed Ali, Seyyit Hüseyin, Seyyit Süleyman Nadavi, Abul Kasım’dan oluşan Hindistan Hilafet Heyeti’nin 11 Mayıs günü Vahdettin’e çektiği tele bakalım. İngiliz Yüksek Komiser Vekili Richard Webb telin padişaha sunulmasını engellemişti, fakat posta yoluyla daha sonra ona ulaşacağını düşünüyordu. Heyet, 70 milyon Müslüman’ı ve başka dinden 250 milyon yurttaşını temsil ettiğini ve halifeliğin savaş öncesi sınırlarını herkese karşı savunduğunu söylüyordu. (Türk olmayanlara isterlerse Osmanlı egemenliğine aykırı olmayan özerklik hakları tanınabilirdi.) Bu talebe “bir kıl payı aykırılık,” Müslümanların en derin dinsel duygularına bir saldırı olacağı gibi, savaş öncesinde Müslümanların orduya katılmaları için verilmiş sözün de açıkça çiğnenmesi olacaktı. O zaman Hindistan’da barış ummak boş bir beklenti olurdu. Şimdi, barış koşullarının bildirilmesini beklerken, Vahdettin’in nasıl yanıt vereceği Müslümanlar için çok önemliydi. Onlar, hayatları pahasına da olsa halifenin yanında olacaklardı. Heyet, Osmanlı ülkesindeki bölünmenin de farkındaydı ve halifenin hem devlet, hem de din için güçlü ve kararlı biçimde görevini yaparken ülkenin birleşmesini de diliyordu. Bu yürekli çıkışın yalnızca bir yerinde “Kral İmparatorun” sadık uyrukları oldukları belirtilmişti. Telin içeriği eğer Vahdettin’e ulaştıysa onda çelişik duygular uyandırdığı tahmin edilebilir. Herhalde hem hoşuna gitmiştir, hem de davranışı “çılgınlık” olarak değerlendirmiştir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-226" id="footnote-225-226-backlink">226</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Damat Ferit de Sevr’in niteliğinin tamamen farkındaydı. 9 Haziran günü De Robeck’e yaptığı veda ziyareti sırasında ona, Osmanlı barış koşullarının hafifletilmesini sağlasa bile içte “öyle alabildiğine zayıf” (“</span><span class="char-style-override-10" xml:lang="tr-TR">so utterly weak</span><span xml:lang="tr-TR">”) ve dışta düşman komşularla “o denli kuşatılmış” olacaktı ki güçlü bir destek olmadan uzun süre ayakta kalamazdı. Acaba İngiltere böyle bir destek sağlar mıydı?</span><span class="dipnot char-style-override-11" xml:lang="tr-TR"><a class="footnote-link" href="#footnote-225-227" id="footnote-225-227-backlink">227</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Şimdi Atatürk’ün Lozan Antlaşması’nı Sevr ile karşılaştırırken söylediklerine bakalım: “Bu muahedename (Lozan), Türk milleti aleyhine, asırlardan beri hazırlanmış ve Sevr Muahedenamesi’yle ikmal edildiği zannedilmiş, büyük bir suikastın inhidamını (yıkılışını) ifade eden bir vesikadır.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-228" id="footnote-225-228-backlink">228</a></span><span xml:lang="tr-TR">Demek ki Sevr Türkler için “asırlardan beri hazırlanmış... büyük bir suikastı” sonuçlandıracak bir antlaşmaydı Atatürk’e göre.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Cemil Bilsel’in yazdığına göre, Sevr’i imzalayanlardan Hadi Paşa –olasılıkla Sevr’i imzaladıktan sonra– yaptığı bir açıklamayla, antlaşmayı bir ağacın budanmasına benzetmiş. Osmanlı’nın kökleri sağlam olduğundan, bu budamayla yeniden güçlenecekmiş. Bilsel’in belirttiği gibi, bu çok yanlış bir değerlendirmeydi. Sevr dalları budamakla kalmıyor, kökleri söküyor, kabukları soyuyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-229" id="footnote-225-229-backlink">229</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bence de Sevr çok az geciktirilmiş bir ölümdü. Yalnızca askeri (mikroskopik orducuk) ve mali hükümlere dikkatle bakmak, bu gerçeği bize anlatmaya yeter. Amaç, Türkiye’nin ölümünü fazla gürültü patırdı çıkarmadan, Türklerden gelecek, hiç umudu kalmamışların can havliyle direnişine yol açmadan gerçekleştirmekti.</span></p>

      <p class="arabaslik-sol para-style-override-11" id="toc_marker-2-5-4" xml:lang="en-GB"><span xml:lang="tr-TR">24. İç Savaş’ı Gevşetme Eğilimleri</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Gördüğümüz gibi, Damat Ferit, 4. hükümetini kurarken açıkça ve resmen Anadolu ve Rumeli Müdafaa-i Hukuk Cemiyeti olarak somutlaşan demokratik-ulusçu harekete iç savaş ilan etti. Üçüncü Damat Ferit hükümeti bu savaşı el altından Sivas baskını ile başlatmış, fakat tertip ortaya çıkmış ve Anadolu ve Rumeli Müdafaa-i Hukuk Cemiyeti (Sivas Kongresi) onu çekilmek zorunda bırakmıştı. Fakat padişahçılar 1919’un kalan haftalarında Bozkır’da, Şeyh Eşref ve Anzavur’la İç Savaş’ı sürdürmüşlerdir. Nisan 1920 başında Damat Ferit İç Savaş’ı şiddetlendirerek resmileştirmiştir. Vahdettin ve sadrazam böylelikle iki amacı gerçekleştirmek arzusundaydılar. Bir yandan mutlakıyetin düşman olduğu demokratları (meşrutiyetçileri) ezmek ve böylece mutlakıyeti geri getirmek istiyorlardı, öte yandan demokratlara karşı müttefik oldukları emperyalizmin gözüne girerek barış koşullarının ılımlı olmasını sağlamaya çalışıyorlardı. Fakat padişahçılar başlangıçta İç Savaş’ta başarı gösterir gibi oldularsa da, daha sonra başarısızlıklar başladı. Derken bu duruma barış koşullarının pek ağır olması şoku eklendi. Sonuç olarak İstanbul cephesinde İç Savaş’ı gevşetme belirtileri ve uzlaşma yönünde demeçler ortaya çıktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ama antlaşma belli olmadan da Ankara ile İstanbul arasında uzlaşmaya yönelik bazı yoklamaların yapıldığı anlaşılıyor. Yukarıda 8. altbaşlıkta da belirtildiği üzere, demokratik-ulusçu hareket çok uzun süre (örneğin 1920 sonuna dek) padişaha bağlılık göstermekte kusur etmemiş, hep emperyalizmi (özellikle İngilizleri) ve Damat Ferit ve benzeri İngilizcileri hedef almıştı. Dolayısıyla bir uzlaşmaya varmak olanaksız değildi. Sonradan bir çeşit aracılık görevi üstlendiğini gördüğümüz Nurettin Paşa, 4 Mayıs’ta Damat Ferit’le görüştü.</span> <span class="char-style-override-10" xml:lang="tr-TR">Alemdar</span><span xml:lang="tr-TR">’a göre Paşa’nın “mühim bir memuriyete” atanacağı söyleniyormuş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-230" id="footnote-225-230-backlink">230</a></span><span xml:lang="tr-TR">7 Mayıs günü</span> <span class="char-style-override-10" xml:lang="tr-TR">Alemdar</span><span xml:lang="tr-TR">’da Ankara Vali Vekili Yahya Galip’in 10 Nisan günlü, padişahın doğum gününü kutlayan, baş kısmı sansür edilmiş mektubu çıktı. 9 Mayıs günlü gazetede ise Kuva-yı Milliye ile anlaşma yapıldığı yalanlandı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-231" id="footnote-225-231-backlink">231</a></span><span xml:lang="tr-TR">Daha önce de</span> <span class="char-style-override-10" xml:lang="tr-TR">Chicago Tribune</span> <span xml:lang="tr-TR">gazetesi muhabiri Williams’ın 3 Mayıs günlü bir teli, Babıâli’nin Anadolu ve Trakya’daki ulusçu ve yurtseverlerle uzlaşma aradığını, böylece Müttefikler’e karşı sağlam bir cephe oluşacağını bildiriyordu. Padişah doğum günü kutlamalarının ve özellikle Ankara’dan gelenin yayımlanmasını istemiş. Osmanlı delegeleri antlaşmayı imzalamayı reddedeceklermiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-232" id="footnote-225-232-backlink">232</a></span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">Times</span> <span xml:lang="tr-TR">muhabirinin 6 Mayıs tarihli haberine göre Adapazarı’nın doğusunda büyük bir hareket yoktu. Anlaşılan Saray, barış koşullarının çok ağır çıkması olasılığı dolayısıyla İç Savaş’a kendini tam veremiyordu, çünkü savaştığı cephe yarın Batı güçlerinin taleplerine karşı bir destek olabilirdi. Yani muhabir İç Savaş’ı biraz danışıklı bir “kayıkçı kavgasına” benzetiyor gibiydi. Mustafa Kemal de ona göre Ankara’da temkinli davranmaktaydı. Kimse Zeki Paşa’nın, onca yaşında, Anadolu’ya görüşmecilik dışında bir işlevle gideceğine inanmıyormuş. Dört gün sonraki haberinde aynı muhabir yakın zamanda hükümetle ulusçular arasında Mudanya’da yarı resmi görüşmeler başlayacağını bildiriyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-233" id="footnote-225-233-backlink">233</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Büyük Millet Meclisi’nin 9 Mayıs günkü gizli toplantısında Fuat Bey (Çorum) İstanbul’un onlarla anlaşmak istediğini duyduğunu söyleyerek bilgi istedi. Mustafa Kemal’in açıklamasına göre, Mayıs’ın ilk haftası içinde Leon adında biri Çanakkale’den aramış, ardından Nurettin Paşa’nın bir teli gelmiş. Telde, kendisinin iki arkadaşıyla birlikte bir İstanbul-Ankara uzlaşması için aracılık yapmak istediklerini, hükümet ve İngilizlerin bunu uygun gördüklerini bildirmiş. Bunun üzerine Fevzi Paşa imzasıyla gönderilen yanıtta Heyet-i Temsiliye diye yazıldığı, oysa yerine Büyük Millet Meclisi’nin kurulduğu bildirilmiş. Paşa’dan gelen ikinci telde, Nurettin’in yanında Yakup Şevki Paşa ve Erkân-ı Harbiye ikinci reisliğinden azledilmiş olan Diyarbakırlı Kâzım’ın (İnanç) bulunduğu bildiriliyor ve telgrafla anlaşmak zor olduğundan İstanbul’a yetkili bir temsilci gönderilmesi isteniyormuş. Ankara bunu kabul etmiş, ama görüşme yeri olarak Mudanya gösterilmiş. Başka bir haberleşme olmamış. Mustafa Kemal bu gibi eğilimlerin güçlü olmaya bağlı olduğunu, 24 Mayıs’ta Biga’nın, 1 Mayıs’ta Arif Bey komutasında kuvvetlerce Bolu’nun geri alınmasıyla ilişkili olduğunu belirtti. Ayrıca iki-üç kişilik bir İngiliz heyeti Balıkesir’e gelip Kuva-yı Milliye sözcüleriyle görüşmüşler, teması sürdürmekten söz etmişler, fakat arkası gelmemişti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">De Robeck’in 3 Haziran tarihli raporuna göre, Kuva-yı Milliye ile çarpışmaları sona erdirme düşüncesinin kaynağında Tevfik Paşa da vardı. Ona göre barış koşullarında değişiklik elde etmek olanaksız değilmiş. Eğer İtalyanların desteği elde edilebilirse, Fransızlar zaten buna hazırmış. Fakat bunun içinde Türkiye’nin birleşik bir cephe görüntüsü vermesi önemliymiş. Bu bakımdan da Kuva-yı Milliye ile çarpışmaların son bulması gerekiyormuş. Yüksek komisere göre</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’ta Kuva-yı Milliye’ye karşı tutumu anlatan resmi bir duyuru Damat Ferit’in bu düşüncelere eğilimli olduğunu gösteriyormuş. Tevfik’in bildirdiğine göre, Galip Kemali Murahhas Heyet’e resmen girebilirse İtalyanları kandırabileceğini söylüyormuş. Damat Ferit’in buna aklı yatmamış. Tevfik bir de Ahmet Rıza ile temas halindeymiş ve onun aracılığıyla kimi tanınmış siyaset adamı ve milletvekillerinin desteğini elde etmiş. Rıza bu çalışmadan bir sonuç alınabileceği konusunda iyimsermiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-234" id="footnote-225-234-backlink">234</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İngiliz istihbaratının 9 Haziran tarihli raporuna göre de Damat Ferit Ankara ile uzlaşma arayışı içindeydi. Bu amaçla, yukarıda açıklandığı üzere, Müşir Zeki Paşa Mustafa Kemal’le mektuplaşmış. 25 Mayıs’ta İzmit’te Kuva-yı İnzibatiye Komutanı Suphi Paşa, Kurmay Albay Ahmet Şefik’i temas kurmakla görevlendirmiş. Sadrazamın önerileri 27 Mayıs’ta Bilecik’ten tellenmiş. Ahmet Şefik Büyük Millet Meclisi yetkilileriyle 1 Haziran’da bir buluşma önermiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-235" id="footnote-225-235-backlink">235</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bir hafta sonra, Büyük Millet Meclisi’nin 17 Mayıs tarihli gizli oturumunda Mustafa Bey (Şebinkarahisar), her yerde insanların İstanbul ile uyuşmanın bir çaresi bulunmadıkça “bu çatal kazık yere batmaz” diye düşündüklerini belirterek, bu konuda durumun ne olduğunu sordu. Mustafa Kemal, verdiği yanıtta, İstanbul’da hükümetin “bütün mukaddesat ve bütün makamatının” düşmanın istilası altına düştüğünü, İstanbul’la anlaşmak için düşmanın oradan kovulması gerektiğini söyledi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-236" id="footnote-225-236-backlink">236</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Refik Halit, Nurettin Paşa’nın Ankara ile görüşmesini şöyle anlatıyor: Bir gün Damat Ferit onu çağırmış ve “tedipten” önce son bir “teşebbüs-ü muslihanede” bulunmak için Nurettin’in çok gizli bir biçimde telgraf başında görüşmesinin sağlanmasını istemiş. Halit, telgrafhanelerin tümüyle İngiliz denetimi altında olduğunu, onlardan izin alınması gerektiğini söylemiş. Damat Ferit ertesi gün izin alabilmiş, ama görüşmeler sırasında bir İngiliz subayının bulunması koşuluyla. Üç gün boyunca Nurettin, yanında Kâzım Paşa, İngiliz subayı ve başkaları olmak üzere haberleşmişler. Dördüncü gün Damat Ferit haberleşmenin durdurulmasını emretmiş. Buna Nurettin çok bozulmuş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-237" id="footnote-225-237-backlink">237</a></span><span xml:lang="tr-TR">Aslında “tedip,” yani İç Savaş, Sivas Kongresi’nde başlamıştı. İşin aslı, Mustafa Kemal’in belirttiği gibi, İç Savaş’ın İstanbul için pek iyi gitmemekte olmasıydı denebilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İngiliz arşivinde Mustafa Kemal tarafından Nurettin’e çekildiği iddia edilen tarihsiz bir telin çevirisi var. Bu tel bildiğim kadarıyla Sonyel dışında (o da kısmen) başka bir kaynakta yer almıyor. Ayrıca “Büyük Millet Meclisi buyruğuyla 3. Ordu Genel Müfettişi Tuğgeneral” diye imzalanmış. Büyük Millet Meclisi Başkanı’nın böyle bir imza atması olanaksız, rütbe de yanlış (tümgeneral olması gerekirdi). (Belki istihbaratçıların eklediği yanlış bir “bilgi notuydu.”) Telde Mustafa Kemal Nurettin’in önerisini (mektup olarak gelmişti) Vekiller Heyeti’ne sunduğunu ve “uzun ve ayrıntılı” görüşmelerin sonunda bu yanıtı vermekle görevlendirildiğini belirtiyor. Anadolu ve Rumeli Müdafaa-i Hukuk Cemiyeti ve padişah adına toplanan Büyük Millet Meclisi üyeleri ülke ve ulusun dokunulmaz haklarını korumak için vardı. Barış koşulları Osmanlı Devleti’nin (“Saltanatı’nın”) var olma haklarını kaldırıyor ve yüzyıllarca, milyonlarca şehidin kanıyla korunmuş bu haklar, zaferde hiçbir payı olmayan hırslı, iddialı, küstah ve doymak bilmez bir ulus olan Yunanistan’a feda ediliyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu durumda Osmanlı ulusunun tümünü temsil eden ve 250 bin kişilik tamamen silahlı ve donanmış Osmanlı ordusunun komutasını üstlenmiş olan Büyük Millet Meclisi bütün anlaşmazlıkları çözmeye ve tüm örgütünü Osmanlı hükümetine şu koşullarla devretmeye hazırdı:</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1) Fetvalardaki hükümleri kaldıran ve Kuva-yı Milliye’ye katılanları affeden bir beyanname ve hatt-ı hümayun çıkarılacak.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) Hükümet Büyük Millet Meclisi’nin güvenine sahip üç nazırı içerecek biçimde yeniden kurulacak ve öbür nazırların seçiminde bu kişilerin onayı olacak.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) Anadolu’ya gönderilen, “milis” diye bilinen kuvvetler vuruşmalara son verip düzenli orduya katılacaklar.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">4) Paris’te sunulan barış antlaşması görüşmesiz reddedilip karşı öneriler konferansa verilecek.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">5) Sunulmuş olan hiçbir hükmü ne kabul edilebilir, ne de değiştirilebilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">6) Hükümetten iki, Büyük Millet Meclisi’nden iki temsilci Nurettin’in uygun göreceği bir yerde toplanarak karşı önerileri oluşturacaklardır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">7) Büyük Millet Meclisi, hükümetin baskı altında hareket ettiğini kabul ederek onu affetmektedir. Anadolu, İslam âleminin ve insancıl kimi devletlerin</span><span class="dipnot char-style-override-11" xml:lang="tr-TR"><a class="footnote-link" href="#footnote-225-238" id="footnote-225-238-backlink">238</a></span> <span xml:lang="tr-TR">desteğini ve Alparslan’ı örnek alarak, kan dökmekten ve zulümden çekinmeyen bu yeni haçlılara ve Avrupa bağnazlığına karşı, tarihte görüldüğü gibi bağımsızlık ve şerefini korumak uğrunda kahramanca ölmesini bilecektir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">8) Dediğiniz gibi, hükümet de antlaşmayı kabul edilemez görüyorsa, hükümetle Büyük Millet Meclisi arasındaki başka anlaşmazlıkları çözmek bakımından, Büyük Millet Meclisi, üyeleri arasında daha önce İttihat ve Terakkili olup kırım ve tehcir suçlarına karıştığı kanıtlanan kişileri adalete teslim etmeye hazırdır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">9) Azınlıkların ulusun bağımsızlığı ile çelişmeyen iktisadi, toplumsal, dinsel, siyasal hakları kabul edileceği gibi, onların savaşta uğradıkları zararlar da tazmin edilecektir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">10) Sınırlarımızda kurulmakta olan devletlere bir sınırlama olmadığı halde Osmanlı’nın ordudan yoksun bırakılması bir idam hükmü gibidir. Ordu buna karşı koymaya kararlıdır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">11) Boğazlar’ın açık tutulması gereklidir, fakat bağımsız bir hükümet gibi davranacak, ayrıca Osmanlı üyeleri olmayan bir komisyonun denetimi kabul edilemez.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">12) Hükümet yukarıdaki koşulları kabul ediyorsa, ayrıntıların saptanması için görüşmeler yapılmasına hazırdır.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-239" id="footnote-225-239-backlink">239</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İşaret edildiği üzere bu belgenin imza biçimi onu kuşkulu kıldığı gibi, “davadan vazgeçme” havasını da Atatürk’le bağdaştırmak çok zor, hatta olanaksızdır. Bir an için sahih olduğu kabul edilirse, bizim tarafta bir izi olmamasının bir nedeni telin Nurettin’e ulaşmamış olması olabilir. Çünkü Mustafa Kemal’in 8 Haziran günlü bir telinden anlıyoruz ki Nurettin İstanbul’dan Anadolu’ya gelmek üzere ayrılmış.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-240" id="footnote-225-240-backlink">240</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Evkaf Nazırı Osman Rifat Paşa’nın bir mülakatı, İç Savaş ve barış konusunda kafaların hayli karışık olduğunu gösteriyor. Antlaşma dolayısıyla halkın “şimdiden beyhude” telaş ve endişe etmemelerini tavsiye ettikten sonra, Kuva-yı Milliye’nin de bu “vahim devrede” silahlı direnişi asla düşünmemeleri gerektiğini belirtmişti. Fakat “bazı mehafilde” kendilerine maddi ve manevi destek sağlandıkça, hükümetin onlara ne kadar söz geçirebileceği bilinemezdi. Barış konusunda Damat Ferit’in bunu imzalayamayacağı söyleniyordu, ama aslında hükümetin resmi bir kararı yoktu. Paşa’ya göre “er geç” barış antlaşmasını Meclis-i Milli’ye “behemehal” onaylatmak zarureti vardı. Dolayısıyla Meclis’in toplantıya çağrılması gerekiyordu. Bu sözlerin okuyucuları ne denli şaşırttığını, padişah ve Damat Ferit’te ne gibi duygular uyandırdığını tahmin etmek zor olmasa gerek.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-241" id="footnote-225-241-backlink">241</a></span><span xml:lang="tr-TR">Ama antlaşmaya her çevreden duyulan büyük tepki düşünülürse belki mülakatın birçokları için çok da şaşırtıcı olmayabileceğini düşünebiliriz.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sıralarda İstanbul’la taşra arasındaki haberleşme durumu konusunda Refik Halit’in demeci ilginçtir. Rumeli’yle haberleşme sorunsuz iken, Anadolu’ya giden resmi yazılar iade ediliyormuş. Anadolu’da bazı merkezler kişisel gönderileri geri çevirmeseler de bunları sansür ediyorlarmış. Onun için Türkçe ve Fransızca olmayan mektupları geri gönderiyorlarmış. Kimi merkezler İstanbul’dan gelen her şeyi iade ediyorlarmış. Antalya’dan geri gelen çantaları Trabzon ve Bandırma’dan sokmaya çalışıyorlarmış. İzmir, Adana, Trabzon, İzmit, Bolu ve çevresi dışında bütün İstanbul gazeteleri geri geliyormuş. Anadolu, Avrupa’dan gelen bütün telleri reddediyormuş ki bunun ticarete bir darbe olduğu ortadaydı. Refik Halit Ankara için “kuva-yı bagiye” (asi) deyimini uygun görüyordu.</span> <span class="char-style-override-10" xml:lang="tr-TR">Hâkimiyet-i Milliye</span><span xml:lang="tr-TR">’de sansür üzerine çıkan bir habere göre, Anadolu’daki sansür abartılıyordu. Kişisel ve ticari haberleşme sansür edilmek koşuluyla serbesttir deniyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-242" id="footnote-225-242-backlink">242</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İstanbul İdare-i Örfiye (sıkıyönetim) Divan-ı Harbi’nin, Harbiye Nezareti’ne bildirdiğine göre Eskişehir, Ankara savcılıklarına ve Yalova, Bursa, Bayburt, İspir, Karamürsel’e gönderilen resmi yazılar “red ve iade” edilmiş. Harbiye Nezareti de ne yapılması gerektiği konusunda Meclis-i Vükela’ya başvurmuş. Meclis’in 5 Temmuz günlü kararına göre, durum Anadolu’daki “ahval-ı hazıra-i malume” sonuçlarındandı ve yapacak bir şey yoktu. Ama nerelerin ve hangi memurların bu davranışta bulundukları “tahkik ve tespit” edilmeli ve ilgili dairelere bilgi verilmeliydi. Yani, ilerde hesap sormak için hazırlık yapılması isteniyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-243" id="footnote-225-243-backlink">243</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu arada, 27 Mayıs’ta çıkan Hürriyet ve İtilaf’ın beyannamesinde Kuva-yı Milliye’ye temas edilmemiş olması dikkati çekmişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-244" id="footnote-225-244-backlink">244</a></span><span xml:lang="tr-TR">Nihayet 30 Mayıs günlü gazetelerde “tatil-i tedibat” emrinin haberi çıktı. Harbiye Nezareti, İzmit Fevkalade Komutanı Suphi Paşa’ya tel çekerek, ikinci bir emre kadar harekâtın durdurulması buyruğunu vermişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-245" id="footnote-225-245-backlink">245</a></span><span xml:lang="tr-TR">30 Mayıs’ta, yukarıda gördüğümüz üzere, Fransızlarla 20 günlük mütareke başladı. Yine yukarıda (16. altbaşlık) Zeki Paşa’nın “mukadderatımız suret-i kat’iyyede” belirleninceye değin kan dökmenin ertelendiği yolundaki demeci üzerinde durulmuştu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-246" id="footnote-225-246-backlink">246</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ankara ile İstanbul’un arasını bulmak üzere yapılan bir girişim de Lütfi Fikri Bey’in Haziran’da kurduğu Müsalemet İttifakı adlı örgüttür. Amacı, antlaşmanın kesin biçimi bize bildirilinceye değin “bilcümle” ulus bireyleri arasında görüş birliği sağlamaktı. Aslında Lütfi Fikri’nin siyasal konumu göz önüne alınırsa onun böyle bir “hakemlik” yapabilmesi kolay değildi, çünkü padişaha çok bağlıydı ve son Meclis-i Mebusan’a İstanbul’dan seçildiği halde, Meclis’teki Anadolu ve Rumeli Müdafaa-i Hukuk Cemiyeti egemenliğini protesto etmek için görevinden istifa etmişti. Zaten İttifak’ın en azından sonbahara değin kayda değer bir etkinliği pek bilinmiyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-247" id="footnote-225-247-backlink">247</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Görülüyor ki özellikle barış koşullarının belli olmasından sonra Ankara ile İstanbul arasında kimi uzlaşma çabaları olmuş, padişahçı cephenin ilan ettiği İç Savaş’ın durdurulması yönünde açık bir eğilim belirmişti. Durum böyle olmakla birlikte 22 Haziran 1920 Yunan taarruzundan önce iki tarafın İç Savaş ortamına uygun kimi davranışları da olmuştur.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Örneğin, Refi Cevat 15 Haziran’da çıkan başyazısında Kuva-yı Milliye’yi İttihat ve Terakki ile bir tutuyor ve ikisinin de hayal genişliği, uydurmalar içinde yaşadıklarını, İzmir bahanesiyle Sivas ve Ankara isyanlarını çıkardıklarını söylüyordu. İki gün sonraki yazısında ilk başta Kuva-yı Milliye’nin İttihat ve Terakki ile ilgisi olmadığına dair “ufak bir ümit” uyandığını, fakat artık onun “zehirini” İttihat ve Terakki’den aldığının kesinlik kazandığını ileri sürüyordu. “Silah oyunu” on yıl içinde devleti bu hale getirmişti. Ama artık bir Anadolu kalmıştı. O’na kıyılmamalıydı. Ali Kemal de bazı Avrupa gazetelerinden şikâyetçiydi. Bunlar Mustafa Kemal ve arkadaşlarının “başıbozuk” hükümetinin İstanbul hükümetinin yerine gelmesini istiyorlardı. Gerçi Anadolu’ya onlar egemendi, fakat güç hakka üstün tutulacaksa “Enver’ler ve Talat’lar” ya da başka “şakiler” buna daha layık sayılabilirlerdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-248" id="footnote-225-248-backlink">248</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Öte yandan bu sıralarda Damat Ferit, Ali Kemal, Sait Molla’yı öldürmek için bir komplo hazırlanıyor, komploya katılanlar yakalanıp elebaşları idam ediliyorlardı. Bu da İç Savaş’a uygun bir davranış biçimi oluyordu.</span> <span class="char-style-override-10" xml:lang="tr-TR">İstanbul Hükümetleri ve Milli Mücadele</span><span xml:lang="tr-TR">’nin II. cildinde açıklandığı üzere, Akbaş cephaneliğindeki bin bir zahmetle kaçırılmış olan silah ve cephane, çok kalabalık olan padişahçıların saldırısı üzerine, onların eline geçmesin diye Dramalı Rıza tarafından yok edilmişti. 61. Fırka Komutanı Kâzım Özalp, padişahçıların eline geçseydi de o silahları onlardan geri alırdık mantığıyla Rıza’yı suçlamış (hatta idamdan söz etmiş), o da kendini affettirmek için Damat Ferit’i öldürmeyi önermişti. Hacim Muhittin’e göre Damat Ferit’i öldürme fikri kendisinden kaynaklanmış, Rıza kabul etmiş. Suikast, Damat Ferit’in otomobili Rumelihisarı’nda yavaşlamak zorunda olduğu bir köşede yapılacaktı. İstanbul’daki örgütlerle de temas kurulduktan sonra, Rıza iki arkadaşıyla İstanbul’a gönderilmiş. Yalnızca Rıza’ya 300 lira verilmiş. Muhittin’e göre işe girişmeden önce Rıza “felekten bir kâm” almak üzere Kadıköy’deki randevuevlerine gitmiş, alkollü iken üstlendiği görevi ağzından kaçırmış, yakalandığında da itiraf etmiş. “Kâm alma” işi o derecelere varmış ki Rıza yakalanmadan önce, Muhittin, onun “edepsizliklerinin” öyküsünü işitip Rıza’yı Kâzım’a karşı tuttuğu için pişmanlık duymuş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-249" id="footnote-225-249-backlink">249</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Tahmin edilebileceği üzere suikast haberi çok yankı uyandırdı. Çok hızlı çalışan Nemrut Mustafa Paşa başkanlığındaki 1 No’lu Divan-ı Harp’in suikastçı ve gizli örgüt üyeleri hakkındaki kararı 11 Haziran’da onaylandı, ertesi günü idamlar infaz edildi. İdama mahkûm edilenler: 1) Bursa Valisi Hacim Muhittin; 2) Üsküdar Jandarma Komutanı Binbaşı Manastırlı Remzi; 3) Bursa Polis Müdürü Nuri; 4) Dramalı tütün tüccarı Rıza; 5) Maliye Nezareti mümeyyizi Tevfik Sükuti; 6) Üsküdar Belediye memuru Mehmet Ali; 7) Bursa Yenişehirli Hasan; 8) Çoban İsmail; 9) Jandarma Komutanı Tolçalı Süleyman; 10) Topçu Binbaşı Üsküdarlı İhsan; 11) Binbaşı İsmail Hakkı; 12) Ziraat Bankası memuru Ahmet Halim; 13) Şehreminlik memuru İbrahim Ago; 14) Bahriye Yüzbaşı Halil İbrahim; 15) Kayıkçı Mehmet Kaptan.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bunlar arasında yakalanabilmiş olanlardan Dramalı Rıza, Maliye’den Tevfik, Halil İbrahim, Mehmet Ali asıldılar.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-250" id="footnote-225-250-backlink">250</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Damat Ferit’in güvenliğini sağlama almak için köşkünde 12 polis görev yapmaktaydı. İstanbul’daki polis sayısını dört bine çıkarmak girişiminden parasızlık yüzünden vazgeçiliyor, ama “şimdilik” 750 yeni polis eklenmesi kabul ediliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-251" id="footnote-225-251-backlink">251</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Biraz daha önce de Büyük Millet Meclisi, Müslümanları birbirine düşürdüğü için vatan hainliği “sabit” olan Damat Ferit hakkında 20 Mayıs günü bir karar almıştı. Mersin Mebusu Safa ve Bursa Mebusu Emin beylerin önergesi Ferit’in Barış Konferansı’nda Toroslar’ın güneyini, orada yaşayan dört milyon Türk’ü göçebe ve yabancı sayarak Fransızlara “peşkeş” çektiği ve birkaç yerde isyan ve fesat çıkarttığı için vatandaşlıktan çıkarılmasına, milletimiz arasından “tardına” karar verilmesini ve kendisiyle arkadaş ve yakınlarının vatan hainliğinden kovuşturulmalarını istiyordu. Adliye Encümeni ve genel kurul önergeyi benimsedi. Ankara, padişahı tutsak kabul ettiği için el üstünde tutuyor, ama “kötü adam” diye belirlediği Damat Ferit’e yükleniyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-252" id="footnote-225-252-backlink">252</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yine İç Savaş’a uygun bir davranış Malta’da tutuklu olan ve henüz yargılanmamış kişilerin emekli ya da azledilmişlik maaşlarının, bunların vatanın yüksek çıkarlarına aykırı davranışları “malum” bulunduğu için, kesilmesi kararıydı (24 Mayıs). Bunlara maaş vermek “gayrı caiz” idi, bunun için bir yasa çıkarılacaktı. Ama aileleri yardıma muhtaç oldukları usulünce saptananlara “münasip bir şey” verilebilirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-253" id="footnote-225-253-backlink">253</a></span><span xml:lang="tr-TR">Yukarıda 4. altbaşlıkta ele alınan Divan-ı Harb-i Örfi’nin Kuva-yı Milliyeciler hakkında aldığı birçok idam kararı, bunların onaylanması da İç Savaş’a uygun davranışlar sayılmalıdır. Aynı biçimde, Damat Ferit’in 26 Mayıs günü De Robeck’e resmen başvurarak 10 bin kişilik bir kuvvet oluşturmak için Yüksek Kurul’dan (</span><span class="char-style-override-10" xml:lang="tr-TR">Supreme Council</span><span xml:lang="tr-TR">) izin talep etmesi de öyle değerlendirilebilir. Sadrazam, İzmit’e gittiğinden beri, böyle bir kuvvetle üç haftada isyan hareketinin bastırılabileceği sonucuna ulaştığını, Fransız ve İtalyan yüksek komiserlerine aynı yolda bir başvuru yapacağını söylüyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-254" id="footnote-225-254-backlink">254</a></span><span xml:lang="tr-TR">Kuva-yı İnzibatiye’nin başarısız olduğu az çok ortaya çıkmaya başladığı sırada Damat Ferit’in bu başvurusu içten de olabilir, barış koşullarına gösterilmekte olan büyük tepkiye karşın İngiltere’ye “sadakatinin” devam ettiğini göstermek için bir çıkış olarak da değerlendirilebilir.</span></p>

      <p class="arabaslik-sol para-style-override-11" id="toc_marker-2-5-5" xml:lang="en-GB"><span xml:lang="tr-TR">25. Barış Antlaşmasını Değiştirme Çabaları</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">Times</span> <span xml:lang="tr-TR">muhabirine göre 31 kişilik Osmanlı heyeti Doğu Ekspresi’yle (</span><span class="char-style-override-10" xml:lang="tr-TR">Orient Express</span><span xml:lang="tr-TR">) 1 Mayıs günü yola çıktı. Mahmut Muhtar Paşa heyete yolda (İsviçre’de) katılacaktı. Bilsel’e göre 2 Mayıs’ta hareket edildi ve 29 kişiydiler. Yanlarında 25 sandık belge varmış.</span> <span class="char-style-override-10" xml:lang="tr-TR">Times</span><span xml:lang="tr-TR">’a göre daha önce, Perşembe gecesi (29 Nisan) heyet padişahın huzuruna çıkmış ve o her murahhasla uzun uzadıya konuşmuş. Hükümet barış koşullarının ana çizgilerinden haberliymiş ve bunlara Babıâli’nin vereceği yanıtın ana çizgileri Vahdettin’in huzurunda belirlenmiş. Heyete, antlaşmayı alıp İstanbul’a getirmek yönergesi verilmiş. Yalnız, Tevfik’in metni aldıktan sonra kısa bir açıklama yapması bekleniyormuş. İtilaf devletlerine ne ölçüde boyun eğileceği konusunda düşünceler değişikmiş. Sınırı Çatalca ötesine götürmek ve Yunanlıları Anadolu’ya sokmamak için uğraşılacakmış. Yunanlıların “Balkan yöntemleri” yüzünden İzmir’de halk oylamasına başvurulması biçimindeki “çözüm” doyurucu bulunmuyormuş. Bu arada ulusçuların bir darbe tezgâhlayarak Avrupa’yı etkilemek ve hükümeti zayıf düşürmek isteyecekleri tahmin ediliyormuş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-255" id="footnote-225-255-backlink">255</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Heyete İtilafçılar birer irtibat zabiti eklemişlerdi. Versailles’a gelindiğinde “pis ve eski”</span> <span class="char-style-override-10" xml:lang="tr-TR">Réservoir</span> <span xml:lang="tr-TR">Oteli’ne yerleştirildiler. 11 Mayıs günü Dışişleri Bakanlığı’nın Saatli Salon’unda toplanıldı. Başbakan Millerand yaptığı konuşmada Osmanlı’nın katılması yüzünden savaşın uzadığını, bu tehlikenin bir daha ortaya çıkmaması için önlemler alındığını, Boğazlar’ın serbest olmasının sağlandığını belirtti. Fakat İstanbul’u Osmanlı egemenliğinde bırakarak adil bir barış istediklerini göstermişlerdi. Osmanlı hükümetine, yazılı olmak üzere, yanıtlamak için bir ay süre verildi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-256" id="footnote-225-256-backlink">256</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">27 Mayıs’ta Vahdettin İngiliz Kralı V. George’a barış koşullarının hafifletilmesi için başvurdu. Vahdettin’in Ferit eliyle Calthorpe’a göndermiş olduğu ve Osmanlı topraklarının olduğu gibi kalması, hatta genişletilmesini öngören (fakat bu uğurda bağımsızlıktan her türlü ödünü veren) 30 Mart 1919 planı çoktan unutulmuştu. Demokratik-ulusçu hareketin talebini andırır biçimde kralı, öbür İtilaf devletleriyle birlikte, bağımsızlıkla bağdaşmayan antlaşmanın sertliğinin hafifletilmesi, hiç değilse Türkçe konuşan vilayetleri bölünmekten kurtarması için müdahale etmeye çağırıyordu. Kralın yanıtı herhalde Vahdettin’e acı bir alay gibi gelmiş olmalıydı. Kral, Türkiye’nin geleceğinin Müttefik hükümetlerin elinde olduğunu, bunların adil bir barış antlaşması oluşturmak için uzun ve sabırlı çabalar harcadıklarını ve bütün taraf ve çıkarlara adaletle davranacaklarına güvenilebileceğini bildirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-257" id="footnote-225-257-backlink">257</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">De Robeck, 28 Mayıs günlü teliyle Babıâli’nin yanıt mühletinin 11 Temmuz’a uzatılmasını istediğini bildirdi. Herhalde başvuru o gün yapılmış olmalıydı. Gerek İstanbul’daki yüksek komiserler, gerekse Curzon bu uzatmadan yanaydılar. Ama sonuç olarak yalnız 15 günlük, 26 Haziran’a kadar bir uzatma kabul edildi. Babıâli’nin 15 gün daha istemesi üzerine, konu 21 Haziran’da Boulogne Konferansı’nda ele alındı. Fransızlar ve İtalyanlar bu ek sürenin tanınmasından yanaydılar, fakat gerek L. George, gerekse Curzon buna karşı çıktılar. Çünkü Kuva-yı İnzibatiye’nin çözülüp İstanbul’a dönmesi üzerine, Kuva-yı Milliye Kocaeli Yarımadası’na egemen olmuş gibiydi. İtilaf devletlerinin bu işe sokabileceği hatırı sayılır bir gücü olmadığına ve zaten Sevr’i imzalatmak için zorlayıcı bir güç gereksinimi olduğuna göre, Yunanlıların devreye sokulması gerekiyordu. L. George bunu Venizelos’la “ayarlamıştı” zaten. Bu durumda yeni bir süre uzatımı İngilizlere bir zaaf olarak görünüyordu. Onun için süre uzatılmaması kabul edildi. Ama yanıtın iki-üç gün gecikmesi hoşgörülecekti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-258" id="footnote-225-258-backlink">258</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit Bey’in anlattığına göre, Paris’teki Osmanlı murahhaslar heyeti yaptığı çalışmalar sonunda şöyle ki bir taktik benimsemişti: Önce Wilson İlkeleri’ne göre “kabul edebileceğimiz esaslı noktaları” belirten ve o ilkelere göre görüşmeye hazır olunduğunu belirten kısa bir yanıt verilecekti. Wilson İlkeleri’nin 12. maddesine rağmen İtilaf devletleri olumsuz bir karşılık verirse, dünya kamuoyunda çok olumsuz bir hava olacak ve Osmanlı lehinde akımlar doğabilecekti. Daha olası olarak İtilaf devletleri Wilson İlkeleri’ne sahip çıkarsa,</span><span class="dipnot char-style-override-11" xml:lang="tr-TR"><a class="footnote-link" href="#footnote-225-259" id="footnote-225-259-backlink">259</a></span> <span xml:lang="tr-TR">“esaslı” maddelere itiraz yapılacaktı; “bunları hallettikten” sonra (İtilaf devletlerinin ilk yanıtıyla çelişkiye düşmemek isteyeceği varsayımıyla herhalde) ikincil konuların tartışmasına geçilebilirdi. Demek ki üç kademeli bir girişimde bulunulacaktı. Heyetin bu yönde çalışmalarını tamamlamasının ardından, hükümet ve padişahın olurunu almak üzere Reşit ve Cemil İstanbul’a hareket ettiler. Bunlar İtalya’nın Taranto limanına geldiklerinde, Damat Ferit’in Toulon yoluyla Paris’e gitmek üzere yola çıkmış olduğunu öğrendiler.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-260" id="footnote-225-260-backlink">260</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">17 Haziran’da Reşit-Cemil İstanbul’a, Ferit Paris’e ulaştılar. Aynı gün yapılan Meclis-i Vükela toplantısında heyetin Paris’te oluşturmuş olduğu yanıt metinleri incelendi. Reşit’in anlattığına göre o gün, Ferit’in yokluğundan yararlanarak, hükümet iki karar aldı. Bunlardan biri yukarıda gördüğümüz, Kuva-yı İnzibatiye’nin dağıtılması kararıydı, öbürü de Barış Konferansı’na giden Ferit’in antlaşmayı olduğu gibi ya da çok az değişiklikle kabul etmesini, ayrıca Murahhas Heyet’in hazırlamış olduğu yanıtı değiştirmesini önlemek içinmiş. Bu kararın o akşam irade-i seniyesi çıkmış ve gerek heyete, gerekse sadrazama bildirilmiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-261" id="footnote-225-261-backlink">261</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit öyle söylüyor ama durum tam anlattığı gibi değildi. Bir kez, her iki karar 17 Haziran değil 23 Haziran tarihlidir. Konferans’la ilgili kararda şöyle deniyordu: O gün İstanbul’a gelen ajans telgrafından yanıt mühletinin 26 Haziran’dan öteye uzatılmasının reddedildiği anlaşılıyordu. Oysa Reşit ve Cemil o tarihe değin Paris’e gidemeyeceklerine göre, haber doğruysa hiç değilse onların varışına kadar beklenmesi isteniyordu. Bu da olmazsa, heyetin daha önce hazırlamış olduğu yanıt, Trakya, İzmir ve sınırlara ait sorunları, devlet egemenliğini “muvakkaten” sınırlayacak denetimlere (“kontrollere”) ilişkin esasları içerecek biçimde ve “yalnız oradaki murahhaslar tarafından imza edilmek üzere” bildirilecekti. Ayrıca antlaşmada Maliye Komisyonu’nun denetiminin Büyük Devletler’in istediği gibi “müessir ve müsmir” (etkili ve verimli) olması, ancak Osmanlı egemenliğiyle bağdaşabilecek biçimde değiştirilmesi de heyete bildirilecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu kararla ilgili bir-iki yorum yapılabilir. “Yalnız oradaki murahhaslar” tarafından imzası öngörülen yanıt, Ferit’in tek başına imzalamasını önlüyor sayılabilir. Acaba Ferit’in murahhas sayılmaması dolayısıyla imza yetkisinin olmaması da söz konusu mudur? Çünkü 9 Haziran günlü Meclis-i Vükela kararında Ferit ve maiyetinin alacakları yol giderleri, İtilaf devletlerince “temin edilememekte” olmasından dolayı, Belgrat ötesine karadan gidilemeyeceğinden, denizden de Avrupa’daki grev dolayısıyla güvenli olmamasından ötürü gidiş ve dönüş için</span> <span class="char-style-override-10" xml:lang="tr-TR">Gülcemal</span> <span xml:lang="tr-TR">vapurunun tahsisi uzun uzadıya açıklandığı halde Ferit’in ne için gittiği, yetkilerinin ne olduğu konusunda bir açıklık yoktu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-262" id="footnote-225-262-backlink">262</a></span><span xml:lang="tr-TR">Ama</span> <span class="char-style-override-10" xml:lang="tr-TR">Takvim-i Vekayi</span><span xml:lang="tr-TR">’de Damat Ferit’in Barış Konferansı görüşmelerine katılmak, kararları imzalamaya yetkili olmak üzere, “salahiyet-i kâmileye” sahip olarak murahhas atandığına dair Meclis-i Vükela kararı ve 10 Haziran günlü irade-i seniye yer alıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-263" id="footnote-225-263-backlink">263</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Öte yandan antlaşmadaki Maliye Komisyonu denetimlerinin “müessir ve müsmir” olması ifadesi sanki bir olumlamayı içerir gibidir. Denetimlerin geçici olmasına gelince, buna aşırı bir iyimserlik diyebiliriz.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mantık da bize sadrazamın murahhas olarak gittiğini söylüyor. Hatta Reşit, 24 Haziran’da padişahla görüşmesinde, Ferit’in Paris’e gelmekle Murahhas Heyet’in başkanlığını “tabiatiyle” ele aldığını söylüyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-264" id="footnote-225-264-backlink">264</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit’in anlattığına göre önce “mücmel” (özet) yanıt, sonra “mufassal” (ayrıntılı) yanıt Meclis-i Vükela’da kabul edildi, sonra da irade-i seniyesi alındı. Ne var ki</span> <span class="char-style-override-10" xml:lang="tr-TR">Meclis-i Vükela Mazbataları</span><span xml:lang="tr-TR">’nda böyle bir karar gözükmüyor. 23 Haziran sabahı Reşit ve Cemil De Robeck’i ziyarete gittiler. Mühletin uzatılacağını ve antlaşmaya itirazlarının olumlu karşılanacağını umuyorlarmış. Yüksek komiser, Kuva-yı Milliye’nin durup dururken İzmit’teki İngiliz kuvvetlerine yaptığı saldırının bunu güçleştireceğini, onların Paris’te Müttefikler’i Osmanlı hükümetinin ulusçularla ilişkileri olmadığı konusunda tatmin etmeleri gerektiğini söylemiş. Murahhaslar ulusçuları son derecede hararetle (“</span><span class="char-style-override-10" xml:lang="tr-TR">utmost fervour</span><span xml:lang="tr-TR">”) kınamışlar, ayrıca İngiltere’nin koruması altında adil bir barış olması gerektiğini savunmuşlar. Ancak İngiltere bu rehberlik işlerini yapabilirmiş. Murahhaslar 26 Haziran’da gideceklermiş, fakat Venedik vapurunun hareketi 28’ine kalmış. Bunun üzerine De Robeck 26’sında denize açılacak olan İngiliz savaş gemisi</span> <span class="char-style-override-10" xml:lang="tr-TR">Caradoc</span><span xml:lang="tr-TR">’la gitmelerini önermiş. Komiser telinin gizli bölümünde, Reşit’in antlaşma konusunda ulusçularla işbirliği eğiliminde bulunduğunu, Ferit’i barış görüşmelerinde bir yana itmek ve belki istifa ettirmek için entrika çevirdiğini, İngiltere’nin Türkiye’ye yardım edebilecek tek güç olduğu görüşünde belki içten, fakat beri yandan Ferit’i sevmeyen Fransızlarla içli dışlı olduğunu bildiriyordu. Gittikçe olası göründüğü üzere, Fransa’da ulusçularla uzlaşmak isteyenler egemen olurlarsa Reşit onların adamı olabilirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-265" id="footnote-225-265-backlink">265</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">24 Haziran’da Reşit, Vahdettin tarafından kabul edildi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-266" id="footnote-225-266-backlink">266</a></span><span xml:lang="tr-TR">Vahdettin açıklamalarını dinledikten sonra teşekkür etmiş. Reşit buna karşılık Ferit’in, hem de</span> <span class="char-style-override-10" xml:lang="tr-TR">Gülcemal</span><span xml:lang="tr-TR">’i kullanmaktan çekinmeyerek Paris’e gidip Murahhas Heyet Başkanlığı’nı ele almasının Tevfik’e karşı hoş olmadığını söylemiş. Vahdettin Ferit’i savununca da, onda sağlıklı fikir ve muhakeme olmadığını, böylelerine düpedüz “mecnun” denildiğini “söyleyivermiş.” Bunun üzerine padişah, “Ne yapalım?” diye sorunca, Tevfik’i sadrazam yapmasını söylemiş. Padişahın karşılığı, “sulhten sonra” olmuş. Ertesi gün</span> <span class="char-style-override-10" xml:lang="tr-TR">Caradoc</span> <span xml:lang="tr-TR">adlı İngiliz kruvazörüyle Taranto’ya hareket edilmiş, oradan da Paris’e gelinmiş. Reşit De Robeck’le görüşmesini nedense hiç anmıyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-267" id="footnote-225-267-backlink">267</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Kitabın başında Reşit ve Cemil’in Damat Ferit hükümetine girmeye nasıl yurtseverce amaçlarla razı olduklarını anlatmıştım. Burada bu iki nazırın Tayyar’la ilişkileri konusu üzerinde duracağım. 16 Mart’ta İngilizlerin İstanbul’daki şiddet gösterisi üzerine,</span> <span class="char-style-override-10" xml:lang="tr-TR">İstanbul Hükümetleri ve Milli Mücadele</span><span xml:lang="tr-TR">’nin II. cildinde gördüğümüz üzere, Mustafa Kemal Sivas Kongresi sırasındaki gibi, İstanbul’la haberleşmenin kesilmesini istemişti. Karargâhı Edirne’de olan 1. Kolordu’nun komutanı Cafer Tayyar haberleşmeyi kesmekle kalmamış, seferberlik ilan etmişti. Hatta İngiliz kaynaklarına göre Tayyar Edirne’de, mütarekenin de artık yürürlükte olmadığını söylemişti. Daha sonra komutan ileri gittiğini anlamış, geri adımlar atmak zorunda kalmıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-268" id="footnote-225-268-backlink">268</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Cemil’in anlattığına göre 17 Haziran’da Reşit’le İstanbul’a geldikten sonra Edirne’deki 1. Kolordu’nun komutanı Cafer Tayyar’ı “gizlice” İstanbul’a çağırmaya karar vermişler. Reşit Fransız Yüksek Komiserliği’nin yardımıyla bunu sağlamış. Tayyar hem Reşit’le hem Cemil’le ayrı ayrı görüşmüş. Onu Trakya’yı savunmaya özendirmişler. Fakat kolordunun paraya gereksinimi olduğu için, Maliye Nazırı Reşat Bey’le de temaslar yapılmış. Cemil bu paranın ne kadar olduğunu anımsamıyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-269" id="footnote-225-269-backlink">269</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit daha uzun anlatıyor. Kabine kurulduktan beş-on gün sonra Kuva-yı Milliye’nin eşgüdümünü sağlamak yönünde bir adım olarak Çatalca mutasarrıfının aracılığı ile (anlaşılan o sırada haberleşme kesikti) onu İstanbul’a çağırmış, ama dokunulmazlık sağlamak üzere de “ecnebi komutanlarından” güvence almış. Tayyar geldiği gün kendisiyle görüşmüş. Hükümetle silahlı güçler, Kuva-yı Milliye arasında dışa karşı bir mesafe bulunması gerektiğini, fakat bir yandan da belli bir işbirliğinin gerekli olduğunu söylemiş. Fakat asıl direniş Anadolu’da olacağı için bu görüşlerin oraya da ulaştırılması gerektiğini belirtince, Tayyar “hemen” Anadolu’ya geçip bu iletiyi Mustafa Kemal’e ulaştıracağını, sonucu kendisine getireceğine “ihlası tam” ile söz vermiş. Ama ne yazık ki, Tayyar İstanbul’dayken Reşit’in Paris’e gitmesi gerekmiş. Meclis-i Vükela toplantısında durumu açıklayınca, Damat Ferit Anadolu’ya gidecek Tayyar’ın “diğerlerine” katılmayacağını nereden bildiğini sormuş. Reşit, “gülerek,” Tayyar’ın böyle bir niyeti olsaydı çoktan Çanakkale’den Anadolu’ya geçerdi, diye yanıt vermiş. Ferit, söz konusu girişimi önlemek için Tayyar’ı Edirne’ye giderken tutuklatmaya kalkışmış, ama Dahiliye Nezareti Müsteşarı Refik Bey’in de istasyona gelmesiyle engellenmeden yola çıkabilmişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-270" id="footnote-225-270-backlink">270</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit, Tayyar’ın neden Anadolu’ya gitmediğini söylemiyor. Ama Maliye Nazırı Reşat’la kararlaştırıldığı gibi para ve başka yardımların Trakya’ya ulaştırıldığını belirtiyor.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit yurtseverce bir girişimini daha anlatıyor. Paris’e giden heyette askeri uzman olarak çalışmış olan Binbaşı Muzaffer Bey ona gelip Anadolu’ya geçmek istediğini söylemiş. “Gayrı resmi” tavsiyesi ile bu sağlanmış. Reşit ondan Paris’teki çalışmaları Mustafa Kemal’e anlatmasını ve İtilaf devletleri antlaşmayı düzeltmeyi kabul etmezse barış yapmanın “şerefsiz bir ölüme” katlanmak olacağı düşüncesinde olduğunu da iletmesini istemiş. Muzaffer’le başka bir teması olmamış ama, onun anılar yazılırken Hava Kuvvetleri’nde müfettiş ve general olduğunu söylüyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-271" id="footnote-225-271-backlink">271</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Başka kaynaklarda Cafer Tayyar’la ilgili farklı bilgiler var.</span> <span class="char-style-override-10" xml:lang="tr-TR">Alemdar</span><span xml:lang="tr-TR">’a göre daha önce “ilan-ı isyan” etmiş olan Tayyar, hükümete sığınmış ve “tahtelhıfz” İstanbul’a çağrılmış, 21 Nisan günü Damat Ferit tarafından kabul edilmiş.</span> <span class="char-style-override-10" xml:lang="tr-TR">Times</span> <span xml:lang="tr-TR">muhabirinin 22 Nisan haberine göre Tayyar Divan-ı Harp’ten kurtulmak için Fransız makamlarına teslim olmuş ve bir Fransız müfrezesi eşliğinde İstanbul’a getirilmiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-272" id="footnote-225-272-backlink">272</a></span><span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’a göre Tayyar 22 Nisan’da geç vakit Reşit’i ziyaret etmiş. Verdiği demeçte Trakya’da asayişin yerinde olduğunu, asker olduğu için siyasetten anlamadığını, emirlere uyduğunu, Edirne’ye dönüp dönmeyeceğini bilemediğini belirtmiş. Bir de resmi bildiri yayımlanmıştı: Tayyar tümüyle hükümetin emirlerine uyduğuna göre, konuyla ilgili söylentiler “külliyen esastan” yoksun bulunuyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-273" id="footnote-225-273-backlink">273</a></span><span class="char-style-override-10" xml:lang="tr-TR">Alemdar</span><span xml:lang="tr-TR">’a göre, Tayyar 24 Nisan’da Harbiye Nezareti’nde Damat Ferit’le,</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’a göre aynı günün sabahı Reşit’le uzun bir görüşme yapmıştır. Haftalık</span> <span class="char-style-override-10" xml:lang="tr-TR">Nouvel Aurore</span> <span xml:lang="tr-TR">gazetesine göre, Tayyar Mustafa Kemal kuvvetlerini bastırmak için yapılacak seferde</span> <span xml:lang="tr-TR">“teklif-i hizmet” etmiş. Bu sırada Anzavur da İstanbul’da resmi temaslarda bulunuyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-274" id="footnote-225-274-backlink">274</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İşin aslı anlaşılan şöyleydi: Fransa Şark Orduları Komutanı General De Bourgogne Karaağaç’taki Fransız subayı Yüzbaşı Jambat’ya bir ileti göndererek, Tayyar’ın hükümetçe İstanbul’a çağrıldığını, yolculuğun İtilaf devletleri güvencesi altında yapılacağını, refakatinde bir Fransız subayının bulunacağını bildirmiş. Jambat 20 Nisan sabahı iletiyi getirmiş. Tayyar durumu Trakya Paşaeli Müdafaa-i Hukuk Cemiyeti Merkez Heyeti’yle görüşmüş ve o akşam trenle hareket etmiş. Giderken Mustafa Kemal’e haber vermiş. Sonradan Tayyar’ın Bıyıklıoğlu’na anlattığına göre, İstanbul’a gitmesinin nedeni Trakya savunmasının çökmek üzere oluşuymuş. Anlaşılan silahlı savunmaya eşrafın desteği (31 Mart Lüleburgaz ve 9-13 Mayıs Edirne Kongreleri gibi kongrelerle sağlanıyordu) ve belki İstanbul’un desteği olmadan işler yürümemişti. İstanbul’da Reşit ve Cemil, Tayyar’a her türlü desteği vaat etmişler, Cemil, “Genç olsaydım silahımı alır koşardım,” demiş. Reşit herhalde görece olumlu bir kişi sayılan Ali Rıza Bey’i Edirne valiliğine atadı. Damat Ferit Tayyar’ın Edirne’ye dönmesini istemiyordu. Nitekim İstanbul Muhafızı Sirkeci Garı’nda 2 Mayıs günü Edirne’ye dönmesine engel olmaya kalkışmış, fakat başaramamıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-275" id="footnote-225-275-backlink">275</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">21 Nisan günü, yani Tayyar İstanbul’a geldiği sırada, 1. Kolordu Komutanlığı’na “Şarköy’de bulunan” 60. Fırka Komutanı Miralay Muhittin atandı. Muhittin 29 Nisan günü Harbiye Nezareti’ne gönderdiği raporda Trakya’daki Müdafaa-i Hukuk Cemiyeti’nin Kuva-yı Milliye ile hiçbir bağlantısı olmadığını ve yalnız Trakya’nın Yunan istilasına uğramaması için çalıştığını; Kolordu mensuplarının hiçbir fırkayla ilgili olmadıklarını, yegâne görevlerinin hükümdarlarına sadakat olduğunu; fakat padişahların başkenti Edirne’nin Yunanlılara verilmesine, onların yapacakları facialara seyirci kalınmayacağını belirtiyordu. Ayrıca vilayetle başkent arasında haberleşmenin yalnızca tatil edildiğini, şimdi de açık olduğunu bildiriyordu. Ama öte yandan Muhittin Edirne’de görevi üstlenirken Tayyar’ın çizgisinde, onun bıraktığı noktadan devam edeceğini söylüyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-276" id="footnote-225-276-backlink">276</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Tayyar’ın 3 Mayıs’ta Edirne’den Heyet-i Temsiliye’ye gönderdiği raporda Ferit’in ve kendi kafasına uydurduğu padişahın antlaşmayı kabul ve Kuva-yı Milliye’yi ezmek düşüncesinde olduklarını saptarken, Reşit’in “akıllı, tedbirli,” yurtsever, Trakya’da silahlı savunma ve bu savaşıma destek olma yanlısı olduğunu söylüyordu. Tayyar’a göre “genç” İngilizler (kimler acaba? belki kimi subaylar) Kuva-yı Milliye ile anlaşma isterken, Yüksek Komiserlik ve çevresi Kuva-yı Milliye’yi yok etmek düşüncesindeydiler. Fransızlar maddi olarak bir şey yapamayacak durumda olmakla birlikte, yardım yanlısıymışlar. Ama Urfa gelişmeleri kötü etki yapmış. Yeni Kolordu Komutanı Muhittin ile hiçbir sorun yokmuş. (Cemiyet Merkez Heyeti ve Edirne Kongresi Tayyar’a “Trakya Milli Komutanı” sanını verecekti.) Tayyar’a göre Trakya’nın özel durumu ve halkın arzusu dolayısıyla “şu aralık” hükümetle anlaşmış olarak işleri götürmekte “kat’i bir zaruret” vardı. Tayyar Süleyman Şefik’le de görüşmüş. O da Kuva-yı Milliye ile anlaşmak fikrinde görünüyormuş. Kurmay heyetinde Kurmay Albay Behzat, Yanyalı Tahir, Binbaşı Koca Mustafapaşalı Hayri beyler varmış.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-277" id="footnote-225-277-backlink">277</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit Versailles’da otele varır varmaz (29 Haziran Salı) Cemil’le birlikte Ferit’e gidip neden Paris’e geldiğini sormuş. Ferit, Müttefikler’e sunulan yanıta, Hicaz’a Sürre-i Hümayun gönderme hakkını saklı tutma talebini eklemek için geldiğini söylemiş. Ertesi sabah yapılan Murahhas Heyet toplantısında Reşit bu hayret verici gerekçeyi iyice alaya alıp eleştirmiş. Sürrenin yardım parası ve aşiretlerin hacı kafilelerine ilişmemeleri için verilen bir kurtuluş akçesinden oluştuğunu, bunun antlaşmada yer almasının gerekli olmadığını söylemiş. Sürreden siyasal bir yarar beklemenin de “vehim” olduğunu belirtmiş. Dünya Müslümanlarının halifeliğinin söz konusu olduğu yerde bunu bir kuruntu olarak görmek pek doğru olmayabilir. Ama bunun için sadrazamın kalkıp Paris’e gelmesinin usdışı ve hatta gülünç göründüğü doğrudur. Bence burada Vahdettin’in kuruntulu tabiatını ve akrabalarla çalışma saplantısını hesaba katmak gerekir. Gerçi heyetin başkanı Tevfik Vahdettin’in dünürüydü, fakat barış antlaşması gibi yaşamsal bir işe öbür akrabayı, enişte Ferit’i de katmanın daha da güvenli bir yol olduğunu Vahdettin düşündüğü için onu göndermiş olabilir. Reşit’in Ferit için yaptığı “mecnun” nitelemesini kabul eder gibi görünmesi, Vahdettin’in “adam işletme” huy ve yeteneğinin bir sonucu olarak değerlendirilebilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit bu arada heyetin, Şerif Paşa ve Dr. Nihat Reşat’ın resmi olmayan yardımlarından da yararlanarak, Fransa’nın siyaset ve basın çevrelerinde önemli bir kulis etkinliği yürüttüğünü söylüyor. Briand, kimi senatör ve milletvekilleri,</span> <span class="char-style-override-10" xml:lang="tr-TR">Temps</span> <span xml:lang="tr-TR">gazetesinde Jean Hebert ile yapılan temaslar sonucunda Fransa ve İtalya’da Osmanlı’dan yana bir akım oluştuğunu belirtiyor. İtalyan Dışişleri Bakanı Kont Sforza’nın Türkiye’den yana olduğunu, hatta İngiliz basınında bile aynı çizgide bir-iki makale çıktığını öne sürüyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-278" id="footnote-225-278-backlink">278</a></span><span xml:lang="tr-TR">Cemil Paşa’ya göre, Ferit’in kalkıp Paris’e gelmesinin nedeni de, kimi Fransız ve İtalyan gazetelerinde çıkan Türkiye’den yana yazıları antlaşma hükümlerinin hafifletileceğinin işareti sanıp bu başarıdan pay alabilmek içindi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-279" id="footnote-225-279-backlink">279</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit’in asıl bozulduğu yön, hükümetin benimsediği ve padişahın da onayladığı özet yanıtı, Ferit’in kendince birtakım değişiklikler yaparak, 25 Haziran’da konferansa sunmasıydı. Heyetin 30 Haziran’daki toplantısında Reşit’in “münferiden tebligat icra etmeme” irade-i seniyesini öne sürerek şikâyetlerinden edinilen izlenime göre, Ferit, özet yanıtı sunarken Reşit ve Cemil’in dönüşünü beklemediği gibi, hatta belki Tevfik’i de bu işe katmamış olabilir. Yalnız Ferit’in “acele” etmesi için önemli bir neden yok değildi – konferansın verdiği mühlet 26 Haziran’da son buluyordu. Yani, özet yanıt, mühletin son ermesinden bir gün önce sunulmuştu. Şimdi 25 Haziran’da sunulan özet yanıtı özetleyelim.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-280" id="footnote-225-280-backlink">280</a></span></p>

      <p class="arabaslik-sol-kucuk para-style-override-23" xml:lang="en-GB"><span xml:lang="tr-TR">25a. Osmanlı Hükümetinin Özet Yanıtı</span></p>

      <p class="arabaslik-sol-kucuk para-style-override-11" xml:lang="en-GB"><span xml:lang="tr-TR">Başlangıç</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Osmanlı hükümetinin Konferans Yüksek Kurulu’nun adalet ve kalıcı bir barış sağlama anlayışı içinde davranacağına duyduğu güven dile getirildikten sonra, Konferans Başkanı’nın antlaşma taslağını sunarken, Türkiye’nin salt yabancı baskısıyla savaşa girmiş olduğunu kabul ettiğine işaret ediliyordu. Bu saptamanın taslakta da hesaba katılması, dolayısıyla Osmanlı sorumluluğunun savaşı başlatmaktan sorumlu olan devletlerinkinden daha hafif olacağı beklenirdi. Savaşa girmek Türk halkının isteğine de uygun değildi. Birçokları, savaş kazanılsaydı dahi Türkiye’nin Alman hegemonyası altına gireceğinin farkındaydı. Bu karşı duruşa karşın savaşa girildiyse, on yıllık iç devrimler (II. Meşrutiyet?) ve savaşların yarattığı istikrarsızlık sonucuydu. Halkı cezalandırarak, geri gelmesi istenmeyen kötülük (İttihatçılık?) önlenemezdi. Bu meşru amaca ulaşmanın tek yolu, Osmanlı hükümetine düzeni sağlama (demokratik-ulusçu hareketi ezme?) olanağını vermekti. Üstelik Türkiye, savaşı başkalarının topraklarına taşımamış ve Türk orduları hiçbir yıkım yapmamıştı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Oysa savaş sorumluluğu çok ağır olan Almanya dahil, Osmanlı barış taslağı daha önceki antlaşmalardan alabildiğine daha sertti. Öbür devletlerin var olma hakkına ilişilmemiş, milliyetler ve halkların kendi yazgılarını belirleme hakları bu devletlerin aleyhine de, lehine de olsa uygulanmıştı. Bu bakımdan Türkiye’ye uygulanan apaçık eşitsizliği yalnız 12 milyon Türk değil, bütün İslam dünyası yüreği sızlayarak duyumsayacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ortada bir parçalama vardı. Milliyetler ilkesi adına Ermenistan, Hicaz, Mezopotamya, Filistin, Suriye, Mısır, Süveyş, Kıbrıs, Libya, Ege Adaları koparılmakla kalmıyor, milliyetler ilkesine hiç aldırmayarak, Doğu Trakya ve İzmir bölgesi Yunanistan’a veriliyordu. O Yunanistan ki, Türkiye’ye savaş bile ilan etmemişti. Ayrıca Kürdistan’ı ayırma ve dolaylı yoldan ülkenin kalanını nüfuz bölgeleri olarak bölüşme hazırlığı yapılıyordu. Nüfus ve toprak bakımından ülkenin üçte ikisi gidiyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bunlar yetmiyormuş gibi, Osmanlı Devleti’nin egemenliğine en ağır darbeler öngörülüyordu. İstanbul’da padişahın yanında bir Boğazlar Komisyonu kurulacak, burada Bulgaristan temsil edilecek, Türkiye edilmeyecekti. Üçüncü olarak üç müttefik devletin işgal kuvvetleri bulunacak, Osmanlı jandarması Müttefiklerarası İşgal Komutanlığı buyruğunda olacaktı (Boğazlar bölgesinde, md. 161). Bir saldırı halinde Türkiye kendini savunamayacak, başkenti düşman toplarının menzilinde olacaktı. Ayrıca, yasama, uluslararası antlaşmalar, maliye, yönetim, yargı, ticaret vb. alanlarında da ağır darbeler vurulmuş olacaktı. Sonuç olarak iç ve dış egemenlik haklarından yoksun bırakılan Türkiye’ye antlaşmayı ve uluslararası yükümlülükleri yerine getirme sorumluluğu yükleniyordu. Adalete, mantığa aykırı bir durumdu bu ve bir hukuksal sapaklık (anormallik) oluşturuyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Müttefikler Türkiye’nin yaşamasını istiyorlarsa, ona yaşama ve sorumluluklarını yerine getirme olanaklarını tanımalıydılar. Ya da Türkiye’nin yok olmasını istiyorlarsa, bu durumda hükümlerini kendileri infaz etmeli ve bu konuda savunması bile alınmamış hükümlünün imza atmasını ve yardımcı olmasını beklememeliydiler. İkinci almaşık, Müttefikler’in “sağlam ve kalıcı” bir barış kurmak amacıyla çelişirdi. Zira hak ve bağımsızlığını savunmaya kararlı 12 milyon insanın kısa zamanda ve kesin olarak barış içinde yok edilmesinin olanaklı olduğunu hiç kimse düşünemezdi. Türk ulusu, dinleneceği inancıyla, barışı hak ve adalet temeline oturtmak isteyen halkların en soylu duygularına çağrıda bulunuyordu.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">I. Sorumluluk:</span> <span xml:lang="tr-TR">Türkiye savaşa girmekle uluslararası hukuka göre yüklendiği sorumlulukları kabul ediyordu. Evrensel hukuk vicdanının taleplerine uygun olarak Müttefikler’in savaş hukukuna ve yapılagelişlere (teamüllere) aykırı davranan kişileri kendi mahkemelerinde yargılamasını da kabul ediyordu. Türk halkı istemediği bir savaşa, dışardan buyruk alan bir oligarşi (İttihat ve Terakki?) tarafından sürüklenmişti. İnsanlığa aykırı edimler olduysa tümüyle bu siyasal grubun yapıtıydı ve hiçbir biçimde dinsel bağnazlığın sonucu değildi. Başka ülkeleri de (Rusya?) kasıp kavurmuş ve kavurmakta olan devrimci bir hizbin işiydi. Türkiye, bugün iktidardan düşmüş de olsalar, o hükümetlerin yaptıklarından sorumluydu, fakat Türk halkının şiddetle kınadığı edimleri ahlaken reddetmeye (ilişkisinin olmadığını duyurmaya) hakkı vardı.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">II. Devletin Temel Hakları:</span> <span xml:lang="tr-TR">Devlet ve ulusların iki temel hakkı vardı: Devletlerin (ulusların) var olma hakkı (Amerikan Uluslararası Hukuk Enstitüsü’nün 6 Ocak 1916 günlü “Ulusların Hak ve Ödevleri Bildirisi” [UHÖB], Rahip Gregoire) ve ulusların eşitliği (UHÖB, Bahriye Mahkemesi Yüksek Yargıcı Lord Stowell, Senatör Elihu Root ve 14 maddenin 12’ncisi).</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">III. Ulusların Kendi Yazgılarına Egemen Olma Hakkı:</span> <span xml:lang="tr-TR">Türkiye sınırlarının belirlenmesinde bu hakkı başkalarına tanımaya hazır olduğu gibi, kendisine de tanınmasını istiyordu (UHÖB, Wilson’un 11 Şubat 1918 günlü “İleti”si, Milletler Cemiyeti Misakı). Nüfus yapısının tereddütlü olduğu durumlarda Türkiye işin 1907 I. Lahey Konvansiyonu’nun öngördüğü biçimde uluslararası soruşturma komisyonlarına havale edilmesini kabul ediyordu.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Siyasal Hükümler</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">A. Yeni Devletlerin Tanınması ve Toprak Bırakımı</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Polonya, Sırbistan-Hırvatistan-Slovenya, Çekoslovakya, Ermenistan, Hicaz, Suriye, Mezopotamya, Filistin devletlerini tanımayı kabul ediyordu Türkiye (Osmanlı Devleti). Ayrıca Libya, Ege Adaları’nda, Mısır’da, Kıbrıs’ta, Tunus’ta haklarından vazgeçip İngiltere’nin Mısır’daki, Fransa’nın Tunus’taki koruyuculuğunu, Kıbrıs’ın ilhakını, Sudan’daki düzenlemeyi kabul edecek, Süveyş Kanalı’ndaki haklarından vazgeçecek, Fransa’nın Fas’taki durumunu kabul edecekti. Taslaktaki 139. maddeye gelince: Halifeliğin başka ülkelerdeki Müslümanlar üzerinde hiçbir hakkı yoktu, onun için bu haklardan vazgeçmek söz konusu olamazdı. Halifenin bütün Müslümanların üzerinde ancak manevi hakları ve bundan doğan yükümlülükleri vardı: Cuma namazında halife adının anılması ve sürre gibi. Siyasal bir belgede böyle konuların ve şeriata aykırı hükümlerin yeri yoktu.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">B. İstanbul ve Boğazlar</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İstanbul yalnız Türkiye’nin başkenti değil, ulusun yaşamsal uzvu, Türk tarihinin ölmez anıtı, Osmanlı soybirliğinin simgesiydi. Antlaşmada bu durumun kabul edilmesi takdir ediliyordu. Fakat bunun koşullu olması kabul edilemezdi, çünkü birkaç kışkırtıcının eylemleri ya da hırslı komşuların göz koymaları sonucunda İstanbul’la ülkenin bağları kopabilirdi. İkisinin arasındaki ilişki başla gövde arasındaki ilişki gibi sağlam olmalıydı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Taslağa göre İstanbul’da sekiz ayrı yetke aynı zamanda hüküm sürecekti: 1) Padişah ve hükümeti; 2) Boğazlar Komisyonu; 3) İşgal kuvvetleri komutanları; 4) Fransa, İngiltere, İtalya diplomatik temsilcileri, ki komutanlarla birlikte bir çeşit kurul olacaklardı; 5) Müttefiklerarası askeri denetleme ve örgütleme komisyonları; 6) Maliye Komisyonu; 7) Düyun-ı Umumiye Meclisi; 8) Konsolosluk mahkemeleri.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Boğazlar Komisyonu uluslararası camianın değil, Türkiye de dışta tutulmak üzere yalnızca,</span> <span class="char-style-override-12" xml:lang="tr-TR">belirli devletlerin</span> <span xml:lang="tr-TR">bir örgütü olacaktı. Türkiye’nin egemenlik ve yaşama hakkı bu durumda ağır bir ihlale uğrayacak ve bunun Boğazlar’da serbest geçiş ilkesine hiçbir yararı olmayacaktı. Askeri işgal komutanlıklarının, üç devletin diplomatik temsilcilerinin, Boğazlar Komisyonu makamlarının yetkileri hem Osmanlı egemenliğine zarar verecek, hem de birçok anlaşmazlıkların çıkmasına yol açabilecekti. Türkiye’nin uluslararası durumu bazı bakımlardan manda altındaki yeni devletlerin durumundan aşağı olacaktı, çünkü hiç değilse manda düzeni Milletler Cemiyeti’nin gözetimi altında olacaktı. Boğazlar Komisyonu yerine Boğazların denetimi</span> <span class="char-style-override-12" xml:lang="tr-TR">bütün devletleri</span> <span xml:lang="tr-TR">temsilen Milletler Cemiyeti’ne verilebilir, o da örneğin, yansız bir Yüksek Komisyon görevlendirebilirdi. Ayrıca Boğazlar bölgesi aşırı geniş tutulmuştu. Onun yerine Rumeli’de bütün Gelibolu Yarımadası dahil, Şarköy-Karaçalı, Anadolu’da Karabiga, Biga, Ezine, Behramköy bölgesi öneriliyordu. Çanakkale’nin denetimi Karadeniz Boğazı’nın denetimini kendiliğinden sağladığı için, ikinci boğazda bir bölge ayırmaya gerek yoktu. Boğazlar’da askeri tesis kurma yasağı Kuzey Ege Adaları’na da uygulanmalıydı. Osmanlı ülkesinin tümüyle ya da kısmen askeri işgal altında tutulması Türkiye’nin egemenlik hakları bakımından kabul edilemezdi. Bununla birlikte Boğazlar’da ve Marmara Denizi’nde belirli noktaların geçici işgali, Anadolu’da düzen sağlanıncaya değin kabul edilebilirdi. (Bu görüş İstanbul hükümetinin Kuva-yı Milliye’ye karşı İtilaf devletlerine yaslanmak arzusunun bir belirtisi olarak da kabul edilebilir.)</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yanıtta, Osmanlı’nın savaş halinde olması durumunda düşman gemilerinin Boğazlar’dan geçmemesi esası öne sürülüyordu. Boğazlar konusunda Süveyş Kanalı için 1888’de yapılan İstanbul Antlaşması gibi ayrı bir düzenlemeyi görüşmeye hükümetin hazır olduğu da belirtiliyordu.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">C. Trakya</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Trakya nüfus (224 bin Ruma karşı 360 bin Türk) ve toprak mülkiyeti (yüzde 84) bakımından Türk’tü. İkinci olarak Yunanlıların İstanbul’un top menziline sokulması –Yunanistan’ın güçlü ordu ve donanması, Türkiye’nin askeri gücünün budanıp sınırlandırılmış olması da düşünülürse– bir güvenlik, var olma sorunu çıkarıyordu. Üçüncü olarak, İstanbul gereksinimleri için Trakya’ya, Trakya da gelişmesi için İstanbul’a bağlıydı. Kaldı ki, Yunanlıların Makedonya’da ve daha yakın zamanda İzmir’de yapmış oldukları kıyımları bilen Trakyalılar, Yunanlıların gelişine karşı koyacaklar, kan dökülecekti.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">D. İzmir</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İzmir’de güya kâğıt üstünde bir Osmanlı egemenliği sürecekti, fakat Yunanlılar beş yıl sonraki halk oylamasını kazanmanın çaresini bulacaklardı. Yunan işgalinin nasıl haksız bir bela olduğunu İtilaf devletlerinin kendi adamlarınca hazırlanan Bristol Raporu açıkça ortaya koymuştu. Albay Zafirios’un iki bildirisi olanları itiraf ediyordu. Antlaşma Trakya’yı ve İzmir’i Yunanlılara vererek onların yeni fetih arzularına olanak veriyor, ülkeyi bir Yunan kıskacı içine sokuyordu. Nüfusça Türkler burada da çoğunluktaydı. Burası bütün Batı Anadolu’nun, Denizli, Aydın, Afyon, Konya (büyük bölümüyle), Bandırma ve Balıkesir’in limanı, bütün Anadolu’nun tek sanayi merkeziydi. İzmir limanında Türk malları için serbest bir bölge kurmak, verilecek büyük zararı hiçbir biçimde gideremezdi. İzmir’e yerleşmiş yabancı tüccar ve sanayiciler Bristol Komisyonu’na bunu açıklamışlardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Onun için Osmanlı hükümeti Yunan askerinin İzmir ve bölgesinden çekilmesini istiyordu. Bölgeden kaçanların yeniden yerlerine yerleşebilmeleri için, Müttefik askerinin Yunanlıların yerini alarak en fazla üç yıl kalmaları da kabul edilebilirdi. Yunan işgali yüzünden 120 bin Müslüman mal ve mülklerini terk ederek hicret etmek zorunda kalmış, birçoğu ölmüş, kalanlar korkunç bir sefalet içindeydiler. Aydın kentindeki 30 bin Türk ailesinden ancak birkaçı kalmış, 5.800 ev tahrip edilmiş, çevredeki 51 Türk köyü yakılmıştı. Bölgedeki tüm insanların gördükleri zararlar tazmin edilmeliydi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">(Çekilecek Yunan askerinin yerine İtilaf devletleri kuvvetlerinin en çok üç yıl yerleşmeleri seçeneği sunulurken, bunun Yunanlıların yerine Kuva-yı Milliye’nin gelmesi olasılığına karşı bir önlem olacağı da akla gelmiş olmalıdır.)</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">E. Ermenistan</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ermenistan’a komşu Beyazıt ve Lazistan sancaklarında Ermeni nüfusunun çok az olması dolayısıyla, savaştan önceki Osmanlı-Rus sınırı değişmemeliydi. Rus istilası ve Ermeni ayaklanması sonucunda Doğu Anadolu halkı çok büyük sefalete düşmüştü. Onun için can damarı olan Beyazıt-Karakilise-Eleşkirt-Hasankale-Erzurum-Bayburt-Gümüşhane-Trabzon yolu Türkiye’de kalmalı, Ermeniler Batum’dan yararlanmalıydılar. Sınır konusu tartışılacaksa bunun için İtilaf devletleri, Türkiye ve Ermenistan’ın temsil edildiği uluslararası bir komisyon kurulmalıydı. Askersizleştirme, karşılıklı olmak üzere kabul edilebilirdi. Eski Osmanlı-Rus sınırını uygun gören heyet acaba Wilson’un çizeceği sınırları hiç aklına getirmiş miydi?</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">F. Kürdistan</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Heyet, Kürtlerin padişaha sarsılmaz bağlarla bağlı olduğunu düşünüyordu, ama Kürtler isterlerse onlara yerel özerklik tanınabilirdi. Yalnız 62. maddedeki sınırlar etnik yapıyı yansıtmıyordu. Mamuretülaziz ve Diyarbakır vilayetlerinin, Siverek sancağının batı ve güneyleri Türk’tü. Dersim, Bitlis, Van, Musul’un bir bölümü Kürt’tü. Erbil, Altınköprü, Tuzhurmato’da Türk çoğunluğu vardı. Anlaşmazlık halinde olgusal sorunlar uluslararası bir komisyonun soruşturmasına havale edilebilirdi. Dikkat edilirse, Erbil, Altınköprü, Tuzhurmato’dan söz edilerek bugünkü Irak’tan birtakım yerler talep ediliyor gibidir. Nitekim bundan sonraki altbölümde bu somutlaşacaktır.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">G. Suriye ve Elcezire (Mezopotamya)</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Antlaşmanın Türkiye’ye çizdiği güney sınırı etnik nedenlerle kabul edilmiyordu ve etnik durumu belirlemek için uluslararası bir komisyon görevlendirilebilirdi. Ayrıca Nusaybin-Adana arasındaki demiryolu Maraş, Elbistan, Malatya, Harput, Diyarbakır, Van ve Bitlis’in onsuz olmaz ulaşım yoluydu ve bizde kalmalıydı. Bölgenin tek limanı İskenderun’du, o da bizim olmalıydı. Halep’in limanı demiryoluyla bağlı olduğu Trablus’tu. İstenen sınır Akdeniz’de Raselbasit’ten (bugünkü sınır başlangıç noktasının biraz güneyinde) başlayıp Halep’in kuzeyinden, Manbic’ten,</span><span class="dipnot char-style-override-11" xml:lang="tr-TR"><a class="footnote-link" href="#footnote-225-281" id="footnote-225-281-backlink">281</a></span><span xml:lang="tr-TR">Nusaybin’in güneyinden, Musul’un kuzeyinden geçerek İran sınırında Hanikin’de bitecekti. Buna göre Suriye ile sınır bugünkü sınırdan biraz daha güneyde oluyor, Irak’ta Türk oldukları daha önce belirtildiğine göre olasılıkla Erbil, Altınköprü ve Tuzhurmato’yu, belki de Kerkük’ü içeriyordu. Heyetin yanıta eklemiş olduğu haritaları ne yazık ki göremediğim için böyle tahmini bir anlatım kullanmak zorunda kalıyorum.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">H. Hicaz</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Hicaz’la ilgili hükümler kabul ediliyor, fakat Hicaz Kralı’nın da padişahın halife olarak kutsal yerlerdeki sıfat ve ayrıcalıklarını tanıması isteniyordu. Hadimü’l-Haremeynü’ş-Şerifeyn sıfatı dolayısıyla biri Kâbe’de, biri Peygamber’in mezarında olmak üzere iki temsilcisi olacak, her yıl Sürre Alayı gönderilmeye devam edecekti.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">J. Azınlıkların Korunması</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Azınlıklar için getirilmiş olan 145-147. maddeler kabul ediliyordu, fakat 147. maddeye Saint-Germain ve Neuilly Antlaşmalarında olduğu gibi, başka ülkelerdeki Türk azınlıkları için karşılıklılık esası getirilmeliydi.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Kara, Deniz, Hava Kuvvetlerine İlişkin Hükümler</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Osmanlı hükümeti bütün ülkelerin silahsızlanmasına bir adım olarak silahlı kuvvetlerini azaltmayı kabul ediyordu, fakat bu azaltma düzen ve güvenlik gereklerine uygun olmalıydı. Antlaşmanın öngördüğü silahlı kuvvet miktarı ise yetersizdi. Ama antlaşmanın askeri hükümlerinin uygulanmasını ve silahlı kuvvetlerin örgütlenmesini denetleyecek birer Müttefiklerarası Komisyon olmasını kabul ediyordu. Buna karşılık her askeri bölgede aynı uyruklu yabancı subayların olması (md. 160) nüfuz bölgelerine yol açacağı için kabul edilemezdi. Ama ordunun üç bölümde örgütlenmesi uygundu: 1) Jandarma; 2) takviye (</span><span class="char-style-override-10" xml:lang="tr-TR">renfort</span><span xml:lang="tr-TR">) kuvvetleri; 3) denetim (</span><span class="char-style-override-10" xml:lang="tr-TR">surveillance</span><span xml:lang="tr-TR">) kuvvetleri. Bu üç bölümden her birinin örgütlenmesi</span><span class="dipnot char-style-override-11" xml:lang="tr-TR"><a class="footnote-link" href="#footnote-225-282" id="footnote-225-282-backlink">282</a></span> <span xml:lang="tr-TR">Osmanlı hükümetinin buyruğu altında ve aynı uyruklukta subaylardan oluşan bir heyete verilecekti. Osmanlı maliyesi gönüllülük (paralı askerlik) esasını kaldıramazdı (md. 165). Öngörülen deniz kuvvetleri çok uzun olan Osmanlı kıyılarını korumak, kaçakçılık ve korsanlığı önlemek için yetersizdi.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Mali Hükümler</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Osmanlı Meclisi’ni ve hükümetini meşru haklarından yoksun bırakmamak ve bir Osmanlı üyesini içermek koşuluyla antlaşma gereğince sorumlu olduğu yükümlülüklerin yerine getirilmesini denetleyecek bir komisyon kabul ediliyordu. Komisyonla Türkiye arasında anlaşmazlık çıktığında, Milletler Cemiyeti’ne başvurulurdu. Haksız bir eşitsizlik yaratan iktisadi kapitülasyonların geri gelmesi kabul edilemezdi. Görüldüğü gibi antlaşmada öngörülen Maliye Komisyonu adeta görmezlikten gelinerek, yerine bambaşka bir Maliye Komisyonu öneriliyordu.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Adli Kapitülasyonlar</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Osmanlı hükümeti, kendisinin de temsil edildiği bir komisyonca adli kapitülasyonların yerini alacak adli bir düzeltim tasarısı hazırlanmasını kabul ediyordu. Komisyonla Osmanlı hükümeti arasında çıkacak anlaşmazlıkları Milletler Cemiyeti çözebilirdi.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Sonuç</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yanıtta yer alan görüşler en önemli sorunları kapsıyor ve yenilmiş de olsa, hiçbir halktan esirgenmeyecek hak ve adalet ilkelerini gözetmek kaygısından esinleniyordu. Bu duygulara dayanarak, Osmanlı hükümeti Müttefik devletlerin yukarıdaki düşünceleri iyi karşılayacaklarına ve bu esaslara göre değiştirilmiş bir antlaşma tasarısının öteki hükümlerinin de tartışılmasını büyük ölçüde kolaylaştıracağına tam bir güven duymaktaydı.</span></p>

      <p class="arabaslik-sol para-style-override-11" id="toc_marker-2-5-6" xml:lang="en-GB"><span xml:lang="tr-TR">26. Ankara’nın Barış Koşullarını Değerlendirmesi</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Şimdi bir de Ankara’nın antlaşma üzerine hazırladığı bir değerlendirme kitapçığına bakalım. Başlığı,</span> <span class="char-style-override-10" xml:lang="tr-TR">Türk Muahede-i Sulhiyyesi ve Mahiyet-i Hakikiyesi: Bir Millet Nasıl Esarete Alınır</span><span xml:lang="tr-TR">, yazarı yok ve 1336’da (1920) Ankara Vilayet Matbaası’nda basılmış. Anlaşılan, Trabzon ve Kastamonu’da da basılmış örnekleri var.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-283" id="footnote-225-283-backlink">283</a></span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Giriş: Mütareke</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İstanbul’un yanıtında da anılan ABD Cumhurbaşkanı Wilson’un 11 Şubat 1918 söylevi ve 5 Ocak 1918 günü L. George’un konuşmasına göndermede bulunduktan sonra, mütarekenin (Mondros) 14 Madde’nin 12. maddesi güvencesine dayanarak yapıldığı hatırlatıyordu. Oysa o tarihten bu yana “hiç hatıra gelmeyen” zalimce bir siyaset uygulanmıştı: Türk aydınları tutuklanıp Malta’ya sürülmüşlerdi ve padişah tehdit edilip İngilizlere satılmış adamlar iktidara getirilmiş, Müslümanları Müslümana kırdırmışlardı. Barış antlaşmasında L. George’un konuşmasına ve 12. maddeye aykırı olarak İzmir, Edirne, Antep, Urfa, Erzurum vb. Türk ve Müslüman çoğunluğun bulunduğu yerleri Yunan, Fransız ve Ermenilere vermeye kalkışmışlardı. İzmir ve Edirne “şimdilik” elimizden gitmişti, ama kalan yerler elimizdeydi. Antep kahramanca kendini savunmaktaydı. Barış antlaşması ağır olmakla birlikte, bizi bir kez daha aldatmak için yapılmış bir “eser-i habasetti” (alçaklık eseri). Mücahitlerimiz silahlarını bırakacak olsalar, düşmanlarımız “hatır ve hayalimize gelmeyen şenaatleri (kötülükleri)” işlemeye ve antlaşmanın çok daha ilerisine gitmeyi kararlaştırmışlardı. Onların sözlerinde ne denli az durduklarının ve İslam milletlerini ezmeye nasıl kararlı olduklarının bir örneği de Suriyelilere ve Faysal’a yaptıklarıydı. Filistin cephesinin yarılmasından sonra, onlara pek çok yardımı olmasına karşın, Fransa Suriye’yi istila etmişti.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Bizden Ayrılan Vilayetlerimiz</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Verilmesini istedikleri yerleri saydıktan sonra Wilson’un Ermenistan’a Erzurum, Trabzon, Van ve Bitlis vilayetlerinden uygun göreceği yerleri vereceği hatırlatılıyordu. Padişah güya İstanbul’da kalabilecekti, ama bir “misafir, bir sığıntı” durumunda olacaktı. Böyle olacağı şu noktalardan belliydi: 1) Çünkü Türkiye’nin ancak Milletler Cemiyeti üyeliğine kabul edilmesi halinde temsil edileceği Boğazlar Komisyonu’nun uygulayacağı düzende bütün savaş gemileri Boğazlar’dan istedikleri gibi geçeceklerdi. 2) Sonra, Boğazlar bölgesi ve oradaki jandarma güçleri üç İtilaf devleti komutanının buyruğu altında olacak, isterlerse kendi kuvvetlerini de buraya getireceklerdi. Bu takdirde bunların beslenmesi bize ait olacaktı. Ayrıca Türkleri istedikleri gibi tutuklamak, sürmek, cezalandırmak, evlerinden çıkartmak gibi muameleler antlaşmanın imzalanmış olmasına karşın sürdüğüne göre ilerde de bu böyle devam edecekti. 3) İtilaf elçileri, komutanlarla birlikte bir komisyon oluşturarak devlet işlerine karışacaklardı. 4) İtilaf temsilcilerinden oluşan kontrol ve teşkilat komisyonları (askeri komisyon dahil). 5) Maliye Komisyonu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu koşullarda İstanbul’da kalacak padişah ve hükümetinin hiçbir ağırlığı kalmayacaktı. Osmanlı’ya bırakıldığı söylenen yerler görünüşe göre Fransa, İngiltere, İtalya, Yunanistan arasında nüfuz bölgelerine ayrılacak ve her bir bölgede jandarma ve diğer silahlı güçlerin komutası o devlette olacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1)</span> <span xml:lang="tr-TR">İstanbul’da ahalinin çoğu Türk, emlakinin yüzde 70’i Türk ve Müslümanlara aitti. Yüksekokullarımızın, ülkeye hayat verebilecek bütün kurumlarımızın, büyüklerin türbelerinin, aydınlarımızın büyük kısmı hep İstanbul’daydılar. Burada koşullu olarak, sığıntı olarak kalabilecektik. Eğer Anadolu halkı Ermenilere, Rumlara, Fransızlara, onların zulmüne boyun eğmezse hükümet direnişi kırmakla görevli olacaktı. Kırmazsa, kıramazsa Türkler İstanbul’dan kovulacaktı. Ayrıca, toplarının tehdidi altındaki halifeye zorla atattıkları şeyhülislamdan işlerine gelen fetvaları alıp Anadolu’da yaptıkları gibi Müslümanı Müslümana kırdırırlardı. Anadolu’da İngiliz ve Yunan zulmüne direnenlere karşı alınan fetva, daha İstanbul’da yayımlanmadan 200 bin olarak basılıp padişah ve şeyhülislamın resimleriyle birlikte Hindistan ve bütün İslam âlemine dağıtılmıştı. Onun için “tamamen mahvolmak” istemiyorlarsa, Müslümanlar için halifeyi İngiliz esaretinden kurtarmak farzdı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) Edirne’de 431 bin Türke karşılık 165 bin Rum vardı ve arazinin yüzde 84’ü Türklerdeydi. Halk oylaması yapılmasını ya da Fransızların yaptıkları istatistiklere bakılmasını reddedip, “Edirne Rum olacaktır, çünkü biz böyle istiyoruz,” denmişti. L. George Rumların çoğunlukta olduklarını bile iddia etmişti. Yunanlılar Edirne vilayetini alarak, Çekmece’ye kadar sokulup vaziyeti müsait gördükleri anda İstanbul’a girip “mutadları olan” zulmü yapabilirlerdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-284" id="footnote-225-284-backlink">284</a></span><span xml:lang="tr-TR">Ayrıca İstanbul’u istedikleri zaman topa tutabilirlerdi. Türkiye’nin oradaki ancak 700 askeri ve jandarması da yabancıların komutası altında olacağına göre, Yunanlılara direnmek olanaksız olacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) İzmir ve bölgesi Edirne gibi doğrudan Yunanlılara verilmiyordu, çünkü o bölge halkının kahramanca mücadelesi biliniyordu ve Yunanlıların orada hiçbir hakkı olamayacağı kendi subaylarından oluşan Bristol Komisyonu raporuyla sabit olmuştu. Bölge Osmanlı egemenliği altında kalıyordu ve bunun simgesi olarak “Girit’teki boyalı tenekeden bayrak gibi,” İzmir’in dış kale burçlarından birinde Osmanlı bayrağı bulunacaktı. Böylece bölge halkını aldatabileceklerini umuyorlardı. Ama Yunanistan istediği kadar asker bulundurabilecek, egemenlik hakkının kullanımı Yunanistan’a ait olacak, bölge halkı Yunanlı sayılacak, bölge sınırlarında Yunan gümrükleri olacaktı. Rum sığınmacıları (Osmanlı sığınmacılarından söz yoktu) yerlerine döndükten sonra yerel bir meclis oluşturmak üzere seçim yapılacaktı. Beş yıl sonra bu meclis çoğunlukla Yunan egemenliği altına girme kararı verebilecekti. (Osmanlı egemenliğine geçme seçeneği yoktu.) Milletler Cemiyeti Konseyi bu karardan önce bir halk oylaması yaptırabilecekti. Sevr uygulandığında, Batı Anadolu iktisadi bakımdan da, İzmir dışsatım limanı ve tarım ürünlerini işleyen merkez olduğu için, mahvolacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">4)</span> <span xml:lang="tr-TR">Doğu illerinde, Türk ve Kürtlerin ezici çoğunluğu vardı. Buralarını Ermenistan’a vermek halkın kırımına yol açardı. Onun için halk buna direnecekti. Müttefikler bunu bildiklerine göre, amaçları halkın direnişini bahane ederek başka bazı ödünler koparmak, belki Türkleri İstanbul’dan kovmaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">5)</span> <span xml:lang="tr-TR">Van ve Bitlis’te Kürtleri Ermenilere öldürtmek isteyen düşmanlarımız, o iller dışındaki Kürtleri, Suriye ve Irak halkına yaptıkları gibi, bağımsızlık vaatleriyle bizden ayırarak esaretleri altına almak istiyorlardı. Halep, Şam, Musul, Bağdat halkının neler çektiğini, nasıl mücadele ettiğini gören Kürtler bu tuzağa düşmezlerdi.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Anayasa, Adliye Hükümleri ve Azınlıklar Hukuku</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İngiltere, İtalya, Fransa, Japonya temsilcilerinden oluşan bir komisyon, kapitülasyonlardan yararlanan öbür müttefik ve yansız devletlerin birer uzmanının yardımıyla kapitülasyon hukukunun yerine geçmek üzere bir</span> <span class="char-style-override-10" xml:lang="tr-TR">Islahat-ı Adliye Lâyıha-yı Kanuniyesi</span> <span xml:lang="tr-TR">hazırlayacak ve ilk dört devlet kabul eder etmez yürürlüğe girecekti (md. 136). Yeni düzenin karma mı, birleştirilmiş mi olacağı konusu dışında Osmanlı’ya hiçbir noktada danışma, söz hakkı söz konusu değildi. Eski kapitülasyon hukukundan ne kadar daha ağır olacağı da belli değildi. Kitapçık, “... Hiçbir millet düşmanları tarafından bu kadar hakir görülmemiştir,” diyor. Eskiden kapitülasyon ayrıcalıklarından yararlananlar sayıca azdı ve Osmanlıların o uyrukluklara geçmeleri çok zor olduğundan fazla göze batmazdı. Oysa 128. maddeye göre isteyen Osmanlılar düşmanların (Fransa, İngiltere, İtalya, Japonya, Ermenistan, Belçika, Yunanistan, Hicaz, Polonya, Romanya, Sırp-Hırvat-Sloven Devleti, Çekoslovakya) ya da yeni devletlerin uyrukluğuna kabul edilecekler ve Osmanlı’nın hiçbir itiraz ya da yaptırım hakkı olmayacaktı. Buna göre Rum ve Ermenilerin akın akın Yunanistan, Ermenistan uyrukluğuna geçmeleri ve kapitülasyon hukukundan yararlanmaları beklenebilirdi. Müslümanlarla mahkemelik olup da davayı yitirdiklerinde, hükmün uygulanıp uygulanmaması geçmiş kapitülasyon uygulamalarından bilindiği gibi, uyrukları oldukları devletin keyfine kalacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">226. ve 227. maddelere göre düşmanlar savaş hukukuna aykırı hareket etti diye ya da uyruklarından birine karşı suç işledi diye istediği Osmanlıyı Osmanlı hükümetinden isteyip askeri mahkemelerinde yargılayabileceklerdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">144. maddeye göre, tehcir dolayısıyla 1915’te çıkarılan Emval-i Metruke Kanunu kalkacak ve Türk olmayan Osmanlı uyrukları eski durumlarına kavuşturulacaktı. Bu amaçla bir Osmanlı devlet görevlisi, bir azınlık temsilcisi ve Milletler Cemiyeti Konseyi’nce atanacak bir başkandan oluşacak hakemlik komisyonları oluşturulacaktı. Kitapçık bununla ilgili hükümlerin örneğin Doğu illeri Müslüman halkıyla Batı Anadolu halkı için de uygulanmasının öngörülmediğine işaret ediyor.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">145. maddeye göre, kamu görevleri din farkı gözetilmeden verileceği gibi, iki yıl içinde soy azınlıklarının orantılı temsili ilkesine göre hazırlanacak bir seçim yasası Müttefikler’e sunulacaktı. 146. maddeye göre, “tanınmış” yabancı üniversite diplomaları alan herkes Osmanlı’da serbestçe çalışabilecekti. Kitapçık Batı üniversitelerinde yabancıların kayırıldığını ve kolay diploma verildiğini, bu yüzden ülkeye şarlatanların doluşacağını, Osmanlı yükseköğretim kurumlarının “muattal” (işlevsiz) kalacağını belirtiyor.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Askeri Hükümler</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Padişaha tanınan 700 askerin anlamına dikkat çekiliyor. 1870’te İtalya Roma’yı ilhak ettiği zaman, “kendi esiri olan” papayı sarayına kapatmış ve 700 asker bulundurmasına izin vermişti. İngilizler de Darülhilafetül-İslamiye’yi (İstanbul) 16 Mart 1336’da (1920) işgal ettiklerinden, esirleri olan halifeye aynı miktar asker bulundurma hakkını tanımışlardır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Askeri hükümler açıklandıktan sonra bunlardan ilginç sonuçlar çıkarılmaktadır. Bir bölgenin jandarması toplam jandarmanın 1/4’ünü aşamayacağına göre (md. 156) en az dört bölge olacaktır. Kitapçıkta bunlar, İngiliz, Fransız, İtalyan ve Yunan bölgeleri diye tahmin edilmektedir. Buna göre, Fransa ve İtalya herhalde kendi nüfuz bölgelerinde, Yunanistan İzmir bölgesinde, kalanında da İngiltere jandarmaya egemen olacaktır diye düşünebiliriz.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-285" id="footnote-225-285-backlink">285</a></span><span xml:lang="tr-TR">Bu durumda silahlı kuvvetler düşman elinde olacak, buna uymak istemeyen Müslüman subay ya da askerler kovulacak, kalanlar “İstanbul’da düşman hesabına din ve milletdaşları aleyhine yürüyen mâhut birkaç gazeteci ve serseri derekesine” inmek zorunda kalacaklardı. “Bütün Anadolu, Fransızlar idaresindeki Adana ve Yunan işgali altındaki İzmir ve Bursa vilayetlerine dönecektir. Rum ve Ermeni çeteleri meydanı boş bulup istedikleri cinayeti irtikâpta (işlemekte) serbest kalacaklardı.” (Yani istedikleri gibi etnik temizlik yapabileceklerdi.) Sınırlarımız daima her isteyenin, hatta en amansız düşmanlarımızın bile her türlü taarruzuna açık kalacaktı.</span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">Mali Hükümler</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">246. maddeye göre Düyun-ı Umumiye dışında kalan vergiler de bu yönetim tarafından toplanacaktı. Sonuç olarak Maliye Komisyonu Maliye ve Nafıa (Bayındırlık) nezaretlerinin, ayrıca bütçe bakımından da Mebusan ve Âyan meclislerinin yerine geçmiş oluyordu. Çeşitli paralar ödendikten sonra bütçeye düşmanlarımız egemen olduklarından, eğitim ve tarımda bir kalkınma olanağı da kalmayacaktı. Çünkü düşmanlarımız, Mısır, Hindistan, Kuzey Afrika’da görüldüğü gibi, insanların yetişebileceği, bilinçlendirileceği eğitim kurumlarına izin vermiyorlardı. Oysa Müslüman olmayanlar, istedikleri gibi kurup geliştirecekleri okullarında büyük ilerlemeler kaydedeceklerdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-286" id="footnote-225-286-backlink">286</a></span></p>

      <p class="arabaslik-sol-kucuk para-style-override-11" xml:lang="en-GB"><span class="char-style-override-13" xml:lang="tr-TR">İktisadi ve Ticari Hükümler</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Tarımda olsun, sanayide olsun devletin koruması olmadan canlılık olamayacağı Osmanlı ve dünya iktisat tarihinden örnekler vererek uzunca anlatılıyor. Antlaşma düzeninde Müslüman olmayanların büyük bölümü düşman uyrukluğuna geçeceklerinden, vergi yükü çok büyük ölçüde Müslümanların sırtına binecekti. Bu eşitsizliğin toplumda nasıl bir dengesizlik yaratacağını tahmin etmek zor değildi. Kitapçık, Japonya’daki ilerlemenin kapitülasyonların kalkmasından sonra başladığını öne sürüyor. Bu arada, İngiltere’nin İrlanda’yı mahvetmek için gümrükleri kaldırdığını, aynı önlemin İngiliz tarımını da çökerttiğini belirtiyor; fakat sanayideki büyük gelişme dolayısıyla (köylülerin işçi olması) insanların geçinebilmeleri olanaklı olmuştu. Oysa İngiltere İrlanda’da sanayi kurulmasına izin vermediği için köylü aç ve sefil kalmış, göç etmek zorunda kalmış, İrlanda çökmüştü.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Antlaşma uygulanırsa şu sonuçlar beklenebilirdi:</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1) Osmanlı’dan ayrılıp İngiliz ve Fransız boyunduruğuna düşen Arap dindaşlarımızdan başka, Edirne, İzmir, Antep, Urfa, Erzurum, Trabzon, Van, Bitlis vilayetleri Müslümanları Rum ve Ermeni gibi “en gaddar” düşmanlarımızın yönetiminde “kâh tedricen, kâh toptan” imha edileceklerdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) İstanbul düşman işgalinde kalacağından esirleri olan halife ve padişah ve zorla getirecekleri “satılmış” vekilleri şimdiki gibi kullanıp Müslümanı Müslümana, Türk’ü Türk’e kırdırıp Yunan gibi düşman ordularını halife ordusu gibi gösterip cahil halkı aldatacaklardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) Jandarma ve takviye birliklerindeki yabancı subayları sayesinde silahlı gücü kalmayan “hükümetin,” memurların ve yerel halkın haklarıyla istedikleri gibi oynayabileceklerdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">4) Jandarma ve takviye birlikleri dışında, polis, gümrükçü, orman bekçilerinin bile denetimi düşmanın elinde olacağına göre Müslümanların, düzenlenecek “muntazam katliamlardan” da kurtulmak çareleri olmayacaktı. Osmanlı hükümetinin elinde yalnızca 700 saray muhafızı olacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">5) Seçimlere, adalete her zaman karışabileceklerinden, Müslümanlar Müslüman olmayanlara dava açmaya cesaret edemeyeceklerinden, onların tehdit ve saldırılarına boyun eğmek yoluna gidecektik.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">6) Bütün vergileri biz vereceğimizden Müslüman olmayanlardan daha yoksul düşüp bir süre sonra arazi, çiftlik, emlak ve ticarethanelerimizi onlara satıp onların buyruğunda çalışmak zorunda kalacaktık. “Bu sayede İngiltere ve Fransa bütün dünyaya, ‘İşte görüyor musunuz? Müslümanlarda asr-ı hâzıra göre yaşamak kabiliyeti yoktur. Halifenin memleketinde bile Müslümanlar hep gayrimüslimlerin eciri (ücretlisi) oluyorlar. Binaenaleyh biz bütün Müslüman memleketlerini fethetmek hakkını haiziz,’” diyebileceklerdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">7) Bütçeye düşmanlarımız egemen olduğundan alacaklarını aldıktan sonra kalan parayı eğitim ve sağlık gibi Müslümanların en önemli insanlık gereksinimlerine bilerek harcamayacaklardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Kitapçığın sonunda iki soru sorulmaktadır. Birincisi, düşmanlarımız neden bizi bu derece mahvetmek istiyorlardı? Özellikle İngiltere ve Fransa’nın servetini yapan, “lordların, bankerlerin, büyük fabrikatörlerin hatır ve hayale sığmaz o servet ve dârâdlarını (görkemlerini)” oluşturan, sömürge halklarının ezici boyunduruk altında sürekli çalışmasıydı. Sömürge halkları çoğunlukla Müslüman olduğundan ve halifeliği alan Türkler 600 yıldır İslam’ın başı ve kılıcı olarak Hıristiyanlığa karşı koyduğundan, Osmanlı, onların az çok kurtuluş umuduydu. “İslam teriyle hayat-ı sefihânelerini idame edenler bu seferki fırsatı kaçırmayıp artık ebediyen Türkleri ortadan kaldırmaya karar vermişlerdir.”</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İkinci soru şuydu: Bizi mahvetmeye karar verdikten sonra neden böyle “müraiyane” ve uzun vasıtalara başvurmak yerine, Osmanlı’yı doğrudan ortadan kaldırıp Anadolu halkını kılıçtan geçirmiyorlardı? Aslında mütarekenin başında Fransızlarla Ermeniler Çukurova’da, Rumlar İzmir’de, İngilizlerle Ermeniler Kars, Ardahan, Batum’da bu işe girişmişlerdi, fakat Türklerin silaha sarılıp karşı koymaları üzerine insanları aldatmak için bir yandan Türklere düşman olmadıklarını duyurmuşlar, öte yandan İstanbul’u işgal edip buyruklarına bağlı bir hükümet kurdurarak Türk ve Müslümanları birbirine kestirmiş ve “bu menhus” (uğursuz) antlaşmayı imza ettirmişlerdi. Düşmanlarımızı ikiyüzlülüğe götüren iki neden daha vardı. Biri, Hint Müslümanlarının galeyanı, öbürü “bütün mahkûm milletleri kurtarmaya azmetmiş” Bolşeviklik tehdidi. Bu yüzden sıkışan İngiltere, kendi askeri yerine Yunan askerini kullanıyor, Mısır’da geniş davranıp “bağımsızlık” tanımak zorunda kalıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-287" id="footnote-225-287-backlink">287</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bağımsızlık insanların temel niteliklerinden biriydi. Öteden beri İslam âlemini ve Türkiye’yi yok (mahv) etmeyi amaçlamış olan Avrupa bu antlaşmayla amacına ulaşmıştı. Fakat Türk ulusu esareti kabul etmeyecekti. Çünkü özgür ve bağımsız olan adam kulluğa, özellikle “garp kapitalizminin” kulluğuna razı olamazdı. Anadolu ve Türk milleti bağımsızlığını koruyacak ve galebe çalacaktı. Çünkü hak onun tarafındaydı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Böylece özetlenebilecek kitapçık, yukarıda işaret edildiği üzere, tarihi ve yazarı belirtilmemiş bir metindir. Ama metinde birkaç kez antlaşmanın imzalandığından söz edildiğine göre metin 10 Ağustos 1920’den sonra yazılmış olmalı. Kitapçığı yeni harflerle yayımlayan Tunçay, yazarın kim olabileceği konusunda kesin bir düşünceye sahiptir: Yusuf Hikmet Bayur. Bu fikrini şuna dayandırıyor: Halide Edip Adıvar, daha sonra</span> <span class="char-style-override-10" xml:lang="tr-TR">Türk’ün Ateşle İmtihanı</span> <span xml:lang="tr-TR">diye (biraz farklı) Türkçe metnini yayımladığı</span> <span class="char-style-override-10" xml:lang="tr-TR">The Turkish Ordeal</span> <span xml:lang="tr-TR">adlı anılarında, Bayur’un Sevr’i basitleştirerek açıklayan pek güzel bir yazı yazdığını ve bunun kötü anlamını göstermek için elinden geleni yaptığını açıklamıştır. Yalnız bazı sorunlar var. Çünkü söz konusu olan, bir “yazının” boyutlarını hayli aşan 48 sayfalık bir kitapçıktır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İkincisi,</span> <span class="char-style-override-10" xml:lang="tr-TR">Türkiye Devletinin Dış Siyasası</span> <span xml:lang="tr-TR">kitabında Bayur Sevr Antlaşması’nı hayli ayrıntılı biçimde inceliyorsa da, kitapçığı hiç anmıyor. Kitapçığın yazarı olsaydı onca yayınında bundan söz etmesi beklenebilirdi diye düşünülebilir. Son olarak, “Ankara’nın görüşü” niteliğini taşıyan bu önemli belgeyi Bayur yazmış olsa da, başta Mustafa Kemal olmak üzere, başkalarının da inceleyip katkıda bulunmuş olmaları muhtemeldir. Örneğin,</span> <span class="char-style-override-10" xml:lang="tr-TR">Hâkimiyet-i Milliye</span><span xml:lang="tr-TR">’deki imzasız başyazıların Atatürk’ün kaleminden ya da diktesinden çıkmış olmaları olasılığı vardır. Aynı biçimde Atatürk’ün şu ya da bu ölçüde kitapçığın yazımına katkıda bulunmuş olabileceği düşünülebilir. Onun için Tunçay’ın kesin yargısına katılmak zordur.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Dikkat çeken bir yön de, çok önemli, çok çarpıcı, çok veciz (ve bence doğru) kitapçığın, yayımlandıktan sonra adeta unutulmuş ve büyük olasılıkla bu yüzden, Meray-Olcay’ın</span> <span class="char-style-override-10" xml:lang="tr-TR">Osmanlı İmparatorluğu’nun Çöküş Belgeleri</span> <span xml:lang="tr-TR">kitabında yer almamış olmasıdır. Bunun akla gelen nedeni, kitapçıkta İngiltere ve Fransa’ya, genelde de Avrupa’ya karşı yöneltilmiş çok ağır suçlamalar, kurtarıcı olarak Bolşeviklikten yana, Batı kapitalizmine karşı takınılmış olan tavır olabilir. Tunçay’ın yayınından sonra da bu ihmalin sürmesi, aynı nedene bağlanabilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İki belge arasındaki kimi farklara değineyim:</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1) İlk belgede bağımsızlık vurgusu bulunmakla birlikte,</span><span class="dipnot char-style-override-11" xml:lang="tr-TR"><a class="footnote-link" href="#footnote-225-288" id="footnote-225-288-backlink">288</a></span><span xml:lang="tr-TR">Osmanlı murahhasları taslakta istedikleri değişiklikleri sağlayabilmek umut ve beklentisi ile daha ödüncü olmuşlardır. Örneğin, ilk belgede bağımsızlığı gözetmek koşuluyla da olsa Maliye Komisyonu’nun varlığı kabul ediliyordu. Osmanlı katılımı koşuluyla da olsa, adli kapitülasyonların yerini alacak bir yasanın yapılmasına itiraz edilmiyordu. İlke olarak silahlı kuvvetlerin örgütlenmesini denetleyecek Müttefiklerarası bir komisyonun olması kabul ediliyordu, vb.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) İkinci belge karşı yanın amaç ve güdülerini çözümleme yoluna gittiği halde (“öteden beri âlem-i İslam’ı ve Türkiye’yi mahva kastetmiş olan Avrupa...” gibi), yukarıda anılan nedenlerle ilk belgede bu tür çözümlemeler, suçlamalar yoktur.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) İkinci belge antlaşmanın uygulanması halinde neler olacağını serbestçe belirtmiştir, yine aynı nedenle ilk belgede yoktur böyle bir şey.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">4) İlk belge İttihat ve Terakki’ye çok ağır suçlamalar yöneltiyor ve onu Bolşeviklikle aynı düzeyde değerlendiriyor; oysa, ikinci belgede İttihat ve Terakki aleyhinde (ya da ondan yana) hiçbir değinme yoktur. Bolşeviklik ise olumlu bir hareket olarak görülmektedir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Sonuç olarak Sevr, Tevfik Paşa’nın koşulları okuduğu zaman söylediği (bağımsızlık bir yana, ortada devlet bile kalmıyor) ve Atatürk dahil, pek çoklarınca da kabul edildiği gibi, tam bir idam kararıydı. Minnacık kalmış ordusuna söz geçiremeyen, bütçesi düşmanlarca yapılan, her noktası her an kimi büyük devletlerce işgal edilebilecek bir “devlet” yaşayabilir miydi? Sevr uygulamaya sokulsaydı, Osmanlı, yani Türk Devleti daha ne kadar yaşardı? Bir kestirim yapmak olanaksız, ama uzun ya da orta erime kalmadan, kısa erimde Türkiye yok olur ve Rumeli’de olduğu gibi fakat bu sefer sığınabilecekleri bir yer kalmadan Türkler etnik temizliğe uğratılırdı gibi görünüyor. Erzurum Kongresi büyük bir öngörüyle, her türlü işgal ve müdahalenin Rumluk ve Ermenilik oluşturma amacına yönelik sayılması gerektiğini ifade etmişti. Sevr Türkiye’yi ayakları ve gözleri bağlı kurbanlık bir koyun haline getiriyordu. Yunanistan ve Ermenistan istedikleri ve Batı’dan yeşil ışık yakıldığı anda (ki bunu her zaman yapmaya hazır olacakları varsayılabilir) kurbanlarının canını alabilecek durumda olacaklardı. Dediğim gibi, büyük olasılıkla bu kısa erimde gerçekleşirdi. Çünkü Batı’nın</span> <span class="char-style-override-12" xml:lang="tr-TR">megali idea’</span><span xml:lang="tr-TR">sı, saplantısı buydu. Türklerin Anadolu ve Rumeli’ye egemen olup yerleşmelerini bir türlü kabul edememişlerdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-289" id="footnote-225-289-backlink">289</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu bağlamda şu olasılıklara da işaret etmek gerekir. Sevr uygulansaydı, İtalyan nüfuz bölgesinin eninde sonunda Yunanistan’a, Fransız nüfuz bölgesinin de eninde sonunda Ermenistan’a katılması için çalışmaların başlayacağı tahmin edilebilir. Nüfuz bölgelerinin sınırları sanki buna hazırlık olmak üzere çizilmiştir. Yani İtalyanlar Yunanistan için, Fransa da Ermenistan için bir süre “emanetçilik” yapmış olacaklardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Sözünü ettiğim</span> <span class="char-style-override-12" xml:lang="tr-TR">megali idea</span><span xml:lang="tr-TR">’nın gereği olarak, böyle bir durumda İtalya ve Fransa belki başlangıçta çıkarları bakımından bu tür gelişmeleri önlemeye çalışsalar da, son çözümlemede buna çok da karşı çıkmayacakları düşünülebilir. (Kıbrıs ve Filistin’de İngiltere’nin Rumlar ve Yahudiler karşısındaki durumuna benzetilebilir.) Zaman içinde İstanbul’un bir Rum (dolayısıyla Yunan) kentine dönüşeceği de tahmin edilebilir. Aynı biçimde Ermenistan’ın Kürdistan’ı yutacağı düşünülebilir.</span></p>

      <p class="arabaslik-sol-kucuk para-style-override-11" xml:lang="en-GB"><span xml:lang="tr-TR">26a. 22 Haziran Yunan Taarruzu</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Saldırı 22 Haziran’da başladı. Konferans bunun kararını 20 Haziran’da almıştı. Karar alınır alınmaz Yunanlıların saldırabilmeleri, ancak Yunanistan’ın hazırlıklı olmasıyla açıklanabilir. Bu iş zaten Venizelos ve L. George arasında “pişirilmişti.” 14 Haziran akşamı Venizelos Londra’ya varır varmaz L. George’la buluştu. İngiliz başbakanı Yunanistan’ın antlaşmayı Türkiye’ye zorla kabul ettirmek niyeti olup olmadığını ve varsa buna yeterli askeri gücü olup olmadığını sordu. Venizelos Türk gücünün abartıldığını söyledikten sonra, kendilerinin de kararlı, yeterli güce sahip oldukları güvencesini verdi. Yeter ki iki devlet, hiç olmazsa İngiltere, kendilerine destek olsun.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-290" id="footnote-225-290-backlink">290</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Aslında Yunanlıların böyle bir işe girişmeleri konusunda karşıt sesler gelmiyor değildi. İtalyanlar bu işten pek hoşnut değillerdi. Fransızlar da, başbakanları Millerand dışında, genellikle aynı olumsuz havadaydılar.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-291" id="footnote-225-291-backlink">291</a></span><span xml:lang="tr-TR">Sonra İngiliz Dışişleri ve özellikle genelkurmayı. Ama sonuç olarak hazırlayıp kararlaştırdıkları bir barış antlaşması vardı ve Yunanlılar bunu Osmanlılara zorla kabul ettirmeye hazır ve hevesliydiler. Üstelik İngilizler 15 Haziran’da Kuva-yı İnzibatiye’nin ansızın çözülmesiyle Kuva-yı Milliye ile burun buruna kalmışlardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Boğazlar dahil, Anadolu’nun Marmara kıyıları artık Kuva-yı Milliye’nin gölgesi altına girmişti. Ulusçuların denetimindeki liman ve iskelelere İngilizler ya indirilmiyor ya da inseler de hareketleri kısıtlanıyordu. 10 Haziran’da Lapseki’ye Ezine’den bin Kuva-yı Milliye askeri gelmiş, İzmit’te Kuva-yı Milliye ile İngilizler arasında vuruşmalar başlamıştı. Ali Fuat Paşa’yla iletişim kurulduğunda (14 Haziran), Paşa o gece İzmit’i işgal etme buyruğu aldığını, İngilizlerle savaşma buyruğu olmadığı halde, olay çıkmaması için İngiliz kuvvetlerinin Derince’nin batısına çekilmesini istedi. Buna karşı İngilizler Türk kuvvetlerinin çekilmesini istediler. O gece Kuva-yı Milliye sonuçsuz kalan üç saldırı düzenledi. Vuruşmalar 18 Haziran’a değin sürdü. 15 Haziran’da Aslan Bey, Gebze’ye 200 kişilik birliğiyle girerek İzmit’teki İngiliz birliğinin karadan iletişimini kesti. Aynı gün Derince’deki top mühimmatının yok edilmesi işlemini İngilizler bütünlediler. 14.600 tonluk mühimmat denize atıldı. 18 Haziran’da İzmit’in 7 mil güneydoğusunda bulunan ve Kuva-yı Milliye karargâhı olarak kullanılan dokuma fabrikası denizden ve havadan bombalandı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-292" id="footnote-225-292-backlink">292</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">17 Haziran’da ise Fransızların 20 günlük mütarekeyi çiğnemeleri üzerine mütarekeye son verildiği açıklanmıştı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bir Yunan taarruzu hem İngilizleri, hem Fransızları rahatlatırdı. Nitekim İzmit’teki gelişmeler karşısında adeta, panikleyen İtilaf Yüksek Komiserleri 17 Haziran’da acilen takviye güçleri gönderilmesi için aynı telle kendi hükümetlerine başvurmak gerektiği konusunda anlaştılar.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu ilginç telde komiserler İstanbul’un Anadolu’dan ve belki yakında Trakya’dan tehdit altında olduğunu, ticaret ilişkilerinin ve yiyecek kaynağının Çanakkale tarafından da tehdit altına girebileceğini, Müttefik güçlerinin bütün bu tehlikeleri savuşturacak yeterlikte olmadığını, komutanlarının önerilerine uygun olarak acil takviye güçlerine gereksinimleri olduğunu bildiriyorlardı. Müttefikler “her ne pahasına olursa olsun” İstanbul ve Boğazlar’a egemen olmalıydılar. Komiserler, tahmin ettikleri gibi, antlaşma koşulları açıklandıktan sonra ulusçu güçlerin harekete geçtiklerini ve bu koşulların hemen bütün Türkleri ulusçu yaptığını saptıyorlardı. Bu durumda Osmanlı’nın antlaşmayı imza edip etmeyeceği, etse bile bunun bir anlamı olup olmadığı değerlendirilmeliydi. İtilaf devletleri de İstanbul’da bile kalabilmek için ya iradesini zorla kabul ettirmek ya da antlaşmada esaslı değişiklikler yapmak durumundaydı. Kemalistlerin başarıları ve yaklaşmaları İstanbul’da hükümeti devirme ve ulusçu bir hükümet kurma girişimine de yol açabilirdi. Bu takdirde böyle bir hareket bastırılarak, Damat Ferit zorla iktidarda mı tutulmalıydı yoksa yalnızca asayişi sağlamakla yetinerek iş oluruna mı bırakılmalıydı? Birinci şıkta İtilaf devletleri hükümet ve yönetimi de üstlenmek durumunda kalabilirdi. İkinci şıkta Müttefikler düşman bir hükümetle karşı karşıya kalabilirlerdi. Komiserlere göre, Müttefik hükümetler antlaşmayı uygulamak istiyorlarsa ve ger</span><span xml:lang="tr-TR">eken kuvvetleri derhal göndermeye kararlıysalar birinci şık yeğlenmeliydi. Osmanlı’ya karşı yeni bir savaş yapılmak istenmiyorsa ikinci şık yeğlenmeli ve antlaşmanın özellikle ülkeyle ilgili kimi hükümlerini değiştirmeye hazır olunmalıydı. Komiserler hükümetlerinin mümkün olan en kısa zamanda bir-<br /></span><span xml:lang="tr-TR">örnek yönergeler göndermelerini rica ediyorlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-293" id="footnote-225-293-backlink">293</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">19 Haziran’da Hythe’da gerçekleştirilen İngiliz-Fransız toplantısında Yunan kuvvetlerine başvurulması kabul edildi. Venizelos da oradaydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-294" id="footnote-225-294-backlink">294</a></span><span xml:lang="tr-TR">20 Haziran’da Boulogne’da İtalyanların da katılmasıyla başlayan toplantı, kararı resmileştirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-295" id="footnote-225-295-backlink">295</a></span><span xml:lang="tr-TR">Burada antlaşmayı Osmanlı’ya imzalatmak için koşullarda bazı hafifletmeler yapıp yapmamak konusu tartışıldı. Fransızlar ve İtalyanlar, ayrıca İngiliz askeri uzmanları, kısmen Curzon Türklerin güçlü oldukları noktasından hareketle bir hafifletmeden yanaymışlar. Venizelos’un anlatışına göre L. George dahi biraz o eğilimdeymiş. Bunun üzerine Venizelos L. George’a, Yunanistan’ın yalnız İzmit’te durumu kurtarmakla kalmayarak, Mustafa Kemal’in ordusunu da ezmeyi üstlendiklerini söylemiş, onu ikna etmiş. O da ağırlığını koymuş ve Venizelos’un istediği olmuş. Bana kalırsa Venizelos rolünü abartmaya çalışıyor.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yunan harekâtı söz konusu olunca kimilerinin antlaşma koşullarını ağırlaştırmak, Türkiye’yi bir an önce yok etmek tutkusu depreşiyordu. Venizelos 15 Haziran telinde, Yunan kuvvetleri kullanılırsa barış koşullarının Yunanistan’dan yana değişebileceğini sandığını söylüyordu. Somut olarak, bir Pontus-Ermenistan federasyonunda yerini alacak bir Pontus devletinden, Edremit Körfezi’nde bir genişlemeden, Türklerin İstanbul’dan çıkarılmasından, Yunanistan’ın Büyük Devletler’inkine denk bir konuma yükseltilmesinden (Müttefiklerarası komisyonlarda, Maliye Komisyonu’nda yer almak, İstanbul’da işgal kuvvetlerinden biri olmak?), Boğazlar’a nezaret hakkından (Boğazlar Komisyonu’nda iki oy sahibi olmak?) söz ediyordu. Venizelos burada biraz “uçmuştu” ve kafasında yakın bir gelecekte İstanbul’u almak düşüncesinin bile olduğunu tahmin etmek fazla bir “zorlama” sayılmamalıdır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Boulogne Konferansı’ndan sonraki telinde Venizelos biraz daha ölçülü gibi görünüyor, elde edilen başarının “büyük ve önemli,” yeterli olduğundan söz ediyordu. Ama herhalde L. George’un Boulogne’daki, Türkler antlaşmayı imzalamaz ya da uygulamazlarsa artık Avrupa’da kalamayacakları sözünden de cesaret alarak, Türkler “beklendiği üzere” körlüklerini sürdürürlerse, Yunan ve İngiliz kuvvetlerinin Türk İmparatorluğu’nu “tasfiye” işinin üstesinden gelebileceklerini yazmaktan kendini alamıyordu. Yani, Osmanlı Devleti’nin, Türkiye’nin yakın bir gelecekte değil, “hemen şimdi” yok edilmesi düşüncesidir bu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-296" id="footnote-225-296-backlink">296</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">“Uçanlardan” biri de Yunan karargâhında (?) irtibat subayı olan İngiliz generali Bridges idi. Onun Bandırma’dan 14 Temmuz’da Savaş Bakanlığı’na yazdığına göre, Yunan ordusu Trakya’da da başarılı olursa, Eskişehir, Afyon ve Ankara’yı işgal etmek üzere Yunan taarruzu devam etmeliydi. Bu hedefi başarmak altı haftadan fazla sürmezdi. Bu arada Mustafa Kemal’in önderliği de biterdi. Tabii buna göre antlaşmada Yunanistan lehinde kimi değişiklikler söz konusu olabilecekti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-297" id="footnote-225-297-backlink">297</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">22 Haziran’dan önce Yunan işgali altındaki bölge aşağı yukarı antlaşmada öngörülen bölge kadardı. Türk cephesi Ayvalık (kentin dışı), İvrindi, Soma, Akhisar bölgelerinden geçiyordu. Türk kuvvetleri kısmen Kuva-yı Milliye birlikleri, kısmen Kuva-yı Milliye görünüşünde düzenli birliklerden oluşuyordu. Fakat düzenli birlikler silah ve cephane bakımından çok zayıftı, genel olarak da makineli tüfek ve top sayısı azdı. Yunan ve Türklerin sayıları da çok orantısızdı. Yaklaşık olarak onların 40 binlik kuvvetine karşı, bizim 5 binlik kuvvetimiz vardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-298" id="footnote-225-298-backlink">298</a></span><span xml:lang="tr-TR">Yunanlılar daha ilk günden Akhisar’a girdiler. 23’ünde Salihli’yi, 24’ünde Kırkağaç ve Soma’yı ele geçirdiler. Yunan istilası kolayca gelişiyordu. 30 Haziran’da Balıkesir düştü. 8 Temmuz’da Bursa’ya girdiler. Daha sonra 20 Temmuz’da Doğu Trakya’ya saldıran Yunanlılar, 27 Temmuz’da buranın istilasını tamamlamış bulunuyorlardı. 29 Ağustos’ta kanlı bir çatışmadan sonra Uşak da Yunan işgaline girdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Böylece kısa zamanda ve çok zorlanmadan Yunanlılar Doğu Trakya’yı ve Batı Anadolu’nun çok önemli bölümünü, Yalova-Bursa-Uşak’ı (ve batısı) ele geçirmiş oldular. Bu felaket ve ilk iki Osmanlı başkentinin düşman istilasına uğraması bütün ülkede korkunç bir maneviyat çöküntüsüne yol açtı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-299" id="footnote-225-299-backlink">299</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Burada General Paraskevopulos’un 24 Haziran’da Batı Anadolu halkına hitaben yayımladığı bildiriden söz etmek gerekir. General önce Yunan ordusunun, Barış Konferansı Yüksek Kurulu tarafından görevlendirildiği için ülkenin içine doğru ilerlediğini belirtiyor, amacın Mustafa Kemal’in ulusçu örgütünü dağıtmak ve ırkı, dini ne olursa olsun bütün halkın yararına düzen ve güvenliği sağlamak olduğunu, hiçbir fetih emeli beslemediklerini, ülkenin yazgısı ve siyasal durumunun herkesin imzalayacağı barış antlaşmasıyla belirleneceğini söylüyordu. Kemalciler hem muzaffer Müttefikler’in kararlarına karşı çıkan asilerdi, hem de ülkelerinin ve padişahlarının düşmanıydılar. Mütarekeden bu yana yasaya aykırı olarak ve zorla asker toplamış, vergiler koymuş ve barışçıl halka dehşet salmışlardı. İzmir ve bölgesinin işgali Yunanlıların bütün halkın haklarına saygısını göstermişti. (Yunanlıların İzmir’e çıktıkları gün yaptıkları zulüm, Menemen kırımı bu iddiayı yalanlıyordu.) Halkın can, namus ve malları kutsal sayılacaktı. Osmanlı yönetimi görevine devam edecekti. Daha önce ulusçularla işbirliği yapmış olanlar da bundan böyle Yunan ordusuna saygılı olmak şartıyla korkmamalıydılar. Bildirinin sonunda sert ifadeler yer alıyordu. Ordunun buyruklarına karşı çıkanlara daha önce bazı durumlarda gösterilmiş olan affedicilik artık gösterilmeyecek, orduya ya da kamu güvenliğine karşı suçlar divan-ı harpte yargılanıp derhal infaz edilecekti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-300" id="footnote-225-300-backlink">300</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yunan taarruzu başladığı sırada Paris’te bulunan Damat Ferit, Konferans Başkanı sıfatıyla Fransız Başbakanı Millerand’a 25 Haziran günlü bir protesto notası verdi. Osmanlı ülkesinde “iade-i asayiş” konusunun Yunanistan’a havale edildiğini haber aldıklarını söylemekle başlıyordu. Damat Ferit’ten beklenebilecek bir yaklaşımdı bu. Demokratik-ulusçu bir hareketin varlığını asayiş sorunu olarak görüyordu herhalde. Yoksa İç Savaş’tan yakınamazdı (ya da yakınmaması gerekirdi), çünkü Vahdettin’le birlikte İç Savaş’ı el altından onlar başlatmışlar, sonra da resmen ilan edip yürütmüşlerdi. Kaldı ki, Yunanlılar İç Savaş’ı durdurmak (asayiş) için değil, İtilaf emperyalizminin antlaşmasını zorla kabul ettirmek için öne sürülmüştü.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mütarekeden beri Türkiye ve İtilaf devletlerinin “def’ine muktedir” olamadığı “müşkülatın” başlangıcı ve nedeni Yunanlıların İzmir’i işgal etmesiydi. Karışıklığın önlenmesi için Yunanlıların ilerlemesi değil, “tamamiyle” geri çekilmesi gerekirdi. Türklerin ne haklı, ne de kabule değer saydığı bir antlaşmanın “eski bir millete ve onun kadar eski bir hanedan-ı zişana” Yunan ordusu eliyle zorla kabul ettirmeye kalkışılması, üstelik taraflardan biri “mükemmelen müsellah ve mücehhez” iken, öbürünün her türlü savunma aracından yoksun bırakılmış bulunması, Osmanlı milletini büyük üzüntü ve umutsuzluğa düşüreceğinden doğuda “hadisat-ı müthişe” çıkması olasıydı. Onun için geçen yıl İzmir’in işgalinde çıkan rezalet ve fecaatlerin yinelenmesine yol açacak önlemlerden vazgeçilmesini rica ediyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Oysa Türkçe konuşan bütün ülkelerin bağımsızlık, bütünlük ve egemenliğini onaylayacak adil bir antlaşma yabancı bir ordunun gönderilmesinden daha iyi bir etki yapardı. Bu takdirde Osmanlı hükümeti ülke içinde “serbesti-i harekâtını” kazanacağından asayişi kolaylıkla sağlayabilirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-301" id="footnote-225-301-backlink">301</a></span><span xml:lang="tr-TR">Bu son çözümleme isabetsiz sayılamaz. Batı emperyalizminin azgınlığı ve Türklüğü yok etme kararlılığı olmasa, demokratik-ulusçu hareketin başarıya ulaşması zor olurdu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sırada İstanbul’da durum çok karışık, sinirler çok gergindi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-302" id="footnote-225-302-backlink">302</a></span><span xml:lang="tr-TR">Bir habere göre 30 kişilik yeni bir suikastçı grubu yakalanmış. İşin dikkat çekici bir yönü bunların başında bir kadın, İsmail Canbulat’ın eşi Nuriye Hanım varmış. Birkaç gün sonra da “kadın propagandacılardan” Sabire Hanım’ın tutuklandığını okuyoruz. Nitekim İstanbul Merkez Komutanlığı’nın bir bildirgesi güvenlik ve asayiş hakkında birtakım yalan söylentilerin dolaştığını, bunu yapan “kadın ve erkek müsebbiplerin” Divan-ı Harb-i Örfi’ye verilerek “en ağır surette” cezalandırılacaklarını duyurdu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-303" id="footnote-225-303-backlink">303</a></span><span xml:lang="tr-TR">Oysa asayişin “zerre kadar” ihlal edilmesi olasılığı yoktu. Başka ilginç bir haber artık polis müdür-i umumisi olmayan Nurettin Bey’in Kızıl Hançer işinden dolayı 16 Haziran’da 2 No’lu Tayyar Paşa Divan-ı Harbi’nde tutuksuz olarak yargılanmaya başlanmış olmasıydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-304" id="footnote-225-304-backlink">304</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Gizli kadın örgütü haberinin arkası gelmedi. Yine arkası gelmeyen başka bir haber önemli bir suikastçı grubunun yakalanmasıydı. Bunlar Kaymakam Hüsamettin, müstafi Yüzbaşı Enver, Galata Arap Camii civarında Rize Oteli’nin sahibi Mustafa’dan oluşuyorlardı. Padişah (“mukaddes padişahımız”) ve vükelaya suikast yapıp isyan çıkaracaklarmış. Bunun üzerine İtilaf devletleri İstanbul’u topa tutacakmış, kent harabeye dönünce hükümete geleceklermiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-305" id="footnote-225-305-backlink">305</a></span><span xml:lang="tr-TR">Bunlar, büyük olasılıkla, başta padişah ve hükümeti, insanları antlaşmaya razı etmek için uydurulmuş şeylerdi. Aynı günlerde başka bir haber Enver Paşa’nın yaveri Binbaşı Saffet Efendi ile Sarıyer Pertevniyal Valide Sultan Mektebi müdürü Aziz Efendi’nin okulda Lazları toplayıp silah edinmeye, çete kurmaya kalkıştıkları yönündeydi. İşin içinde Maden köyü muhtarı Laz Ahmet, silah sağlayacak olan Tütüncü Süleyman varmış. Bunlar yakalanmış, Muhtar Ahmet’in damadı sabıkalı Halim, Laz İsmail, Bayram ve Emin oğlu Osman kaçmışlar.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-306" id="footnote-225-306-backlink">306</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İşe genelinden bakacak olursak, denebilir ki, padişahçı cephenin demokratik-ulusçu cepheye bakışı “şizofrenik” olarak değerlendirilebilecek, çelişkili bir bakıştı. Bir yandan, o cephenin varlığı, silahlı direnişi padişahçılar için Müttefikler’e (İngiltere, Fransa, İtalya) karşı bir güç kaynağı, dolayısıyla daha uygun barış koşulları elde etmek için bir kozdu. Nitekim barış antlaşması taslağına verilen yanıtta Osmanlı’nın yok edilmeye direneceği açıkça belirtilmişti. Damat Ferit dahi Yunan taarruzuna karşı gönderdiği protesto notasında, doğuda “hadisat-ı müthişe” çıkması olasılığı ile tehdit etmişti. Öte yandan, mutlakıyetçi padişah ve padişahçılar doğal olarak demokratik-ulusçu hareketten nefret ediyorlardı. İttihatçılığa karşı nefret olarak somutlaşan bu tutum, emperyalizm tarafından da paylaşıldığı ve onaylandığı için, sınır tanımaz bir hal alabiliyordu. Mustafa Kemal’in başını çektiği hareket de demokratik-ulusçu ideolojinin içinde olduğuna göre, onu İttihatçılık diye damgalayıp aynı nefreti ona yöneltmek çok kolay ve doğaldı. Önce örtülü, sonra resmi İç Savaş’ın çıkartılması bu tutumun sonucuydu. Ama her şeye karşın, o hareket İtilaf devletlerine karşı yine de bir kozdu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">22 Haziran Yunan taarruzunun kolay başarısı, Kuva-yı Milliye’nin Yunanlılara karşı henüz bir “blöf” olma niteliğinin ortaya çıkması, Kuva-yı Milliye’yi İstanbul için bir koz olmaktan çıkardı. Kuva-yı Milliye direnemeyince, onu lanetlemek daha da kolaylaşıyordu. Çünkü kusursuz bir uysallık gösterilmezse barış koşullarının daha da ağırlaştırılması olasılığı vardı. Üstelik, her şeye karşın Yunan işgalinin İstanbul için sevindirici bir yönü de vardı. İşgal altındaki yerlere padişahçı yönetici ve memurlar atamak olanağı doğuyordu. Nitekim ilk şaşkınlık geçtikten sonra Yunan harekâtı için “tathir” (temizleme) deyimi kullanılmaya başlandı. Örneğin şu haber başlığı tipik sayılabilir: “Kuva-yı Bagiyeden (Asi Kuvvetler) Tathir Edilen Mahallerde.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-307" id="footnote-225-307-backlink">307</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">27 Haziran’da</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’ta imzasız bir “resmi tebliğ” çıktı. Bunda İzmit’teki İngiliz askerine “Türk milliyetçilerinin” nedensiz bir saldırıda bulundukları, böylece mütarekenin ihlal olunduğu, İtilaf devletlerinin izniyle “Rum ordusu” harekete geçtiği ve “ezici muvaffakiyet” elde edildiği, böylece milliyetçilerin layık oldukları cezayı gördükleri belirtiliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-308" id="footnote-225-308-backlink">308</a></span><span xml:lang="tr-TR">Kullanılan ifadeler, tebliğin yabancı biri tarafından yazılıp Türkçesi bozuk biri tarafından çevrildiğini gösteriyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">26 Haziran’da Ali Kemal “Korktuğumuz Yine Başımıza Geldi” diye yazarken, ilginç bir rastlantıyla aynı gün Refi Cevat da “Korktuğumuz Başımıza Geldi” diye başlık atıyordu. Fakat Cevat, bu başlığı kullanırken Yunan taarruzundan haberli olsa bile, bunun kapsamının ve doğuracağı sonuçların farkında olmadan Barış Konferansı’nın Osmanlı Murahhas Heyeti’ne karşı tavrından, mühletin uzatılmamasından ve belki İzmit’te Kuva-yı Milliye ile İngilizlerin karşı karşıya gelmiş olmalarından telaşa kapılıyor, bunun sorumlusu olarak Kuva-yı Milliye’yi görüyor, onları İttihatçılara benzetiyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-309" id="footnote-225-309-backlink">309</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">28 Haziran’da Ali Kemal, “Biz de Mesulüz” başyazısında herkesin sorumlu olduğunu belirterek “dövünüyordu:” “Kendimizi” koruyamamıştık, “o kuvva-yı bagiyenin” aleyhinde net bir biçimde tavır alamamıştık. Babıâli’nin siyaseti, savunmamızın “siyaseten mi satveten mi (güç ile)” olacağı bir türlü tam anlaşılamamıştı. O sıradaki hükümet dahi davayı kesip atamamıştı. O “ezeli haydutların” son olarak İzmit bölgesinde yaptıklarına karşı kararsız kalınmıştı. Ali Kemal bu durumda devletlerin bütün Türklerin aynı kafada oldukları yargısına varacaklarından korkuyordu. Bir gün sonraki</span> <span class="char-style-override-10" xml:lang="tr-TR">Alemdar</span><span xml:lang="tr-TR">’da çıkan üç yıldız imzalı yazı, İtilaf devletlerinin Yunanlıları neden saldırttıklarını anlamadığını söylüyor, derin bir şaşkınlık dile getiriyordu. Yine bu gazeteden İtilaf sansürünün</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’ı üç gün kapattığını öğreniyoruz.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-310" id="footnote-225-310-backlink">310</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Gördüğümüz üzere Yunan taarruzu karşısında tam teslimiyetçilik, tam İngilizcileşme tavrını ilk alan Ali Kemal olmuştu. O hazırdı. Anlaşılan Refi Cevat ve</span> <span class="char-style-override-10" xml:lang="tr-TR">Alemdar</span><span xml:lang="tr-TR">’ın öbür ileri gelen yazarlarının şaşkınlığı daha uzun sürdü. İhtimal 30 Haziran’da Balıkesir de düşünce “uyandılar,” fakat bunu dile getirmek için öteden beri İngilizcilikte, “küreselleşmede” büyük aşamalar yapmış olan Rıza Tevfik’e başvurdular. O da her zamanki çok bilmişliğiyle “Hâlâ Anlayamadık Galiba!” başlıklı bir başyazı yazdı: “Korku ile ümit dalgaları arasında bocalayıp duruyoruz; mukadderatımızı meçhul ufuklara sürükleyen rüzgârın ne taraflardan esmekte olduğunu hâlâ anlayamadık galiba!” diyordu. Onun çözümlemesine göre Rusya “pek müthiş ve emperyalist” bir devlet iken, İngiltere Hindistan yolu üzerinde bulunan Osmanlı’yı “samimi ve kavi” bir dost yapmak, onu canlandırmak istemişti (Palmerston siyaseti). Bu siyasetin önemini Âli ve Fuat paşalar da gerektiği gibi anlamamışlardı. Şimdi Rusya o Rusya değil, Türk dostluğu o derece değerli değil, hali de perişandı. Venizelos, dehasıyla bu hikmeti anlamış ve Türkiye’nin bir yüzyılda elde edemediği yeri bir hamlede elde etmişti. Yapacağımız yanlışlar Yunanistan’ın yararına olacaktı. Eksik ve yanlış bilgiler ve zayıf bir mantıkla yazılmış yazının asıl söylemek istediği galiba ne pahasına olursa olsun yüzde yüz İngilizci bir siyaset gütmek gerektiğiydi. Sevr imzacısının İngiliz Muhipler Cemiyeti’nin ön safındaki yeri bu tahmini destekleyecek bir olgudur.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-311" id="footnote-225-311-backlink">311</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ertesi gün ve ondan sonraki gün çıkan üç yıldız imzalı “Allah Belalarını Versin!” ve “Foyaları Meydana Çıktı” başyazılarının başlıkları, “Kuva-yı Gayrı Milliyecilerin Alçaklığı” haber başlığı</span> <span class="char-style-override-10" xml:lang="tr-TR">Alemdar</span><span xml:lang="tr-TR">’ın keskinleşen, köktenleşen tavrının yeni işaretleriydi.</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’taki “Kim Hayrette Değil?” başyazısında, “Bu memleketin zerre kadar talihi olaydı, İtilaf devletlerinin Yunanistan’a tefviz eyledikleri (görevlendirme) şu vazife-i tedibi hükümetimiz ifa kılardı, Mustafa Kemal gailesini vaktiyle ortadan kaldırırdı. Biz de yeniden yeniye bu musibetlere uğramaz... çilemiz daha dolmamışmış, zararın neresinden dönülürse kârdır...” tümcelerini görüyoruz.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-312" id="footnote-225-312-backlink">312</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">“Yeni çizgiyi” belki en iyi dile getiren ve bu arada “günah keçisini” işaret eden, Ali Galip fesadı ortaya çıkınca başlayan savaşım sırasında Konya’da vali bulunan ve kaçmak zorunda kalan Cemal Bey oldu. Cemal Bey bu sırada Damat Ferit’in sağ kolu, Sadaret müsteşarıydı ve</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’la bir mülakat yaptı. Ona göre hızla yapılması gereken iş, Yunan ilerlemesi karşısında kaçmakta olan taşra memurlarının yerine Kuva-yı Milliye ile “katiyen alakadar olmayan,” görevini “gayet bitarafane” yapacak dürüst ve namuslu kişiler göndermekti. Halka, padişahın hatt-ı hümayununa uygun olarak çıkarılmış olan hükümet bildirgesinin, İttihatçılar tarafından milletin başına getirilmiş olan bu yeni badireyi önlemek için çıkarıldığı anlatılmalı ve böylece hicret önlenmeliydi. Hükümet bildirgesini kaleme alan kişi –yani Reşit Bey– Paris dönüşünde kabinenin çizgisinden dönmüş olmalıydı ki “malum” gazetelerde çıkan demecinde Anadolu’dakilerle işbirliğinden bahsetmişti. Bu da Kuva-yı Milliye’ye cüret vermişti. “Zavallı Türkleri” sehpalarda sallandırmaları yetmiyormuş gibi, İzmit’te İngilizlere saldırmak gibi fahiş bir yanlış yapılmıştı. Reşit’in bu, ikinci yanlışı oluyordu. Kâmil Paşa hükümetinde görev yaparken (Dahiliye nazırı iken) ihtiraslardan kaçınmış olsaydı, daha o zaman İttihat ve Terakki’nin “başı ezilmiş” ve şimdiki felaket başa gelmemiş olurdu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-313" id="footnote-225-313-backlink">313</a></span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">Alemdar</span><span xml:lang="tr-TR">’ın 9 Temmuz sayısında, Avrupa gazetelerinden Damat Ferit’in Konferans’a verdiği 25 Haziran yanıtından parçalar sunuluyor ve bu vesileyle Refi Cevat, yanıtın güçlü mantığının büyüsüne kapılarak, bunun silahtan güçlü olduğunu belirterek, adeta iyimser bir hava estiriyordu. Ne var ki, ertesi günkü</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">, Konferans’ın henüz verilmemiş karşı yanıtını herhalde sızan haberlerden doğru tahmin ederek, imza için 10 gün mühlet verildiğini ve koşullarda değişiklik yapılmasının reddedildiğini yazıyordu. 9 Temmuz gazetelerinde İngilizlerin Harbiye Nezareti eliyle yaptıkları duyuru da yer alıyordu. Anlaşılan, 4 Temmuz’da Kuva-yı Milliye Boğaziçi’nde Beykoz’u basmış, Çubuklu’dan Yunan kuvvetleri gelince çekilmişti. İngilizlerin</span> <span class="char-style-override-10" xml:lang="tr-TR">Iron Duke</span> <span xml:lang="tr-TR">gemisi Alemdağ’ı 20 dakika topa tutmuştu. Dereseki ve Akbaba köyleri Kuva-yı Milliye ile işbirliği yaptılar diye tahrip edilmişti. Duyuru, İzmit’e doğru harekât yapılacağını, Boğaz’ın Anadolu kıyılarının savaş alanı sayılacağını, itfaiye ve askeri inzibat dışındaki askeri personelin düşman muamelesi göreceğini bildiriyordu. Yani sözü edilen istisnalar dışında bölgedeki bütün Osmanlı askeri personelinin Rumeli yakasına geçmesi isteniyordu.</span> <span class="char-style-override-10" xml:lang="tr-TR">Alemdar</span> <span xml:lang="tr-TR">Beykoz baskını dolayısıyla kendinden geçmişti; Kuva-yı Milliye’yi akılsız, vicdansız, hamiyetsiz diye niteledikten sonra “Allah belalarını versin” diye bitiriyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-314" id="footnote-225-314-backlink">314</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">12 Temmuz günlü</span> <span class="char-style-override-10" xml:lang="tr-TR">Peyam-ı Sabah, Bosfor</span><span xml:lang="tr-TR">’un Adliye Nazırı Ali Rüştü ile mülakatına yer verdi. Nazır, Kuva-yı Milliye’yi bastırma görevinin Yunanlılar yerine Osmanlı hükümetine verilmesinin daha uygun olacağını söyleyince, muhabir hükümet askerinin “düşman” tarafa geçmeleri olasılığını öne sürmüş. Nazır, İzmit’te karşı tarafa geçenlerin bu amaçla İstanbul’dan gidenler olduğunu söylemiş. Muhabir Yunan harekâtının hükümet tarafından protesto edilip edilmeyeceğini sorduğunda, “kendi programımıza dahil bir hareketin” (yani Yunan istilasının) protesto edilmeyeceğini söylemiş. Oysa, gördüğümüz gibi, Damat Ferit böyle bir protesto yapmış ve bu metin daha sonra gazetelerde de yer almıştır. İşin zor olup olmayacağı sorusuna Ali Rüştü, Kuva-yı Milliye’nin öteden beriden toplanmış haydut, sabıkalılardan oluştuğunu, o bakımdan zor olmayacağını, taarruz şimdiki gibi sürerse birkaç hafta içinde Yunan ordusunun Ankara surları önünde olacağı yanıtını vermiş. Muhabirin aktardığı, Mustafa Kemal yandaşları arasında anlaşmazlık başladığı, Kâzım Karabekir’in onunla ilişkilerini kestiği söylentilerine karşı nazır, anlaşmazlıklar beklenebileceğini, çünkü sürekli savaştan halkın bıktığını söylemiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-315" id="footnote-225-315-backlink">315</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Maarif Nazırı Fahrettin Bey “bu sırada” seçim yapıp Meclis’i toplamanın olanaksız olduğunu söylüyordu (tabii, Büyük Millet Meclisi’ni görmezden gelerek). Fakat hükümet de “böyle bir mesele-i hayatiyede” bütün sorumluluğu üstlenemezdi. Onun için padişah hanedanı, âyanı, mülki ve askeri önde gelenleri toplayıp görüşleri alındıktan sonra hükümet hareket edebilirdi. Yoruma göre pratik ya da sivri zekâlı nazır, antlaşma yüzünden subayların birçoğunun açıkta kalacağını söyledikten sonra, onar, yirmişer gruplar halinde Anadolu’da boş araziler bulup hükümetin vereceği tazminatla bunları işleyebileceklerini belirtiyordu. Hükümet onların çocukları için tarım okulları açmalıydı. Böylece hem onlar, hem memleket yarar görürdü. “Tahsil görmüş, zeki, faal adamlar dünyanın hiçbir yerinde aç kalmaz.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-316" id="footnote-225-316-backlink">316</a></span><span xml:lang="tr-TR">Nazırın bir hayli “küreselleşmiş” olduğu görülüyor.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İstanbul’da bu yılgınlık, teslimiyet ve işbirlikçilik ortamı hüküm sürürken, Yunanlılar Trakya işini ele aldılar. 14 Mayıs 1920’den başlayarak Batı Trakya’yı işgale başladılar. Yunanlılar geldikçe buradaki Fransız kuvvetleri çekiliyordu. 27 Mayıs - 4 Haziran günlerinde Yunan kuvvetleri üç tümen olarak Meriç Nehri boyunca yığınak yapmış durumdaydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-317" id="footnote-225-317-backlink">317</a></span><span xml:lang="tr-TR">1. Kolordu buna göre önlem alıyordu. Mayıs sonunda seferberlik ilan edildi. Oysa 11 Mayıs’ta antlaşma hükümleri ve Doğu Trakya’nın Yunanistan’a verileceği belli olmuştu. 25 Mayıs seferberliğin ilk günü oluyordu. 27 Mayıs günlü emirde seferber olan askerlerin hepsine üniforma verilemeyeceğini, ona göre giyimli olmaları, battaniye ve kaput ya da kebelerini getirmeleri isteniyordu. 20 Haziran akşamına kadar 11.857 er birliklerine katılmış, 1. Kolordu’nun mevcudu 17 bine yükselmişti. Bıyıklıoğlu halkın yurt savunmasına koştuğunu, fakat varlıklı kesimin İstanbul’a kaçmaya çalıştığını söylüyordu; bu yüzden Trakya Paşaeli Cemiyeti 19 Mayıs’ta 16 yaşından büyük erkeklerin Trakya’dan ayrılmasını yasaklamıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-318" id="footnote-225-318-backlink">318</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">20 Temmuz 1920 günü sabah 05:00’te Yunan ordusunun gemileri Tekirdağ kıyılarını topa tuttuktan sonra, 07:30’da Tekirdağ’ın doğusunda karaya asker çıkarıldı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-319" id="footnote-225-319-backlink">319</a></span><span xml:lang="tr-TR">İngiliz donanmasının bir uçak gemisi, Türk mevzileri üzerinde keşif uçuşları yaparak Yunanlıları desteklemekteydi. Daha ilk günden Yunan çıkarmasını önlemesi gereken 55. Fırka (Tümen) askeri dağıldı. Bundan sonrası tam bir felaket oldu. Pek az yerde direnildi. 24 Temmuz’da (5. gün) umut kalmadığından Bulgaristan’a sığınma kararı alındı. 25 Temmuz’da 700 subay ve askeri memur, 4 bin er, 10 bin göçmen, bunlarla 3 bin piyade tüfeği, 30 makineli tüfek, 31 top Bulgaristan’a geçti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-320" id="footnote-225-320-backlink">320</a></span><span xml:lang="tr-TR">Geçenler arasında 1. Kolordu Komutanı Muhittin de vardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-321" id="footnote-225-321-backlink">321</a></span><span xml:lang="tr-TR">Cafer Tayyar ise aynı gün atla giderken Bostanlı’da (Havsa) Yunan süvarilerine rastlayıp onlara tutsak düştü.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-322" id="footnote-225-322-backlink">322</a></span><span xml:lang="tr-TR">Yunanlılar Edirne’ye girdiler o gün.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">49. Fırka (Tümen) Komutanı Albay Şükrü Naili (Gökberk) anı defterine şöyle yazmış: “Yedi gün devam eden muharebe esnasında, kolordu karargâhı, bir defa olsun, tümenleriyle temas etmemiş ve muharebeye hâkim olamamıştır.” Demek ki iletişim bozuktu ve/ya da kolordu komutanı yetersizdi. Kolordu Kurmay Başkanı Yarbay Abdurrahman Nafiz’in (Gürman) Sakarya Savaşı’ndan sonra Ahmet Emin’e (Yalman) anlattığına göre, Trakya’daki maneviyat bozukluğunun en önemli nedeni İstanbul’dan serbestçe gelen bozguncu gazetelerdi. Kolorduya İstanbul’dan atanmış birçok subay ve askeri doktorun gelmemesi de başka bir etkendi. Ayrıca Anadolu’da Kuva-yı Milliye’nin uğradığı hezimetin yarattığı yılgınlık vardı. Nafiz’e göre Muhittin de direnmeye pek gönüllü değilmiş – “suret-i zahirede” (görünüşte) direnmeden yanaymış.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-323" id="footnote-225-323-backlink">323</a></span><span xml:lang="tr-TR">Bütün bunların dışında bir de, vuruşmaların başladığını öğrendiğinde Ferit’in direnilmemesi için verdiği buyruk vardı. 20 Temmuz günlü bu telde, Doğu Trakya’nın Yunanlılarca işgalinin Konferans’ın “müekkid” (ısrarlı) kararlarından olduğu belirtildikten sonra, “bilâ fayda” (yararsız) kan dökmekten ve İslam ahalinin perişanlığına yol açacak çarpışmalardan ve savaştan “katiyen” kaçınılmasını “tavsiye” ediyordu. Karay, haberleşme kesik olduğu için bu buyruğun yerine ulaşmamış olabileceğini söylüyor. Oysa Ferit’in De Robeck’e 23 Temmuz’da yazdığı İngilizce mektuptan olasılıkla bu buyruğun Muhittin’in eline geçtiğini anlıyoruz. Ferit teli ulaştırmasını General Shuttleworth’tan rica etmiş. O da teli Tekirdağ’a giden gemilerden birine vererek, oradaki İngiliz makamlarının bunu Muhittin’e iletmelerini istemiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-324" id="footnote-225-324-backlink">324</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Tayyar, tutsak düştükten sonra Atina yakınında enterne edileceği Kifisiya’ya götürülürken, Selanik’te bir çeşit basın toplantısı yapmış. Dediğine göre, Kemal hareketi çok ulusçu imiş ve Anadolu halkı onu sadakatle izliyormuş. Trakya’da da öyleymiş, fakat kıyılardan başlayan Yunan propagandası Doğu Trakya halkının maneviyatını bozmuş. Ayrıca Tekirdağ çıkarmasını hiç beklemiyormuş ve bu, hareket alanlarını çok kısıtlamış. Kemal için öyle değilmiş. Geniş bir ülkeye ve yoğun, sadık bir nüfusa malikmiş, onun için Rusların yaptığı gibi geri çekilerek, karşı saldırı için fırsat kollamak olanağına sahipmiş. Tayyar, son olarak, iki ülke arasında bir anlaşmadan, savaşı yeğlememekten yana olduğunu söylemiş. Anlaşma olanaksız değilmiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-325" id="footnote-225-325-backlink">325</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İngiltere’nin Atina Elçisi Earl Granville’in Londra’ya bildirdiğine göre Doğu Trakya harekâtı, Edirne’nin kısa zamanda düşmesi ve Tayyar’ın tutsak edilmesi haberleri Atina’da büyük sevinçle karşılanmış. Her yere bayraklar asılmış ve akşam katedralde</span> <span class="char-style-override-10" xml:lang="tr-TR">Te Deum</span> <span xml:lang="tr-TR">ayini yapılmış, 101 pare top atılmış ve gece Atina aydınlatılmış. Granville’e göre Fransızların “yedikçe insanın iştahı açılır” sözüne uygun olarak, İstanbul’u da almak istemeyen Yunan gazetesi yok gibiymiş. Bundan gelecekteki bir kesinlik olarak değil, çok yakın bir olay gibi söz ediliyormuş. Kimileri başkentin Atina’dan İstanbul’a taşınmasından dem vuruyormuş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-326" id="footnote-225-326-backlink">326</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Edirne’nin düşmesinin zafer sarhoşluğu içinde, Yunan Başkomutanı Paraskevopulos Yunan ordusunun yeniden taarruza kalkıp Eskişehir ve Afyon’u alarak demiryolunu ele geçirmesini ve Ankara’ya da bir birlik göndermesini önerdi. De Robeck’in 30 Temmuz’da bildirdiğine göre, Çukurova’da sıkıştıkları için Fransızlar da bu planı destekliyorlarmış. Yüksek komisere göre bu yola gitmek çok yanlış olurdu. Zaten Osmanlı hükümeti ayın 28’inde antlaşmayı imzalayacağına göre, yeni bir savaş başlatmak bütün “ılımlı” Türkleri ve İslam âlemini düşman eder, hükümetin düşmesine yol açardı. Yapılacak şey, antlaşmayı imza eden hükümete askeri ve siyasal tam destek sağlamak ve yol göstermekti. Böylece hükümet itibarını yitirmiş olan ulusçu harekete karşı savaşım yürütebilirdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Buna Curzon’un verdiği iki gün sonraki yanıt ilginçtir. Yeni bir Yunan harekâtı henüz yalnızca konuşma aşamasındaymış ve Venizelos bunu Osmanlı’nın imzalamaması durumu için öngörüyor ve silah, gereç vb. yardımları şart koşuyormuş. Ama De Robeck’in çekincelerine karşılık Curzon, Mustafa Kemal’in Müttefikler kadar Osmanlı hükümetinin de düşmanı olduğunu anımsatıyordu. Bu durumda (Yunan eliyle) onun “yenilgisi ya da ortadan kalkması” hükümetin yapmakta çaresiz kaldığı işin başarılması anlamına gelir, antlaşmanın onaylanmasını sağlayacak bir gelişme olurdu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-327" id="footnote-225-327-backlink">327</a></span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">Alemdar</span><span xml:lang="tr-TR">’da 21 Temmuz’da çıkan iki yıldız imzalı “27 Temmuz’a İntizar” yazısı, antlaşmayı imzalamayı içine sindirebilmiş bir yazıydı. Bu badireden, budanmış olsa bile, olduğunca “zehirlenmemiş” bir ülke kurtarılabilirse, yine de bir umut ve kurtuluş alevi parlayabilirdi. Yazar 27 Temmuz’un, yani antlaşmanın imzalanacağı düşünülen günün beklenmesini istiyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-328" id="footnote-225-328-backlink">328</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Padişahçı gazeteler İstanbul’un Yunan işgal bölgesine yönetici ve memur atayabilmesini olumlu buluyor ve sütunlarında yansıtıyorlardı. Bursa ve Biga’ya (Fuat Bey) müfettiş gönderilecekmiş (16, 18 Temmuz), Bursa’da Mektupçu Sadık Vicdani Bey ve Türk polisi göreve, göç edenler evlerine dönmeye başlamış. Posta Telg-raf baş müdürlüğü vekâletine Galip Bey atanmış, öbür memurlar iki gün önce işbaşı yapmışlar, yakında telgraf hizmeti başlayacakmış (19 Temmuz). Bursa’ya bir maliye müfettişi gelecekmiş. Mülkiye müfettişleri Badi ve Hacı Esat beyleri Bursalılar “şevkle” karşılamışlar (20 Temmuz). Bursa Jandarma Komutanlığı’na Hindistan’dan (esirlikten) dönen Binbaşı İrfan, Tabur Komutanlığı’na Jandarma Dairesi 2. Şubesi’nden Yüzbaşı Muhittin atanmışlar (21 Temmuz).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-329" id="footnote-225-329-backlink">329</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Dikkati çeken bir gelişme de Yunanistan’ın Osmanlı topraklarında yürütmeye başladığı asker alma etkinliğiydi. Önce Yunanistan’ın gönüllü topladığını öğreniyoruz. Bunlar, büyük olasılıkla Osmanlı uyrukluydular. Başka bir haberde İstanbul’da bir Yunan Askeri Heyeti’nin var olduğunu ve Rumca gazetelere bir bildiri gönderdiğini görüyoruz. Bu bildiri, 1901 doğumluları askere çağırıyordu. Göçmen olanlar şimdilik bu çağrının dışında bırakılıyorlardı. Çağrılanlar 10-30 Haziran arasında Yunan Askeri Heyeti’ne başvurmak zorundaydılar.</span> <span class="char-style-override-10" xml:lang="tr-TR">Neologos</span> <span xml:lang="tr-TR">gazetesine göre, 1 Temmuz günü Yunan ordusuna gönüllü yazılan 200 Rum ve 80 Ermeni İstanbul’dan İzmir’e hareket edeceklerdi. Rumca gazetelerden alınan bilgilere göre, Gemlik Yunan işgali altına girince, İstanbul’daki Gemlikli Rumlar 17 Temmuz’da</span> <span class="char-style-override-10" xml:lang="tr-TR">Annea</span> <span xml:lang="tr-TR">vapuruyla Gemlik’e gelip Yunan taburuna 40 bin sigara, 50 kıyye (64,1 kilo) rahat lokum, bini aşkın mendil vermişler. (Bu haberin 20 satırı nedense sansürce çıkarılmış.)</span><span class="dipnot char-style-override-11" xml:lang="tr-TR"><a class="footnote-link" href="#footnote-225-330" id="footnote-225-330-backlink">330</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Başka bir habere göre, subaylıkla ilişkisi kesilmiş eski yedek subaylar, emekli subaylar, gönüllü subay olup affedilenler üniformalı dolaşmaya devam ediyorlarmış. Onun için görevli askerlerin kimliklerini, görev kâğıtlarını yanlarında taşımaları isteniyordu. Yoksa “derakap derdestle” Divan-ı Harp’e verileceklermiş. Söz konusu durumun yoksulluktan ileri gelebileceği sonradan akla gelmiş olacak ki, Merkez Komutanlığı bir bildiri daha çıkararak, sivil giyecek elbisesi olmayanların bunun tedarikine çaba göstermelerini istedi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-331" id="footnote-225-331-backlink">331</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu arada</span> <span class="char-style-override-10" xml:lang="tr-TR">Alemdar’</span><span xml:lang="tr-TR">ın İzmir muhabirinden, 22 Haziran günlü, Yunanlıların etnik temizlik niyetine işaret sayılabilecek bir haberi çıktı. Buna göre, ister yerli, ister göçmen, Yunan işgalinden önce ayrılmış (ya da kaçmış?) olanların yeniden işgal altındaki yerlerine dönmeleri kabul edilmiyormuş. Ancak işgalden sonra ayrılanlar geri gelebiliyorlarmış.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-332" id="footnote-225-332-backlink">332</a></span><span xml:lang="tr-TR">Söz konusu işlemin yalnızca Türkleri hedef aldığı açıktır.</span></p>

      <p class="arabaslik-sol para-style-override-11" id="toc_marker-2-5-7" xml:lang="en-GB"><span xml:lang="tr-TR">27. İtilaf Devletlerinin Yanıtı ve Şura-yı Saltanat</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Barış Konferansı Spa’da toplandı ve 16 Temmuz günlü ve başkan olarak Millerand’ın imzasını taşıyan yanıtı hazırladı. 17 Temmuz günü saat 17:00’de bu yanıt irtibat subayı olan Albay Henry tarafından Reşit’e verildi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit Paris’te kalan tek murahhastı. Reşit Paris’e döndükten sonra 29 ve 30 Haziran günleri Damat Ferit’le tartışmıştı. Tevfik Paşa da yapılacak bir iş kalmadığını ileri sürerek Reşit’in Paris’te kalmasını, ama heyetin dönmesini önerdi. Herkes bu düşüncede birleştiği için Damat Ferit de karşı çıkamadı, ama 6 Temmuz’da gidilecekken Damat Ferit vazgeçtiğini söyleyince Tevfik’in canı sıkıldı. Toulon’da bekleyen</span> <span class="char-style-override-10" xml:lang="tr-TR">Gülcemal</span><span xml:lang="tr-TR">’le gitmek yerine Taranto yoluyla hemen o gün gitmeye kalkıştı. Fakat heyetin ayrı ayrı dönüş yapması çok dedikoduya yol açacağından, Reşit’in çabalarıyla heyetin hep birlikte (Reşit dışında) 8 Temmuz akşamı gitmesi sağlandı. Heyet 14 Temmuz sabahı İstanbul’a ulaştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-333" id="footnote-225-333-backlink">333</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Heyet gittikten sonra Reşit, Babıâli Hukuk Müşaviri Münir (Ertegün), Müsteşar Esat ve iki kâtiple “bila mübalağa” bütün gece ve ertesi gün (9 Temmuz) akşama dek çalışarak “mufassal” (ayrıntılı) yanıtı Spa’daki Konferans’a yetiştirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-334" id="footnote-225-334-backlink">334</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu noktada Reşit Damat Ferit’le ilgili birtakım savlar ileri sürüyor. Önce sadrazamın barış koşullarının hafifletilmesinin onurunu üstlenmek için Paris’e gittiğini düşünürken, daha sonra Paşa’nın Paris’e gelir gelmez Venizelos’un adamlarıyla ve Beyoğlu gazetelerinden birinin muhabir ve yazarı olan bir Rum’la “hemen her gün” görüştüğünü görünce, bu gidişin Frew ile kararlaştırılmış olduğunu anlamış. L. George’un bu planına göre antlaşma imzalanacak, sonra da antlaşmaya karşı başkaldırıldı diye Yunan ordusu “her iki taraf” adına Anadolu’ya saldırtılacaktı. Bu senaryo Temmuz başında (hatta 22 Haziran’dan beri) zaten yürürlükte olduğuna göre, pek de gizli bir plan sayılamaz. Ayrıca, Damat Ferit Paris’te sözü edilen temasları yapma olanağına sahip miydi, sahip idiyse bu bilgilerin Reşit’e nereden (Fransız istihbaratı?) geldiği sorulabilir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-335" id="footnote-225-335-backlink">335</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İtilaf devletlerinin yanıtı önce, Dünya Savaşı’nı çıkarmanın suç olduğu, bu suçun da tümüyle İttifak cephesine ait olduğu kabülünden başlıyordu. Osmanlı’nın sorumluluğunun diğerlerinden daha az olduğu savı reddediliyordu. Kendisine birçok kez dostluk göstermiş olan ve hiçbir düşmanca amaç beslemeyen devletlere (İngiltere ve Fransa?) karşı hainlik yapmıştı Osmanlı. Üstelik 1914 Ağustosu’nda İtilaf devletleri, tarafsızlığını korursa, toprak bütünlüğünün korunacağı güvencesini vermişti. Böylece Osmanlı, güvenliğini sağlamanın ötesinde tutkular beslediğini göstermişti. Osmanlı Devleti, Rusya, Romanya, Doğu Avrupa’nın ulaşımını kesmekle savaşın en az iki yıl uzamasına, milyonlarca can ve yüzlerce milyarlık maddi kayba neden olmuştu. Burada bir nankörlük suçlamasının ötesinde, belki Osmanlı’nın Büyük Devletler’e savaş açma hakkının bile olmadığı iması vardı. Bu doğruysa, demek ki Osmanlı devlet sayılmıyordu, bir çeşit “kızılderili” muamelesi görüyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bundan sonra, Türklerin öbür uluslar üzerindeki egemenliğine “sonsuza dek” son vermek gereği belirtiliyordu. Bulgaristan, Makedonya, Ermenistan ve öteki yerlerde büyük zulümler yapılmıştı. Savaş sırasında 800 bin Ermeni topluca öldürülmüş, 200 bin Rum ve 200 bin Ermeni yurtlarından sürülmüşlerdi. Onun için Türk çoğunluğunun bulunmadığı topraklar Türk egemenliğinden çıkarılacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Trakya, İzmir bölgesi, Suriye ile Türkiye arasındaki bölgede Türk çoğunluğu olmadığı için Osmanlı egemenliğinden çıkarılacaktı. “Bundan dolayı” da ABD cumhurbaşkanının “haklı ve insaflı” biçimde belirleyeceği özgür Ermenistan maddelerinde de değişiklik yapılamazdı. Hatta İzmir’in Yunan yönetimine verilmesinin “oradaki halkın” yararına olacağı öne sürülüyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yapılması kabul edilen tek önemli değişiklik, Türkiye’nin (Bulgaristan gibi) Milletler Cemiyeti’ne üye olduğu takdirde Boğazlar Komisyonu’na tek oy sahibi ülke olarak katılabilmesiydi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-336" id="footnote-225-336-backlink">336</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Maliye Komisyonu’nun vesayet kurma amacıyla oluşturulmadığı söylendikten hemen sonra, bunun Osmanlı’yı ahlak kötülüklerinden, vurgunculuktan, emperyalist akımlardan kurtarmak amacına yönelik olduğu belirtiliyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Antlaşma iyi bir yönetimle, Türk ulusunun mutlu olmasını engelleyecek nitelikte değildi. Hatta birçok duraksamadan sonra ve Türklerin İstanbul’da çoğunluk oluşturdukları kuşkulu olduğu halde, onların orayı başkent olarak tutmalarına karar verilmişti. Ama eğer antlaşma imzalanmazsa ya da Osmanlı antlaşmanın Anadolu’da uygulanmasını sağlayamazsa, Müttefikler bu kararı yeniden ele alıp “Türkleri Avrupa’dan sonsuzluğa dek kovmak” durumuna girebileceklerdi. Belge bir ültimatomla sonlanıyordu. Osmanlı antlaşmayı kabul ettiğini ve imzalamaya hazır olduğunu 27 Temmuz gece yarısına değin bildirmek zorundaydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-337" id="footnote-225-337-backlink">337</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu, bana göre onu yazan devletlerin tarihlerinde leke oluşturan bir yalan ve ikiyüzlülük belgesidir. İzmir bölgesinde, Doğu Trakya’da, Kuzeydoğu Anadolu’da Türk çoğunluğunun bulunmadığı, İstanbul’da Türk çoğunluğunun bulunduğunun kuşkulu olduğu apaçık yalanlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-338" id="footnote-225-338-backlink">338</a></span><span xml:lang="tr-TR">Bu devletlerin hükümet ve yönetim adamlarının neden böyle bir davranışta bulundukları araştırılmalıdır. Bunu araştırmanın yeri burası olmamakla birlikte, devletler arasındaki ilişkiler tarihi boyunca böyle apaçık yalanların dile getirildiği durumlar saptanmalı ve incelenmelidir. Tabii, öncelikle Almanya, Bulgaristan vb. gibi İttifak ülkeleriyle barış sürecindeki belgeler ele alınmalıdır. Bu gereğe işaret ettikten sonra, akla gelen bazı açıklamalar yapılabilir. Bir kez işin bir ırkçılık boyutu olabilir. “Aşağı” düzeyde sayılan halklara ve devletlere karşı yalan söylemenin mubah olduğu ya da kendi düzeylerinde halklar ve devletlere söylenen yalanlardan daha az ayıp ya da daha az ahlaksızca olduğu düşüncesinin payı olabilir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-339" id="footnote-225-339-backlink">339</a></span><span xml:lang="tr-TR">Örneğin, 1856 Paris Kongresi’nde Osmanlı toprak bütünlüğünün garantilendiği (sonraki gelişmelerin gösterdiği üzere) ve artık Osmanlı Devleti’nin Avrupa devleti sayılacağı bir yalandı. Nitekim Âli Paşa durumdan cesaret alarak kapitülasyon düzenine son vermekten söz ettiğinde, Avrupalılar oralı olmamışlardı. Tabii, belgede yer aldığını söylediğim, Osmanlı’nın Büyük Devletler’e savaş açma hakkının kabul edilmemesi iması da ırkçı bir yaklaşım örneğidir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Büyük olasılıkla metni hazırlayan ve onaylayanların kafasında Doğu Trakya, İzmir bölgesi, Kuzeydoğu Anadolu’nun Türkiye’nin elinden alınmasının asıl gerekçesi, buraların eski Yunan, eski Roma, eski Hıristiyan toprakları oluşu, Türklerin sonradan gelme olmaları, Hıristiyan (hiç değilse Yahudi) olmamalarıydı. Daha sonraki yıllarda Filistinli Araplara siyonistlerin dayatmaya çalıştıkları “tarihsel hak” kuramı söz konusuydu. Yani, bize “bin yıl önce siz buralarda yoktunuz,” Filistinlilere “iki bin yıl önce siz burada yoktunuz” yaklaşımıydı bu. Yalnız, bu yaklaşımı İtilaf devletlerinin yanıt belgesinde dürüstçe dillendirmenin önemli bir sakıncası vardı. Bu tutum bütün Türkleri tümüyle umutsuzluğa itip birleştirerek, “ya istiklal, ya ölüm” savaşımına itebilirdi. Onun için apaçık ve saçmalık derecesinde yalan da olsa, sözü edilen gerekçeler ileri sürüldü. İhtimal, Türklerin “aşağı” düzeyde bir halk sayılması da yalanın vicdanlarında çok büyük bir rahatsızlık uyandırmamasını sağlıyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Osmanlı Devleti’nin neden savaşa girdiği konusuna gelince: Bir kere İtilaf devletlerinin Dünya Savaşı başında vermek istediği Osmanlı bütünlüğünü sağlama garantisinin 1856 Paris Antlaşması’nın, Büyük Devletler’in Balkan Savaşı başındaki kurulu düzenin (</span><span class="char-style-override-10" xml:lang="tr-TR">status quo</span><span xml:lang="tr-TR">) değişmeyeceği, L. George’un ve W. Wilson’un 1918’de Türkiye’nin bağımsızlığı konusunda verdikleri garantilerinden daha değerli, daha sağlam olması olasılığı var mıydı? Batı için Osmanlı bütünlüğü, bağımsızlığı ilkesi istenildiği anda çiğnenebilecek bir yalan, bir efsaneydi. 1914’te savaşa giren Osmanlı hükümetinin hangi güdü ve amaçlarla bunu yaptığı doğru dürüst incelenmiş bir konu değildir. Ama büyük olasılıkla 1913-14’te Büyük Devletler’in Osmanlı ülkesinin paylaşımı için yaptıkları anlaşmaların gerçekleşmesini önleme arzusu ve 1838’den beri Osmanlı’nın içinde bulunduğu Büyük Devletler’in ortak yarı sömürgesi olma durumuna son verilmek istenmesinin kararda önemli bir payı vardı. Nitekim, ilk fırsatta, 9 Eylül 1914’te kapitülasyonlara son verildiği duyurulmuştu. Balkan Savaşı’nın kimi kayıplarını gidermek umudu da belki vardı. Oraları Osmanlı için yitirilmiş bir “vatandı.” Başkalarıyla birlikte yaşamayı bilmeyen, kafaları etnik temizlik yönünde işleyen Balkan ulusçulukları karşısında böyle bir siyasetin ne ölçüde “emperyalistçe”, “saldırganca,” ne ölçüde “ahlaka” uygun ya da aykırı olduğu tartışılabilir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-340" id="footnote-225-340-backlink">340</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit’in söylediğine göre, kendisi yanıtı alır almaz “derhal” reddetmiş. Herhalde bu ret, bir nota verilerek olmuş olmalı. Fakat dediği gibi reddedildiğinin başka bir kaynakta doğrulandığını görmedim. Sadrazam ona kabul etmesi için telgraf gönderdiğinde –ki en erken Meclis-i Vükela’nın imza kararı ardından, yani 22 Temmuz’da gönderilmiş olabilir– hem nazırlıktan, hem de murahhaslıktan istifa etmiş. Reşit red olayını L. George’un girişimini (Yunan ordusunu saldırtmak?) önleyen bir hareket olarak değerlendiriyorsa da, bu sözün mantığını ben çıkarabilmiş değilim.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-341" id="footnote-225-341-backlink">341</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bir de şu var. Reşit istifa ettiğini söylüyor ama bunu doğrulayan hiçbir bilgiye rastlamış değilim. Görünüşe göre Reşit’in Dahiliye Nezareti’nden ayrılması, Damat Ferit’in istifa ederek 4. Damat Ferit hükümetine son vermesiyle olmuştur. Aklıma gelen en iyimser yorum, Reşit’in istifa etmiş, fakat Damat Ferit’in bu istifayı kabul etmemiş, Reşit’in de ısrar etmemiş olmasıdır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Rıza Tevfik, İtilaf devletlerinin yanıtı daha belli olmadan, 18 Temmuz’da çıkan yazısında davranış ilkesinin “kalanı kurtarmak” olması gerektiğini, antlaşmayı imzalamak konusunda “bir dakika” tereddüt edilmemesi gerektiğini yazıyordu. Yanıtın niteliği 20 Temmuz gazetesinde açıklandı.</span> <span class="char-style-override-10" xml:lang="tr-TR">Times</span> <span xml:lang="tr-TR">muhabirinin 17 Temmuz sayısında çıkan haberinde, padişahın Damat Ferit ve öbür murahhasların görüşlerini aldığını, çoğunun imzadan kaçınmakla bir şey elde edilemeyeceği, bu durumda savaşın yeniden başlayabileceği, Hazine emlakine el konulabileceği ve en kötüsü, Yunanlıların da İstanbul’u işgal edebilecekleri görüşünde olduklarını bildiriyordu. Saltanat Şurası da Cumartesi (24 Temmuz) ya da en geç Pazartesi (26 Temmuz) toplanacakmış.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-342" id="footnote-225-342-backlink">342</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İstanbul’da çıkan İngilizce</span> <span class="char-style-override-10" xml:lang="tr-TR">Orient News</span> <span xml:lang="tr-TR">gazetesinin bildirdiğine göre Damat Ferit İstanbul’a varışının akşamında Meclis-i Vükela’ya bir konuşma yapmış: Antlaşmayı almadan önce adaletli olacağı konusunda umut besliyorlarmış. Fakat Kuva-yı Milliye’nin İzmit’te yaptıkları, bir Bismark ya da Edward Grey’in bile üstesinden gelemeyeceği bir durum yaratmış. Başvurular sonuçsuz kalmış ve Millerand bile bizden yana tutumundan vazgeçmiş. Antlaşma imzalanmazsa savaş durumuna yeniden dönülür ve daha da ağır koşullar gelebilirmiş. Padişahla görüşmesinde imzalama kararının Saltanat Şurası’nca alınması kararlaştırılmış, çünkü kendisi bu sorumluluğu üstlenip tarihin lanetine uğramak istemezmiş. Almanya gibi güçlü bir devlet bile önüne konan antlaşmayı imzalamış. Öğrendiğine göre İttihatçılar antlaşmayı imzalayacak “yurtseverlerin” parmaklarını kesme kararındaymışlar. Onun için düzeni sağlamak üzere önlemler almak mutlaka gerekiyormuş. Saltanat Şurası’nın alacağı karara göre istifa etmesi gerekebilirmiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-343" id="footnote-225-343-backlink">343</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">19 Temmuz günü Reşit’in Versailles’dan çektiği tele göre, Spa Konferansı’ndan dönen “bir zat-ı mühim” ile görüşmüş. O, antlaşma imzalanmazsa İstanbul’un elimizden alınacağını söylemiş ve imzayı öğütlemiş. Buna karşı Reşit, imza edilse bile İstanbul’da kalabilmemiz için Anadolu’daki “iğtişaşın” (karışıklığın) kaldırılması koşulunun da var olduğunu anımsatınca, karşısındaki yuvarlak sözlerle işi geçiştirmiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-344" id="footnote-225-344-backlink">344</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yine 19’unda imza kararı alınmadan önce Konferans’a murahhas olarak Âyan’dan Hadi Paşa ile Rıza Tevfik’in ve Bern Elçisi Reşat Halis’in gitmesi, birincilere “bir defaya mahsus” 12’şer bin frank, Reşat Halis’e 10.000 frank verilmesi Meclis-i Vükela’ca kararlaştırıldı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-345" id="footnote-225-345-backlink">345</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">20’sinde Meclis-i Vükela imza kararı aldı. 20 Temmuz günü Reşit’ten gelen (Vükela’nın imza kararından önce mi sonra mı, belli değil) bir tele göre Spa’da İtilaf temsilcileri antlaşmanın imza edilmemesi olasılığına karşı İngiltere’nin önerisiyle İstanbul’un Yunan askerince işgal edilmesini kararlaştırmışlar.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-346" id="footnote-225-346-backlink">346</a></span><span xml:lang="tr-TR">Bu tel karardan önce geldiyse tereddütleri gidermede, karardan sonra geldiyse kararın isabetini göstermede rolü olduğu düşünülebilir. Meclis-i Vükela mazbatasının durumu betimleyen satırlarında büyük bir umutsuzluğu dile getiren bir ifade yer alıyor. Hükümetin bağımsızlığı bir toplumun yaşam temeli olduğu halde, antlaşmaya göre devlet davranışlarında “tamamiyle” bağımsız olamıyor, en son ölçüde kısıtlanan askerlik, idare, maliye, bayındırlık işleri yabancı denetimi altına alınıyordu. Meriç sınırı ve İzmir bölgesinin bizde kalması kabul edilseydi, zamanla Osmanlı’nın etkinliği ve akıllı siyasetiyle denetimin hafiflemesi ve bir gün son bulması olasılığı vardı. Bu noktaya kadar yürütülen ama arkası getirilmeyen bu mantıktan, gelecek için hiçbir umut olmadığı anlamı çıkıyor. Eğer antlaşma imzalanırsa İstanbul başkent kalmak üzere Osmanlı küçük bir devlet olarak varlığını sürdürecekti. Ama güçsüz varlığını Ermenistan, yakın zamanda kurulması olası Rusya imparatorluğu, Romanya, Bulgaristan ve ilk çağlardan beri hiç bu denli büyümemiş olan Yunanistan’la çevrilmiş olarak sürdürmeye çalışacak, yani işi Allah’a kalmış olacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Antlaşma reddedilirse, Anadolu’daki savaş hali Marmara bölgesine de geri gelecek, Osmanlı saltanatı ve hükümeti son bulacak, asiler İzmir ve Bursa’da olduğu gibi (düşmanlarca) bastırılacak ve Osmanlı’nın son bölüşümü gerçekleşecekti. “Zübde-i tarihimiz” (tarihimizin özeti) olan İstanbul terk edilecek, Müslümanlar göç etmek zorunda kalacak, binlerce subay savaş esiri sayılıp belki uzak adalara sürülecek, yıkım kesin olarak Osmanlı hanedanına da ulaşacaktı. Bu arada antlaşmanın ne haklı, ne de uygulanabilir olduğu belirtiliyor, fakat küçük bir devlet olarak varlığımızı sürdürmek ya da yok olmanın söz konusu olduğu hatırlatılıyordu. Kanun-ı Esasi’ye göre antlaşmanın Meclis’çe onaylanması gerekmekle birlikte bu olanaklı olmadığına ve yine Kanun-ı Esasi uyarınca savaş ve barış yapmak hakkı padişahın yetkisi içinde olduğuna göre bu yola gidilecek, yani antlaşmayı padişah onaylayacaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bundan sonra kararda antlaşmanın hafifletilmesi için son bir atılım yapılıyordu: 1) İstranca-Çatalca hattının “evvelki hududumuz” olan Midye-Enez çizgisine çekilmesi; 2) bu durumda tarafsız bölgenin Marmara kıyılarından kaldırılarak, yalnızca Boğazlar’a özgülenmesi (hasrı); 3) İzmir’in Hamburg kenti gibi “serbest belde” olarak özel bir örgütle yönetilmesi; 4) halifelik dinsel bir kurum olduğundan siyasal bir belge olan antlaşmanın buna müdahale edemeyeceğinin antlaşmaya yazılması (bu, 139. maddenin halifeliğin evrensel –“ekümenik”– dinsel yetkilerini kısıtlamak için kullanılabilmesi olasılığına karşı önlemdi); 5) İzmir ve Trakya hakkındaki öneri kabul edilmezse buralarının uluslararası nitelikte Boğazlar Komisyonu’na verilmesi bir kez daha Konferans’ın “nazar-ı nısfet ve hakkaniyetine” sunulacaktı. Fakat bu istekler antlaşmanın imzalanması için koşul olmayacaktı. Burada savaşa dönmenin “adem-i cevazı” bir kez daha belirtiliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-347" id="footnote-225-347-backlink">347</a></span><span xml:lang="tr-TR">Hepsi son bir “insafa çağrıdan” ibaretti. Ertesi gün Meclis-i Vükela bu son insaf çağrısı üzerine bir karar daha aldı. Bunda bir gün önceki karara göre küçük bir fark göze çarpıyor. İzmir ve Trakya hakkındaki öneri kabul edilirse (edilmezse değil) buraların Boğazlar Komisyonu yönetimine verilmesi öngörülüyordu. 25’inde Meclis-i Vükela’nın aldığı karara göre de Murahhas Heyet’in özellikle Midye-Enez hattı maddesi üzerinde ısrar etmesi istenecekti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-348" id="footnote-225-348-backlink">348</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İmza kararında dikkati çeken birkaç nokta var. Birincisi, yukarıda değinilmiş olan Osmanlı’nın geleceği konusundaki umutsuzluk havasıydı. İkincisi, bir yandan Kanun-ı Esasi’den söz edilirken, öte yandan meşrutiyete tümüyle aykırı bir biçimde, antlaşmanın padişahça onaylanmasıyla birlikte yürürlüğe gireceğinin kabul ettirilmek istenmesiydi. Antlaşma kabul edilmezse Osmanlı hanedanının başına gelecek yıkımlar belirtilerek belki bu çözüme gerekçe sağlanmak isteniyordu. Üçüncü olarak dikkati çeken, gösterilmiş olan birtakım cehalet örnekleridir. Bir kez Mondros ada diye tanımlanıyor. Oysa, bilindiği üzere Mondros, ada adı değil, Limni Adası’ndaki bir limanın adıdır. Ayrıca, ilk çağdan beri Yunan devletinin bu denli büyük olmadığı söyleniyor. Oysa Bizans Yunan devleti sayılırsa, ki sayılabilir, bu da yanlıştır. Sonra Midye-Enez çizgisinden eski sınır diye söz edilemez çünkü, sanırım hukuken hiçbir zaman Osmanlı’nın böyle bir sınırı olmamıştır. Bu sınır yalnızca I. Balkan Savaşı sonunda Batı’nın Osmanlı’ya kabul ettirmek istediği, ama kabul ettiremediği sınırdır. Son olarak, bu konuda bilgim olmamakla birlikte Hamburg kentinin ne ölçüde serbest kent olduğu ve bu modelin Osmanlı için ne denli yararlı olabileceği konusunda da kuşkuluyum. (Acaba Danzig mi amaçlanıyordu?)</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İlginç bir rastlantıyla bu sıralar, II. Meşrutiyet’in ilanı yıldönümüne, yani 23 Temmuz “iyd-i millisi” (ulusal bayramına) rastlıyordu. Mutlakıyete gidişin ve meşrutiyeti unutturma harekâtının bir parçası olarak padişahın resmi bayramlaşması “ahval-i hazıra” dolayısıyla kaldırıldı. Padişahın bayramını kutlamak isteyenler deftere imza atarak bunu yapacaklardı. İstanbul’da da her türlü toplantı ve gösteri yasaklandı. Önceki yıl da Sultanahmet’te bu amaçla toplanmak isteyenler dağıtılmıştı. Oysa Anadolu’nun işgal altında olmayan her yerinde bayram törenlerle kutlandı. O gün (23 Temmuz) Rıza Tevfik ve Hadi Paşa İstanbul’dan antlaşmayı imzalamak için hareket ediyorlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-349" id="footnote-225-349-backlink">349</a></span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">Alemdar</span> <span xml:lang="tr-TR">23 Temmuz’da, Hürriyetin İlanı yıldönümünde, 12 yıl önce “istibdat altında ezilen milletin” hürriyete kavuşunca “Oh! Kurtulduk” dediğini, sonra hürriyeti ilan ettirenler öncekilere rahmet okutunca, “Keşke hürriyet ilan edilmeseydi!” denilmeye başlandığını, fakat bunun yanlış bir düşünce olduğunu, milletin “avam istibdadına” değil, gerçek özgürlüğe muhtaç olduğunu yazıyordu. Dikkat edilirse burada meşrutiyete değil, onun İttihat ve Terakki tarafından uygulanış biçimine itiraz ediliyordu. Aynı sayıda Refi Cevat İngiltere’ye ulusça başvurarak, siyaset, toplum ve “her suretle” kendisine bağlı olduğumuzu söylememiz gerektiğini, başka çare olmadığını yazıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-350" id="footnote-225-350-backlink">350</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">21 Temmuz’da Cenap Şahabettin bizim seçim işini yürütemediğimizi söylüyordu. 23 Temmuz’da ise Ali Kemal, hükümet üyeleri Damat Ferit’in uzak görüşlü siyasetine uyabilmiş olsalardı, tehlikelerden korunmuş ve barış koşullarının ağırlaştırılmasını önlemiş olabileceğimizi belirtiyordu. Yine de yanlışı anlayıp içtenlikle bunları düzeltmeye, İtilaf devletleri ile güzel ilişkilere dönmeye çalışmanın en doğru siyaset olduğunu söylüyordu. Aynı sayıda Merkez Komutanı Emin ve Polis Müdür-i Umumisi Hasan Tahsin imzalı bir bildirge, cuma gününe rastlayan ulusal bayramda sıkıyönetim dolayısıyla yalnız resmi dairelerin bayrak asabileceğini, herhangi bir biçimde toplantı ve güvenliği sarsıcı her türlü hareketlerin “katiyen” yasak olduğunu ve aykırı davranışların şiddetle cezalandırılacağını duyuruyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-351" id="footnote-225-351-backlink">351</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">20’sinde antlaşmayı imzalama kararı verilirken bu yöndeki kararı pekiştiren iki şey oldu. Biri, yukarıda değinilen Barış Konferansı’nın imzalamama durumunda İstanbul’a Yunan askeri sokma kararıydı. Öbürü de Yunanlıların Doğu Trakya istilasını başlatmalarıydı. Fakat, ilginçtir, bunu bildiren 1. Kolordu Komutanı Muhittin Bey’in 20 Temmuz günlü teline yanıt, Trakya’daki direnişin beyhude olduğu ortaya çıktıktan sonra verilmişti. Gerçekten, Meclis-i Vükela, Doğu Trakya’nın barış antlaşmasına göre Yunanistan’a verilmesi öngörülmüş olduğundan “bila faide” (faydasız) kan dökmekten ve savaştan “katiyen” kaçınılması yönündeki kararı ancak 24 Temmuz’da aldı. Oysa yukarıda gördüğümüz üzere Muhittin’in telini alır almaz Ferit bu yöndeki yanıtı göndermiş ve ulaşması için de önlemler almıştı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Burada dikkati çeken,</span> <span class="char-style-override-10" xml:lang="tr-TR">Meclis-i Vükela Mazbataları</span><span xml:lang="tr-TR">’nda 20 Temmuz 1336 gün ve 325 sayılı kayıtta, Muhittin’in Edirne’den çektiği telden söz ediliyor, fakat buna ilişkin herhangi bir metin yok. Ama hemen altında ayraç içinde 24 Temmuz 1336 tarihi altında Ferit’in söz konusu telinin metni yer alıyor (buna ayrı bir numara verilmemiş). Bu tuhaf durum belki –varsayım olarak– şöyle açıklanabilir: Ferit 20 Temmuz’da kaleme almış olduğu yanıt telini Meclis-i Vükela’ya getirir, fakat bu yönde bir karar aldıramaz. Ama o yine de telini gönderir. Sonra 1. Kolordu’nun yenilgisi kesinleşince 24 Temmuz’da teli Meclis-i Vükela’ya onaylatır.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-352" id="footnote-225-352-backlink">352</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İmza kararının alındığı gün Meclis-i Vükela 22 Temmuz’da bir Saltanat Şurası toplamak kararı aldı. Fakat bu Şura’nın ne nitelikte olduğu açıkça belirtildi. İlişik olan imzalama kararının okunması için, padişahın huzurunda “sırf istişari” bir toplantı olacaktı. Demek ki “manevi” destek dışında hiçbir rol verilmiyordu Şura’ya. Hele istişare sözcüğünden önceki ifade sanki Şura’nın yalnızca bir tebliğ mercii (imza kararının okunacağı yer) olduğu izlenimini vermektedir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-353" id="footnote-225-353-backlink">353</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">22 Temmuz günü Saltanat Şurası Yıldız Sarayı’nda saat 15:00’te toplandı. Vahdettin, Veliaht Abdülmecit, Damat Ferit dışında elliye yakın devlet ve siyaset adamı, komutan, ulema (bu arada Abdülhak Hamit) hazır bulundular. Önceki sadrazamlardan ve ulusçuluğa eğilimli sayılan Tevfik, İzzet, Ali Rıza, Salih paşalar da vardı. Hükümet üyelerinden Nafıa Nazırı Cemil,</span><span class="dipnot char-style-override-11" xml:lang="tr-TR"><a class="footnote-link" href="#footnote-225-354" id="footnote-225-354-backlink">354</a></span><span xml:lang="tr-TR">Maarif Nazırı Fahrettin, Bahriye Nazırı Mehmet Sait, Adliye Nazırı Ali Rüştü, Ticaret ve Ziraat Nazırı Hüseyin Remzi, Maliye Nazırı Reşat, Evkaf Nazırı Osman Rifat, Dahiliye Nazırı Reşit yoklardı. Paris’te bulunan Reşit dışında çağrılmamış da olsalar, gelmemiş de olsalar, bu durum dikkat çekiciydi. Önce Müttefikler’in yanıtı, Meclis-i Vükela’nın kararı gibi belgeler okundu. Söz alan Damat Ferit’e göre, 1.700 yıl önce Roma İmparatorluğu’nun çöküşünden sonra ikinci bir büyük olayla, Osmanlı Devleti on yıllık “hatiat-ı müthişe” (müthiş hatalar) sonunda bugünkü üzücü duruma düşmüştü. Yüksek zümrenin (İtilaf’ın) önerdiği antlaşma düşünceye dehşet verecek derecede “vahim ve şedit” olmakla birlikte “zebun ve elim” (zayıf ve acı veren) bir varlık sağlıyordu. İstanbul’un bizde kalması ve Osmanlı’ya bir varlık tanınması, “Padişahımız Efendimiz Hazretlerinin” tahta çıktığından beri gösterdiği “metanet ve kiyaset” (dayanıklılık ve bilgelik) ile İslam ve uygarlık âlemlerinin onun hakkında gösterdiği saygı ve güvenin sonucuydu. Yoksa Avusturya İmparatorluğu gibi yok olması olasıydı. Bugünün köken ve nedenleri, barış sorunu herkesin bildiği, incelediği şeyler olduğundan, hazır bulunanların kararlarının sonucunu bildirmeleri yeterliydi. “Yokluğu varlığa” (antlaşmaya) yeğleyenler varsa, söz aldıktan sonra görüşlerini sözlü ya da yazılı (?) kısaca belirterek tutanağı imza edeceklerdi. Söz istemeyenler “varlığı yokluğa” yeğliyor sayılacaklardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-355" id="footnote-225-355-backlink">355</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Roma’nın çöküş tarihindeki yanlışlık, Avusturya-Macaristan İmparatorluğu’nu çökerten dinamiklerden habersizlik ya da çarpıtma dikkati çekiyor. İkincisi, antlaşmanın sınırlı da olsa Osmanlı varlığına izin vermesini padişahın bir başarısı olarak sunmasıdır. Üçüncüsü, Saltanat Şurası’nda bir görüşme olmasını önleyen bir tavır ortaya konması ve olumsuz oy verecekleri baskı altına alan bir usul getirilmesidir. İkinci ve üçüncü hususları mutlakıyete doğru adımlar olarak değerlendirebiliriz.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Damat Ferit’in bütün engellemelerine karşın, Şura’da yine de kısa bir görüşme oldu. Mustafa Sabri’den sonra Hadi Paşa, imza lehine konuştular. Hadi’ye göre şairane hayallere dalmak ve “tabirat-ı avampesendane” (“popülist” deyimler) kullanmak doğru değildi. İmzalamamak demek ölmek daha iyidir, intihar demekti. İntihar da günahtı. Osmanlı kökü (hanedan) yerinde durduğuna göre, ağaç yeniden büyüyüp gelişebilirdi. 1. Ferik Zeki Paşa imzayı desteklerken anlamı kapalı bir söz söylüyordu: “Belki atiyen (gelecekte) Avrupa’da vücuda gelecek bazı tahavvülat (değişiklikler) bize taze hayat verebilir.” Muhtemelen emperyalistler arasında çıkacak yeni savaşımları düşünüyordu. Topçu Feriki Rıza Paşa çok akılcı bir soru sordu. İstanbul’da kalmak, yalnız imza koşuluna değil, Anadolu’daki hareketi bastırmaya da bağlıydı. Hükümet bu konuda ne düşünüyordu? Sadrazam buna “müzakere kapısı kapanmıştır”, “şimdi mubahase (söyleşme) zamanı değildir” gibi terslikler gösterdi ve İstanbul’a Yunan istilası tehdidini öne sürdü. Şöyle diyordu: “Hep birden, elbirliğiyle çalışarak Anadolu’da isyanı bastıralım ve dahi Cenab-ı Hak’tan ümit ederim ki bastırırız.” Mustafa Asım da İtilaf devletlerinin kendilerine, “Aklınızı başınıza toplayın. Kendiniz asilerinizi tedip edin,” dediğini ve bunda korkulacak bir şey görmediğini söyledi. Bundan sonra Vahdettin, kabul edenler ayağa kalksın, kabul etmeyenler otursun dedi, Damat Ferit ayağa kalktı. Herkes ayağa kalktı, Rıza Paşa ayakta olduğu halde çekimser olduğunu söyledi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-356" id="footnote-225-356-backlink">356</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Hatırlanacağı üzere, Damat Ferit’in ikinci sadareti zamanında 26 Mayıs 1919’da İzmir’in istilası üzerine yine bir Saltanat Şurası toplanmıştı. O toplantıya üniversiteden, barodan, parti ve derneklerden de kişiler gelmiş, 130 kadar üyeyle toplanmıştı. Görüşmeleri kısıtlayan kurallar ve danışma toplantısı niteliği yüzünden bir sonuç çıkmamış, onu “komedya”, “maskaralık”, “fiyasko” diye niteleyenler olmuştu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-357" id="footnote-225-357-backlink">357</a></span><span xml:lang="tr-TR">Herhalde bu nitelemeler temsil niteliği ve görüşme olanakları çok daha kısıtlı olan bu Şura için öncelikle geçerliydi. Osmanlı tarihi boyunca bu tür meşveret meclisleri genellikle çok önemli konularda padişahın almış olduğu kararı onaylatmak ve böylece sarayın sorumluluğunu bir miktar hafifletmek işlevini görmüşlerdir. Bu Şura da bir istisna olmamıştır. İki Şura arasında demokratiklik bakımından göze çarpan fark, yine mutlakıyet yönünde alınmış olan mesafenin bir göstergesi sayılabilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sırada 21 Temmuz günü L. George Parlamento’da durumu özetleyen bir konuşma yaptı. “Türkiye artık yoktur ve hiçbir şey Türkiye’yi bir imparatorluk olarak canlandıramaz,” dedi. “Türkiye artık yoktur,” sözü herhalde antlaşmanın –ve L. George’un– niyet ve amacını ortaya koymaktadır. Ardından gelen sözler belki niyet ve amacı kamufle etmek için (çünkü Türkleri “uyandırmamak,” Hintlileri de sinirlendirmemek gerekirdi), belki de antlaşmanın uygulamaya sokulmasıyla Osmanlı varlığının artık kesin olarak son bulacağı görece yakın gelecekteki tarih arasındaki “gölge” (“kurbanlık koyun”) varlığını hesaba katmak için söylenmişti diye düşünüyorum.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-358" id="footnote-225-358-backlink">358</a></span></p>

      <p class="arabaslik-sol para-style-override-11" id="toc_marker-2-5-8" xml:lang="en-GB"><span xml:lang="tr-TR">28. Yunan Taarruzu Karşısında Ankara –</span> <span xml:lang="tr-TR">Kapkara Bir Umutsuzluk</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">16 Mart darbesi üzerine kurulan Büyük Millet Meclisi üç aylık kısacık ömrü içinde korkunç fırtınalar yaşadı. Önce İç Savaş’ın Ankara’yı kuşatan dalgalarıyla boğuşurken Mayıs’ta barış antlaşmasının koşullarının belli olması büyük bir şok oldu. Bu sırada İç Savaş’ta önemli başarılar elde edilmeye başlanmışken Haziran’da iki büyük şok daha yaşandı. Biri Yozgat isyanıydı. Ethem’in Kuva-yı Seyyare’si bu isyanı bastırırken Yunan taarruzu geldi çattı. Bu, tam bir felaketti. İzmir gitti, Doğu Trakya gidecek diye karalar bağlayan herkes, bir de baktılar ki Yunan ordusu silindir gibi gelmiş, Balıkesir, Bandırma, Bursa’yı alıvermiş. Bayram</span><span class="dipnot char-style-override-11" xml:lang="tr-TR"><a class="footnote-link" href="#footnote-225-359" id="footnote-225-359-backlink">359</a></span> <span xml:lang="tr-TR">dolayısıyla 7 Haziran oturumundan 3 Temmuz oturumuna kadar tatil yapan Büyük Millet Meclisi, çalışmalarına böyle bir ortamda yeniden başladı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-360" id="footnote-225-360-backlink">360</a></span><span xml:lang="tr-TR">Bu arada yedi mebus İstanbul Meclisi’nden katılmış oluyor, yirmiyi aşkın yeni seçilmiş mebus yerlerini alıyorlardı (s. 138-40). Ama anlaşılan, kimi mebusların ayakları geri geri gidiyordu, öbür mebuslar da bu durumun farkındaydılar. Herhalde bunlar bu işin bir macera olduğunu, kendileri için iyi sonuçlanmayacağını, başlarının büyük derde gireceğini düşünüyor, açıkçası korkuyorlardı. Ya da davaya yeterince inanmamış kişiler oldukları için muhtemelen hemen herkeste bulunan korkuları baskın çıkıyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Örneğin Malatya mebusu seçilen Hidayetzade Sait, Tellakzade Mehmet ve fabrikatör Mehmet Efendi’nin istifa etmedikleri, ama işleri dolayısıyla Ankara’ya gelemedikleri yolunda Dahiliye’nin bir tezkeresi ele alındı. İzmit’ten Sırrı Bey onların istifaya cesaret edemeyeceklerini, bunu yapmaktan çekineceklerini, ama istifa etmiş sayılırlarsa buna razı olacaklarını söyledi. Bunun üzerine hayli hararetli bir tartışma başladı. Kimileri zorla getirilmelerini, kimileri istifa etmiş sayılmalarını istiyordu. Van valiliğinden gelen bir tel, mebus seçilmiş olan Emin ve Mutiullah beylerle Şeyh Masum Efendi’nin istifa ettiklerini, yerlerine Kâmil Efendi ile Hasan ve Hakkı beylerin seçildiklerini bildiriyordu (s. 140). Kütahya Mebusu Cemil Bey’in izin sürelerini aşan mebusların ödeneklerinden kesinti yapılması yönündeki önerge kabul edildi (s. 143, 289). Genellikle izin uzatma talepleri kabul edilirken Konya Mebusu Abdülhalim Çelebi’nin vakıflar aşarının ihale zamanı yaklaştığı için iznini bir ay uzatma isteği reddedildi (s. 149). Bu arada onun evliliklerin denetlenmesi ve kolaylaştırılması için sunmuş olduğu dokuz sayfalık önergesi, dönüşünde görüşülmek üzere ertelendi (s. 182). Burdur’dan İsmail Hakkı ve Fahrettin, Saruhan’dan İsmail Hakkı, Malatya’dan Hacı Bedir ve Reşit, Erzurum’dan Ziya, Ergani’den Kâzım, Mersin’den Emin istifa ettiler (s. 185).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Tahmin edilebileceği üzere, 9. altbaşlıkta ele alınan dine sarılma eğilimi devam ediyordu. İçkinin yasaklanması yasası üzerinde çalışmalar sürüyor, Ceza Kanunu’ndaki ırza geçmeyle ilgili hükümlerin ağırlaştırılması için Sivas Mebusu Mustafa Taki Efendi önerge veriyordu (s. 308). Mebusluk için ant içme söz konusu olduğunda aynı mebus, “Hilafet ve saltanat ve vatan ve milletin istihlas (kurtuluş) ve istiklalinden başka bir gaye takip etmeyeceğime vallahi” tümcesine dinin de eklenmesini istedi. Bu bir tartışma başlattı. Sonunda Afyon’dan İsmail Şükrü Efendi, “Burada bizim düşüneceğimiz, neyi kaybettik isek onu bulmaktır. Bizim kaybettiğimiz vatan ve istiklaldir. Dinimizi kaybetmedik, dinimiz metindir, imanımız kavidir,” deyince ant olduğu gibi kaldı (s. 185).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3 Temmuz günü yapılan gizli oturumda Erkân-ı Harbiye-i Umumiye Reisi İsmet, verilen önerge üzerine askeri ve siyasal durum üzerine açıklama yaptı. Ona göre yenilginin en önemli nedeni İç Savaş’tı. Yunanlılara karşı üç fırkamız (tümenimiz) vardı. Onların ise üç katından fazla kuvveti bulunuyordu. Anzavur harekâtı bir buçuk fırkamızı yıpratmış, yeniden düzenlenmeyi gerektirir hale getirmişti. Düzce ve Bolu isyanı yüzünden iki fırkamız orada bulunuyordu. Yenihan ve Yozgat isyanları yüzünden iki fırkaya yakın bir kuvvet kullanılmıştı. Sonuç olarak beş-altı fırkamız Yunan taarruzunu göğüslemek yerine İç Savaş’ta kullanılmışlardı. İsmet’e göre Yunan kuvvetleri ve isyancılar aynı merkezden yönetiliyorlardı. Daha geniş seferberlik, daha çok mali özveri yapılamaz mıydı? Bunu da engelleyen yine “ifsadat-ı dahiliye” (iç fesatlar) olmuştur. İsmet’e göre kuvvetler, milleti daha fazla yormadan, “tedrici” bir biçimde kullanılmalıydı. Geniş çapta işgaller karşısında “harb-i sagir” (küçük savaş, çete savaşı) yapılacaktı. Fakat bunun koşulu sinirlere egemen olmak, yani soğukkanlılıktı. Kırk gün çete savaşı uygulayan, hiçbir düzenli güce dayanmayan Maraş ve Ayıntap’ın [Antep] başarısı ortadaydı. Güvendiğimiz, istediğimiz kuvvet her şeyden önce yürek gücü, evliya ve büyüklerin aşılayacakları ateşti. İsmet, formülünü yineliyordu; eğer iç nifakı kaldırırsak, Yunanlıları “behemehal” memleketten çıkarırdık. Bu “imandaydık.” İtilaf devletlerinin aleti olan Yunanistan’ın “küçüklüğünü ve düşüklüğünü” görerek gelecek için umutlu olmalıydık.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-361" id="footnote-225-361-backlink">361</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">(İki gün sonra –5 Temmuz– çıkan</span> <span class="char-style-override-10" xml:lang="tr-TR">Hâkimiyet-i Milliye</span> <span xml:lang="tr-TR">yeni bir üçlü ittifakla karşı karşıya bulunulduğunu, bunun Yunanistan, İngiltere ve İstanbul hükümeti olduğunu belirtiyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-362" id="footnote-225-362-backlink">362</a></span><span xml:lang="tr-TR">Çiğnenmiş topraklar, akmış kan ve gözyaşlarının sorumlusu öncelikle İstanbul hükümetiydi. Çünkü İstanbul “bu kadar hain” olmasaydı, düşmanlar bu saldırıya cesaret edemezlerdi. Dikkat edilirse bu çözümleme, İsmet’in yenilgide İç Savaş’a verdiği öncelikle çakışıyordu. Gerçekten de, Kuva-yı Milliye’nin Güneydoğu’da o denli başarılı olurken, Batı’da olamaması, Güneydoğu’da İç Savaş’ın olmamasıyla önemli ölçüde ilintiliydi. Belki başka bir öğe, Doğu Anadolu’da Ermeniler Avrupa ve ABD tarafından bağımsızlık ve isyan yönünde kışkırtılmışken, Batı Anadolu Rumlarının böyle bir kampanyaya hedef olmamış olmamalarıydı. Onun için de orada Türk-Rum ilişkileri, Bristol Raporu’nun da saptadığı gibi, uyumluydu. Dolayısıyla Batı Anadolu’daki Türkler daha gafildiler.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Gazetenin aynı sayısında, Ankara Mahkeme-i Bidayet Ceza Dairesi’nin yakalanınca yeniden muhakeme edilmek üzere verdiği idam cezaları yer alıyordu. Damat Ferit, Dürrizade Abdullah, Adliye Nazırı Ali Rüştü, Sait Molla, Kiraz Hamdi, Nafıa Nazırı Cemil, Divan-ı Harp Reisi Mustafa, Mustafa Natık Paşa, Süleyman Şefik, Ahmet Anzavur, Maliye Nazırı Reşat, Maarif Nazırı Fahrettin, Ali Kemal, Refi Cevat, Pehlivan Kadri, Mustafa Sabri, Konyalı Zeynelabidin, eski Dahiliye Nazırı Mehmet Ali, Hasan Tahsin [İstanbul Polis Müdür-i Umumisi], Ali Nadir Paşa, Yaver Paşa, Rıza Tevfik, eski Dahiliye Nazırı Adil, Konya Valisi Cemal Bey, Keçecizade İzzet, Mevlanzade Rifat, Refik Halit, Tayyar Paşa, Vasfi Hoca, Sadık Bey, Şaban Ağa. Bu sıralamada yer almayanlar dikkati çekiyor. O sırada İstanbul’da işbaşında olan hükümetin Dahiliye, Bahriye, Ticaret ve Ziraat, Evkaf nazırları yoktur. Diğerleri belki önemsiz sayılmışlardır, ama özellikle Dahiliye Nazırı Reşit’in bulunmaması göze çarpıyor ve onun anılarındaki savunmalarını bir miktar güçlendiriyor. Buna karşılık idamlıklar arasında Cemil Paşa’nın bulunması da ilginç sayılabilir.)</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Daha sonra İsmet Fransızlarla yapılan mütarekeyi, nasıl onlar tarafından çiğnendiğini, Adana ve Tarsus’ta vuruşmaların yeniden başlamasıyla durumun bizden yana geliştiğini anlattı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-363" id="footnote-225-363-backlink">363</a></span><span xml:lang="tr-TR">Doğuda Ermenilerin etkinlik göstermek istediklerini, fakat üç livada, Nahcivan ve Oltu’da yerel güçlerin kendilerini savunabildiklerini, Türk ordusunun savaş öncesi sınırların gerisinde olduğunu, gerekirse taarruz etmeye hazır olduğunu söyledi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İsmet’in açıklamalarının ardından yapılan oturumda mebuslar eleştiri, telaş, korku ve acılarını dile getirdiler. Afyon’dan Şükrü Efendi her şeye karşın bir yıldır Yunanlıların karşısındaki dört livanın cepheyi tuttuğunu, tam Büyük Millet Meclisi açılıp bu cephenin güçlendirilmesi beklenirken bu cephenin çökmüş olduğunu anlattı. Şükrü “harb-i sagir” kavramına tepki gösteriyor, isyanların idaresizlikten kaynaklandığını, bütün Anadolu kuvvetlerini birleştirecek bir “cihad-ı mukaddes” ilan etmek gerektiğini söylüyordu. Milleti kendimize ısındıramamıştık. Afyon’da mahalle mektepleri “maarif idaresi” tarafından kaldırılmış, fakat 8 bin çocuktan ancak 400 tanesi okulda kayıtlıymış. Maarif muallimleri, memurlar çarşıda alenen oruç yiyorlarmış, içki içiyorlarmış. “Cihet-i askeriye” de iflas derecesine gelmiş. Bir köyde askere alınan on kişiden ağanın oğlu bir kuzu vererek kendini kurtarıyor, öbürleri de kaçıyordu. Bu ortamda adliye kanunları ortalığı düzeltmeye yetmiyordu, şeriat gerekiyordu. Zaten hepimiz Müslümandık, içimizde “bir fert” Hıristiyan yoktu. Çaresizlik içinde çırpınmaktansa şehit olmaya karar vermişti. Ertesi gün izin isteyip cepheye gidecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Burdur’dan İsmail Suphi şöyle diyordu: “Hiçbir milletin meclisi bu kadar ağır bir yükün altında kalmamıştır. Zannederim bu yükün altında eziliyoruz. Biz en bedbaht milletiz... Vukuata nazar ederseniz nazarlarda teressüm (resimlenmek) ediyor: Yavaş yavaş bir ressamın elinden çıkarttığı resim gibi... Avrupa’dan; nihayet Türk’ü geldiği yere tardetmek istiyorlar.” İsmail Suphi, toplanırken sorunu çabuk bitecek küçük bir sorun olarak görenlerin yanıldığını, bu işin devam edeceğini söylüyordu. Daha iyi bir hükümet kurulabileceğini sanmıyordu, fakat onun daha çok çalışması gerekiyordu. Çete savaşı en son ve kesin çareydi. Bolşeviklik bizi kurtaracak bir çare olarak görünüyordu. Müslümanlardan alınan bedel-i nakdi, askerlik yapmayan Hıristiyanlardan da alınmalıydı. Bundan sonra İzmit’ten Hamdi Namık, Isparta’dan Hafız İbrahim, Yozgat’tan Süleyman Sırrı, Antalya’dan Rasih, Kırşehir’den Müfit, Mardin’den Hasan Tahsin de konuştular. Bu kişiler yerel birtakım olayları anlattılar, seferberlik yapılması, daha çok vergi alınması, iyi yönetim, propaganda (“irşat”) gereği gibi konular üzerinde durdular.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-364" id="footnote-225-364-backlink">364</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Sonra aynı gün Mustafa Kemal söz aldı. Büyük Millet Meclisi çalışmalarına başladıktan sonra Doğu Cephesi’nden 23. Fırka batıya getirilmişti. Fakat isyanlar yüzünden Bursa’da bir, Adapazarı’nda iki, Hendek’te bir fırkamız cepheye gönderilemiyordu. Kuva-yı Seyyare ve 5. Fırka Yozgat isyanıyla uğraşıyordu. Mustafa Kemal “fukara” milletin beş yıl durmaksızın büyük özveriler yaptığını ve yıprandığını, zaten yeterli silah, cephane olmadığını, dolayısıyla seferberlik yapılamayacağını söyledi. Bayram tatili mebuslar seçim bölgelerinde propaganda yapsınlar diye uzun tutulmuştu, fakat Büyük Millet Meclisi’nin varlığı, devamı çok önemliydi. Mutlaka, milletin yöneldiği nokta olarak Meclis “kemal-i azametle” yerinde durmalıydı: “Her şeyi siz düşüneceksiniz ve vekillerinizin tarz-ı hareket ve düşünceleri, sizin düşüncelerinize tesir yaparsa onların yerine başkalarını ikame edersiniz. Size hâkim olan hiçbir kuvvet yoktur; size hâkim olan hiçbir şahıs olamaz.”</span><span class="dipnot char-style-override-11" xml:lang="tr-TR"><a class="footnote-link" href="#footnote-225-365" id="footnote-225-365-backlink">365</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Kaçak askerleri toplamak için “biraz itinalı,” seyyar jandarma diye bir kuvvet oluşturulmuş, fakat bu yöndeki karar ancak yirmi gün önce alınabilmişti. Bundan sonra Bolşeviklik sorunu üzerinde durarak, Sovyetler’in olanakları olduğunu ve düşmanımızın düşmanı olduklarını, onun için onlarla “kendi maksadımızı” kurtarmak için birleşilebileceğini söyledi. “Yoksa kendi maksadımızı bırakıp da onlara köle olalım meselesi mevzubahis değildir.” Bundan sonra aradaki ilişkileri anlattı. Kendisi Erzurum’dayken “bazı arkadaşlar” görevlendirilerek Sovyetler’e gönderilmişler, fakat bir karşılık alınamamış. Bolşevik kuvvetleri Ermenilerle temasa geldiğinde Sovyetler’e kendi imzasını taşıyan bir mektupla bir heyet gönderilmiş. Çiçerin imzalı mektup uygun yanıtlar veriyormuş. Ama Misak-ı Milli konusunda “ufak” bir fark varmış. Çiçerin bu sınırlar içinde “muhtelif ırklara mensup” Müslümanların da oyuna başvurulması gereğinden söz ediyormuş. Oysa “kat’i olarak muayyen” olan, ulusal sınır içinde Kürt, Türk, Laz, Çerkes vb. bütün unsurların “müşterekülmenfa” (ortak çıkarlara sahip), “beraber çalışmaya” karar vermiş bulunmalarıydı. Bir de para sözü vermişler, bir miktarını da göndermişler, fakat Kafkasya’daki karışık durum dolayısıyla henüz gelmemiş. Musul ile Cezire arasında “mütemadiyen” İngilizlerle çarpışılmaktaymış ve son haberlere göre İngilizler yenilgiye uğratılmışlar. Yunan taarruzundan önce Büyük Millet Meclisi denetimindeki yerlerde Rumlar göç etmeye kalkmışlar, fakat “her türlü ihtimale karşı” onları elimizde tutmayı yeğlediğimiz için göçe izin verilmemişti. Mustafa Kemal, son olarak, asıl düşmanın İngilizlerden önce Ferit ve arkadaşlarıyla onu “himaye edenler” olduğunu söyledi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">4 Temmuz günü yine gizli olan celsede ilgili encümen adına İstanbul’dan Ferit Bey uzun açıklamalarda bulunarak seferberliğin neden yapılamadığını, silah altında bulunan sınıfları (doğum tarihlerine göre) açıkladı ve askerlik yapmak istemeyen varlıklı gençlerden bedel alınmamasına, bütün Müslüman erkeklerin askerlikle yükümlü tutulmalarına karar verildiğini, Müslüman olmayanlardan henüz bedel alınabilecek noktaya gelinmediğini (“karşımızda bir mesele ihdas ederler”), aynı biçimde hizmet taburları olarak da onlardan yararlanılamayacağını sükûnetle anlattı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-366" id="footnote-225-366-backlink">366</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yunan ilerlemesinin Bursa’yı da kapsayacağı anlaşılınca oradan da çekilmek üzere 6 Temmuz’da Vali Hacim Muhittin’e yönerge verildi. Ertesi gün de Mustafa Kemal Bursa’da komutan olan Bekir Sami’ye kenti boşaltmak için hükümetin buyruğunu verdi. Kentte direnmek olanaksızdı, çünkü 20 bin Yunanlıya karşı ancak 2.500 Türk askeri vardı. Saruhan Mebusu Celal (Bayar) kentte yönetimi üstlenecek kurulun Yunan yerine İngiliz askerinin gelmesi için bir girişiminden söz ettiğinde, Mustafa Kemal buna büyük tepki göstermişti. Ona göre İngiliz ya da Fransız yardımı istemek “ihanet-i harbiye”ye girerdi. 8 Temmuz günü Yunan kuvvetleri kente girerken Bursa eşrafından kimilerinin bunlara yardımcı olduklarından söz edilir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-367" id="footnote-225-367-backlink">367</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Tahmin edilebileceği gibi, Bursa’nın 8 Temmuz’da düşmesi Büyük Millet Meclisi’nde bir heyecan kasırgası estirdi. 10 Temmuz günkü oturumda Burdur’dan İsmail Suphi, Yunanlıların yaptığı zulüm ve faciaların yayımlanmasını isterken, onların “sen bu Türk’e vardın” diye Nilüfer Sultan kabrini bomba ile attıklarını, Bursalıların dört gün önce uyanıklık gösterselerdi dört taburu donatabileceklerini öne sürüyordu. “Binaenaleyh her tarafta bağıralım, Sivaslılara, Kastamonulara, Ankaralılara, Konyalılara, işte diyelim efendiler, işte düşman budur!” (s. 223). Refik Şevket (Saruhan) Aydın vilayetinde insanların nasıl “kesildiğini” anlatmaya girişirken ağlamaya başladığı için sözünü sürdüremeyip kürsüden indi (s. 225). Bu yüzden “ağlamak kadına yakışır” diyen ve onu “arslancasına” kükremeye davet eden Mustafa Lütfi Efendi (Siverek) tarafından eleştirildi (s. 227). Hamdullah Suphi açık oturumda Bekir Sami’nin, Hacim Muhittin’in görevlerini yapmadıklarını, kaçtıklarını iddia ediyor, Ali Şükrü soruşturma açılmasını istiyordu (s. 277-80). Antalya’dan Rasih Efendi açıkta kalmış binlerce subayın cephede kullanılmasını savunuyordu (s. 229-31). Konya’dan Refik ve arkadaşları Almanların, Bulgarların yaptıkları gibi büyük, küçük subaylardan kurulu ve her bir subayın buyruğuna en az on er verilerek “mühim ve güzide” bir kuvvetin oluşturulmasını öneriyorlardı. Canik’ten Hamdi ve arkadaşları bütün subaylar için seferberlik ilanını ve subaylardan alaylar oluşturulmasını istediler. Afyon’dan Mustafa Bey ve arkadaşları subaylardan fedai birlikleri oluşturulmasına dair bir önerge verdiler.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-368" id="footnote-225-368-backlink">368</a></span><span xml:lang="tr-TR">Ankara mebusları para toplamak için Belediye’de bir araya gelmişler ve Beypazarlı Mebus Hilmi Bey oraya gidip “mühim bir kuvveti” toplayacakmış (s. 229-31, 242). Trabzon’dan Hamit Bey ve arkadaşlarının önerisi üzerine Bursa’nın düşmesi karşısında, Meclis kürsüsünün Bursa kurtarılana değin yas simgesi olarak kalmak üzere “bir puşide-i siyah” (siyah bir örtü) ile örtülmesine karar verildi (s. 218). Canik mebusları Samsun’da tehcir için kurulmuş Divan-ı Harb-i Örfi’nin ilgasını önerdiler. Diyarbakır’dan Kadri Bey cepheleri teftiş etmek üzere Büyük Millet Meclisi’nde birer heyet oluşturulmasını teklif etti (s. 235).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu umutsuzluk, çaresizlik telaşını, bozgun havasını göğüslemek ve yararlı bir yöne götürmek için Erkân-ı Harbiye-i Umumiye Reisi İsmet 8 Temmuz’da Büyük Millet Meclisi’nde bir açıklama yaptı. Fakat o da heyecanı olumlu yönde artıran bir şey söyledi. Azerbaycan ve Nahçıvan taraflarından “muhtelif bir kuvvet” Azerbaycan’la bağlantı kurmak ve katılmayı hazırlamak üzere gelmekteydi. Yaklaştıkça, bu konuda bilgi verileceğini söyledi. Bu sözler üzerine coşan Sırrı, Bursa düşse bile kıymeti olmadığını, şimdi “nurun” doğudan gelmekte olduğunu müjdeledi. Bu nurun ne olduğunu, adını söylemeyeceğini ekledi. Anlaşılan, Bolşevikliği kastediyordu. Bu konuda yapılan görüşmeler sırasında Şeyh Servet, Bolşeviklik anlatıldığı gibiyse, bunun “bir fazilet-i insaniyeden” ibaret olduğunu söyledi. Besim Atalay bu coşkuya soğuk su katan bir konuşma yaparak, ülke yıkıldıktan sonra Azerbaycan’dan gelecek kuvvetin ne yapacağını sordu ve, “Ne yapacak isek, Allah aşkına kendi kuvvetlerimizle yapalım...” dedi. Daha sonra Azerbaycan’a bir teşekkür yazılması kararlaştırıldı (s. 204-10). İnönü’nün sözünü ettiği kuvvet ünlü Yeşilordu’ydu. Anlaşılan, Kızılordu’ya nazire olsun diye ortaya atılan Yeşilordu, büyük ölçüde dünyadaki Müslüman kamuoyunun maneviyatını yükseltmek üzere uydurulmuş bir efsaneydi. Sarıhan’da Yeşilordu ilk kez Kastamonu</span> <span class="char-style-override-10" xml:lang="tr-TR">Açıksöz</span> <span xml:lang="tr-TR">gazetesinin 2 Mayıs 1920 sayısında, Yeşilordu’nun Hayber Geçidi’nde İngilizlere ağır kayıplar verdirdiği haberiyle ortaya çıkıyor. Sonra Karabekir’in Yeşilordu adını taktığı 36 kişilik birlik Erzurum’dan 14 Mayıs günü Ankara’ya doğru yola çıkarıldı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-369" id="footnote-225-369-backlink">369</a></span><span xml:lang="tr-TR">Yozgat isyanını bastırma harekâtına katıldı ve 2,5 ay sonra 1 Ağustos’ta Ankara’ya ulaştı. Bu birlik, anlaşılan, asıl Yeşilordu’nun bir öncüsü gibi sunuluyordu. Demek ki bütün soğukkanlı duruşuna karşın İnönü ve onun onayıyla olduysa, Mustafa Kemal de bu efsaneden medet ummak durumunda kalmışlardı. Daha sonra komutan ve subaylar aleyhindeki akım aşırı gitmeye başlayınca, gerek Mustafa Kemal, gerekse İnönü söz alıp subayları ve genel olarak orduyu savunan açıklamalar yaptılar (s. 252-55, 263). Fakat yine de 14 Temmuz’da Bekir Sami’yi emekli edilmekten kurtaramadılar.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-370" id="footnote-225-370-backlink">370</a></span><span xml:lang="tr-TR">İnönü cephedeki komutanları eleştirirken “ihtiyatkâr” olmak gerektiğini söyleyince, “Burada herkesin söz söylemeye hakkı vardır,” sesleri yükseldi. Refik Şevket, “Ders istemeyiz efendim,” dedi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Kısa erimde, savaşımın olabildiğince Kuva-yı Milliye ile yürütülmesi düşüncesi gücünü korumaya devam etti. Hatta, eşrafın asker toplayıp donatması, çeteler kurması konuşulan çarelerden biriydi. Ama önemli ölçüde Kuva-yı Milliye’ye dayanan bir savaşımın yürümeyeceği de artık görmezlikten gelinemezdi. Dolayısıyla sonbaharda düzenli ordu düşüncesi ağır basmaya başlamış ve bunun önemli bir belirtisi 8 Kasım’da Ali Fuat’ın Batı Cephesi komutanlığından alınması olmuştur.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Balıkesir ve Bursa’nın yitirilmesi üzerine Meclis’in karara bağladığı bir önlem, Mustafa Kemal’in bir grup milletvekiliyle cepheleri dolaşmasıydı. Alınan bu karara yukarıda değinilmişti. Gidecek olan on mebus kurayla saptandılar. Askere çay, şeker, kahve, tütün gibi armağanlar da verilmesi kararlaştırıldı, ama ödenek olmadığından armağanlar mebusların kendi aralarında toplayacakları parayla satın alınacaktı (s. 320-22). Gezi 27 Temmuz’da başladı ve 11 gün sürdü. Birlikler teftiş ediliyor, bazen askere tatbikat yaptırılıyordu. Mebuslar askerlerle görüşüyor, öğütler ve armağanlar veriyorlardı. Önce Eskişehir-Bilecik-İnegöl bölgesi, sonra Afyon-Uşak-Kütahya bölgesinde incelemeler yapıldı. Afyon’da batı bölgelerinin temsilcilerinden oluşan bir Müdafaa-i Hukuk Kongresi’nin açılışı yapıldı ve çalışmalarına katılındı. Ardından Konya üzerinden Pozantı’ya gidilerek güney cephesinde de incelemeler yapıldı. Mustafa Kemal bu geziyi 9 Ağustos günü gizli oturumda oldukça ayrıntılı bir biçimde anlattı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-371" id="footnote-225-371-backlink">371</a></span><span xml:lang="tr-TR">Genellikle izlenimleri olumluydu. Afyon’da, Konya’da, güneyde bazı olumsuzluklar görülmüş, fakat bunlar düzeltilmişti. Hatta Batı Cephesi’nde o sırada “az çok” bir dengenin kurulmuş olduğunu söylüyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Mustafa Kemal’den sonra söz alan Milli Müdafaa Vekili Fevzi askerin giyim kuşam, beslenme ve silah durumunu anlattı. Birçok asker Müdafaa-i Hukuk’un örgütlediği halkın yardımlarıyla giydirilmiş bulunuyordu. Şimdiye değin askerin beslenmesini de yine Müdafaa-i Hukuk örgütleri üstlenmişlerdi. (Bu sırada alınan ve genelge konusu [27/28 Temmuz] olan bir karara göre Anadolu ve Rumeli Müdafaa-i Hukuk Cemiyeti yönetim kurullarına bulundukları yerin mülki amiri başkanlık edecekti. Herhalde, bu, yerel anlaşmazlıkların olumsuzluklarından kaçınmak için alınmış bir karar olmalıydı.)</span><span class="dipnot char-style-override-11" xml:lang="tr-TR"><a class="footnote-link" href="#footnote-225-372" id="footnote-225-372-backlink">372</a></span><span xml:lang="tr-TR">Askerin ekmeği aşar ambarlarından sağlanıyordu ve sağlanacaktı. Yalnız, öbür besinlerin yetersizliği yüzünden askerin günlük tayın ekmeği 900 gramdan 1.000 grama yükseltilmiş, böylece günde 3.300 kalorinin verilmesi sağlanmıştı. Silah ve cephaneye gelince, bu konudaki kayıplar gideriliyordu. Silah ve cephane kıtlığı söz konusu değildi. Cephane “Avrupa’dan ve İtalya’dan” geliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-373" id="footnote-225-373-backlink">373</a></span><span xml:lang="tr-TR">Fevzi söylerini şu iyimser sözlerle bitiriyordu: “Efendiler esliha ve cephane noksanından bu memleket hiçbir vakit arzı teslimiyet etmeyecektir.”</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Şimdi biraz da</span> <span class="char-style-override-10" xml:lang="tr-TR">Hâkimiyet-i Milliye</span><span xml:lang="tr-TR">’ye bakalım. 8 Temmuz sayısında Çiçerin’in 3 Haziran günlü mektubu ve Mustafa Kemal’in 20 Haziran günlü yanıtı yer alıyordu. 12 Temmuz sayısında “Bir Hamle, Bir Kıyam” başyazısında okuyoruz: “Dünya bizim lehimize dönüyor, Şark ve Garp mazlumlar için çalışıyor, tali ve Cenab-ı Hak istiyor ki Türk artık kurtulsun ve ebedi bir kurtuluşla kurtulsun!” 15 Temmuz günü çıkan başyazı şöyle bitiyordu: “Zulüm dünyası son günlerini ve son saatlerini yaşıyor, Yunan’a bozgun vermek sade Sultan Osman’ın mübarek namını ve mukaddes türbesini kurtarmak ve onunla beraber yüz binlerce kardeşimizi cellat bıçaklarından almak değil, belki de bütün dünya kurtuluşuna tarihin en büyük, en şerefli ve şanlı hizmetini yapmak demektir! Türkler! Ayaklanınız!” 18 Temmuz’daki (o günden başlayarak gazetenin haftada üç kez çıkacağı duyuruldu) başyazıdan: “Yunan taarruzunun ilk günlerde verdiği endişeler, seri bir surette zeval buluyor. Her taraftan gelen haberler gösteriyor ki Türkler hakikati anlamış ve tehlikeyi görmüşler, tekrar silaha sarılıyorlar, inşallah bu son sarılış olacak. Bundan sonra Türk hakkını, hayatını, ırzını, namusunu müdafaa için silaha sarılmaya muhtaç olmayacaktır.” 20 Temmuz günü çıkan başyazıdan: “En büyük düşman, düşmanların düşmanı ne filan, ne de filan millettir; bilakis bu... bütün dünyaya hâkim olan ‘kapitalizm’ afeti ve onun çocuğu olan ‘emperyalizm’dir. Artık bütün dünyanın anlamış olduğu bu hakikat bizde de tamamen idrak ediliyor.” Aynı yazıda Bolşevikler Lehleri yenilgiye uğratırken, bizim de Yunanistan’ı Anadolu’dan “süratle, şiddetle, derhal” kovmamız gerektiği belirtiliyordu. “Ondan sonra ebedi halas!” Özetlemek gerekirse, demokratik-ulusçu hareket giriştiği savaşımı evrensel sosyalizm-kapitalizm savaşımının çerçevesi içine oturtuyor ve bunun Sovyetler’le eşgüdüm halinde insanlığın kurtuluşuna hizmet edeceğini duyuruyordu.</span></p>

      <p class="paragraf-2 para-style-override-11" xml:lang="en-GB"></p>

      <div class="footnotes">
        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-195-backlink" id="footnote-225-195">195</a> <span>Wilson, 17 Mayıs’ta öneriyi kabul ettiğini bildirdi. Paul C. Helmreich,</span> <span class="char-style-override-10">Sevr Entrikaları,</span> <span>çev. Şerif Erol (İstanbul, Sabah Kitapları, 1996), s. 225; Sarıhan,</span> <span class="char-style-override-10">a.g.e.</span><span>, c. III, s. 13, 44. ABD’nin Ermenistan mandasını reddedeceği tahmin ediliyordu. Denebilir ki önemli olan, İtilaf’ın Ermenistan mandasını üstlenmemesinin sorumluluğunu ABD ile paylaşmaktı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-196-backlink" id="footnote-225-196">196</a> <span>Göztepe, yüksek komiserlerin tebligatı 21 Nisan’da yaptıklarını yazıyorsa da (s. 283),</span> <span class="char-style-override-10">Alemdar,</span> <span>Ferit’in çağrıyı padişaha 20 Nisan akşamı bildirdiğini yazıyor.</span> <span class="char-style-override-10">Alemdar,</span> <span>22/4/1336, 490-2790. Sonyel, belgelere dayanarak 20 Nisan diyor. S. R. Sonyel</span> <span class="char-style-override-10">Türk Kurtuluş Savaşı ve Dış Politika</span><span>, c. II, s. 79.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-197-backlink" id="footnote-225-197">197</a> <span class="char-style-override-10">Takvim-i Vekayi</span><span>, 29, 26/4/1336, 2840, 2837. İsviçre’de bulunan Mahmut Muhtar atamayı geri çevirdi. Paşaya üç çağrı gelmiş. 28 Nisan’da yanıtlamış ilk çağrıyı. 4 Nisan’da üçüncü çağrı gelmiş, onu 6 Mayıs’ta yanıtlamış.</span> <span class="char-style-override-10">Ministère des Affaires Etrangères</span><span>, c. 25, s. 50. Kurulun giderlerini hükümet üstleniyordu. Ayrıca murahhaslara 18’er, uzmanlara 12’şer, yazmanlara 10’ar, kalanlara 8’er bin frank verilecekti.</span> <span class="char-style-override-10">Meclis-i Vükela Mazbataları</span><span>, c. 218, 150 (26 Nisan). Ferit, Muhtar’ı heyete katma konusunda İngilizlerden izin aldı. Foreign Office 371/5240, E 4696/3537/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-198-backlink" id="footnote-225-198">198</a> <span>Foreign Office 371/5167, E 5353/262/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-199-backlink" id="footnote-225-199">199</a> <span class="char-style-override-10">Alemdar</span><span>, 26/4/1336, 494-2794.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-200-backlink" id="footnote-225-200">200</a> <span class="char-style-override-10">Alemdar</span><span>, 6, 9/5/1336, 504-2804, 507-2807. Versailles dışına çıkamama, doğruysa, ilginç bir kısıtlama. Kurul Réservoir Oteli’nde kalıyordu. Sarıhan ve</span> <span class="char-style-override-10">Times</span><span class="char-style-override-12">’</span><span>a göre kurul 6 Mayıs’ta Versailles’a ulaştı. Sarıhan,</span> <span class="char-style-override-10">a.g.e.</span><span>, c. III, s. 28;</span> <span class="char-style-override-10">Times</span><span>, 7/5/1920.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-201-backlink" id="footnote-225-201">201</a> <span>Rey,</span> <span class="char-style-override-10">a.g.e.</span><span>, s. 285.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-202-backlink" id="footnote-225-202">202</a> <span class="char-style-override-10">Alemdar</span><span>, 24/4/1336, 492-2792.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-203-backlink" id="footnote-225-203">203</a> <span class="char-style-override-10">Alemdar</span><span>, 5/5/1336, 503-2803. 5 Mayıs’ta sansür</span> <span class="char-style-override-10">Vakit</span> <span>gazetesini süresiz olarak kapattı.</span> <span class="char-style-override-10">Alemdar,</span> <span>6/5/1336, 504-2804. Hürriyet ve İtilaf’ın hazırladığı metin sonradan gazetelerde çıktı. Konferansın davranışının kendisinin ilan ettiği kurallara da aykırı olduğu belirtiliyordu. Sansürden geçebilmiş olmasının olası nedeni, İttihat ve Terakki iktidarının Alman yardımıyla ve darbeyle gelen bir çete iktidarı olduğunu ve bundan ötürü Türk milletinin de sorumluluk taşıdığını kabul etmesiydi.</span> <span class="char-style-override-10">Alemdar</span><span>, 10/5/1336, 508-2808. L. George’a çekilen tel için bkz. Foreign Office 371/5162, E 4434/249/44. Bir tel de Hindistan Müdafaa-i Hukuk-u Hilafet Heyet-i Murahhasası başkanlığına çekildi.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-204-backlink" id="footnote-225-204">204</a> <span>Foreign Office 371/5239, E 3956, E 4085/3537/44. Max Muller’in 5 Mayıs günlü istihbarat notunda Reşit’in kısa bir özgeçmişi yer alıyordu. Kudüs mutasarrıfı iken kurallara aykırı olarak toprak almak isteyen yerel Yahudilerden rüşvet aldığı, 1909’da Halep’te vali iken Adana Ermeni olaylarıyla eşzamanlı Halep’teki kırım dolayısıyla çirkin bir ünü olduğu ileri sürülüyordu. Fransızcı, son zamanlarda İngiliz yanlısı olduğu, ama siyasal ağırlığı olmayan, ilkesiz, güvenilmez, kötü, tehlikeli derecede kurnaz bir kişi olduğu vurgulanıyordu. (İstihbarat raporlarının da çok kez güvenilmez olduklarını bir daha anımsatalım.)</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-205-backlink" id="footnote-225-205">205</a> <span>Defrance’ın acil ve gizli 16 Mayıs teli.</span> <span class="char-style-override-10">Ministère des Affaires Etrangères</span><span>, c. 213, s. 139-40. Paillarès’in ne denli Türk düşmanı olduğunun bir örneği: Yahya Akyüz,</span> <span class="char-style-override-10">Türk Kurtuluş Savaşı ve Fransız Kamuoyu (1919-1922)</span><span>, s. 77.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-206-backlink" id="footnote-225-206">206</a> <span>Atina’dan Billy’nin 21 Mayıs teli.</span> <span class="char-style-override-10">Ministère des Affaires Etrangères</span><span>, c. 213, s. 145. Osmanlılara (örneğin 1856 Paris Kongresi’nde) verilen garantilerin, ABD’nin Kızılderililere verdiği garantiler kadar değeri olduğunu biliyoruz. Paillarès dönüşünde Defrance’a Venizelos ile görüşmesini anlatmış. Osmanlı ile dostça ilişkiler arzusunu belirttikten sonra sınırın Çatalca’ya dayanmasının Osmanlı’ya karşı değil, Bulgaristan’a karşı stratejik bir gereklilik olduğunu söylemiş. Önerilse bile, İstanbul’u istemezmiş. Bir gün bu gerçekleşecek olsa bile mutlaka Rusya’nın açık onayı ile olmalıydı. İzmir’e gelince, onu işgal etmeyi istememişti. İtalyanlar almasın diye Büyük Devletler onları oraya göndermişler. Kısa bir süre sonra çekilebilirlermiş ama şimdi işgal pek çok özverilerine mal olmuştu. Poincaré ve Briand da kalmalarını istiyorlarmış. Belki Türklerin izzet-i nefislerini idare edecek bir formül bulunabilirmiş. Öbür konularda uzlaşma olması kolay ve arzu edilebilirmiş. Defrance’a göre Paillarès akıllı ve becerikliymiş. Aracılık rolünde çıkarı da varmış, çünkü Türkiye’nin sanayi işlerinde yatırımları varmış.</span> <span class="char-style-override-10">Ministère des Affaires Etrangères</span><span>, c. 213, s. 154-5 (27 Mayıs).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-207-backlink" id="footnote-225-207">207</a> <span>Seha L. Meray, Osman Olcay,</span> <span class="char-style-override-10">Osmanlı İmparatorluğunun Çöküş Belgeleri</span> <span>(Ankara, SBF Y., 1977).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-208-backlink" id="footnote-225-208">208</a> <span>Üçlü Anlaşma San Remo’da sonuçlandırılmış bir belgeydi. İngiltere, imzalamayı kabul ettiği halde Mayıs’ta bir ara bundan vazgeçti. Curzon’un açıklamasına göre bunun nedeni Üçlü Anlaşma’da Barış Antlaşması onaylanıp yürürlüğe girinceye değin yayımlanıp uygulamaya sokulmaması yönündeki 11. maddeydi. Bu durumda imzalamak demek, haberin sızması, yayımlama zorunluluğunun doğması ve bu yüzden gerek ABD’den, gerekse Osmanlılardan tepki gelmesi olasılığıydı. Barış koşullarında yapılabilecek kimi değişiklikler Üçlü Anlaşma’da da değişikliğe yol açabilecekti. O bakımdan da imzalamak sakıncalı olurdu. Br. XIII, s. 74-5. İngiltere bu tutumuyla Fransa ve İtalya üzerinde baskı kurmak istiyordu. Sonunda, 10 Ağustos’ta Barış Antlaşması’yla birlikte Sevr’de imzalandı. Üçlü Anlaşma için bkz. M. Cemil (Bilsel),</span> <span class="char-style-override-10">Lozan</span><span>, c. I, s. 322-27; J. C. Hurewitz,</span> <span class="char-style-override-10">Diplomacy in the Near and Middle East</span><span>, c. II (Princeton, D. Van Nostrand Co., 1956), s. 87-9; Br.IV.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-209-backlink" id="footnote-225-209">209</a> Örneğin, Akşam’da, Peyam-ı Sabah’ta Kürdistan, Edirne ve İzmir üzerine bazı yorumlar çıkmıştı. Sarıhan, a.g.e., c. III, s. 32, 34; Peyam-ı Sabah, 8/5/1336, 10950. Alemdar’da üç yıldız imzalı “Aziz Yurtlarımız” yazısında “bu vahim ve tarihi” dakikalarda yapılacak “yegâne” şeyin Halife Hakanımızın tahtı çevresinde birleşerek sakin ve fakat hakkı muhafazaya “azimkâr” bir manzara sunmak olduğu belirtiliyordu. Bu yapılırsa “adalet-i ilahiyeden” ve yaşamsal haklarımızın korunacağından emin olunabilirdi. Bunlar hayli “çetrefil” düşüncelerdi. Alemdar, 10/5/1336, 308-2808.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-210-backlink" id="footnote-225-210">210</a> <span>Tevfik’in Damat Ferit’e yazdığı 17 Mayıs günlü mektupla önerilen koşulların devletin “inhilalinden” ve padişahlık haklarının “imhasından” başka anlama gelmediği, devletin var olması için antlaşmanın esas maddelerinin “bilkülliye” (tamamen) değiştirilmesi gerektiğini belirtiyordu. Tasarıya göre Osmanlı, Müttefikler’in “her gûna hakk-ı istiklalden mahrum bir müstemlekesi” durumuna düşürülüyordu. Yusuf Hikmet Bayur,</span> <span class="char-style-override-10">Türkiye Devletinin Dış Siyasası</span> <span>(İstanbul, İstanbul Üniversitesi Y., 1942), s. 60. Tevfik’in telinin sansürce engellenmemiş olması İtilaf devletlerinin yılgınlık yaratmak isteğiyle açıklanabilir. Göztepe antlaşma metninin murahhas heyet müşavirlerinden Amiral Eşref Paşa ve Arifi Bey tarafından İstanbul’a ulaştırıldığını söylüyor. Göztepe, s. 323.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-211-backlink" id="footnote-225-211">211</a> <span class="char-style-override-10">Alemdar</span><span>, 15/5/1336, 512-2812;</span> <span class="char-style-override-10">Peyam-ı Sabah</span><span>, 15/5/1336, 10957. Barış koşullarına karşı uyanan büyük tepkinin bir belirtisini Harbiye’nin bir genelgesinden öğrenebiliyoruz. Üst üste tebligata karşın subaylar İtilaf subaylarına selam vermek konusunda saygısızlık ediyor ve kimliklerini de göstermiyorlarmış. Bunların “şedit olarak” cezalandırılmaları gerektiği belirtiliyordu.</span> <span class="char-style-override-10">Peyam-ı Sabah</span><span>, 8/6/1336, 10981.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-212-backlink" id="footnote-225-212">212</a> <span class="char-style-override-10">Alemdar</span><span>, 16, 19/5/1336, 513-2813, 516-2816;</span> <span class="char-style-override-10">Peyam-ı Sabah</span><span>, 16/5/1336, 10958. İngiliz askeri istihbarat raporuna göre (2 Haziran) barış koşullarını incelemek için Dürrizade’nin başkanlığında bir komisyon kurulmuş. Üyeleri eski Şeyhülislam Mustafa Sabri, Şura-yı Devlet Reis Vekili Ethem Bey, Maliye Nazırı Reşat Bey, Âyan Reis Vekili Aristidi Paşa, Âyan’dan Hadi Paşa, Âyan’dan Tuğgeneral İzzet Fuat, Âyan’dan Azaryan Efendi, General Zeki Paşa, Askeri Okullar Müdürü Pertev Paşa imiş. Foreign Office 371/5169, E 6904/262/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-213-backlink" id="footnote-225-213">213</a> <span>Sarıhan,</span> <span class="char-style-override-10">a.g.e.</span><span>, c. III, s. 50;</span> <span class="char-style-override-10">Peyam-ı Sabah</span><span>, 22/5/1336, 10964;</span> <span class="char-style-override-10">Hâkimiyet-i Milliye</span><span>, 3/6/1336, 35; Hadiye Bolluk,</span> <span class="char-style-override-10">Kurtuluş Savaşı’nın İdeolojisi</span><span>, s. 58-61. Bu son yazı “Ne İngiliz siyaseti, ne İngiliz himayesi! Yaşasın Türkiye istiklali!” diye bitiyordu. Defrance’ın bildirdiğine göre, “hükümet partisinin” düzenlediği bu mitingin kararları kendilerine de getirilmiş. Yapılan konuşmalarda İttihat ve Terakki şiddetle kınanıyor, devletlerin kararlarına karşı silahlı direniş kabul edilmiyor ve Rıza Tevfik tarafından birkaç manda yerine tek bir İngiliz mandası isteniyormuş. Bu son görüş yuhalanmış.</span> <span class="char-style-override-10">Ministère des Affaires Etrangères</span><span>, c. 93, s. 65. İngiliz istihbarat raporu (26 Mayıs) kalabalığı 600-6.000 arasında tahmin ediyor, pek bir heyecan yaratamadığını söylüyordu. De Robeck’e göre (27 Mayıs) 5 bin kişi varmış. Konuşmacılar arasında Hafız İsmail Efendi ve Fatma Hanım (Üsküdar Kız Okulu’ndan) da varmış. Foreign Office 371/5168, E 6768/262/44; 371/5169, E 6939/262/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-214-backlink" id="footnote-225-214">214</a> <span class="char-style-override-10">Alemdar</span><span>, 29/5/1336, 525-2825; 1/6/1336, 528-2828.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-215-backlink" id="footnote-225-215">215</a> <span class="char-style-override-10">Peyam-ı Sabah</span><span>, 1/6/1336, 10984;</span> <span class="char-style-override-10">Alemdar</span><span>, 3/6/1336, 530-2830.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-216-backlink" id="footnote-225-216">216</a> <span class="char-style-override-10">Alemdar</span><span>, 8, 9/6/1336, 535-2835, 536-2836.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-217-backlink" id="footnote-225-217">217</a> <span class="char-style-override-10">Alemdar</span><span>, 10/6/1336, 537-2837.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-218-backlink" id="footnote-225-218">218</a> <span class="char-style-override-10">Peyam-ı Sabah</span><span>, 18/6/1336, 10991;</span> <span class="char-style-override-10">Alemdar</span><span>, 18/6/1336, 545-2845.</span> <span class="char-style-override-10">Alemdar</span><span>’da Reşit’in daha da kesin bir ifadesi yer almaktadır: “Muahedenamemizin bu şekliyle kabul edilmesi imkân haricindedir.” De Robeck’in öğrendiğine göre Tevfik, Damat Ferit’e koşulların hafifletilmesi yönünde iyimser olduğunu, çünkü Fransa ve İtalya’nın siyasal ve iktisadi çıkarları gereği güçlü bir Türk hükümeti istediklerini bildirmiş. Fransa Türkiye ve Yunanistan’ı da yaklaştırmaya çalışıyormuş. Foreign Office 371/5049, E 6094/3/44 (8 Haziran). Cemil Paşa yıllar sonrasındaki anılarında bile yaptıkları kulislerin yararından söz edebiliyor: “Paris’te, bir buçuk ay kaldık. Bu esnada bir taraftan İtalyan matbuatının ve bir taraftan da Fransız meclisi azasının ileri gelenlerini ikna etmeye çalıştık. Neticede, Fransız ve İtalyan gazeteleri bize yapılan muahede teklifinin haksızlığına ve adilane olmadığına dair yavaş yavaş makaleler yazmaya başladılar.” Topuzlu,</span> <span class="char-style-override-10">a.g.e.</span><span>, s. 215. Bu çabaların uzun vadede belki yararlı oldukları kabul edilebilirse de Sevr’i hafifletmeye hiçbir yararı olmadığı kesindir. Belki de Fransa ve İtalya Osmanlı’ya yüz verir görünürken İngiltere’yi kendilerine Anadolu’da nüfuz bölgeleri verecek olan Üçlü Anlaşma’ya razı etmek için manevra çeviriyorlardı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-219-backlink" id="footnote-225-219">219</a> <span>Sonyel,</span> <span class="char-style-override-10">a.g.e.</span><span>, c. II, s. 81 (Foreign Office 5168, E 6631, 20/5/1920 tarihli rapor); Göztepe, s. 293.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-220-backlink" id="footnote-225-220">220</a> <span class="char-style-override-10">Ministère des Affaires Etrangères</span><span>, c. 144, s. 178-89.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-221-backlink" id="footnote-225-221">221</a> <span>Stanford Shaw,</span> <span class="char-style-override-10">From Empire to Republic</span><span>, c. III/1 (Ankara, Türk Tarih K. Y., 2000), s. 1139 (M. L. Smith,</span> <span class="char-style-override-10">Ionian Vision</span><span>, s. 124’ten).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-222-backlink" id="footnote-225-222">222</a> <span class="char-style-override-10">Hâkimiyet-i Milliye</span><span>, 17, 20/4/1336, 22, 23; Bolluk,</span> <span class="char-style-override-10">a.g.e</span><span>., s. 54-7.</span> <span class="char-style-override-10">Hâkimiyet-i Milliye</span> <span>dünya olaylarını, özellikle Sovyetler, İngiltere, Hindistan, Mısır gibi yerlerde olup bitenleri yakından izliyordu.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-223-backlink" id="footnote-225-223">223</a> <span class="char-style-override-10">Hâkimiyet-i Milliye</span><span>, 20, 27/5/1336, 31, 33.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-224-backlink" id="footnote-225-224">224</a> <span class="char-style-override-10">TBMM Zabıt Ceridesi</span><span>, c. II, s. 13-20.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-225-backlink" id="footnote-225-225">225</a> <span class="char-style-override-10">TBMM Zabıt Ceridesi</span><span>, c. II, s. 32. İsmail Safa (Özler) (1885-1940), Mülkiye mezunu, öğretmenlik, üç dönem milletvekilliği yaptı. Büyük Millet Meclisi tarafından Pozantı’da Adana vali vekili atandı. Orbay, Okyar ve İnönü hükümetlerinde Milli Eğitim bakanı oldu (1922-24). Erdeha, s. 323;</span> <span class="char-style-override-10">Larousse</span><span>, s. 9082.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-226-backlink" id="footnote-225-226">226</a> <span>Foreign Office 371/5142, E 5433/139/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-227-backlink" id="footnote-225-227">227</a> <span>Br. XIII, s. 82 (10 Haziran teli).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-228-backlink" id="footnote-225-228">228</a> <span class="char-style-override-10">Nutuk</span><span>, c. II, s. 767. İnönü Sevr’i “İngiliz projesi” diye niteleyerek şöyle tanımlıyor: “Bu proje uzun müddet ince ince düşünülmüş ve yirminci asırda bir milletin siyaseten ve iktisaden bütün mevcudiyeti ile nasıl imha edilebileceğini gösterir bir vesikadır.”</span> <span class="char-style-override-10">TBMM Gizli Zabıt Ceridesi</span><span>, c. I, s. 38. Meray ve Olcay’a göre Sevr, “bir yenilgi belgesinin ötesinde,” Avrupa emperyalizmi tarafından “Türkiye’ye karşı girişilmiş bir yok etme savaşının son aşaması”dır. Yazarlar “bir idam hükmü” nitelemesini de kullanıyorlar. Seha L. Meray, Osman Olcay,</span> <span class="char-style-override-10">Osmanlı İmparatorluğunun Çöküş Belgeleri</span><span>, s. IX.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-229-backlink" id="footnote-225-229">229</a> <span>Bilsel,</span> <span class="char-style-override-10">a.g.e.</span><span>, s. 346.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-230-backlink" id="footnote-225-230">230</a> <span class="char-style-override-10">Alemdar,</span> <span>5/5/1336, 503-2803. Nurettin’in yanında eski Dahiliye Nazırı Mehmet Ali Bey de vardı ki, bu kişi 30 Nisan’da eski Adliye Nazırı Vasfi Efendi ile Damat Ferit’i ziyaret etmişti. Bilindiği üzere, Mustafa Kemal’in Mehmet Ali ile belli bir tanışıklığı vardı.</span> <span class="char-style-override-10">Alemdar,</span> <span>2/5/1336, 500-2800. 4 Mayıs’ta Zeki Paşa da sadrazam ile görüşmüş. Fransız Başkomutanlığı’na göre 30 Nisan’da (İngiliz kaynaklarına dayanarak) ulusçu murahhasların hükümetle temas etmek üzere Bandırma’ya gelmeleri bekleniyormuş. İzzet ya da Tevfik hükümetini kabul ediyorlarmış, Damat Ferit’i istemiyorlarmış.</span> <span class="char-style-override-10">Ministère des Affaires Etrangères</span><span>, c. 93, s. 5. Bandırma’ya gelen Balıkesir mutasarrıfıydı. Foreign Office 371/5167, E 5255/262/44 (28 Nisan).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-231-backlink" id="footnote-225-231">231</a> <span class="char-style-override-10">Alemdar</span><span>, 7, 9/5/1336, 505-2805, 507-2807.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-232-backlink" id="footnote-225-232">232</a> <span class="char-style-override-10">Ministère des Affaires Etrangères</span><span>, c. 93, s. 29. Paul Williams 26 Nisan’da Mustafa Kemal ile bir mülakat yapmıştı.</span> <span class="char-style-override-10">Atatürk’ün Bütün Eserleri</span> <span>(İstanbul, Kaynak Y., 2002), c. 8, s. 115 vd. Lepissier de (Trabzon) Williams’dan Mustafa Kemal ile uzun görüşmeler yapan, Büyük Millet Meclisi’nin birkaç oturumuna katılan “esrarengiz yabancı” diye söz ediyor. Görünüşe göre siyasal bir rol oynuyor ve İstanbul’daki ABD Yüksek Komiserliği ile ilişkideymiş.</span> <span class="char-style-override-10">Ministère des Affaires Etrangères</span><span>, c. 93, s. 33.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-233-backlink" id="footnote-225-233">233</a> <span class="char-style-override-10">Times</span><span>, 11, 12/5/1920. 13 Mayıs’ta biten haftanın İngiliz askeri istihbarat raporuna göre Prenses Kerime’nin en yaşlı ablası, bu prensesin eşi Şehzade Osman Fuat (V. Murat’ın torunu) ile Bandırma’ya bir motorla gidip Anadolu içine geçtiklerini söylemiş. Türkçe kaynaklarda buna dair bir bilgi yoktur. Bilindiği gibi, 23 Mart 1921’de aynı şehzade İnebolu’ya gidecek ve geri çevrilecektir. Foreign Office 371/5168, E 6151; Şimşir,</span> <span class="char-style-override-10">a.g.e.</span><span>, c. II, s. 112.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-234-backlink" id="footnote-225-234">234</a> <span>Foreign Office 371/5169, E 6955/262/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-235-backlink" id="footnote-225-235">235</a> <span>Foreign Office 371/5169, E 7373/262/44; Şimşir,</span> <span class="char-style-override-10">a.g.e.</span><span>, c. II, s. 128.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-236-backlink" id="footnote-225-236">236</a> <span class="char-style-override-10">TBMM Gizli Zabıt Ceridesi</span><span>, s. 23-24, 34-35; Foreign Office 371/5167, E 5466/262/44 (5 Mayıs askeri istihbarat raporu). Fevzi imzalı 4 Mayıs telinin çevirisi: Foreign Office 371/5167, 3878, s. 233-34 (Nurettin’in teli 2 Mayıs günlüymüş). De Robeck’in 22 Mayıs tarihli raporunda Nurettin’den söz ediliyor ve hükümet karşısındaki durumunun karışık olduğuna, padişah ve bazı Hürriyet ve İtilaflılarca destekleniyor olabileceğine işaret ediliyordu. Damat Ferit’in de ulusçu hareketi zorla bastırma işini “belli bir noktadan” öteye götürmek istemeyebileceği olasılığı vardı. Sadrazam bazı eski mebuslarla bir toplantı yapmış ve hükümetin Trakya ve İzmir’in yitimine asla razı olmayacağını söyleyince, o zaman neden ulusçularla savaşıldığını sormuşlar. Hele antlaşmayı imzalayıp İç Savaş’ı sürdürürse Yunanlıların savaşını yürütmüş olacağını söylemişler. Foreign Office 371/5049, E 5858/3/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-237-backlink" id="footnote-225-237">237</a> <span>R. H. Karay,</span> <span class="char-style-override-10">Minelbab İlelmihrab</span><span>, s. 190-3. De Robeck’in 13 Mayıs tarihli rapora göre, Nurettin’in ilk teli 2 Mayıs günlüymüş. Foreign Office 371/5168, E 6151/262/44 (27 Mayıs).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-238-backlink" id="footnote-225-238">238</a> <span>Burada metnin yanına “İtalya” notu düşülmüştür.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-239-backlink" id="footnote-225-239">239</a> <span>Foreign Office 371/5059, 2745, s. 186-88. De Robeck’e göre Mustafa Kemal’in kendini ordu müfettişi diye tanıtması Anadolu ve Rumeli Müdafaa-i Hukuk Cemiyeti’nin Mustafa Kemal’in o görevden azlini tanımaması yüzündenmiş. Foreign Office 371/5169, E 6939/262/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-240-backlink" id="footnote-225-240">240</a> <span class="char-style-override-10">Atatürk’ün Bütün Eserleri</span><span>, c. 8, s. 299. Yukarda da işaret edildiği üzere, Sonyel, bu belgeden değilse de başka İngiliz belgelerinden Mustafa Kemal’in Nurettin’e çektiği telin içeriğinden kısmen haberlidir. Sonyel’e göre Ankara’nın koşulları yukardaki 1., 2., 3., 4., 5., 6., maddelerden ibarettir. Yine Sonyel’e göre İstanbul hükümeti bu koşulları reddedince, Ankara 14 Haziran’da bu ilişkiye son vereceğini bildirmiş. Bu tarih Yunan taarruzundan 8 gün öncesidir. Sonyel,</span> <span class="char-style-override-10">a.g.e.</span><span>, c. II, s. 83. İngiliz askeri istihbaratına göre Nurettin’in Mudanya toplantısına engel olan Damat Ferit’ti. Aynı kaynağa göre Damat Ferit’in Kuva-yı Milliye ile uzlaşmazlığı Vahdettin’i de rahatsız ediyormuş. Bu yüzden Damat Ferit’in bir görüşme talebini reddetmiş, yazılı bilgi vermesini istemiş. Foreign Office 371/5168, E 5861/262/44 (12 Mayıs).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-241-backlink" id="footnote-225-241">241</a> <span class="char-style-override-10">Peyam-ı Sabah</span><span>, 22/5/1336, 10964 (</span><span class="char-style-override-10">Journal d’Orient’</span><span>dan). Daha sonra, yetkili bir ağız antlaşma koşulları bildirildiğinden beri hükümetin kan dökmekten yana olmadığını, ancak barışın imzasından sonra isyanın bastırılacağını söyleyecekti. Bu arada silahlı direnişe karşı olmak kararlılığının devam ettiği de vurgulanıyordu.</span> <span class="char-style-override-10">Peyam-ı Sabah</span><span>, 28/5/1336, 10970. Daha sonra Ticaret ve Ziraat Nazırı Hüseyin Remzi Paşa Kuva-yı Milliye’yi bastırma için verilmiş emrin ertelendiğine dair hiçbir resmi bilgisi olmadığını, haberi gazetede okuduğunu söyleyecekti.</span> <span class="char-style-override-10">Peyam-ı Sabah</span><span>, 8/6/1336, 10981. Öte yandan De Robeck’in 20 Mayıs tarihli raporuna göre padişaha yakın bir siyaset adamı, onun antlaşmanın bu haliyle ülkenin yok edilmesi anlamına geldiğini düşündüğünü ve bunu onaylamamak kararında olduğunu söylemişti. Aynı kişiye göre Damat Ferit de imzalamamak kararındaydı. Ayrıca, sadrazam 11 Mayıs’ta 40 mebusu Harbiye Nezareti’ne çağırmış. Trakya ve İzmir’i vermeye razı olmayacağını halka anlatmak için Anadolu’ya gitmelerini istemiş. Birisi Meclis’in feshini söz konusu edince, bunun baskı sonucu olduğunu, onları çağırmasının bir özür dileme anlamında algılanması gerektiğini söylemiş. Eski Amasya Mebusu İsmail Hakkı Bey bu toplantı üzerine 13 Mayıs’ta Mustafa Kemal’e bir mektup yazarak, vuruşmalara kesinlikle son verilmesini ve kendisine gönderilen Nurettin’le anlaşmasını istemiş. Aynı rapordan, Hürriyet ve İtilaf Merkez-i Umumisi’nin 8 Mayıs’ta toplandığını, Nurettin’in görevlendirilmesinin onaylandığını ve Meclis’in bir an önce toplanması için Damat Ferit’e başvurulmasına karar verildiğini öğreniyoruz. Bu bilgiler başka kaynakta doğrulanmamıştır ve pek inandırıcı değildir. Foreign Office 371/5168, E 6631/262/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-242-backlink" id="footnote-225-242">242</a> <span class="char-style-override-10">Alemdar</span><span>, 24/5/1336, 521-2821;</span> <span class="char-style-override-10">Hâkimiyet-i Milliye</span><span>, 20/5/1336, 31. Büyük Millet Meclisi hükümetinin 19 maddelik sansür talimatını uygulamayan posta memurları Hıyanet-i Vataniye Kanunu’na göre yargılanacaklardı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-243-backlink" id="footnote-225-243">243</a> <span class="char-style-override-10">Meclis-i Vükela Mazbataları</span><span>, c. 219, 279 (5/7/1336).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-244-backlink" id="footnote-225-244">244</a> <span class="char-style-override-10">Alemdar</span><span>, 27, 29/5/1336, 524-2824, 525-2825.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-245-backlink" id="footnote-225-245">245</a> <span class="char-style-override-10">Alemdar</span><span>, 30/5/1336, 526-2826.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-246-backlink" id="footnote-225-246">246</a> <span class="char-style-override-10">Alemdar</span><span>, 3/6/1336, 530-2830.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-247-backlink" id="footnote-225-247">247</a> <span>Tarık Zafer Tunaya,</span> <span class="char-style-override-10">Türkiye’de Siyasi Partiler</span><span>, c. II, s. 561 vd.;</span> <span class="char-style-override-10">Alemdar,</span> <span>23/6/1336, 548-2848.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-248-backlink" id="footnote-225-248">248</a> <span class="char-style-override-10">Alemdar</span><span>, 15, 17/6/1336, 542-2842, 544-2844;</span> <span class="char-style-override-10">Peyam-ı Sabah</span><span>, 25/6/1336, 10996.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-249-backlink" id="footnote-225-249">249</a> <span class="char-style-override-10">İstanbul Hükümetleri ve Milli Mücadele</span><span>, c. II, s. 360; Hacim Muhittin Çarıklı,</span> <span class="char-style-override-10">Balıkesir ve Alaşehir Kongreleri ve Hacim Muhittin Çarıklı’nın Kuva-yı Milliye Hatıraları (1919-1920)</span><span>, s. 105, 109-111. Okday, Damat Ferit’e kızdığı için Rıza suikastının “İngilizlere hoş görünmek ve İttihatçıları yıldırmak” için uydurulmuş olduğunu öne sürüyor (s. 416). Suikastın Ankara’da bilindiğine dair bir bilgi yoktur. Görünüşe göre “yerel” bir girişimdi.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-250-backlink" id="footnote-225-250">250</a> <span class="char-style-override-10">Takvim-i Vekayi</span><span>, 13/6/1336, 3878; Çarıklı,</span> <span class="char-style-override-10">a.g.e.</span><span>, s. 111;</span> <span class="char-style-override-10">Alemdar,</span> <span>1, 2, 13/6/1336, 528-2828, 529-2829, 540-2840. Criss, İhsan İdikut’un</span> <span class="char-style-override-10">Türk Lavrensleri</span> <span>(1953) kitabına dayanarak farklı ve galiba biraz yanlış şeyler anlatıyor. Bursa’daki Kuva-yı Milliye, Karakol’a Damat Ferit’e suikast düzenlesin diye Rıza eliyle mektup göndermiş. Rıza binbaşıymış ve polis müdürü Kalkandereli (Kalkandelenli?) Hasan Tahsin’e suikastı ihbar etmiş. Bilge Criss,</span> <span class="char-style-override-10">İşgal Altında İstanbul</span> <span>(İstanbul, İletişim Y., 1993), s. 168. Rıza ile birlikte direnişçi birçokları ortaya çıkmış oldukları, dolayısıyla direniş örgütlerinde bir dalgalanma yaratmış olması gerektiği halde nedense Himmetoğlu olaya değinmiyor.</span> <span class="char-style-override-10">Alemdar,</span> <span>suikastçıları “dört canavar şaki” diye niteliyor ve idamlarını adaletin görkemli bir tecellisi olarak değerlendiriyordu.</span> <span class="char-style-override-10">Times</span><span>’ın 13 Mayıs günlü haberine göre Baltalimanı’ndaki köşkünde bir polis memuru Ferit’e ateş etmiş, fakat ancak kavasını yaralayabilmiş. Tutuklanmış ve İttihat ve Terakki ile ilişkili geniş bir örgüt ortaya çıkarılmış. Bir olasılıkla bu, Rıza’nın girişiminin kulaktan kulağa dolaştıktan sonra aldığı biçim olabilir. Daha sonra 3 Haziran günlü haber, suikast girişiminin sadrazamla sınırlı olmadığını, İstanbul’un 10 bölgeye ayrıldığını ve suikastler gerçekleşince yönetime el konulacağını, Ankara’dan iki suikastçı gönderildiğini, İttihat ve Terakki’den atılmış olan polisin ele geçirdiği mektup sayesinde planın ortaya çıkarıldığnı bildiriyordu. Ulusçular suikastla ilişkileri olmadığını söylüyorlarmış. Ankara’dakiler Müttefikler’in ne ölçüde İstanbul’a egemen olduklarından habersizmişler.</span> <span class="char-style-override-10">Times</span><span>, 15/5, 5/6/1920. Defrance’a göre Baltalimanı’nda ayrı bir suikast olmuş, fakat basında yankılanmamış ve Ferit’in çevresinde yalanlanıyormuş. Rıza suikastının aynı zamanda Sait Molla ve Ali Kemal’i hedeflediğini söylüyor Defrance.</span> <span class="char-style-override-10">Ministère des Affaires Etrangères</span><span>, c. 93, s. 180 (12/7/1920). Bir de</span> <span class="char-style-override-10">Journal d’Orient</span><span>’ın 3 Haziran’da verdiği haber var. Ona göre Damat Ferit’e karşı suikastın başında Muhafız Kıtası 1. Tabur komutanı ve eski İzmir Askerlik Şubesi başkanı Miralay (Albay) Aziz Bey varmış. Baltalimanı’nda Damat Ferit köşkünün altına tünel kazıp paşayı havaya uçuracaklarmış. Foreign Office 371/5050, E 6937/3/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-251-backlink" id="footnote-225-251">251</a> <span class="char-style-override-10">Meclis-i Vükela Mazbataları</span><span>, c. 219, 294, 305 (8, 13/7/1336). İdamlar, hükümetin duruma egemen olduğunu göstermek için, Damat Ferit’in Paris’e gideceği gün infaz edilmiş. Foreign Office 371/5052, E 7987/3/44.</span> <span class="char-style-override-10">Alemdar</span><span>, 13 Mayıs günlü</span> <span class="char-style-override-10">Morning Post</span><span>’ta çıkan, Damat Ferit’e yönelik bir suikast girişimi haberini yalanlıyordu. Habere göre bir polis memuru sadrazama ateş etmiş, fakat isabet ettirememiş, bir kavas yaralanmış (yukarıda,</span> <span class="char-style-override-10">Times</span><span>’ın haberi). Aslında bir polisle bekçi arasındaki bir kavgadan ibaretmiş olay.</span> <span class="char-style-override-10">Alemdar</span><span>, 4/6/1336, 531-2831.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-252-backlink" id="footnote-225-252">252</a> <span class="char-style-override-10">Atatürk’ün Tamim, Telgraf ve Beyannameleri</span><span>, s. 332-33. İzmit mebusu Hamdi Bey’in de Ferit’in yargılanması için bir önergesi vardı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-253-backlink" id="footnote-225-253">253</a> <span class="char-style-override-10">Meclis-i Vükela Mazbataları</span><span>, c. 219, 215 (24/5/1336);</span> <span class="char-style-override-10">Alemdar</span><span>, 23/6/1336, 548-2848.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-254-backlink" id="footnote-225-254">254</a> <span>Foreign Office 371/5048, E 5401/3/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-255-backlink" id="footnote-225-255">255</a> <span class="char-style-override-10">Times</span><span>, 3/5/1920; Cemil Bilsel,</span> <span class="char-style-override-10">a.g.e.</span><span>, c. I, s. 298. Yukarda özel bir tren olduğu söylenmişti. İngiliz istihbaratına göre ulusçular Barış Konferansı’nı etkilemeyi çok istiyorlarmış. Bu amaçla Ahmet Rıza, Ahmet Rüstem, Fuat, Selim, Galip Kemali’yi görevlendireceklermiş. Ahmet Rüstem’in bir İtalyan gemisiyle İzmit’ten Brindisi’ye götürüldüğü söyleniyormuş. Foreign Office 371/5167, E 5255/262/44 (28 Nisan).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-256-backlink" id="footnote-225-256">256</a> <span>Topuzlu,</span> <span class="char-style-override-10">a.g.e.</span><span>, s. 211; Bilsel,</span> <span class="char-style-override-10">a.g.e.</span><span>, s. 299. Topuzlu,</span> <span class="char-style-override-10">a.g.e.</span><span>, o sıradaki Fransa başbakanının Clemenceau olduğunu sanmaktadır.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-257-backlink" id="footnote-225-257">257</a> <span>G. Jaeschke,</span> <span class="char-style-override-10">Kurtuluş Savaşı Kronolojisi</span><span>, s. 105; Br. XIII, s. 81. Damat Ferit (padişah olması gerekir) Ana Kraliçe’ye ve İspanya Kralı’na da bu yönde bir başvuruda bulunmuş. Foreign Office 371/5049, E 6119/3/44. Defrance’ın bildirdiğine göre De Robeck Defrance’ı bilgilendirmek için, Damat Ferit’in Vahdettin’in niyetini açıklayıp krala tel çekme izni istediğini söylemiş. De Robeck fazla bir etkisi olmayacağını söyledikten sonra Ferit’e öbür devlet başkanlarına da başvurulup başvurulmayacağını sormuş. O da hayır demiş. De Robeck istenen izni vermiş.</span> <span class="char-style-override-10">Ministère des Affaires Etrangères</span><span>, c. 188, s. 64.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-258-backlink" id="footnote-225-258">258</a> <span>Br. XIII, s. 79; Osman Olcay,</span> <span class="char-style-override-10">Sevres Andlaşmasına Doğru</span> <span>(Ankara, SBF Y., 1981), s. 589-94; Foreign Office 371/5050, E 6843/3/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-259-backlink" id="footnote-225-259">259</a> <span>Böyle bir “ön-nota” verildiği konusunda başka bir bilgiye rastlamadım.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-260-backlink" id="footnote-225-260">260</a> <span>Rey,</span> <span class="char-style-override-10">a.g.e.</span><span>, s. 292, 288. Ferit 12 Haziran’da İstanbul’dan hareket etti. Sarıhan,</span> <span class="char-style-override-10">a.g.e.</span><span>, c. III, s. 80.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-261-backlink" id="footnote-225-261">261</a> <span>Sarıhan,</span> <span class="char-style-override-10">a.g.e.</span><span>, c. III, s. 86-7; Rey,</span> <span class="char-style-override-10">a.g.e.</span><span>, s. 289;</span> <span class="char-style-override-10">Meclis-i Vükela Mazbataları</span><span>, c. 219, 251, 259 (23/6/1336). “Çok gizli” bir kaynaktan De Robeck’in öğrendiğine göre, 21 Haziran dolaylarında Tevfik Paşa Paris’te ulusçulardan Ahmet Rüstem ve Reşat Nihat’la temas kurmaya çalışıyormuş. İkisi Barış Konferansı genel sekreteriyle temas halindelermiş. Foreign Office 371/5053, E 8301/3/44. Aynı biçimde Tevfik’in Şerif Paşa ile de Kürdistan sınırları konusunda temasları varmış. Van, Bitlis vilayetleri, Dersim sancağı, Diyarbakır ve Harput vilayetlerinin bazı bölümleri üzerinde duruluyormuş. Foreign Office 371/5069, E 6067/11/44 (8 Haziran).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-262-backlink" id="footnote-225-262">262</a> <span class="char-style-override-10">Meclis-i Vükela Mazbataları</span><span>, c. 219, 227 (9/6/1336). Ferit’in maiyetinde Reşat Nuri, Sadık, Zeki, Hayrettin beyler vardı. Reşit’in bulunmadığı bir Vükela Meclisi’nde Ferit’in istediği yetkileri alamaması ancak padişahın engellemesiyle açıklanabilir. De Robeck’in 7 Haziran teline göre Ferit Fransız Yüksek Komiserliği’ne Müttefik devlet adamlarıyla temaslarda bulunmak, fakat heyetle temasta bulunmakla birlikte heyetten olmamak üzere gayrı resmi olarak Paris’e gidip gidemeyeceğini sormuş. Komiser uygunsuz (</span><span class="char-style-override-10">impracticable</span><span>) olacağını söylemiş. Fransız ve İtalyan hükümetleri de bu görüşe katılmışlar ve İngiliz hükümetinin bu konuda onayı bekleniyormuş. Foreign Office 371/5049, E 6019/3/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-263-backlink" id="footnote-225-263">263</a> <span>Herhalde telaştan karar</span> <span class="char-style-override-10">Meclis-i Vükela Mazbataları</span><span>’na yazılmamış olmalı. Damat Ferit’e şeyhülislam vekâlet edecekti.</span> <span class="char-style-override-10">Takvim-i Vekayi</span><span>, 16/6/1336.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-264-backlink" id="footnote-225-264">264</a> <span>Rey,</span> <span class="char-style-override-10">a.g.e.</span><span>, s. 289.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-265-backlink" id="footnote-225-265">265</a> <span>Br. XIII, s. 91-3; Şimşir,</span> <span class="char-style-override-10">a.g.e.</span><span>, c. II, s. 158.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-266-backlink" id="footnote-225-266">266</a> <span>İngiliz istihbaratına göre 18 Haziran’da Reşit Vahdettin’e bir andıç sunmuş. Buna göre padişaha sadık hiç kimse antlaşmayı o haliyle imza edemezdi. İngilizler eninde sonunda kimi değişikliklere razı olurlardı. Hilafet Komitesi ve başka İslam örgütleri yararlı bir etki yapıyorlardı. Fakat İstanbul ile Ankara’nın ayrılığı delegasyonun işini zorlaştırıyordu. Bir an önce uzlaşma ve birleşik cephe sağlanmalıydı. Bu düşünceler Meclis-i Vükela’da tartışma konusu olmuş. 21 Haziran’daki toplantıda Remzi Paşa uzlaşmaya karşı çıkmış ve 28’inde istifa etmiş. Rapora göre 24’ünde Reşit saraya gitmiş ama kabul edilmemiş. Şimşir,</span> <span class="char-style-override-10">a.g.e.</span><span>, c. II, s. 192-94.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-267-backlink" id="footnote-225-267">267</a> Rey, <span class="char-style-override-10">a.g.e.</span>, s. 289-90. Cemil’in anlattığına göre Taranto’dan bindikleri tren Roma’ya kadar gittiği için geceyi orada geçirmişler. O sırada başka bir otelde Kont Sforza ile görüşmüş. Sforza Anadolu’daki kuvvetlerle çalışmalarını öğütlemiş ve kendilerine daha çok yardımcı olamadıkları için üzüntülerini bildirmiş. Otele dönüşte İngiliz istihbarat subayı Cemil’in nereye gittiğini sorgu sual etmiş. Cemil, <span class="char-style-override-10">a.g.e.</span>, s. 218-9. Albay Sir E. Grogan adındaki bu subayın bildirdiğine göre 28 Haziran’daki görüşmede Reşit de varmış ve Reşit konuşulanları kendisine haber vermiş. Reşit Sforza’yı Yunan taarruzu konusunda sıkıştırmış. Reşit Yunanlıların eninde sonunda zor duruma düşeceklerini söylüyormuş. Grogan bu tahmine katıldığını yazıyordu. Foreign Office 371/5240, E 7976/3537/44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-268-backlink" id="footnote-225-268">268</a> Tayyar 21/3/1920’de “Personel Başkanlığı” emrine alınmış. Genelkurmay Harp Tarihi Başkanlığı, <span class="char-style-override-10">Türk İstiklal Harbi’ne Katılan Tümen ve Daha Üst Kademelerdeki Komutanların Biyografileri</span>, s. 144.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-269-backlink" id="footnote-225-269">269</a> Topuzlu, <span class="char-style-override-10">a.g.e.</span>, s. 217.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-270-backlink" id="footnote-225-270">270</a> Defrance Ferit’in Tayyar’ı yoldan çevirip İstanbul’a getirtmesini istediğini, fakat verilen güvenceler dolayısıyla İngiliz Yüksek Komiseri’nin de onayıyla bu talebi reddettiğini bildiriyor. Tayyar’a Fransız Yüzbaşı Jambat refakat etmiş. <span class="char-style-override-10">Ministère des Affaires Etrangères</span>, c. 93, s. 7, 30-31 (2 Mayıs, 6 Mayıs).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-271-backlink" id="footnote-225-271">271</a> Rey, <span class="char-style-override-10">a.g.e.</span>, s. 285-87. Cemil de bu subaydan, adını anmadan, söz ediyor. Topuzlu, <span class="char-style-override-10">a.g.e.</span>, s. 217-18. Bıyıklıoğlu Çatalca mutasarrıfının adını Feyzi Toker olarak veriyor (s. 233). De Robeck’in bildirdiğine göre 25 Haziran’da gerek padişah, gerekse Reşit Ankara’ya birer mektup yazmışlar. Ulusçuların davranışlarından rahatsız olan Vahdettin, Mustafa Kemal’e yazdığı mektubunda hükümetine ülke çıkarları için mutlak itaat göstermesi, ülkeyi mahveden kavgaya son vermesi ve ordusunu hükümetin buyruğuna vermesi için yalvarıyormuş. Devletin gerilemesi kaçınılmaz olduğuna göre tarih ulusçulara bunu önlemeye yardımcı olmak görevini veriyormuş. Pişmanlık gösteren bütün uyruklarına sevgi ve affını esirgemeyeceğini de son olarak açıklıyormuş. Reşit mektubunu Nurettin Paşa’ya yazmış ve hükümetle ulusçuların amaçları büyük ölçüde özdeş olduğuna göre, yurtseverlik gereği padişah ve halife çevresinde birleşmek gerektiğini, böylece Avrupa’ya üstlenilecek yükümlülüklerin yerine getirilmesi güvencesinin verilmiş olacağı belirtiliyormuş. Ayrıca padişahla haberleşme kanalları konusunda bilgi veriyormuş. Bu iki mektuptan birincisi daha az inandırıcı. Vahdettin gibi bir Osmanlı padişahının Mustafa Kemal’e mektup yazacağını, ona yalvaracağını, hatta rica edeceğini düşünmek zor. Bu mektuplar haftalık bir istihbarat raporunda yer alıyor. Ne denli az güvenilebileceği aynı raporun Ankara kaynaklı bir haberinden anlaşılabilir: Büyük Millet Meclisi Mustafa Kemal’i diktatör atamış ve Mondros Mütarekesi’ni iptal etmiş. Foreign Office 371/5170, E 9649/262/44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-272-backlink" id="footnote-225-272">272</a> <span class="char-style-override-10">Alemdar</span>, 22/4/1336, 490-2790; <span class="char-style-override-10">Times</span>, 24/4/1920.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-273-backlink" id="footnote-225-273">273</a> <span class="char-style-override-10">Peyam-ı Sabah</span>, 23/4/1336, 10935.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-274-backlink" id="footnote-225-274">274</a> <span class="char-style-override-10">Alemdar</span>, 25/4/1336, 493-2793; <span class="char-style-override-10">Peyam-ı Sabah</span>, 25, 27/4/1336, 10937, 10939. <span class="char-style-override-10">Peyam-ı Sabah</span>’ın anılan son sayısında Reşit’le bir mülakat yer alıyordu. Ona göre hükümetin gözünde hiçbir fırka düşüncesi ve lüzumsuz şiddet emeli yoktu. Muhabirin “Mustafa Kemal ve hempalarının” tenkili konusundaki soruya Reşit, “Mustafa Kemal ve hempalarını tenkil için hükümet suret-i muntazamada bir program dairesinde hareket etmektedir” diye yankı yapıyordu.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-275-backlink" id="footnote-225-275">275</a> Bıyıklıoğlu, <span class="char-style-override-10">Türk İstiklal Harbi</span>, I, s. 235-40. Yeni Edirne valisi Ali Rıza Bey 1 Mayıs günü atanmış ve 9 Mayıs’ta göreve başlamıştı. Konya valisi iken 19/5/1913’te Mahmut Şevket’in sadareti sırasında açığa alındığına ve ancak 1919’da Damat Ferit zamanında kendisine görev verildiğine bakılırsa, İttihat ve Terakki’ye aykırı bir kişiydi. Ne var ki Edirne’nin işgalinin ardından 27/7/1920’de 45 yaşında emekliye sevk edildiğine bakılırsa, Ferit’in gözünde çok da makbul bir insan değilmiş. Erdeha, s. 442-3. Tayyar seferberlik ilan ettiğinde Çatalca ve Tekirdağ mutasarrıfları ile Tekirdağ’daki 55. Fırka Komutanı Alaettin karşı koymuşlardı. Tekirdağ, Trakya savunmasında zayıf noktalardan biri olacaktı (Bıyıklıoğlu). Fransız Yüksek Komiseri Defrance’ın bildirdiğine göre Ferit, Tayyar’ın 1. Kolordu Komutanı’ndan ayrılmasını istiyor ve onun için İstanbul’a çağırıyordu, fakat reddediliyordu. Onun talebi üzerine Defrance Karaağaç’taki Fransız subayları aracılığı ile bunu sağlamış. Ama gerek hükümet, gerek İngilizlerden Tayyar’a dokunulmayacağı güvencesini almış. Ferit ve bazı nazırlar Tayyar’ı kendi saflarına çekmeyi ya da hiç değilse Mustafa Kemal’e direnişin beyhudeliğini anlatmasını sağlamaya çalışıyorlarmış. Defrance, onların hayal gördüklerini, Tayyar’ın Anadolu’ya giderse orada kalacağını düşünüyordu. Zaten Tayyar, “Trakya için her çözümü kabul ederim, fakat Yunan işgaline karşı ölünceye dek savaşırız,” demiş. Yukarıda gördüğümüz üzere Reşit Tayyar’ın Anadolu’ya gönderilmesi işini kabineyle konuşmuştu. <span class="char-style-override-10">Ministère des Affaires Etrangères</span>, c. 92, s. 221-23 (25 Nisan).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-276-backlink" id="footnote-225-276">276</a> <span class="char-style-override-10">Takvim-i Vekayi</span>, 5/5/1336, 3845; <span class="char-style-override-10">Alemdar</span>, 2/5/1336, 500-2800 (gazeteye “sızdırılmış” metin); Bıyıklıoğlu, <span class="char-style-override-10">a.g.e</span>., c. I, s. 241, 238.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-277-backlink" id="footnote-225-277">277</a> Bıyıklıoğlu, <span class="char-style-override-10">a.g.e</span>., c. I, s. 238-9.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-278-backlink" id="footnote-225-278">278</a> Rey, <span class="char-style-override-10">a.g.e.</span>, s. 290-4.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-279-backlink" id="footnote-225-279">279</a> Topuzlu, <span class="char-style-override-10">a.g.e.</span>, s. 216. Cemil, Ferit’ten “bu megaloman ve dar görüşlü adam” diye söz ediyor. Murahhas Heyet (delegasyon) içinde anlaşmazlık olduğu 1 Temmuz’da hem Dahiliye Nazırı Vekili, Adliye Nazırı Ali Rüştü tarafından, hem de resmen yalanlandı. <span class="char-style-override-10">Peyam-ı Sabah</span>, 2/7/1336, 11000.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-280-backlink" id="footnote-225-280">280</a> Rey, <span class="char-style-override-10">a.g.e.</span>, s. 293-4; Meray-Olcay, <span class="char-style-override-10">a.g.e.</span>, s. 7-30; <span class="char-style-override-10">Observations Presentées Par La Délégation Ottomane à la Conférence de la Paix</span> (kitapçık, yayın yeri, tarihi belirsiz, 22, 9 X 15,5 cm.); <span class="char-style-override-10">Takvim-i Vekayi</span>, Temmuz 1336, 3905-3909. Barış antlaşması için hazırlık yapmak üzere Babıâli’de daha önce İstihzarat-ı Sulhiye Komisyonu, sonra da Tetkik-i Musalaha Komisyonu adı altında kurullar oluşturulmuştu. <span class="char-style-override-10">Alemdar</span>, 21/6/1336, 546-2846.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-281-backlink" id="footnote-225-281">281</a> Manbic, Fransızca metinde Bambiche (Bambiş) (s. 29), Meray-Olcay’da Minbah (s. 27) diye veriliyor.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-282-backlink" id="footnote-225-282">282</a> Meray-Olcay’daki “azaltılması” (s. 28-29) “örgütlenmesi” olmak gerekir.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-283-backlink" id="footnote-225-283">283</a> Mete Tunçay, “Sevres’e Karşı Anadolu’nun Bir Yayını”, <span class="char-style-override-10">SBF Dergisi</span>, c. 34, 1979.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-284-backlink" id="footnote-225-284">284</a> Hukuken Çekmece yakınına kadar geliyorlardı, ama burası Boğazlar bölgesinde olduğu için Yunanlılar Sevr’e göre ancak Saray-Midye (Kıyıköy) arasına kuvvet yığabilirlerdi. Ayrıca “hukuken” Boğazlar bölgesine giremezlerdi ama tabii, gerektiğinde, hukukun ilke olarak onlardan yana bükülebileceği kuşkusuzdur.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-285-backlink" id="footnote-225-285">285</a> Bayur Boğazlar bölgesinde İngiltere’nin, Fransız ve İtalyan bölgeleri dışında belki ABD’nin jandarmaya egemen olabileceğini söylüyor, Yunan bölgesini hesaba katmıyor. Bayur, <span class="char-style-override-10">Türkiye Devletinin Dış Siyasası,</span> s. 55.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-286-backlink" id="footnote-225-286">286</a> Londra’da çıkan <span class="char-style-override-10">Muslim Outlook</span> dergisine göre İstanbul hükümeti Avrupa’da okuyan gençlerin dönmesini buyurmuş ve dönmeyenlere ana-babalarınca para gönderilmesini yasaklamış.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-287-backlink" id="footnote-225-287">287</a> <span>Belli bir etkisi olmuş olabilecek bir etken de Wilson’un 14 maddesinin 12.’sinde Osmanlı İmparatorluğu’nun Türk bölümlerinin bağımsızlığının korunmasının yükümlenilmesiydi. Aynı biçimde L. George da Türk topraklarının bağımsız kalacağını söylemişti. Hindistan yönetimi ve İngiliz Savaş Bakanlığı Hindistan Müslümanlarını tahrik eder diye Türklerin İstanbul’dan çıkarılmasına karşıydı. Oysa bu tür sakıncalar olmasa L. George ve Curzon Gladstone’un “pılı pırtıyı topla” (Türklerin Avrupa’dan çıkarılması) siyasetine yandaştılar. Paul C. Helmreich,</span> <span class="char-style-override-10">Sevr Entrikaları</span><span>, s. 9-10.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-288-backlink" id="footnote-225-288">288</a> <span>Meray-Olcay, “ültimatom niteliğinde, Osmanlı hükümetine, tartışılmasına izin verilmez bir biçimde sunulan belgeye, çöküntü dönemi yönetiminin tepkileri de –ne acıdır– onurlu bir başkaldırma biçiminde değil, eziklik duygularının gölgelediği bir katlanış, bir yakarış biçiminde olmuştur” yargısında bulunmuşlardır. Baskın Oran haklı olarak bu yargıyı eleştirmiş ve Babıâli’nin yanıtını onurlu olarak değerlendirmiştir. Meray-Olcay,</span> <span class="char-style-override-10">a.g.e.</span><span>, s. IX; Baskın Oran, “Lozan’ın Öncülü bir Onur Anıtı: Müttefiklerin Sevr Barış Antlaşması Tasarısına Osmanlı Hariciyesinin Yanıtı” (İsmail Soysal, yayın yönetmeni),</span> <span class="char-style-override-10">Çağdaş Türk Diplomasisi: 200 yıllık Süreç</span> <span>(Ankara, T. Tarih Kurumu Y., 1999), s. 257 vd. Oran’ın görüşleri Baskın Oran,</span> <span class="char-style-override-10">Türk Dış Politikası’</span><span>nda</span> <span>da (İstanbul, İletişim Y., 2001) yer almaktadır (s. 133-38). L. George da Spa Konferansı’nda Osmanlı yanıtını “her bakımdan ustalıklı bir belge” diye değerlendirdi. Şimşir,</span> <span class="char-style-override-10">a.g.e.</span><span>, c. II, s. 185.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-289-backlink" id="footnote-225-289">289</a> <span>Latincede, dolayısıyla genel olarak Batı’da kararlılığı anlatan, Roma’dan kalma bir atasözü vardır:</span> <span class="char-style-override-10">Delenda est Cartago</span> <span>(Kartaca yok edilmelidir.) Ötekini yok etmek saplantısını anlatır. Yahudi soykırımı, Japonya’ya atılan atom bombaları, İspanya’da sekiz yüzyıl, Sicilya’da iki yüzyıl egemen olan Araplardan canlı bir iz (bir köy, bir mahalle) kalmaması, Balkan Türklerinin, Kızılderililerin, Filistinli Arapların başına gelenler gibi örnekler akla geliyor. Bkz. S. Akşin, “Batı’da Türk İmgesi”,</span> <span class="char-style-override-10">Yakın Tarihimizi Sorgulamak</span> <span>(Ankara, Arkadaş Y., 2006) ve “Türklerin İnsanlığa Katkısı: Birlikte Yaşama Kültürü”,</span> <span class="char-style-override-10">Mülkiye</span><span>, Bahar 2006, sayı 250.</span> <span class="char-style-override-10">New York Times</span><span>’ın 8/9/1920 günü çıkan bir yazıdaki şu tümce Batı’nın Megali İdea’sını dillendirmektedir: “Avrupa’dan süpürülen Türklerin dünya siyaset sahnesinden de bir daha dönmemek üzere silinip gitmeleri başlıca dileğimizdir.” Sarıhan,</span> <span class="char-style-override-10">a.g.e.</span><span>, c. III, s. 205 (Ulagay, s. 113’ten). Paris’te çıkan</span> <span class="char-style-override-10">Louvre</span> <span>gazetesinin başyazısının başlığı, “Türkiye’nin İmhası” idi. Buna Pierre Loti bir yanıt vermiş (20 Ağustos). Sarıhan,</span> <span class="char-style-override-10">a.g.e.</span><span>, c. III, s. 234, 237. İlginç olan bir nokta, Gökay’ın Sevr’in vahametinden habersiz göründüğü gibi, Sevr’in özeti diye sıraladığı esasların da çok eksik olmasıdır. Bülent Gökay,</span> <span class="char-style-override-10">Bolşevizm ile Emperyalizm Arasında Türkiye (1918-1923)</span> <span>(İstanbul, Tarih Vakfı Yurt Y., 1998), s. 106-107.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-290-backlink" id="footnote-225-290">290</a> <span>Bilsel,</span> <span class="char-style-override-10">a.g.e.</span><span>, s. 302-303 (Venizelos’un 15 Haziran’da merkeze çektiği tel). Daha önce, Mayıs ortasında toplanan İngiliz Ordu Kurulu’na (</span><span class="char-style-override-10">Army Council</span><span>) göre İstanbul’un ulusçularla başa çıkabileceği kuşkulu olduğu gibi, padişahçıların silah ve cephanelerini ulusçulara kaptırmaları da hayli olasıydı. Webb gibi, Ordu Kurulu da antlaşmayı zorla uygulama işinin ister istemez İtilaf ve Yunan güçlerine düşeceğini düşünüyordu. Foreign Office 371/5048, E 4768/3/44. De Robeck ulusçuların Marmara kıyılarına yaklaşmalarının, İzmit’i doğudan tehdit etmelerinin, hatta Haydarpaşa’ya gelmelerinin tehlikelerini 25 Mayıs’ta bildirmişti. Curzon’a göre bu olasılıkların gerçekleşmesi Müttefikler’in büyük nüfuz yitimine yol açar ve onları yeniden uzaklaştırmak büyük çabalara mal olurdu. Foreign Office 371/5048, E 5241/3/44. Yunanlılar bir önlem olarak Osmanlı savaş tutsaklarının geri gönderilmesinin ertelenmesini istediler. Milne’e göre Mezopotamya, Mısır ve Hindistan’da 24 bin tutsak varmış. O da Yunan talebini onaylıyordu. Foreign Office 371/5143, E 147/147/44, E 6858/147/44. Temmuz başında Yunanlılar acil olarak 200 bin el bombası istediler. Fransızlar bunu kısa zamanda sağlayamayacaklarını bildirmişler. Sonuçta Mısır’daki cephaneliklerden yarı fiyatına bu satış gerçekleştirildi. Top mermileri de satıldı. Foreign Office 371/5266, E 7996, E 8229, E 8463, E 9224/7696/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-291-backlink" id="footnote-225-291">291</a> <span>Defrance 20 Temmuz telinde İngilizlerin göz yummasıyla Yunan birliklerinin Gölcük, Çanakkale ve Beykoz’da bulunduklarını bildiriyordu. Rivayete göre 6 ay önce İngilizlerle Yunanlılar gizli bir anlaşma yapmışlar, buna göre Doğu’da her türlü harekât için Yunanlılar koşturacak, buna karşılık antlaşmanın ötesinde çıkarlar sağlanacakmış Yunanistan’a. Defrance böyle bir anlaşma olup olmadığını bilmediğini, fakat sanki varmış gibi davranıldığını, sorumluluklarını Yunanlılara yıkarak, boş kalan askerlerini İstanbul’a yığarak Fransa’ya karşı üstünlük elde etmek istediklerini, oysa kendilerinin Çatalca ve Gelibolu’yu beklemekte kusur etmediklerini söylüyordu.</span> <span class="char-style-override-10">Ministère des Affaires Etrangères</span><span>, c. 214, s. 70.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-292-backlink" id="footnote-225-292">292</a> <span>İngilizler Çanakkale bölgesinde olup bitenlerden de çok rahatsızdılar. Çanakkale Sancağı yönetimi Çanakkale’den Biga’ya, İngilizlerin kolay ulaşamayacakları bir yere taşınmıştı. Biga’da komutan ve mutasarrıf vekili olan Albay Avni Çanakkale’deki İngiliz komutanına “küstah” bir ileti göndererek, Lapseki’de Kuva-yı Milliye propagandası yaptıkları için tutuklananlar serbest bırakılmazsa misilleme yapılacağını bildirmiş. Misillemenin Biga’ya gelen İngiliz subay ve askerlerinin tutuklanması biçimini alacağı anlaşılıyordu. Foreign Office 371/5169, E 7373/262/44 (9 Haziran).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-293-backlink" id="footnote-225-293">293</a> <span>Br. XIII, s. 87-89. Bu tele yazdığı görüşte Lord Hardinge İstanbul hükümeti ve Kemalistlerin karma bir hükümet kurmalarını, sonra da Anadolu’nun tamamen boşaltılmasını (Fransızlar da Kilikya’dan çekilmek niyetindeymişler) esas alan yeni bir anlaşma yapılmasını, Trakya’nın ne olacağının görüşülmesini savunuyordu. Antlaşma o sırada gözden geçirilmezse birkaç ay sonra gözden geçirilecekti. Hardinge’in Fransız Cambon’dan işittiğine göre Kemalistler Gebze’deymişler ve Üsküdar ve Haydarpaşa’ya bir süvari saldırısı beklenmekteymiş. Buna Curzon kısaca kabinenin İzmit’i takviye ve Mustafa Kemal’i püskürtmek yanlısı olduğunu yazıyordu.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-294-backlink" id="footnote-225-294">294</a> <span>Sarıhan,</span> <span class="char-style-override-10">a.g.e.</span><span>, c. III, s. 89.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-295-backlink" id="footnote-225-295">295</a> <span class="char-style-override-10">Times</span><span>’ın başyazısı barışın sürmesi için Almanya ve Osmanlı karşısında İngiltere ve Fransa arasında tam ve içten bir anlaşma olmasının şart olduğunu belirttikten sonra, Mareşal Foch ve Wilson’un Venizelos’un planına sıcak bakmadıklarını, cüretli olduğunu öne sürüyordu. Tabii Almanya Fransa’nın, Osmanlı ise İngiltere’nin sorunu oluyordu.</span> <span class="char-style-override-10">Times</span><span>, 21/7/1920.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-296-backlink" id="footnote-225-296">296</a> <span>Bilsel,</span> <span class="char-style-override-10">a.g.e.</span><span>, s. 303-304.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-297-backlink" id="footnote-225-297">297</a> <span>Bilsel,</span> <span class="char-style-override-10">a.g.e.</span><span>, s. 304. Coşanlardan biri İngiltere Dışişleri’nden D. G. Osborne idi. İstanbul Yunanistan’a verilsin diyordu. Sonyel,</span> <span class="char-style-override-10">a.g.e.</span><span>, c. II, s. 86. Buna karşılık Yunanistan dışındaki 150 Rum derneği adına D. J. Theofilatos ve P. A. Sirios, Venizelos’un diktatör olmak amacıyla Yunanistan’ı Çanakkale çıkarmasından daha zor bir maceraya atmak, ona paralı askerlik yaptırmak istediğini öne sürüyorlardı. Sonyel,</span> <span class="char-style-override-10">a.g.e.</span><span>, c. II, s. 88.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-298-backlink" id="footnote-225-298">298</a> <span>Foreign Office 37/5053, E 8380/3/44; Sonyel,</span> <span class="char-style-override-10">a.g.e.</span><span>, c. II, s. 89. General Paraskevopulos Soma ve Bandırma’yı da almaktan söz ediyormuş.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-299-backlink" id="footnote-225-299">299</a> <span>Sarıhan,</span> <span class="char-style-override-10">a.g.e.</span><span>, c. III, s. 105.</span> <span class="char-style-override-10">Times</span><span>’a göre Yunanistan’ın İzmir’de 6 tümeni, yani 90 bin askeri, Trakya’da 4 tümeni vardı. Hazari durumda 3 tümeni varmış.</span> <span class="char-style-override-10">Times</span><span class="char-style-override-12">,</span> <span>21/7/1920. 40 bin sayısı Yunanlıların taarruzda kullandıkları asker sayısı olabilir.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-300-backlink" id="footnote-225-300">300</a> <span>Şimşir,</span> <span class="char-style-override-10">a.g.e.</span><span>, c. II, s. 163-4.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-301-backlink" id="footnote-225-301">301</a> <span class="char-style-override-10">Peyam-ı Sabah</span><span>; 19/7/1336, 11017; Sarıhan,</span> <span class="char-style-override-10">a.g.e.</span><span>, c. III, s. 99.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-302-backlink" id="footnote-225-302">302</a> <span class="char-style-override-10">Alemdar</span>, 18/6/1336, 545-2845. İstanbul’da yalan haber ve dedikoduların bini bir paraydı. İtilaf’ın resmi bir bildirisi Osmanlı uyruklarının banka hesaplarına el konulacağını yalanlıyordu (1 Temmuz). Bursa’dan kaçmak üzere olan Bekir Sami ve Hacim Muhittin’in halk tarafından yakalanıp İngilizlere teslim edildikleri öne sürülüyordu (<span class="char-style-override-10">Bosfor,</span> 8 Temmuz). Hükümetin bir bildirisine göre yalan haber yayanlar hakkında “tedabir-i lazime” alınacakmış (3 Temmuz). Nitekim Posta Telgraf kontrol kalemi memuru İbrahim Halil Efendi yalan haberler yaydığından azledilmiş (7 Temmuz). Sivas’ta Kolordu Komutanı olan Selahattin Mustafa Kemal’den ayrılmış ve Yozgat, Çorum’u ayaklandırmış (“Nihayet Birbirlerine Düştüler”) (9 Temmuz). “Mustafa Kemal Sivas’a Kaçıyor - M. Kemal Sivas’a Gitmek İstiyormuş” (<span class="char-style-override-10">Temps</span>, 11 Temmuz). Eski Harbiye Nazırı Fevzi Paşa İzmir cephesinde ölmüş (<span class="char-style-override-10">Bosfor,</span> 14 Temmuz). <span class="char-style-override-10">Alemdar</span>, 4, 8, 10, 15/7/1336, 557-2857, 563-2863, 565-2865, 570-2870; <span class="char-style-override-10">Peyam-ı Sabah</span>, 2, 8, 12/7/1336, 11000, 11006, 11010. <span class="char-style-override-10">Times</span> muhabiri, Albay Selahattin’in yaralandığını ve Kuva-yı Milliye tarafından Yozgat’tan çıkarıldığını, Karabekir’in Ankara’ya baş kaldırmak üzere olduğunu bildiriyordu. <span class="char-style-override-10">Times</span>, 17/7/1920. <span class="char-style-override-10">Morning Post</span>’un 8 Temmuz haberine göre, Balıkesir düştüğünde Yunanlılar aldıkları esirlerden 100 kadarını muhakeme edilmek üzere ayırdıktan sonra kalanını uluslararası hukuka göre ordu mensubu değil, eşkıyadır diye öldürmüşler. 20 bin kişilik kuvvetin 5 bini Bursa’ya kaçmış, kalanı öldürülmüş. <span class="char-style-override-10">Ministère des Affaires Etrangères</span>, c. 214, s. 30.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-303-backlink" id="footnote-225-303">303</a> <span class="char-style-override-10">Alemdar</span><span>, 21, 22, 23/6/1336, 546-2846, 547-2847, 548-2848. Polis Genel Müdürü Hasan Tahsin’in verdiği bilgiye göre tutuklananlar arasında eski Harbiye Nezareti İstihbarat Şubesi Müdürü Seyfi Bey’in eşi varmış. Kuva-yı Milliye’ye adam kaçırmak, onunla haberleşmek söz konusuymuş. Enver Paşa’nın kız kardeşi de İstanbul’daymış ve gizleniyormuş. Seyfi’nin eşi onunla telgraf yoluyla haberleşmiş. Daha sonra Kadınlar Cemiyet-i Hafiyesi’nin bütün üyelerinin tutuklanacağı haberi çıktı.</span> <span class="char-style-override-10">Alemdar</span><span>, 3/7/1336, 556-2856. Enver’in kız kardeşi Mediha Hanım üç bavul değerli eşya, “külliyetli elmas” ile yakalanmış.</span> <span class="char-style-override-10">Peyam-ı Sabah</span><span>, 7/7/1336, 11005;</span> <span class="char-style-override-10">Alemdar</span><span>, 7/7/1336, 562-2862.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-304-backlink" id="footnote-225-304">304</a> <span class="char-style-override-10">Alemdar</span><span>, 18, 24/6/1336, 545-2845, 547-2847.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-305-backlink" id="footnote-225-305">305</a> <span class="char-style-override-10">Alemdar</span><span>, 20/7/1336, 575-2875;</span> <span class="char-style-override-10">Peyam-ı Sabah</span><span>, 19/7/1336, 11017;</span> <span class="char-style-override-10">Times</span><span>, 20/7/1920.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-306-backlink" id="footnote-225-306">306</a> <span class="char-style-override-10">Alemdar</span><span>, 19, 20/7/1336, 547-2874, 575-2875.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-307-backlink" id="footnote-225-307">307</a> <span class="char-style-override-10">Alemdar</span><span>, 12/7/1336, 567-2867.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-308-backlink" id="footnote-225-308">308</a> <span class="char-style-override-10">Peyam-ı Sabah</span><span>, 27/6/1336, 10998.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-309-backlink" id="footnote-225-309">309</a> <span class="char-style-override-10">Peyam-ı Sabah</span><span>, 26/6/1336, 10998;</span> <span class="char-style-override-10">Alemdar,</span> <span>26/6/1336, 549-2849.</span> <span class="char-style-override-10">Alemdar’</span><span>ın</span> <span class="char-style-override-10">Journal d’Orient</span><span>’dan aldığı bir habere göre Kuva-yı Milliye “çeteleri” Mesudiye ve Koçhisar’dan 80.000 lira “harp vergisi” istemişler ve halkı buna karşı direnmeye özendiren “muteberandan” bazılarını şiddetle cezalandırmışlar.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-310-backlink" id="footnote-225-310">310</a> <span class="char-style-override-10">Peyam-ı Sabah</span><span>, 28/6/1336, 10999;</span> <span class="char-style-override-10">Alemdar,</span> <span>29/6/1336, 552-2852.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-311-backlink" id="footnote-225-311">311</a> <span class="char-style-override-10">Alemdar</span><span>, 4/7/1336, 557-2857.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-312-backlink" id="footnote-225-312">312</a> <span class="char-style-override-10">Alemdar</span><span>, 5, 6/7/1336, 558-2858, 559-2859;</span> <span class="char-style-override-10">Peyam-ı Sabah</span><span>, 6/7/1336, 11004.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-313-backlink" id="footnote-225-313">313</a> <span class="char-style-override-10">Peyam-ı Sabah</span><span>, 6/7/1336, 11004. Aynı sayıda Maliye Nazırı ve Dahiliye Nazırı Vekili Reşat Bey Kuva-yı Milliye’nin yapmış olduğu son “harekât-ı cinayetkârane” üzerine Barış Konferansı’nın görüşmeleri ertelemeye “mecbur” kaldığını söylüyordu. İki gün farkla Rıza Tevfik de başyazısında “tathir olunan (temizlenen)” yerlere hemen memur gönderilmesini öğütlüyordu.</span> <span class="char-style-override-10">Alemdar,</span> <span>8/7/1336, 563-2863.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-314-backlink" id="footnote-225-314">314</a> <span class="char-style-override-10">Alemdar</span><span>, 9/7/1336, 564-2864;</span> <span class="char-style-override-10">Peyam-ı Sabah</span><span>, 10/7/1336, 11008;</span> <span class="char-style-override-10">Times</span><span>, 7/7/1920. Sarıhan’a göre Yunanlılar Beykoz’u 3 Temmuz’da işgal etmişler.</span> <span class="char-style-override-10">Hâkimiyet-i Milliye</span><span class="char-style-override-12">’</span><span>ye göre Beykoz baskını 5 Temmuz’da yapıldı. Sarıhan,</span> <span class="char-style-override-10">a.g.e.</span><span>, c. III, s. 108;</span> <span class="char-style-override-10">Hâkimiyet-i Milliye</span><span>, 23/7/1336, 49. Olay dolayısıyla Beykoz ve civarında polisler de silahsızlandırılmış, fakat Polis Müdür-i Umumisi Tahsin’in çabaları sonucu silahlar geri verildiği gibi polislere 150 tüfek verilmesi de kabul edilmiş.</span> <span class="char-style-override-10">Alemdar,</span> <span>11/7/1336, 566-2866.</span> <span class="char-style-override-10">Bosfor</span><span>’a göre Beykoz çetecilerinden 110’u,</span> <span class="char-style-override-10">Moniteur Oriental</span><span>’e göre 8’i Anadolu Sahili Divan-ı Harbi’nce (Çubuklu’da) idam ettirilmiş.</span> <span class="char-style-override-10">Peyam-ı Sabah</span><span>, 12/7/1336, 11010;</span> <span class="char-style-override-10">Alemdar,</span> <span>12/7/1336, 567-2867.</span> <span class="char-style-override-10">Alemdar’</span><span>a göre Beykoz’dakine benzer bir silahlı eylem Makriköy’de (Bakırköy) düzenleniyormuş, ortaya çıkarılmış ve sorumlulara baskın yapılmış.</span> <span class="char-style-override-10">Alemdar</span><span>, 23/7/1336, 577-2877.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-315-backlink" id="footnote-225-315">315</a> <span class="char-style-override-10">Peyam-ı Sabah</span><span>, 12/7/1336, 11010.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-316-backlink" id="footnote-225-316">316</a> <span class="char-style-override-10">Peyam-ı Sabah</span><span>, 16/7/1336, 11014.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-317-backlink" id="footnote-225-317">317</a> <span>5 Haziran’da Paris’ten bildirildiğine göre Venizelos Doğu Trakya’nın mütareke gereğince derhal işgaline izin verilmesini istiyordu, çünkü Cafer Tayyar’a güçlenmek ve bölgeyi ayağa kaldırmak için vakit verilmemeliydi. Fransız Dışişleri Bakanı buna izin verilmesinden yanaydı, şimdilik Lüleburgaz’ı geçmemek şartıyla. Bakan Tayyar’ın hareketini “devrim” diye niteliyordu. Batı Trakya’dan gelen General Charpy’nin görüşlerini onaylayarak aktaran Defrance’ın bildirdiğine göre, Müttefikler’in çok büyük cömertlikleri Yunanlıların felaketi olabilirmiş. Uzun süredir tanıdığı Venizelos’un ülkesi için bu denli ağır bir yükü nasıl ve neden kabul ettiğini merak ediyormuş. Daha az kazançla yetinmeliymiş. Acaba Venizelos İngiltere’ye mi güveniyordu? Yoksa İngiltere Yunan başarısızlığını hesap ederek Doğu Trakya ve İzmir’de onun yerine geçmeyi, böylece Çatalca’dan İstanbul’a egemen olmayı mı düşünüyordu? Bu durumda antlaşmada öngörülen üç Müttefiğin eşitliği ilkesi çiğnenmiş olacaktı. Defrance’a göre bu varsayımlar geçerli olabilirdi, çünkü İngiltere, Türkiye’de, Güney Rusya’da, Kafkasya’da “bencil, tek başına ve hoyrat” bir güç gösterisiyle her şeyi karıştırıp, her şeye egemen olma yolunda adımlar atıyordu.</span> <span class="char-style-override-10">Ministère des Affaires Etrangères</span><span>, c. 213, s. 173-74 (5 Haziran), 185-88 (8 Haziran). Fransa’nın Londra temsilcisi Fleuriau, Trakya’nın işgaline izin vermenin “Caix-Kemal” ateşkesine aykırı göründüğünü yazdı. İngilizler Çatalca’da bulunan Yunan taburuna Fransa mı izin verdi diye sormuşlar.</span> <span class="char-style-override-10">Ministère des Affaires Etrangères</span><span>, c. 213, s. 189 (8 Haziran).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-318-backlink" id="footnote-225-318">318</a> Bıyıklıoğlu I, s. 308-9, 320-2. Ferit’in 19 Mayıs (22267/155) günlü yüksek komiserlere sunduğu notasında, subaylar komutasında Yunan milislerinin Lüleburgaz, Babaeski, Uzunköprü köylerine yayıldıklarını, oysa antlaşma “kesin” olarak imzalanmadan ve izin verilmeden Yunanlıların bunu yapmamaları gerektiğini, ayrıca Müdafaa-i Hukuk’un Yunan işgaline karşı örgütlendiğini bildiriyor, çatışma olmaması için Fransız birliklerinin oldukları yerde kalmaları için Yüksek Kurul’un Yunan hükümetine gerekli tavsiyelerde bulunmasını istiyordu. Foreign Office 371/5251, E 66 33/4504/44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-319-backlink" id="footnote-225-319">319</a> <span>Karay’a göre bir gün önce 19 Mayıs’ta 1. Kolordu’dan gelen bir tel Yunan saldırısının başladığını, buna karşı konulduğunu bildirdi. Karay,</span> <span class="char-style-override-10">a.g.e.</span><span>, s. 204.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-320-backlink" id="footnote-225-320">320</a> <span>Bıyıklıoğlu</span> <span class="char-style-override-10">a.g.e</span><span>., c. I, s. 350-69.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-321-backlink" id="footnote-225-321">321</a> <span>Muhittin 18/12/1920’de İstanbul’a döndü. Mart 1921 sonunda Milli Mücadele’ye katılmak için İnebolu’ya geldi. 16 Nisan’da geri gönderildi. Arada emekliye sevk edildikten sonra, 1924’te yeniden hizmete alındı ve 1931’de tümgeneral oldu.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-322-backlink" id="footnote-225-322">322</a> Tayyar 29/4/1920’de Büyük Millet Meclisi’ne mebus seçildi. Eylül 1920’de tutsaklıktan döndü ve Büyük Millet Meclisi’nde mebus olarak yerini aldı. 12/8/1923’te 7. Kolordu Komutanlığına atandı. Genelkurmay Harp Tarihi Başkanlığı, <span class="char-style-override-10">Türk İstiklal Harbi’ne Katılan Tümen ve Daha Üst Kademelerdeki Komutanların Biyografileri,</span> s. 144.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-323-backlink" id="footnote-225-323">323</a> <span>Bıyıklıoğlu</span> <span class="char-style-override-10">a.g.e</span><span>., c. I, s. 367, 373-75. Çalışlar, Tayyar hakkında ağır şeyler söylüyor. “Kendisinden büyük azim ve metanet beklenemezdi.” “Para ve kadın” onun için gayeymiş. İzzeddin Çalışlar, İsmet Görgülü,</span> <span class="char-style-override-10">On Yıllık Savaşın Günlüğü</span> <span>(İstanbul., Güncel Y., 2007), s. 420. Atatürk de Tayyar’ı yenilginin “yegâne” sorumlusu diye niteliyor.</span> <span class="char-style-override-10">Nutuk</span><span>, c. II, s. 492.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-324-backlink" id="footnote-225-324">324</a> <span>Karay,</span> <span class="char-style-override-10">a.g.e.</span><span>, s. 204; Foreign Office 371/5252, E 9663/4504/44. Karay’a göre Tayyar, keskin İttihat ve Terakkili olmakla birlikte, sataştığı, şakalaştığı Hürriyet ve İtilaflılarla dostluk yapar, poker oynarmış (s. 205).</span> <span class="char-style-override-10">Alemdar,</span> <span>“Cafer Tayyar’ın Son ve Azim Cinayeti” haberinde Tayyar’ın Selimiye Camii’ni dinamitle uçurduğu yolundaki ısrarlı rivayeti veriyordu. Gazete bunun Yunan işgalinden daha feci olduğunu söylüyordu.</span> <span class="char-style-override-10">Alemdar</span><span>, 29/7/1336, 583-2883. Ferit De Robeck’e direnilmemesi için hem orduya, hem jandarmaya (Fransızlar eliyle) talimat verdiğini söylüyordu (26 Temmuz). Şimşir,</span> <span class="char-style-override-10">a.g.e.</span><span>, c. II, s. 242-3.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-325-backlink" id="footnote-225-325">325</a> <span>Bu, Fransa’nın Selanik Konsolosu Graillet’nin 3 Ağustos günlü raporuydu.</span> <span class="char-style-override-10">Ministère des Affaires Etrangères</span><span>, c. 93, s. 201-202.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-326-backlink" id="footnote-225-326">326</a> <span>Br. XIII, s. 112-3 (30 Temmuz). Gazeteler bir yandan Yunan ordusunun olağanüstü yiğitliklerini överken, aradaki çelişkiyi fark etmeden 1. Kolordu’nun ilk saldırı karşısında silahlarını atıp kaçmasını küçümseyerek yazıyormuş.</span> <span class="char-style-override-10">Orient News</span> <span>gazetesine göre Edirne’nin düşmesi, asilerin “azametli blöfüne” karşın antlaşmanın uygulamasının ne denli kolay olduğunu gösteriyordu. Onlar (asiler) Anadolu bataklıklarında kendilerini şişirerek İstanbul’daki Türklere Bolşeviklik ve başka saçmalıklar vıraklayan “korkunç kurbağalar” gibiydiler (28/7/1920, 2/35).</span> <span class="char-style-override-10">Times</span> <span>muhabirinin 10 Eylül haberine göre Edirne müftüsü ve Trakya’nın diğer dinsel önderleri kazandıkları özgürlük için minnet duygularını sunmak için Atina’ya gelmişler. Hindistan Müslümanlarına da hitap ederek, Yunan yönetimi altında İslamiyetin refahını belirtmişler.</span> <span class="char-style-override-10">Times</span><span>, 13/9/1920.</span> <span class="char-style-override-10">Alemdar</span><span>,</span> <span class="char-style-override-10">Neologos</span> <span>gazetesine dayanarak şunları bildiriyordu: Edirne belediye başkanı ve Trakya Cemiyeti eski başkanı Şevket Bey bir heyetle Venizelos’u kutlamak için Atina’ya gitmiş. Şevket’in şöyle bir demeci varmış: “Bugün Trakya’da bir sükûn ve asayiş-i mutlak hüküm sürmektedir. Yunan hükümeti hakikaten mümtaz memurlar göndermiştir. Bu vaziyet-i mükemmeleden memnuniyetimiz pek büyüktür.” Anlaşılan aynı heyet içinde bulunan Edirne müftüsünün demeci: “Trakya Müslümanları sükûn ve adaleti temin eden bir hükümet elde ettikleri cihetle memnundurlar. Memurin-i mülkiye ve askeriyenin İslamlara rahmü şefkati minnettarlıklarını (!!) mucip oluyor. Şimdiye kadar Venizelos’a beyan-ı teşekkür için birçok telgrafnameler gönderdim.” Ünlem işaretleri</span> <span class="char-style-override-10">Alemdar</span><span>’dandır. Anlaşılan onların midesi bile bu kadarını kaldıramamış. Bu haberler Trakya’daki bozgun ve yılgınlık havasının derecesini gösteriyor.</span> <span class="char-style-override-10">Alemdar</span><span>, 15/9/1336, 230-2930.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-327-backlink" id="footnote-225-327">327</a> Br. XIII, s. 106, 110.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-328-backlink" id="footnote-225-328">328</a> <span class="char-style-override-10">Alemdar</span>, 21/7/1336, 576-2876.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-329-backlink" id="footnote-225-329">329</a> <span class="char-style-override-10">Alemdar</span>, 16-21/7/1336, 571-2871-576-2876.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-330-backlink" id="footnote-225-330">330</a> <span class="char-style-override-10">Alemdar</span>, 28, 30/6, 18/7/1336, 551/2851, 553-2853, 572-2872. Başka bir haber, İstanbul’dan Yunanistan’a 300 gönüllünün gittiğini, aralarında birçok Ermeni bulunduğunu bildiriyordu. <span class="char-style-override-10">Alemdar,</span> 12/7/1336, 567-2867. Ama İngiliz Sömürgeler Bakanı Lord Milner, Venizelos’un Kıbrıs’tan da asker alma önerisine karşı çıkmıştır. Foreign Office 371/5266, E 8271/7964/44 (14 Temmuz).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-331-backlink" id="footnote-225-331">331</a> <span class="char-style-override-10">Alemdar</span>, 26/6, 14/7/1336, 549-2849, 569-2869.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-332-backlink" id="footnote-225-332">332</a> <span class="char-style-override-10">Alemdar</span>, 3/7/1336, 556-2856.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-333-backlink" id="footnote-225-333">333</a> Rey, <span class="char-style-override-10">a.g.e.</span>, s. 294-5; <span class="char-style-override-10">Alemdar,</span> 15/7/1336, 570-2870. Gazete haberinin başlığında “Bütün Murahhaslar Beraber” diye belirtildiğine ve heyette ayrılık başgösterdiği yalanlandığına göre, Paris’te olup bitenler İstanbul’a sızmış olmalıdır. Cemil’in söylediğine göre <span class="char-style-override-10">Gülcemal</span> saatte 6-7 mil hız yaparken, Reşit’le onu Fransa’ya getiren <span class="char-style-override-10">Caradoc</span>’un hızı saatte 35 milmiş. Topuzlu, <span class="char-style-override-10">a.g.e.</span>, s. 218, 220.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-334-backlink" id="footnote-225-334">334</a> Paris’ten İngiliz Albayı Grogan’ın bildirdiğine göre antlaşma üzerine uzun ek görüşler içeren belge 8 Mayıs günü öğleden sonra gönderilmiş. Foreign Office 371/5240, E 8041/3537/44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-335-backlink" id="footnote-225-335">335</a> Rey, <span class="char-style-override-10">a.g.e.</span>, s. 295-96. Gördüğümüz üzere, Cemil’in anlattığına göre, Hotel de Réservoire’dan çıkılamıyormuş.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-336-backlink" id="footnote-225-336">336</a> Osmanlı’nın Maliye Komisyonu’nda (oy sahibi) temsilci bulundurmasına L. George karşı çıktı, çünkü Osmanlı entrika yapar, denetimi zorlaştırırmış. Şimşir, <span class="char-style-override-10">a.g.e.</span>, c. II, s. 184-5.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-337-backlink" id="footnote-225-337">337</a> Meray-Olcay, <span class="char-style-override-10">a.g.e.</span>, s. 31-4; Bilsel, <span class="char-style-override-10">a.g.e.</span>, s. 334-38.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-338-backlink" id="footnote-225-338">338</a> Anadolu’daki nüfus için örneğin, Justin McCarthy, <span class="char-style-override-10">Muslims and Minorities’</span>e (NYU Press, 1983) bakılabilir. Osmanlı hükümetinin yanıtında Doğu Trakya’da 224 bin Ruma karşılık, 360 bin Türk bulunduğu, bunların toprağın yüzde 84’ünün maliki oldukları belirtiliyordu. Söz konusu yerlerde Türk çoğunluğu olmadığını L. George Hindistan Hilafet Heyeti’ne de ileri sürmüş, bunun üzerine Babıâli tersini ileri süren bir nota vermişti. İngilizler Venizelos’un istatistiklerine bakıyorlar, Giritli Müslümanları ırk bakımından Rum sayıyor, bazı yerleri de stratejik ve iktisadi bakımdan Yunanistan’a ait olmalıdır diye düşünüyorlardı. Foreign Office 371/5141, E 2830/139/44 (6 Nisan).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-339-backlink" id="footnote-225-339">339</a> Bu bakımdan, emperyalistlerin “ilkel”, “geri” saydıkları yerli halklarla ilişkilerinin tarihi incelenmelidir.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-340-backlink" id="footnote-225-340">340</a> 1913-14 Osmanlı paylaşım planları için Yusuf Hikmet Bayur’un <span class="char-style-override-10">Türk İnkılabı Tarihi</span>’ne, benim <span class="char-style-override-10">Türkiye’nin Yakın Tarihi</span>, s. 80 vd. bkz. Neden savaşa girildiği için bkz. s. 85, 87. Yerasimos’a göre 1914’te Doğu Anadolu’nun genel iki müfettişliğe dönüşmesi durumunu önlemek için savaşa girilmiştir. Stefanos Yerasimos, <span class="char-style-override-10">Birinci Dünya Savaşı ve Ermeni Sorunu</span>, s. 11. Genel Müfettişlikler tasarısı bu sıradaki Osmanlı ülkesini paylaşma tasarı ve uygulamalarının bir parçasıydı. Savaş başlayınca/ya da Osmanlı savaşa girince müfettişlikler işi rafa kalktı.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-341-backlink" id="footnote-225-341">341</a> Rey, a.g.e., s. 296. Sarıhan da istifayı doğrular gibidir. Sarıhan, a.g.e., c. III, s. 129. Başka bir yerde istifası konusunda bilgiye rastlamadım. Reşit’in İstanbul’a dönüşü 12 Ağustos’tur. Alemdar, 13/8/1336, 598-2898. Karay da dahiliye nazır vekilinden söz ederken, istifayı doğrular gibidir. Karay, a.g.e., s. 206. Hâkimiyet-i Milliye şöyle diyor (5 Ağustos): “... Muahede bilhassa İngiltere’nin eseri olduğu halde bu cevabı Millerand imzalamıştır; muahede Fransa’nın menafiine de mugayir olduğu halde bir asır evvel hürriyetler uğrunda o kadar kan dökmüş olan Fransa namına Millerand dünyanın en zalim vesika-yı siyasiyesine imza koymakta tereddüt etmemiştir.” Gazetenin o sayısında Pierre Loti’nin Türkiye’den yana bir demeci de yer alıyordu.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-342-backlink" id="footnote-225-342">342</a> <span class="char-style-override-10">Alemdar</span>, 18/7/1336, 572-2872; <span class="char-style-override-10">Times</span>, 17/7/1920.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-343-backlink" id="footnote-225-343">343</a> <span class="char-style-override-10">Orient News</span>, 18/7/1920. Gülünç öğeler içeren bu konuşmanın sahih olup olmadığı, nasıl elde edildiği merak konusudur. Ama Damat Ferit’e “yakıştığı” söylenebilir.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-344-backlink" id="footnote-225-344">344</a> Bilsel, <span class="char-style-override-10">a.g.e.</span>, s. 341-2; Meray-Olcay, <span class="char-style-override-10">a.g.e.</span>, s. 37.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-345-backlink" id="footnote-225-345">345</a> <span class="char-style-override-10">Meclis-i Vükela Mazbataları</span>, c. 219, 319 (19/7/1336).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-346-backlink" id="footnote-225-346">346</a> Bilsel, <span class="char-style-override-10">a.g.e.</span>, s. 342.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-347-backlink" id="footnote-225-347">347</a> <span class="char-style-override-10">Meclis-i Vükela Mazbataları</span><span>, c. 219, 329 (20/7/1336); Bilsel,</span> <span class="char-style-override-10">a.g.e.</span><span>, s. 338-41; Meray-Olcay,</span> <span class="char-style-override-10">a.g.e.</span><span>, s. 35-7. Son iki kaynakta oybirliğiyle alınan kararın son tümceciği yer almamaktadır. Şöyledir bu: “... Tezekkür kılınmış ve maahaza (bununla birlikte) şu tadilat ahitnamenin kabulüne şart addedilmeyip herhalde Devlet-i Osmaniye’nin harita-i âlemden bütün bütün tayy edilmesini (kaldırılmasını) icab edecek ve ahali-i Müslimenin nakabil-i tasvip perişanisini intac eyleyecek olan iade-i harbin adem-i cevazı katiyen ve müttefikan taht-ı karara alınmıştır.” Damat Ferit’in İtilaf’a antlaşmayı imzalayacaklarını bildiren ve dört maddelik hafifletme çağrısını içeren notası 22 Temmuz günlüydü. Foreign Office 371/5053, E 8788/3/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-348-backlink" id="footnote-225-348">348</a> <span class="char-style-override-10">Meclis-i Vükela Mazbataları</span><span>, c. 219, 324, 326 (21, 25/7/1336). Vahdettin’in Şerif Paşa’ya yazdırdığı anılarında Sevr’in vakit kazanmak için imza edildiğini söylüyor. Bardakçı,</span> <span class="char-style-override-10">a.g.e.</span><span>, s. 437.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-349-backlink" id="footnote-225-349">349</a> <span class="char-style-override-10">Alemdar</span><span>, 18/6/1336, 545-2845; Sarıhan,</span> <span class="char-style-override-10">a.g.e.</span><span>, c. III, s. 139 (</span><span class="char-style-override-10">Dersaadet</span> <span>gazetesinden).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-350-backlink" id="footnote-225-350">350</a> <span class="char-style-override-10">Alemdar</span><span>, 23/7/1336, 577-2877.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-351-backlink" id="footnote-225-351">351</a> <span class="char-style-override-10">Peyam-ı Sabah</span><span>, 21, 23/7/1336, 11019, 11020.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-352-backlink" id="footnote-225-352">352</a> <span class="char-style-override-10">Meclis-i Vükela Mazbataları</span><span>, c. 219, 325 (24/7/1336). Tarih disiplinine aykırı da olsa insanın aklına, ister istemez şu soru takılıyor: Doğu Trakya’daki Yunan taarruzu püskürtülseydi, ne olurdu? İstanbul hükümeti antlaşmada değişiklik sağlamak için diretmeye kalkışabilir miydi? Tabii, Yunan ordusu zor duruma düştüğünde İngiltere’nin, hatta belki Fransa’nın da bir biçimde devreye gireceğini de hesap etmek gerekir.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-353-backlink" id="footnote-225-353">353</a> <span class="char-style-override-10">Meclis-i Vükela Mazbataları</span><span>, c. 219, 330 (20/7/1336).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-354-backlink" id="footnote-225-354">354</a> Cemil, anlaşılan Meclis-i Vükela’da alınan antlaşmayı imzalama kararına katılmış, ama tepkili olduğu için de öbür yurtsever nazırlar gibi Saltanat Şurası’na katılmamış oluyor. Cemil 29 Temmuz’da istifa etmiş. <span class="char-style-override-10">Ministère des Affaires Etrangères</span>, c. 93, s. 197.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-355-backlink" id="footnote-225-355">355</a> <span>Bilsel,</span> <span class="char-style-override-10">a.g.e.</span><span>, s. 342-5; Meray-Olcay,</span> <span class="char-style-override-10">a.g.e.</span><span>, s. 38-40.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-356-backlink" id="footnote-225-356">356</a> <span>Münir Sirel, “Sevr Antlaşması’nı Kabul Eden Saltanat Şurası Tutanağı”,</span> <span class="char-style-override-10">Belgelerle Türk Tarihi Dergisi,</span> <span>Ocak 1968, no. 4, s. 15-21. Sirel, Fahrettin Bey ve Cemil’in Şura’ya katılmamalarını Paris’te olmalarıyla açıklarken yanılmaktadır. Rıza Paşa’nın çekimser değil, muhalif olduğunu öne sürmektedir. Biren’e göre, padişah ayağa kalkıp kabul edenler kalksın deyince, herkes “gayrı ihtiyari” ayağa kalkmış. İzzet Paşa’ya göre, Ferit, kabul edenler kalksın deyince, Vahdettin ayağa kalkıp salondan ayrılmış, herkes de (padişah kalktı diye) ayağa kalkmış. İsmail Hakkı Okday’a göre Vahdettin ve Ferit senaryoyu önceden ayarlamışlar. Orhan Koloğlu,</span> <span class="char-style-override-10">Sorularla Vahdettin</span><span>, s. 141. Reuters’a göre Saltanat Şurası’nda İngiltere mandası için talepte bulunulması bekleniyormuş. İngiliz mandası için bir grup yoğun propaganda yapmaktaymış.</span> <span class="char-style-override-10">Times</span><span>, 22/7/1920. Vahdettin anılarında, Şura’da “andlaşmayı uzun uzun tedkik edip tartıştık” diyor, biraz ötede “uzun bir toplantı” diye tanımlıyor Şura’yı. Bardakçı,</span> <span class="char-style-override-10">a.g.e.</span><span>, s. 436, 437.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-357-backlink" id="footnote-225-357">357</a> <span class="char-style-override-10">İstanbul Hükümetleri ve Milli Mücadele</span><span>, c. I, s. 333-39. Daha önceki Şura’da padişah toplantıyı kısa bir konuşmayla açtıktan sonra oradan ayrılmıştı. Oysa bu Şura’da baştan sona hazır bulunarak, Damat Ferit’le birlikte katılanlar üzerinde bir baskı oluşturdu.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-358-backlink" id="footnote-225-358">358</a> <span class="char-style-override-10">Times</span><span>, 22/7/1920. İngilizcesi: “</span><span class="char-style-override-10">Turkey is no more, and nothing will put Turkey together again as an empire</span><span>.” Acaba bu sözleri söylerken L. George’un kafasında, bilinçli ya da bilinçsiz, çocukların yumurta adam “Humpty Dumpty” tekerlemesi mi vardı?</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-359-backlink" id="footnote-225-359">359</a> <span>Bayramın birinci günü Mustafa Kemal, yanında İsmet ve yaverleri olduğu halde Hacıbayram’a geldi. Camide izdiham yaşandı. Kuva-yı Milliye’nin “kıymettar komutanlarından” Ethem ve adamları da oradaymış. Esir olan halife için, “Padişahım çok yaşa!” diye bağırılmış. İkinci gün öğleden sonra istasyon civarında, Süvari Kışlası önünde Mustafa Kemal Kuva-yı Milliye’yi, yanında Fevzi ve İsmet olduğu halde teftiş etti. İstanbul’dan kaçan Kuleli ve Harbiye öğrencileri bayram tebriklerinde bulundular.</span> <span class="char-style-override-10">Hâkimiyet-i Milliye</span><span>, 24/6/1336, 40.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-360-backlink" id="footnote-225-360">360</a> İcra Vekilleri Yunan istilası karşısında Mustafa Kemal imzalı bir bildirge çıkarttı. İtilaf devletleri, başta İngiltere, ulusun “imhasını” amaçlıyorlardı. Önce İç Savaş’ı çıkartmışlardı, ardından “halkımız Yunan bıçaklarına” teslim ediliyordu. Bütün ahalimizde münafıklara (yani padişahçılara) karşı “sönmez bir azim ve kin” uyanmalı, cephe önünde ya da gerisinde her Müslümanın görevi Yunan “neferine” hücum olmalıydı. Tek isteğimiz vardı: “İstiklal.” Bütün millet birliğe ve Yunanlılara “kıyama” çağrılıyordu. <span class="char-style-override-10">Atatürk’ün Tamim, Telgraf ve Beyannameleri</span>, s. 341-44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-361-backlink" id="footnote-225-361">361</a> <span class="char-style-override-10">TBMM Gizli Zabıt Ceridesi</span>, c. I, s. 52-5. Yunanistan’ı küçümseme tavrı <span class="char-style-override-10">Hâkimiyet-i Milliye</span>’nin “Türklük ve Yunanlılık” başyazısına da yansımıştır: “Küçük ve cebin (korkak) ordusuyla pek büyük parçalar yutmaya kalkışmış olan Yunanistan’ın en sonra bu haddini tecavüz eden ihtirasatına kurban olacağından şüphe yoktur.” <span class="char-style-override-10">Hâkimiyet-i Milliye</span>, 8/7/1336, 44. Fransız makamları da genellikle Yunan zaferinin sürmeyeceğini düşünüyorlardı. Selanik Konsolosu Graillet, Fransız subayların “oybirliği halinde” Yunanistan’ın tek başına Türklere karşı savaş yürütecek durumda olmadığını söylediklerini bildiriyordu. Paraskevopulos da İzmir’e gitmeden önce malzeme sıkıntısı içinde olduklarını ona itiraf etmiş (23 Haziran). Roma’daki Fransız elçisi de Yunanistan’ın Osmanlı’ya savaş ilan etmeden savaşa girdiğini, Büyük Devletler’in Yunanlıların “kesinlikle” kazanamayacakları bir savaşta onlara destek olmak durumunda kalacaklarını bildiriyordu (28 Haziran). Atina’da Billy, Venizelos’un neden böyle bir harekâta giriştiğini anlamanın olanaksız olduğunu, bu hizmete karşılık Yunanistan’a toprak ya da kredi sözü mü verildiğinin bilinmediğini bildiriyordu. İzmir’de Yunan Yüksek Komiseri Steryadis maceraya ve Paraskevopulos’un çok cüretli tasarılarına karşıymış (6 Temmuz). <span class="char-style-override-10">Ministère des Affaires Etrangères</span>, c. 213, s. 212, 226; c. 214, s. 20-24.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-362-backlink" id="footnote-225-362">362</a> <span class="char-style-override-10">Hâkimiyet-i Milliye</span><span>, 5/7/1336, 44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-363-backlink" id="footnote-225-363">363</a> <span>Bundan sonrası 3 Temmuz günlü Büyük Millet Meclisi gizli görüşmeleridir:</span> <span class="char-style-override-10">TBMM Gizli Zabıt Ceridesi</span><span>, c. I, s. 56-74.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-364-backlink" id="footnote-225-364">364</a> <span>Kimileri telaş içinde seferberlik isterken İzmit’ten Hamdi Namık askerlik şubelerinin kaldırılması yönünde önerge sunmuştu. “... Bundan böyle bizim büyük ordular yapmak veyahut umumi seferberlik ilan etmek fikrinde olmadığımız anlaşılıyor,” diyordu Namık.</span> <span class="char-style-override-10">TBMM Zabıt Ceridesi</span><span>, c. II, s. 192-95. 3 Temmuz gizli oturumunda yapılan heyecanlı, sert eleştiriler 5 Temmuz gizli oturumunda subay yolsuzlukları, asker kaçakları konusunda devam etmiştir.</span> <span class="char-style-override-10">TBMM Gizli Zabıt Ceridesi</span><span>, c. I, s. 86-89.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-365-backlink" id="footnote-225-365">365</a> <span>Kırşehir’den Müfit Efendi 14 Temmuz günü, “... Mebus değiliz, neyiz biliyor musunuz? Müessisiz, müessis olacağız. Rica ediyorum, bu milletin müessisi olacağız,” diyordu. Şebinkarahisar’dan Mustafa Bey’in 8 Temmuz’da gündeme gelen önergesine göre, hilafet ve saltanat haklarının Büyük Millet Meclisi’ne ait olduğuna karar verilmeliydi.</span> <span class="char-style-override-10">TBMM Zabıt Ceridesi</span><span>, c. II, s. 296, 191.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-366-backlink" id="footnote-225-366">366</a> <span class="char-style-override-10">TBMM Gizli Zabıt Ceridesi</span><span>, c. I, s. 76-83.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-367-backlink" id="footnote-225-367">367</a> <span>Sarıhan,</span> <span class="char-style-override-10">a.g.e.</span><span>, c. III, s. 113-16. Celal, Bursa “burjuvazisini” suçlamış.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-368-backlink" id="footnote-225-368">368</a> <span>Afyon’dan Mehmet Şükrü Bey: “... Memleketin parası ile büyütülmüş, beslenmiş, mekteb-i harbiyede... okutulmuş birçok zabitlerimiz var... Memleket ise bir taraftan patır patır armud gibi düşüyor” (s. 228). Şunu anımsatalım. Sakarya ve Büyük Taarruz’da Yunanlıların er sayısı bizden fazlayken, bizim subay sayımız onlardan fazlaydı.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-369-backlink" id="footnote-225-369">369</a> <span>Atatürk, Bolu-Düzce isyanında kullanılmak üzere 500-1.000 kişilik bir birlik istemişti. Sarıhan,</span> <span class="char-style-override-10">a.g.e.</span><span>, c. III, s. 22, 41.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-370-backlink" id="footnote-225-370">370</a> <span>Sarıhan,</span> <span class="char-style-override-10">a.g.e.</span><span>, c. III, s. 125.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-371-backlink" id="footnote-225-371">371</a> <span class="char-style-override-10">TBMM Gizli Zabıt Ceridesi</span><span>, c. I, s. 118-24.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-372-backlink" id="footnote-225-372">372</a> <span>Sarıhan,</span> <span class="char-style-override-10">a.g.e.</span><span>, c. III, s. 144;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 346.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-373-backlink" id="footnote-225-373">373</a> <span>De Robeck’in bildirdiğine göre İtalyanların Fago heyeti dışında Ege bölgesinde ulusçuların cephesini ziyaret eden bir başka İtalyan subayı varmış. Yüksek komiser, İngiliz ve Yunanlılara karşı İtalyanların ulusçuları desteklediklerinin “açık” olduğunu yazıyordu. Foreign Office 371/5053, E 8316/3/44 (15 Temmuz). İngiliz askeri istihbaratının 26 Nisan Cenevre raporuna göre, son iki haftada Fransa hükümetinin Basle’da satmakta olduğu ABD malı üniforma, muşamba, hastane gereçleri vb. ulusçular tarafından satın alınmaktaydı. Parası Zürih’teki Leu Bankası’nda Talat’ın arkadaşı Necmettin Molla’nın kayınbiraderi Kemal Bey’in hesabından çekilen bir milyon İsviçre frangıydı. Alıcı, Zürih’teki Rıza ve Sami Bey Şirketi adına Levy imiş. Mallar Avusturya’dan Adriyatik’e, oradan Karadeniz’e, görünüşte Bulgaristan ve Romanya’ya gönderiliyormuş. Silah ve cephane de aynı yoldan, ayrıca İtalya ve İspanya’dan geliyormuş. İspanya’dan bu ticareti bir Almanla evli olan Kürt Ragıp Bey yürütüyormuş. İsviçre’de bu işle ilgili İzmirli ithalatçı Reşat Bey de varmış. Lozan’daki İtalyan Konsolosluğu’nda çalışan Guist, yardımcı oluyormuş. Foreign Office 371/5262, E 6549/6549/44 (15 Haziran).</span></p>
        </div>
      </div>
    </div>

    <div class="Basic-Text-Frame-4">
      <p class="Basic-Paragraph-1" xml:lang="en-GB"></p>
    </div>
  </div>
</body>
</html>
