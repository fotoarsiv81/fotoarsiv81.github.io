<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-2.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-2.html" xml:lang="tr-TR">
    <div class="Basic-Text-Frame-5">
      <p class="arabaslik-orta-1 para-style-override-11" id="toc_marker-3-2" xml:lang="en-GB"><span xml:lang="tr-TR">2. İç Savaş Devam Ediyordu</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Yukarıda gördüğümüz üzere Çerkes Ethem’in Kuva-yı Seyyare’si sayesinde padişahın ilan etmiş olduğu İç Savaş, Yunan istilası öncesinde yenilgiye uğratılmıştı. İç Savaş’tan ötürü Yunan ordusunun kolay bir zafer kazandığını gördük. Fakat Yunan istilası İç Savaş’ın yeniden canlanmasına yol açtı. Bu ayrımda İç Savaş’ın bu aşamasını ele alacağım.</span></p>

      <p class="arabaslik-sol-1 para-style-override-11" id="toc_marker-3-2-1" xml:lang="en-GB"><span xml:lang="tr-TR">34. Saray’ın II. Düzce Harekâtı (17 Temmuz - 28 Ağustos 1920)</span><span class="dipnot-1 char-style-override-11" style="font-size:0.69em;" xml:lang="tr-TR"><a class="footnote-link" href="#footnote-225-93" id="footnote-225-93-backlink">93</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Düzce, Bolu harekâtı yenilgiye uğratıldıktan sonra Ethem’in kuvvetleri Yozgat’taki savaşta görev almışlardı. Boşluğu doldurmak için Düzce-Bolu bölgesinde Binbaşı Nâzım komutanlığında 4. Tümen oluşturulmaya başlamıştı. Fakat 22 Haziran’da Yunan istilası başlayınca, tümenin dört taburundan üçü Yunan cephesine gönderildi. 8 Temmuz’da Bursa da düştükten sonra Maan Ali önderliğinde bazı Abazalar harekete geçtiler. Nâzım’ın bildirdiğine göre amaçları Hendek’i almak, İzmit üzerinden Yunanlılarla birleşip ayrılıkçı bir düzen kurmaktı. 24 Temmuz’da Adapazarı Kaymakamı Fuat Carım bunlarla uzlaşmaya varıldığını bildirdiyse de, 8 Ağustos’ta 300 kadar Abaza Düzce’yi sararak kenti ele geçirdiler. Görevlileri tutuklayıp Kadı Kemalettin’i kaymakam vekili yaptılar. Kemalettin, dava vekili Akif, Hacı Hamdi, Mustafa imzasıyla 11 Ağustos’ta Büyük Millet Meclisi’ne çektikleri telde, bölgedeki Çerkes ve Abazaların Kuva-yı Milliye tarafından yok edileceklerine inandıklarını, nitekim eski kaza kaymakamı Abidin’in bütün Çerkes ve Abazaları öldüreceğiz, kadın ve kızlarını cariye yapacağız diye “açıkça” beyanlarda bulunduğunu ileri sürdüler. Büyük Millet Meclisi tarafından hiç kimsenin daha önceki yaptıklarından ötürü sorumlu tutulmayacağı kararı alınırsa ayaklanmanın önüne geçilebilirdi. Demek ki padişahçılar böyle ilkel, bayağı, uydurma dedikodularla insanları harekete geçiriyorlardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Padişahçıların üzerine gönderilen bölük pörçük kuvvetler kolayca yeniliyor, dağılıyorlardı. Ertuna nedense belirtmiyor ama, padişahçılar Hendek’i de, dört gün süreyle Bolu’yu da ele geçirdiler. Yunanlılarla savaşılırken İç Savaş’la uğraşmak korkunç bir durumdu. Nitekim Garp Cephesi Komutanı Ali Fuat, İç Savaş’ta düzenli birlikler yerine Kuva-yı Milliye’nin kullanılmasını istiyordu (9 Ağustos).</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-94" id="footnote-225-94-backlink">94</a></span><span xml:lang="tr-TR">28 Ağustos’ta Hendek’in Kuva-yı Milliye tarafından kurtarılmasıyla isyan sona ermiş oldu. Fakat işi sağlama almak için Büyük Millet Meclisi Adapazarı-Düzce bölgesi için bir de af çıkarttı. 40 elebaşı af isteyen bir tel imzaladılar. Silahlı olanlar 2. Kuva-yı Seyyare’ye katılacaklardı. Asilerin Kuva-yı Milliye’ye katılabilmesini yorumlamak kolay değil. Belki de “tam bir barışma” ortamı ortaya çıkmıştı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Asiler konusunda bazı ilginç bilgiler var. Sayıları bin kadarmış, içlerinde Karasu Rumları varmış. Kastamonu’ya getirilen Bolu isyanı elebaşılarından 36 kişi arasında iki subay, bir Rum papazı, bir Yunan ve bir Ermeni casus yer alıyormuş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-95" id="footnote-225-95-backlink">95</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Şimdi de</span> <span class="char-style-override-10" xml:lang="tr-TR">Alemdar</span> <span xml:lang="tr-TR">gazetesinin bu olayları nasıl sunduğuna bakalım. Yukarıda da değinilmişti, 15 Ağustos günlü gazeteye göre Adapazarı ve çevresi “tathir edilmiş” (temizlenmiş) olduğundan Kuva-yı Milliye’den gördüğü baskı nedeniyle oradan kaçmak zorunda kalmış olan eski Adapazarı Kaymakamı Tevfik Bey birkaç güne kadar görevi başına dönecekmiş. Düzce’de yerel olarak oluşturulan 5 bin kişilik bir kuvvet Düzce’yi de “tathir etmiş.” O bölgede “bagiler” aleyhine dikkate değer bir cereyan ortaya çıkmış ve “her tarafın” Mustafa Kemal kuvvetlerine karşı ayaklanması “her an” bekleniyormuş. Öte yandan Bolu’dan bir heyet İstanbul’a gelmişti. Eski Bolu Mutasarrıfı Osman Bey başkanlığı altındaki heyette Düzce eşrafı ve Çerkes ileri gelenlerinden Hacı Kâmil Bey, eşraftan Yüzbaşı Mehmet Hulusi Bey ve emekli Kaymakam Ethem Bey, Hacı Servet Bey bulunuyormuş. Heyet, Dahiliye Nazırı Cemal’le görüşmüş ve o sırada “kuva-yı bagiye” ile savaşan kuvvetlerin Düzce ve Bolu çevresinde egemen olduğunu, fakat bunun sürmesi için silah ve cephane yardımının gerekli olduğunu bildirmişler. Cemal konuyu Meclis-i Vükela’ya getireceğini vaat etmiş. 16 Ağustos gazetesine göre Bolu heyeti Cemal’i yeniden ziyaret etmiş. Nazır mali ciheti Maliye nazırı ile görüşeceğini söylemiş.</span> <span class="char-style-override-10" xml:lang="tr-TR">Peyam-ı Sabah</span><span xml:lang="tr-TR">’ın 17 Ağustos sayısına göre, Bolu heyeti Cemal’den bölgeye yeterli “kuva-yı tedibiye” gönderilmesini rica etmişler. Cemal bunu kabul etmiş, fakat işin mali yönünün görüşülmekte olduğunu söylemiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-96" id="footnote-225-96-backlink">96</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">17 Ağustos günlü sayıda “hükümet kuvvetlerinin” nasıl Çerkes Ethem’in Yozgat’ta bulunmasından yararlanarak Düzce-Bolu bölgesine egemen oldukları hayli ayrıntılı biçimde anlatılıyordu. Padişahçılar Alaplı’yı da ele geçirmişler. Yunanlılar Kandıra’dan bölgeye doğru ilerlediklerinden “milliciler” burada da yenilmişler. Milliciler “inhilal-i (çöküş) tam” halindeymişler, onun için pek yakın bir gelecekte buralardan “gayet mühim” haberlerin gelmesi beklenebilirmiş. Bolu heyeti Cemal’le yeniden görüşmüş ve kendilerine hükümetin o tarafa yeterli kuvvet göndermeyi kabul ettiğini, yalnız işin mali yönünün görüşülmekte olduğunu bildirmiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-97" id="footnote-225-97-backlink">97</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">22 Ağustos sayısında, Adapazarı Çerkes beylerinden doksan yaşlarında Tatlı Sinan Bey’in topladığı mücahitlerle “kuva-yı bagiyeye” karşı hareket edip onları “tedip” ettiğini, Akyazılı Kâmil Bey ve diğer Çerkes beylerinin Düzce ve çevresini “kurtardıklarını,” Çerkes beylerinden Doğan Ali Bey’in 5 bin süvarisi ile Kuva-yı Milliye’yi perişan edip Bolu’ya kadar ilerlediğini, bu haberlerin “mevsuk” (belgelenmiş) olduğunu okuyoruz. Haberin başlığı “Kuva-yı Bagiyenin Son Günleri”dir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-98" id="footnote-225-98-backlink">98</a></span></p>

      <p class="arabaslik-sol-1 para-style-override-11" id="toc_marker-3-2-2" xml:lang="en-GB"><span xml:lang="tr-TR">35. Saray’ın II. Yozgat Harekâtı (5 Eylül - 30 Aralık 1920)</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Birinci Yozgat harekâtı sırasında aman dileyen 500 kişiyle Akdağmadeni Alayı oluşturuldu. Yunan saldırısı üzerine cepheye gönderilmek üzere Yozgat’a intikal ettirildi. 5/6 Eylül gecesi askerlerden 49’u kaçarak, Deli Hacı, Hasan, Küçük Ağa gibi elebaşıların önderliğinde Deveci Dağları’nı merkez yaptılar. Küçük Ağa 200, Postacı Nâzım 300 kişiyi çevrelerine topladılar. Yozgat Mutasarrıfı Kaymakam (Yarbay) Şerif 8 Eylül’de Yozgat’ta 38 mevcutlu Erzurum Müfrezesi’nden başka güvenilir bir kuvvet kalmadığını bildiriyordu. O gün 120 kadar çeteci Amasya ile Tokat arasındaki Çengelhan’da yolcu ve tüccarları soydular. Buradaki insanlar isyandan Tokat ve Amasya’ya kaçmaktaydılar.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">9 Eylül’de padişahçı asiler Zile’ye bağlı Ortaköy bucağını bastılar. Sorgun’dan Binbaşı Naci komutasında 169 atlıdan oluşan bir müfreze olay yerine hareket etti. 30 kişilik öncü grubu asiler tarafından sarılıp tutsak edilince, kalanların büyük bölümü dağıldılar, 70’i asilere katıldı. Asilere katılmayanların silah ve elbiseleri alınarak serbest bırakıldılar. Naci, kalan 25 adamıyla canını zor kurtardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Genelkurmay isyanın yeniden alevlenmiş olduğunu görünce Batı Cephesi’ne nakledilmiş olan Binbaşı Çolak İbrahim komutasındaki 2. Kuva-yı Seyyare’nin Eskişehir’den Yozgat’a gelmesini buyurdu. Bu, 420 eri, 4 makineli tüfeği, iki topu olan bir birlikti. 19 Eylül’de Yozgat’a ulaştı. 23 Eylül’de Aynacıoğulları, Küçük Ağa ve Katil Mustafa çeteleriyle Ayvalıközü’nde bir çarpışma oldu. Aynacıoğullarıyla 25 Eylül’de Koyunculu’da çarpışma oldu ve çete bozguna uğratıldı. Ondan sonra birlik Akdağmadeni’ne yerleşerek takip ve tarama işleri yaptı. Fakat Kuva-yı Seyyare Zile’de tarama yaparken, 18 Ekim günü Deli Hacı çetesi Akdağmadeni’ni bastı. Büyük Millet Meclisi’nde Yozgat mebusu olan Rıza ve Bahri beylerin evlerine saldırıp yaktılar. Neyse ki kendileri orada değildi. Kanlı çarpışmalar oldu. Jandarma silahları ve Düyun-ı Umumiye kasası yağma edildi. Ertesi gün Boğazlıyan Kuva-yı Milliye’si yetişip çetecilerin hakkından geldi. Akdağmadeni belediye başkanı ve Rıza Bey’in kardeşi Şükrü’nün baskınla ilgisi olduğu anlaşıldığından, diğer on kişiyle birlikte 30 Ekim’de idam edildi. Böylece mücadelenin bir kardeş kavgası olduğu en somut ve acı bir örnekle bir kez daha ortaya çıktı.</span></p>

      <p class="arabaslik-sol-1 para-style-override-11" id="toc_marker-3-2-3" xml:lang="en-GB"><span xml:lang="tr-TR">36. Saray’ın Son Cephesi: Konya Ayaklanması (2 Ekim - 22 Kasım 1920)</span></p>

      <p class="paragraf-3 para-style-override-11" xml:lang="en-GB"><span class="char-style-override-10" xml:lang="tr-TR">İstanbul Hükümetleri ve Milli Mücadele’</span><span xml:lang="tr-TR">nin I. cildinde gördüğümüz gibi, 1919 yılında Bozkır’da (Konya) kısa süren iki ayaklanma olmuş, bunlar bastırılmıştı (s. 125-26). Bu sefer çıkan ayaklanma iyi hazırlanmış, çok kapsamlı bir hareketti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-99" id="footnote-225-99-backlink">99</a></span><span xml:lang="tr-TR">İngiliz askeri istihbaratının raporuna göre, Damat Ferit’le 15 Nisan’da İngiliz subaylarının yaptıkları özel görüşmede, sadrazam Bozkır’da hazırlanan kuvvete Alanya üzerinden 40-50 subay, 300-500 tüfek ve cephane gönderileceğini söylemiş. Bozkır’dan Konya’ya kadar olan bölge millicilere karşıymış.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-100" id="footnote-225-100-backlink">100</a></span><span xml:lang="tr-TR">Yukarıda değinilmişti: Büyük Millet Meclisi’nin 1. reis vekilliğine seçilmiş olan Abdülhalim Çelebi, içtiği anda ihanet ederek, fakat şeyhlik-ağalık düzenindeki toplumbilimsel konumuna sadık kalarak isyanı desteklemiş ve bu yüzden askeri mahkemece sürgün cezasına çarptırılmıştı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Aslında ayaklanma çok daha geniş bir bölgeyi kapsıyordu. Refet’in ayaklanmanın ilk günlerinde (7 Ekim) bildirdiğine göre, ayaklanma Konya vilayeti ve Isparta sancağının doğu kesimlerine yayılmış bulunuyor, daha da yayılma istidadı gösteriyordu. O dönemde Konya vilayetinin şimdi il olan Karaman’ı da kapsadığı unutulmamalıdır. Ertuna’ya göre bölgede isyancılara para dağıtma işini iki tüccar, Kadınhanlı Hoca Ahmet ve Gördesli Celal gerçekleştiriyormuş. İsyanın vurucu kadrolarını asker kaçakları oluşturuyormuş. Bunların mütareke dönemi kaçakları kadar, Dünya Savaşı kaçaklarından da oluştuğunu tahmin edebiliriz.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İsyancılar kimi yerde iyi karşılanıyordu. Örneğin Yalvaç ve Şarki Karaağaç halkı onları dinsel törenle karşılamış. Öte yandan Ilgın onları iyi karşılamadığı için oranın halkına çok zulüm yapmışlar. İsyancılar girdikleri yerlerde çok kez kaymakam, askerlik şubesi başkanı, jandarma komutanı gibi kişileri tutukluyor, hatta öldürüyor ve yerlerine kendi adamlarını yerleştiriyorlardı. Tabii, asilerle işbirliği yapan subaylar (herhalde alaylı) yöneticiler de oluyordu. İşi zorlaştıran bir öğe, bastırma birliklerinin çok kez nizami birlikler olmayıp Kuva-yı Milliye oluşlarıydı, çünkü bunlarda da çapulculuk eğilimi görülebiliyordu. Asiler girdikleri yerlerde genellikle subay, Müdafaa-i Hukukçu, göçmen</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-101" id="footnote-225-101-backlink">101</a></span> <span xml:lang="tr-TR">evlerini talan ediyorlardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İsyanın birçok elebaşısı vardı ve bunlar birbirlerinden bağımsız hareket edebiliyorlardı, ama en tanınmışı 1919 Bozkır ayaklanmalarının da önderi olan Delibaş Mehmet’ti. O, Çumra’nın Alibeyhöyüğü köyündendi. Çoğu asker kaçağı, ova köyleri Türkmenlerinden 500 kadar silahlıyı köyünde topladı. 2 Ekim günü eyleme geçti. Bir hocaya yazdırdığı duayı okuttu, davul zurna eşliğinde ve “Padişahım çok yaşa” sesleri arasında yola çıkıp 2 Ekim akşamı Çumra’yı işgal ettiler. Nahiye (bucak) müdürünü tutukladılar. Konya ile haberleşmeyi kestiler. Hareket Refet’in tanımladığı bölgeye, Akseki, Manavgat, Alanya’ya yayıldı. İşin ciddiyeti daha ilk günden belli olduğundan, Büyük Millet Meclisi hükümeti Dahiliye vekili olan Refet Bey’i görevlendirdi. Bastırma harekâtında 12. Kolordu’dan, Garp Cephesi Ertuğrul Grubu’ndan, Pozantı’daki 41. Fırka’dan kuvvetlerle Refet’in yanında getirdiği 500 mevcutlu süvari kuvveti kullanıldı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">3 Ekim’de Konya’ya giren Delibaş kuvvetleri o ve ertesi günü çarpışarak Konya kentine egemen oldular. Mazlumzade Osman Efendi’yi vali yaptılar. Adamlarını jandarma komutanı, polis müdürü, kaymakam, nahiye müdürü ve çeşitli memuriyetlere atadılar. Vali Haydar Bey ve başka görevlileri tutukladılar, jandarma tabur komutanını şehit ettiler. Fakat Kuva-yı Milliye’nin kentin dışında toplanmakta olduğunu öğrenince anlaşma sağlamak üzere Taşbaşlı Hacı Hasan ve Mebus Hacı Ömer’i o kuvvetlerin yanına gönderdiler. Sonuç alamadılar. 6 Ekim sabahı Horozluhan’da ulusal güçlere saldırdılar, fakat yenilerek bozguna uğradılar. Konya kurtarıldıktan sonra Refet 8 Ekim’de Çumra’yı kurtardı. Bozkır yönüne kaçan asiler, bildirge yayımlayarak Konya’yı yeniden alacaklarını, cephedeki askerle birleşerek Ankara’ya yürüyeceklerini duyuruyorlardı. Yani, bunların ülke ölçüsünde hedefleri vardı. 9 Ekim gecesi Akseki’ye egemen olan asiler halk ile birlikte, halifenin yanında mücadele etmek kararında olduklarını söylüyorlardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Refet, Bozkır yönünde harekâtını sürdürerek 16 Ekim günü Bozkır’a girdi. Asiler tarafından Bozkır Kaymakamı Demir Asaf Bey, askerlik şubesi başkanı, jandarma komutanı şehit edilmiş bulunuyordu. Refet 18 Ekim’de Seydişehir’i, 19 Ekim’de Beyşehir’i baskınla ele geçirdi. 21 Ekim’de asiler Bozkır’a saldırdılar, başarısız oldular. Refet 23 Ekim’de Ilgın’ın güneyindeki Çığıl’ı ele geçirdi. Refet bundan sonra Ankara’ya döndü. Ama Refet’in dışındaki millici güçler –41. Fırka Tenkil Grubu, Binbaşı Hacı Şükrü Müfrezesi, Kaymakam (Yarbay) (Kasap) Osman Grubu, Demirci Mehmet Efe Müfrezesi– değişik bölgelerde harekât yürüttüler. İsyan çok yaygın olduğundan, tümüyle söndürülmesi vakit aldı. Çatışmalarda ölenler dışında, millicilerin muhakeme ederek 250 kadar kişiyi idam etmiş olmaları da hareketin kapsamı konusunda fikir vermektedir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-102" id="footnote-225-102-backlink">102</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Konya isyanının önemi Fransız ve İngiliz arşivlerine de yansımış sayılabilir. Defrance’ın 13 Ekim teline göre Antalya’daki İtalyan birliğinin komutanı Konya’da Kemalistlere karşı “çok ciddi” bir isyanın patlak vermiş ve çok kanlı biçimde bastırılmış olduğunu bildirmiş. De Robeck de güvenilir bilgilere dayanarak, 7 Ekim sıralarında Konya ve Isparta sancaklarında “ciddi” ulusçu karşıtı bir hareket başladığını bildiriyordu. Konya’nın 65 kilometre kadar kuzeyinde iki tarafın çarpışması bekleniyormuş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-103" id="footnote-225-103-backlink">103</a></span></p>

      <p class="arabaslik-sol-1 para-style-override-11" id="toc_marker-3-2-4" xml:lang="en-GB"><span xml:lang="tr-TR">37. Yeni Bir Kuva-yı İnzibatiye Oluşturma Girişimi</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İstanbul hükümetinin bir orducuk kurma girişimine “Kuva-yı İnzibatiye oluşturma girişimi” diyorum, çünkü bu yönde çalışmalar yapılırken öncelikli olarak akılda olan hep Kuva-yı Milliye’yi tepeleme işleviydi. Yukarıda belirttiğim gibi, Kuva-yı İnzibatiye’nin resmen sonlanmasının hemen ardından Damat Ferit yeni bir kuvvet oluşturma işini konuşmaya başlamıştı. Buna şaşmamak gerekir, çünkü zaten Kuva-yı İnzibatiye’ye son verilmesi de Reşit ve arkadaşlarının Damat Ferit’in yokluğunda çevirdikleri bir manevraydı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Önce jandarmayı ele aldı hükümet. Meclis-i Vükela’nın aldığı bir karara göre jandarma birliklerinde gönüllü oranı yüzde 40’ı aşabilecekti. Ayrıca iaşe bedeli nakden verilecek, evli olan jandarmalara verilecek ikinci iaşe bedeli eskisi gibi 500 kuruşu geçmeyecekti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-104" id="footnote-225-104-backlink">104</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">6 Temmuz’da Merkez Komutanı Miralay Emin Bey iki görevi yürütmek üzere, Mürettep Fırka Komutanlığı’na atandı. Merkez Komutanlığı siyaset bakımından duyarlı bir görevdir. Onun Mürettep Fırka Komutanı atanması anlaşılır bir durumdur. Ağustos’ta 1. Fırka Komutanlığı Üsera (Esirler) Müfettişi Erkânıharp Miralayı Şükrü Bey’e, kurulmak üzere bulunan 2. Fırka Komutanlığı Harbiye Dairesi, Ordu Şubesi Müdürü Erkân-ı Harp Miralay Ali Remzi Bey’e verildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-105" id="footnote-225-105-backlink">105</a></span> <span xml:lang="tr-TR">İlk kurulan alaya Emin, Harbiye Nezareti meydanında bir konuşma yaparak iki dünyada “mazhar-ı saadet” olmak için padişaha bütün “hulus-u kalbimizle” sadakat ve itaat beslemek gerektiğini anlattı. Bazı arkadaşlarının fesatçıların telkinlerine kapılarak “şurada burada serserilik” ettikleri biliniyordu. Onların sonları hüsran olacaktı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-106" id="footnote-225-106-backlink">106</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">De Robeck’in Damat Ferit’le 26 Temmuz’da yaptığı uzun görüşmede, sadrazam Harbiye Nezareti’ndeki İngiliz generaliyle (General Shuttleworth?) iki tasarı görüştüğünü, birincisinin antlaşmanın da izin verdiği 15 bin kişilik bir kuvvet oluşturmak, ikincisinin de Mustafa Kemal’e karşı Kürtleri kullanmak biçiminde olduğunu söylemiş. İstanbul’daki Kürt önderleri, Kürdistan’ın geleneksel yapısını bozacak Bolşevizmin çok bilincinde oldukları için Mustafa Kemal’e karşı harekete hevesliymişler. Ertesi gün Damat Ferit’in General Shuttleworth ile görüşmesini General Milne De Robeck’e nakletmiş. Yüksek komiserin dikkatini çeken nokta, görüşmede hazır bulunan ve aynı zamanda Kürt Teali Cemiyeti yöneticisi Erkân-ı Harbiye-i Umumiye Reisi Hamdi Paşa’nın, Yunanlılar yeni bir harekâta girişmezse Kürtleri harekete geçirmenin gerekmeyeceğini söylemesi olmuş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-107" id="footnote-225-107-backlink">107</a></span></p>

      <p class="paragraf-3 para-style-override-11" xml:lang="en-GB"><span class="char-style-override-10" xml:lang="tr-TR">Times</span> <span xml:lang="tr-TR">muhabirinin 28 Temmuz’da bildirdiğine göre Kuva-yı Milliye’ye karşı yabancı harekâtlar durdurularak merkezi hükümete Kemalist hareketi bastırması için fırsat verilecekmiş. Damat Ferit kimi tanınmış generallerle –bunlar arasında Müşir Zeki Paşa, I. Balkan Savaşı Komutanı Müşir Abdullah Paşa, Mirliva (Tuğgeneral) Pertev Paşa varmış– harekât planları yapacakmış. Bu arada hükümetin kimi kudretli Kürt önderleri ve Kâzım Karabekir’le temasta olduğu, Karabekir’in 12 bin kişilik bir kuvvetle iki hafta önce batıya hareket ettiği söylentileri varmış.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-108" id="footnote-225-108-backlink">108</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Yüksek komiserler 30 Temmuz’da hükümetlerine çektikleri telgrafta antlaşmanın uygulanması konusundaki olasılıkları (bu arada oluşturulacak 15 bin kişilik kuvveti) tarttıktan sonra, Anadolu’ya bir uzlaştırma heyeti gönderilmesini tavsiye etmek gerektiğini, heyet başarısız olsa bile ulusçular arasında nifak çıkarabileceğini, bu arada Osmanlı kuvvetlerini hazırlamak için zaman kazanılacağını bildiriyorlardı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-109" id="footnote-225-109-backlink">109</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu arada bir gelişme oldu, Babıâli 15 bin yerine toplam 25 bin mevcutlu iki tümen (fırka) oluşturmak için izin istedi. Her tümende bir süvari alayı, her biri üç taburdan oluşan üç piyade alayı, ağır makineli tüfek ve dağ topu donanımı vb. olacaktı. Bu askerin malzemesinin tümünü Osmanlı İngiltere’den sağlamak istiyordu. 50 bin çadır, 11 bin at, 80 bin çift postal vb. diye giden bu sipariş listesi herhalde İngilizlere çekici gelmiş olmalıydı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Ağustos sonunda Fransa ile İngiltere 15 bin kişilik bir kuvvet üzerinde mutabık kalmış bulunuyorlardı. Çünkü antlaşmada Osmanlı için ancak o sayıda bir kara kuvveti öngörülmüştü. Yalnız Müttefik komutanların bu askerlerin millicilere katılmayacağından emin olarak bu işe izin vermeleri gerekiyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-110" id="footnote-225-110-backlink">110</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Damat Ferit’in 3 Eylül günü Büyükdere İbrahim Paşa çiftliğindeki Mürettep Fırka’ya yaptığı üç saatlik teftişi de anlatmak uygun olur. Sadrazam yanında yeni Harbiye Nazırı Hüseyin Hüsnü Paşa ve Erkân-ı Harbiye-i Umumiye Reisi ve Bahriye Nazırı Ahmet Hamdi de vardı. Askerin yemek ve istirahatlerine ilişkin çok önemli kararlar alınmıştı. Damat Ferit fırka karşısında bir konuşma yaptı. Omuzlarımıza yüklenen “ağır ve elim” bir barış antlaşması “bugüne kadar ısraf” edilen cihanşumul ve büyük ordumuzu elimizden ve ruhumuzdan koparıp ayırıyordu. Fakat şan ve şevketi yakın bir geçmişte âleme yayılan padişahımız gibi kutsal bir varlığa ve evrenin gıpta ettiği böyle kahraman askerlere sahip olan bir millet “katiyen” ölmez, az zamanda zararları telafi eder, şan ve şeref arasında sonsuza dek yaşardı. Ordu askeri “gayet mahdut” olacaktı. Fakat nicelik değil, nitelik önemliydi. “Binaenaleyh biz bu sefer kemiyeten (nicelikçe) küçük, fakat keyfiyet (nitelik) itibariyle şayan-ı hürmet bir ordu ve saha-i ilim ve marifette terakki ve salaha (düzelmeye) âzim (azimli) bir milleti muhafaza edecek bir kuvvet vücuda getireceğiz.” Son olarak “bu dinç ordunun” temelinin padişaha “hiss-i hürmet ve tazim” (ululama) ile engin bir muhabbet olduğunu vurguladı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Fırkadaki erlere ayda 1 lira, teğmenlere yüzde 70, yüzbaşılara yüzde 60, binbaşılara yüzde 50, kaymakam ve miralaylara yüzde 40 zam yapılacaktı. Fırka mensupları “Padişahım çok yaşa” duasını göğe yükseltmişler. Bir de koşu yapılmış, kazananlara 5, 3, 2 liralık ödüller verilmiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-111" id="footnote-225-111-backlink">111</a></span><span xml:lang="tr-TR">Tabii Damat Ferit’in mikroskopik “Sevr ordusu” hakkında söyledikleri aşırı derecede iyimserdi. Ordunun küçüklüğü yanında yalnızca sayısı belirlenmiş hafif silahlar kullanacak oluşu, donanma ve hava kuvvetlerinden yoksunluk, yabancı subayların elinde olacağı, seferberlik yasağı gibi hükümler düşünülürse Sevr’le birlikte Osmanlı ordusu aslında “yok” olacaktı denebilir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bir de Damat Ferit’in 20 Eylül’de yüksek komiserlere sunduğu nota vardır. Bunda önce tarihsel bir özet veriliyor, antlaşmayla padişaha (devlete değil) bırakılan toprakların bugün bir yıkıntılar yığını olduğu ve Anadolu’nun İttihat ve Terakki’nin uzantısı bir kümenin elinde bulunduğu belirtiliyordu. Gizli ve devrimci bu küme gücünü halktan değil, tarihte emsali görülmemiş korkunç bir örgütten almaktaydı. Yerine göre yurtseverliğe, Turancılığa, Panislamizme, ulusçuluğa ve uluslararasıcılığa başvurup on iki yıldır bütün etkinliğini insanlığın kötü içgüdülerini sömürmek için kullanmıştı. Bereket ki halk yığınları bu zehirli etkiye kapalı kalmıştı. Bunun yenilgisi muhakkaktı, meğer ki kimi olaylardan beslenmesin. Bunların başında Homeros’un doğum yeri olmak dışında Yunanlılıkla ilgisi olmayan İzmir’in Yunanlılarca işgalinin doğurduğu hoşnutsuzluk vardı. Başka bütün etnik gruplardan daha kalabalık olan Türk nüfusuna rağmen Makedonya Türkiye’den koparılmıştı. Şimdi de Sevr, Edirne dahil hemen bütün Trakya’yı Yunanistan’a veriyordu. Bursa’nın işgali, Ermenistan’ın Osmanlı illeri aleyhine genişlemesi durumu daha da ağırlaştırıyordu. Bu gelişmeler Kürdistan’ı tahrik ederse işler büsbütün karmaşıklaşırdı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Durumu böylece açıkladıktan sonra, Osmanlı hükümetinin ülkesindeki bastırma işini üstlenmeye hazır olduğunu bildiriyordu. Sevr’in imzası ertesinde Osmanlı Genelkurmayı harekât, donatım planları üzerinde çalışmaya başlamıştı. Gereken askerler Bursa vilayetiyle Adapazarı-Karadeniz bölgesinden sağlanacaktı. Zaten iki aydır insanlar harekete geçmek için bir işarete bakıyorlarmış. Bütün subaylar tahta ve devlete bağlılık duygusu içinde, asilere karşı sefere komuta etmeye hazırmışlar. Anadolu’daki subayların yüzde 80’i Milli Mücadele’yi istemeyerek izliyorlardı. Askere alınacaklara gelince, kendilerine büyük zulüm yapmış olan devrimcilere karşı nefretlerinden, intikam duygularından kuşku duymak “mantıksız” olurdu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Askere almak için bir ay, harekâtın ilk aşaması için de bir ay yetecekti. Eskişehir, Konya, Ankara ve Karadeniz kıyısında stratejik bir noktanın (?) işgali birinci aşamayı tamamlayacaktı. Bursa ve Trakya’da olduğu gibi, halkın saydığı padişahın ordusunun görünmesi Kuva-yı Milliye’nin dağılmasına yol açacaktı. İki aydır hazırlanan tasarıların uygulanabilmesi için istenenler şunlardı:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1) Sevr’in öngördüğü 15 bin askerle, öngörülen 35 bin jandarmadan 25 bini, yani toplam 40 bin asker toplanacaktı. Bu asker Bursa vilayeti, İzmit Yarımadası, Adapazarı-Karadeniz arasından derlenecekti.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">2) İtilaf devletlerinin denetiminde bulunan silah, cephane ve gereçlerin derhal serbest bırakılması.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">3) Nakliye gemilerini korumak için bir donanma gücü.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">4) Sevr’in öngördüğü gibi, jandarma ve öbür hizmetler için yeterli sayıda yabancı subay.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">5) Üç aylık harekât için 20 milyon lira borç. Hesaplanan masraf 15.777.444 lira, kalanı öngörülemeyen masraflar içinmiş.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Yıkılmış olan kent ve köyleri, tarım, ticaret ve sanayii canlandırmak için Müttefikler’in sermayesine başvurulacaktı. Ayrıca genel olarak ve yönetimin bütün kollarında ıslahat yapılması için hazırlıklar yapılmış. Padişah hatt-ı hümayun ile izin verir vermez bunlar yayımlanacakmış. Azınlık ya da çoğunluktaki bütün cemaatler geleneklerine uygun olarak geniş bir özgürlük içinde yaşayabileceklerdi. Böylece devrimci komitenin barbarlık döneminin ardından bir hukuk ve özgürlük düzeni gelecekti. O komite on yıl içinde ulusu bölmüş, özgürlük yerine feci (trajik) bir istibdat getirmiş ve can, mal, özgürlükleri sağlayan 1908 şartını kullanarak insanları kıyıma, talana, zulme uğratmıştı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-112" id="footnote-225-112-backlink">112</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Damat Ferit’in imzasını taşıyan bu belge, muhtemelen onun kaleminden çıkmış olmalı, çünkü Babıâli’nin meslek memurlarından pek beklenmeyecek yanlışları ve kafa karışıklığını içermektedir. Makedonya’nın yitirilmesini 1914 (1913 olacak) Londra Antlaşması’na bağlaması, 1876 Kanun-ı Esasi’sinden “1908 şartı” diye söz etmesi, münasebet yokken Makedonyalı Filip ve İskender’in Yunan olmalarını ileri sürmesi, Trakya ve Ege’de Yunan istilasının (hatta Rumeli’nin yitiminin) haksızlığını belirtmesine rağmen Kuva-yı Milliye’nin dağıtılabileceği konusunda gösterdiği ileri derecede iyimserlik dikkati çeken falsolardandır. Ama yine de Damat Ferit ve benzerlerinin düşünce tarzını göstermesi bakımından ilginç bir belgedir. Ankara ve Eskişehir yanında Konya’nın anılması, orada patlayacak olan hareketin Saray bakımından önem taşıdığını ve herhalde büyük hazırlık yapıldığını göstermektedir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Yüksek komiserler 21 Eylül’de toplanıp notayı görüştüler. Damat Ferit’in tasarılarının son derece kuramsal olduğuna (Defrance’a göre “neredeyse gülünçtü” notadaki talepler) ve işi hükümetlerine danışmaya karar verdiler. Gördüğümüz üzere, onların aklı en çok Anadolu’ya gönderilecek uzlaştırma kurulu çaresine yatıyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-113" id="footnote-225-113-backlink">113</a></span><span xml:lang="tr-TR">Ama bu sırada antlaşmada öngörülen Müttefiklerarası Askeri Komisyon kurulmadan 15 bin kişilik kuvvetin kurulmasının kabul edildiğini bildiren Curzon’un teli geldi (23 Eylül).</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-114" id="footnote-225-114-backlink">114</a></span><span xml:lang="tr-TR">Buna rağmen De Robeck, yüksek komiserlerin ortak düşüncesini Londra’ya aktararak, Müttefikler’in tam desteği olmadan böyle bir girişimin boş olacağını, bu durumda bile aylarca hazırlık gerekeceğini bildirdi. Bir çeşit dayanak olarak da Ryan’ın ulusçu hareket üzerine raporunu ekledi (28 Eylül).</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-115" id="footnote-225-115-backlink">115</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu sıralarda sahneye Venizelos çıktı. L. George’a yazılmış olan 5 Ekim günlü telinde askerini gereksiz yere seferi durumda tutamayacağını belirtiyordu. Ona göre Osmanlı hükümeti Mustafa Kemal’in hakkından gelemezdi ve kurulacak tümenler mutlaka sonunda ulusçulara yarardı. Anadolu hareketi güçlenmeden yeni bir Yunan harekâtı Ankara ve Pontus’taki ulusçu güçleri “kesin olarak yok eder” ve iki sonuç doğururdu. Birincisi, Türkleri İstanbul’dan kovar ve Boğazlar bölgesiyle birlikte serbest geçişi sağlayacak ayrı bir devlet kurulurdu. Karadeniz’de var olan Rumlarla, Türk zulmünden Güney Rusya’ya sığınmış 800 bin Rum Pontus’ta ayrı bir devlet kurarlardı. Bu devlet Ermenistan ve Gürcistan’la birlikte İslamcılık ve gelişebilecek Rus emperyalizmine karşı sağlam bir set oluştururdu. Yunan kuvvetleri işi tümüyle başarabilecek durumdaydılar, fakat siyasal ve mali nedenlerle Haziran’daki gibi bunun tüm sorumluluğunu üstlenemezdi. Ama İngiltere’nin bu yönde girişimi ve mali desteği olursa bütün kuvvetleriyle işbirliği yapmaya hazırdılar. Fakat kışın yaklaşması nedeniyle hemen harekete geçilmeliydi. Yoksa askeri terhis etmek gerekecekti ve o zaman da birkaç ay içinde ülkeyi yeni bir seferberliğe razı etmek zor olurdu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-116" id="footnote-225-116-backlink">116</a></span><span xml:lang="tr-TR">Görülüyor ki Sevr’in biraz daha sabırlı yok etme planı artık Venizelos’un işine gelmiyordu. Yunan ordusunun yazın elde ettiği büyük başarı imgelemini uçurmuştu. İtilaf Sevr’i nasıl uygulatacağız diye kötü kötü düşünürken, Venizelos Sevr’in Yunanistan’a sağladığı kazanımları esaslı biçimde genişletmeyi arzu ediyordu. Bu arada İstanbul’u bir Yunan kentine daha çabuk dönüştürmeyi hedeflediğini görüyoruz. Zaten Sevr bunun kapısını aralamıştı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">12 Ekim’de İngiliz kabinesi Venizelos’un önerisini ele aldı. Genelkurmay başkanına göre Venizelos askerinin yeteneklerini ölçmekte başarılı olmuştu. Buna göre Yunan ordusunun Ankara’ya ulaşabilmesi olasıydı. Fakat hükümeti sağlıklı biçimde bilgilendirmek için kaç tümen kullanılacağı, Mustafa Kemal güçleri gerilediği takdirde ne kadar zaman seferi kalacakları, Pontus deyince tam olarak ne düşünüldüğü, harekâtın maliyeti konularında araştırma yapmak durumunda olduğunu söyledi. Siyasal yönüne gelince, kabine tasarının Sevr Antlaşması’nı yırtıp atmak anlamına geleceğini, söz konusu Pontus’un bir Yunan devleti olacağını, İstanbul’un Yunanlılarca kuşatılmış bulunacağını, nihayet tasarının Fransa ve İtalya tarafından kabul edilmesi olasılığının zayıf olduğunu konuştu. Ama Genelkurmay’dan bilgiler ulaşıncaya değin işin söz konusu edilmemesi ve Genelkurmay raporunun doğrudan başbakana sunulması kararlaştırıldı. Yani, iş L. George’a havale edilmiş oldu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-117" id="footnote-225-117-backlink">117</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu sırada De Robeck Karadeniz Ordusu Komutanı General H. F. M. Wilson’a Damat Ferit’in notasındaki teknik bilgilerin ne ölçüde sağlıklı sayılabileceğini 28 Eylül günlü bir yazıyla sordu:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">a) Acaba Osmanlı hükümeti İtilaf devletlerinin para ve subay yardımı olmaksızın ulusçuları bastırabilir miydi?</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">b) Sadrazamın önerileri kabul edildiği takdirde, askerlerin paralı olacağı, yabancı subayların da çokça para alacakları hesaplandığında 20 milyon lira yetecek miydi?</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">c) Eğitim vb. işler düşünüldüğünde üç aylık bir süre yeterli olur muydu? Ayrıca, yetiştirilen kuvvetin daha sonra tümüyle ya da kısmen ulusçulara katılması ve İtilaf’ın bu durumla baş edebilmesi olasılığı neydi?</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Wilson’dan durumu enine boyuna inceleyen 5 Ekim günlü bir yanıt geldi. Ona göre sonuç almak için yabancı subaylar şarttı. Söz konusu kuvveti hazırlamak en az altı ay sürerdi. İyi para aldıkları ve savaşmadıkları sürece sadakatsizlik göstermeleri pek olası değildi. Anadolu’ya gönderildiklerinde kaçanlar çıkabilirdi ama bunlar mutlaka karşı tarafa katılmak için kaçıyor olmayabilirlerdi. Büyükdere’deki birlikten fazla bir şey beklenemezdi, subaylar işinin ehli değildi, ruh ve eğitim yetersizdi. Ama yabancı subaylar, düzenli maaş ve iyi yemekle sonuç alınabilirdi. Bir sorun, çoğu Türk subayının bu birliğe katılmak konusundaki isteksizliğiydi. İyi düzenlenmiş bir hükümet kuvveti ulusçu orduyu yenmekte zorluk çekmezdi, meğer ki ulusçular Bolşeviklerden esaslı yardım almasın. Halk ulusçu propagandadan etkilenip ulusçulara etkin destek verecek olursa gerilla savaşı çıkabilirdi ve o zaman büyük kuvvetler gerekirdi. Fakat o sırada halkın böyle bir tutumda olmadığını sanıyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-118" id="footnote-225-118-backlink">118</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Damat Ferit istifa ettiğinde yeni bir Kuva-yı İnzibatiye oluşturma tasarısı bu noktada kalmıştı.</span></p>

      <div class="footnotes">
        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-93-backlink" id="footnote-225-93">93</a> <span>İkinci Düzce, Yozgat, Konya savaşları için esas Ertuna’dan yararlandım. Başka kaynaklar kullandıysam bunları belirttim. Ertuna başlıkta II. Düzce savaşını 19 Temmuz’da başlıyor diye gösteriyor ama metnin içine bakınca, ilk vuruşmaların 17 Temmuz’da başladığını görüyoruz. Sarıhan,</span> <span class="char-style-override-10">a.g.e.</span><span>, c. II. Düzce isyanının 8-28 Ağustos’ta, Ertuna ise 19 Temmuz - 23 Ağustos günleri arasında cereyan ettiğini yazıyor.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-94-backlink" id="footnote-225-94">94</a> <span>Sarıhan,</span> <span class="char-style-override-10">a.g.e.</span><span>, c. III, s. 166, 173, 164.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-95-backlink" id="footnote-225-95">95</a> <span>Sarıhan,</span> <span class="char-style-override-10">a.g.e.</span><span>, c. III, s. 180.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-96-backlink" id="footnote-225-96">96</a> <span class="char-style-override-10">Alemdar</span><span>, 15, 16/8/1336, 599-2899, 600-2900;</span> <span class="char-style-override-10">Peyam-ı Sabah</span><span>, 17/8/1336, 11045.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-97-backlink" id="footnote-225-97">97</a> <span class="char-style-override-10">Alemdar</span><span>, 17/8/1336, 601-2901. Haberde Kuva-yı Milliye’nin yenilgisinin Yunan istilası sayesinde olduğuna açıkça yazmaktan çekinmemişler.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-98-backlink" id="footnote-225-98">98</a> <span class="char-style-override-10">Alemdar</span><span>, 22/8/1336, 606-2906.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-99-backlink" id="footnote-225-99">99</a> <span>Gizli celse zabıtlarında bir tuhaflık var. 2 Ekim’de başlamış olan Konya ayaklanması 18 Eylül gizli oturumunda görüşülmüş gibi gösterilmiştir. Herhalde bir yanlışlık olmalı.</span> <span class="char-style-override-10">TBMM Gizli Zabıt Ceridesi,</span> <span>s. 126 vd. Ertuna’ya göre Konya isyanı bir yıldır hazırlanıyordu. Ertuna, s. 188. Lütfi Bey (Malatya) Konya ve çevresinin yeterince katkı yapmadığı, Kuva-yı Seyyare’nin oradaki nüfustan kuvvetler oluşturması için bir önerge vermişti (9 Eylül). Mustafa Kemal imzalı yanıtta Ethem Bey rahatsız olduğundan “istirahat ve tedavi” için izinli olduğu, ama Konya’da “şayanı arzu ve takdir bir surette gayret ve himmetle” çalışılmakta olduğu bildirildi. Ardından Vehbi Efendi dahil Konya eşrafının Konya’da hazırlanan askerin (258 mevcutlu 2. Konya taburu) cepheye hareketini bildiren teli okundu.</span> <span class="char-style-override-10">TBMM Zabıt Ceridesi</span><span>, c. 4, s. 253-4, 288 (23 Eylül).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-100-backlink" id="footnote-225-100">100</a> <span>PRO 371/5048, E 4635/3/44 (11 Mayıs). Mayıs başında Konya’da gerici bir örgüt ortaya çıkarılmış. 8’i asker kaçağı 36 kişi divan-ı harbe verilmiş. Tutuklananların yakınları ertesi günü (6 Mayıs) kent dışında silahlı toplantı yapmışlar, fakat dağıtılmışlar. Konya ziyaretinde (3 Ağustos) Ali Kemali Hoca’nın başvurusu üzerine Mustafa Kemal Meclis’ten suçluların bağışlanmasını istedi. Sarıhan,</span> <span class="char-style-override-10">a.g.e.</span><span>, c. III, s. 25, 27, 155, 157, 162. Refik Bey’e (Konya mebusu) göre (Büyük Millet Meclisi’nde 12 Temmuz konuşması) “Konya’da muhalefet yoktur ve olamaz.” Yalnız yöneticilerin yanlışları yüzünden huzursuzluk oluyordu, Yozgat’ta olduğu gibi. “İşitiyoruz ki, şurada burada olan isyanlar mutasarrıfların, kaymakamların, jandarmanın ve idare adamlarının sui idarelerinden ileri gelmiştir.”</span> <span class="char-style-override-10">TBMM Zabıt Ceridesi</span><span>, c. 2, s. 250.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-101-backlink" id="footnote-225-101">101</a> <span>Göçmen evlerinin hedef alınması ilginçtir. Bu Rumeli düşmanlığı Mustafa Kemal’in Selanikli olmasından ve/ya da Meşrutiyet devriminin (İttihatçılığın?) Rumeli’yle özdeşleştirilmesinden kaynaklanıyor olabilir. H. E. Adıvar,</span> <span class="char-style-override-10">Türkün Ateşle İmtihanı</span> <span>yapıtında Anadolu askerlerini “saf, temiz,” Rumeli askerlerini “uyanık, kurnaz” olarak değerlendirmesi benzer bir “Anadoluculuk” anlayışının sonucu olabilir. Delibaş, Konya’ya saldırdığında Konyalı ve Karamanlı erler ateş bile etmeden kaçarken, 30 kadar Boşnak ve Arnavut er inatla direnmişler. Herhalde Konyalı askerler isyancıların propagandasına maruz kalmışlardı (Ertuna, s. 191).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-102-backlink" id="footnote-225-102">102</a> <span>Delibaş, Mersin’e kaçıp Fransızlara sığınmış. Oradan İstanbul’a gitmiş. Zeynelabidin Hoca ile görüşmüş. Sonra da isyan bastırılırken kaçmış olan elli kadar isyancıyla Konya’ya dönmüş. Yanındakiler vaat edilen aftan yararlanmak için kendisini öldürüp hükümete teslim etmişler. Erdeha, s. 296-97. Yüzbaşı Selahattin’in duyduğuna göre Kaymakam (Yarbay) Kasap Osman Kadınhan dolaylarında isyan karargâhı olan bir köy teslim olmayınca yakmış. Akşehir’de millici olmak “huruc-u alessultandır” (padişaha karşı ayaklanmadır) diye fetva vermiş olan 42 hocayı toplayıp dinsel konularda söyleşmiş, ardından ziyafet çekmiş, sonra da asmış. Osman Bursa’da idamdan zor kurtulmuş. Selçuk,</span> <span class="char-style-override-10">a.g.e</span><span>., c. II, s. 252-3.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-103-backlink" id="footnote-225-103">103</a> <span class="char-style-override-10">Ministère des Affaires Etrangères</span><span>, c. 94, s. 26; Şimşir,</span> <span class="char-style-override-10">a.g.e.</span><span>, c. II, s. 366 (15 Ekim).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-104-backlink" id="footnote-225-104">104</a> <span class="char-style-override-10">Takvim-i Vekayi</span><span>, 30/6/1336, 3891 (Meclis-i Vükela’nın 27 Haziran kararı). Damat Ferit Kuva-yı İnzibatiye İzmit’te bozguna uğratılmadan hemen önce Kuva-yı Milliye’yi bastırmak için 7-50 bin arasında bir gücün oluşturulması için birkaç öneride bulunmuş. Br. IV, s. 85 (13 Haziran teli).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-105-backlink" id="footnote-225-105">105</a> <span class="char-style-override-10">Takvim-i Vekayi</span><span>, 8/7/1336, 3898;</span> <span class="char-style-override-10">Alemdar</span><span>, 11/8/1336, 596-2896.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-106-backlink" id="footnote-225-106">106</a> <span class="char-style-override-10">Alemdar</span><span>, 1/8/1336, 586-2886.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-107-backlink" id="footnote-225-107">107</a> <span>Şimşir,</span> <span class="char-style-override-10">a.g.e.</span><span>, c. II, s. 245.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-108-backlink" id="footnote-225-108">108</a> <span class="char-style-override-10">Times</span><span>, 31/7/1920. R. Cevat bu sefer kuva-yı tenkiliye “esaslı bir surette” hazırlanmalıdır diyordu. Adama göre iş değil, işe göre adam bulunmalıydı ve hükümet Anadolu’nun arkasında olduğunu “katiyetle” bilmeliydi. Fakat Anadolu hükümetten “bir az mevcudiyet ve hayat” istiyordu.</span> <span class="char-style-override-10">Alemdar</span><span>, 17/8/1336, 601-2901.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-109-backlink" id="footnote-225-109">109</a> <span>Şimşir,</span> <span class="char-style-override-10">a.g.e.</span><span>, c. II, s. 246-8.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-110-backlink" id="footnote-225-110">110</a> <span>Şimşir,</span> <span class="char-style-override-10">a.g.e.</span><span>, c. II, s. 279-80, 281, 304-5, 306; Br. XIII, s. 130-1. Osmanlı’nın 15 bin yerine 25 bin kişilik bir kuvvet istediğini bildiren İstanbul’daki askeri makamların teli 30 Temmuz günlüydü. İngiltere Savaş Bakanlığı antlaşmaya uygun 15 bin kişilik askeri birlik üzerinde anlaşınca, Bursa için tasarlanmakta olan özel birlik işinin de gereksiz hale geldiğini düşünüyordu. Başka yerde hakkında bilgiye rastlamadığım bu Bursa birliğinin subayları Müttefikler’den olacakmış. Savaş Bakanlığı bunun askerin millicilerle birleşmemesi için düşünülmüş olduğunu belirtiyor (11 Eylül). Bundan önce Fransa’nın Londra Elçiliği’nde görevli A. de Fleuriau, Lord Hardinge ile İstanbul’un silahlı birlik oluşturma önerisini konuşurken Hardinge, Kemalistlerle mücadele etmenin en iyi çaresinin onlara hiçbir önem vermemek, onlarla meşgul olmamak ve onları kendi kendilerine yok olmaya bırakmak olduğunu söylemiş (20 Ağustos). Bu sözün ne ölçüde ciddi olduğu bilinemez, ama de Fleuriau onu merkeze bildirdiğine göre ciddi bir yönü olması gerekir. Herhalde Hardinge Kuva-yı Milliye’yi blöf olarak değerlendiriyordu.</span> <span class="char-style-override-10">Ministère des Affaires Etrangères</span><span>, c. 93, s. 219. İngiliz Savaş Bakanlığı 7 Haziran’daki yazısında antlaşmanın öngördüğü Müttefiklerarası denetim komisyonları kuruluna dek Damat Ferit’in askeri güç oluşturma talebine olumsuz baktığını bildiriyordu. Foreign Office 371/5049, E 5506/3/44. Bu sıralarda galiba İngiliz askeri çevrelerinde İstanbul’a bir Yunan tümeni getirmek fikri dolaşmış. Anlaşılan Yunanlılar buna sıcak bakmamışlar. İngiliz Dışişleri de böyle bir karar alınmadan kendilerine danışılması gerektiğini bildirdi. Foreign Office 371/5055, E 10482/3/44 (Ağustos sonları).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-111-backlink" id="footnote-225-111">111</a> <span class="char-style-override-10">Peyam-ı Sabah</span><span>, 5/9/1336, 11061;</span> <span class="char-style-override-10">Meclis-i Vükela Mazbataları</span><span>, c. 220, 400 (30/8/1336). Zamlar “tahsisat-ı munzamaya tabi olmamak üzere” ödenecekti. 17 Eylül’de Hüseyin Hüsnü Büyükdere’deki birlikleri yine teftiş edecekti.</span> <span class="char-style-override-10">Alemdar</span><span>, 19/9/1336, 634-2934.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-112-backlink" id="footnote-225-112">112</a> <span>Şimşir,</span> <span class="char-style-override-10">a.g.e.</span><span>, c. II, s. 317-21. Karadeniz kıyısında stratejik önemi olan yerin belirtilmemiş olması dikkat çekiyor. De Robeck’in 23 Eylül telinde Damat Ferit’in istediği borç 25 milyon diye geçiyor. Br. XIII, s. 143.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-113-backlink" id="footnote-225-113">113</a> <span class="char-style-override-10">Ministère des Affaires Etrangères</span><span>, c. 93, s. 249 (29 Eylül); Br. XIII, s. 143.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-114-backlink" id="footnote-225-114">114</a> <span>Br. XIII, s. 144.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-115-backlink" id="footnote-225-115">115</a> <span>Br. XIII, s. 145.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-116-backlink" id="footnote-225-116">116</a> <span>Br. XIII, s. 157-8.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-117-backlink" id="footnote-225-117">117</a> <span>Şimşir,</span> <span class="char-style-override-10">a.g.e.</span><span>, c. II, s. 349-51. Dışişleri’nde bu konuda yazılan görüşlerde Ankara’ya saldırmakla, ulusçu olmayan Türkleri İstanbul’dan atmak arasında nedensel bir bağlantı bulunmadığı, harekâtın antlaşmayı değiştirmek için neden olamayacağı, Yunanlıların İzmir’deki durumlarını pekiştirmek yararını sağlayacağı, işin çok masraflı olacağı gibi görüşler dile getirildi.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-118-backlink" id="footnote-225-118">118</a> <span>Şimşir,</span> <span class="char-style-override-10">a.g.e.</span><span>, c. II, s. 346-51. Wilson mali konunun yetkisi dışında olduğunu söylüyordu.</span></p>
        </div>
      </div>
    </div>
  </div>
</body>
</html>
