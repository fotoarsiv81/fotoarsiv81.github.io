<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-4.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-4.html" xml:lang="tr-TR">
    <div class="Basic-Text-Frame-5">
      <p class="arabaslik-orta-1 para-style-override-11" id="toc_marker-3-4" xml:lang="en-GB"><span xml:lang="tr-TR">4. Saray’ın Durumu</span></p>

      <p class="arabaslik-sol-1 para-style-override-11" id="toc_marker-3-4-1" xml:lang="en-GB"><span xml:lang="tr-TR">38. Vahdettin</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Gördüğümüz gibi, Vahdettin’in 4. ve 5. Damat Ferit hükümetleri zamanında, iki önemli kararı vardır. Birincisi, zaten yürümekte olan İç Savaş’ı resmi olarak ilan etmekti. İkincisi, Sevr Antlaşması’nı imzalatmaktı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İç Savaş Saray’ın yenilgisiyle sonuçlandı. İlk aşamada I. Düzce, I. Yozgat, Anzavur’un Geyve harekâtlarını görüyoruz. Bunlarla Vahdettin İtilaf devletlerine ne denli sadık olduğunu, onlarla birlikte İttihatçı bir örgütlenme olarak damgaladığı Anadolu demokratik-ulusçu hareketine ne denli düşman olduğunu göstermiş oluyordu. Ama bunlar salt İtilaf’a şirin görünme hareketleri değildi. Mustafa Kemal’in demokratik-ulusçu hareketini ezerek mütarekenin başından beri yürütmüş olduğu mutlakıyete dönüş harekâtını başarıya ulaştırmak istiyordu. Ne var ki, büyük ölçüde Çerkes Ethem’in Kuva-yı Seyyare’si yüzünden bu harekâtlar başarısız oldu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Sonra, Sevr şokunu yaşadı Vahdettin. İmzalamamak, meydan okumak gibi havalar esti İstanbul’da. O havada Kuva-yı İnzibatiye’nin İzmit taarruzu da (14 Haziran) derhal bozguna dönüştü. Derken 22 Haziran’da Anadolu’da Yunan taarruzu başladı ve kısa zamanda Batı Anadolu’yu kapladı. Sevr gibi, bu da genel olarak Türklerde bir şok yarattı. Ankara’nın şoka tepkisi savaşım kararını pekiştirmek oldu. Saray ise teslim olmaktan başka çare göremedi. (1. Kolordu’nun yenilgisi ve Edirne’nin 25 Temmuz’da düşmesi bu tutumu pekiştirdi.)</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Daha önce Saray’ın “şaşı” bir bakışı vardı. Bir yandan mutlakıyet uğruna ve İtilaf’a şirin görünmek için Kuva-yı Milliye’ye karşı İç Savaş yürütüyordu; ama bir yandan da Kuva-yı Milliye’nin İtilaf’a karşı bir koz olduğunu görüyordu. Kuva-yı Milliye sayesinde belki İtilaf devletleri çok sert bir barış dayatmaktan çekinebilirdi. Barış koşulları belli olduktan sonra da Kuva-yı Milliye’nin varlığı İtilaf devletlerini koşulları yumuşatmaya sevk edebilirdi. Ama Kuva-yı Milliye Batı Anadolu’da dümdüz edildikten sonra şaşılık kalmadı. O yönden bir yarar sağlanamayacağına göre, Saray bütün nefretini ve padişahçıların silahlı mücadelesinin bütün gücünü demokratik-ulusçu harekete karşı yönlendirebilirdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu havada II. Düzce (17 Temmuz), II. Yozgat (5 Eylül), Konya Delibaş (2 Ekim) isyanları tezgâhlandı. Düzce ve Yozgat’taki padişahçıların ilk isyanlarında ağızları yandığı için belki de ilk sefer olduğu kadar şiddetli bir isyan gerçekleştiremediler. Ama Konya, ilk kez isyan ettiği ve uzun bir hazırlık yapıldığı için çok güçlü ve yaygın bir hareketti. Buna karşın bunun da bastırılması Vahdettin’in İç Savaş’tan umut kesmesine yol açtı. Şahin rolündeki Damat Ferit’in görevi sona ermiş oluyordu.</span></p>

      <p class="arabaslik-sol-1 para-style-override-11" id="toc_marker-3-4-2" xml:lang="en-GB"><span xml:lang="tr-TR">39. Mutlakıyete Dönüş İcraatı</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Murat Bardakçı Osmanlı hanedanının bugün hayatta olan mensuplarıyla yakınlık kurarak onların elindeki belgelerden, anılardan, onların verdiği türlü bilgilerden yararlanarak</span> <span class="char-style-override-10" xml:lang="tr-TR">Şahbaba</span> <span xml:lang="tr-TR">adında bir kitap yazmıştır. Bardakçı, kitabı yazarken bilimsellik iddiası olmadığını, bir gazetecilik çalışması yaptığını belirtmiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-140" id="footnote-225-140-backlink">140</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bunu söylerken çalışmasına haksızlık yapmış olmuyor, çünkü kitap ciddi bir çalışma ama nesnellik niteliği taşımıyor, Vahdettin ve genel olarak hanedanı savunuyor, davranışlarını haklı çıkarmaya çalışıyor. Fakat o bile, Vahdettin’in gönlünde yatanın meşrutiyet değil, babası Abdülmecit ve ağabeyi Abdülhamit gibi, mutlakıyet olduğunu kabul ediyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-141" id="footnote-225-141-backlink">141</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Buna işaret ettikten sonra, 4. ve 5. Damat Ferit hükümetleri zamanında mutlakıyete dönmek için hükümetin yaptığı düzenlemeleri</span> <span class="char-style-override-10" xml:lang="tr-TR">Meclis-i Vükela Mazbataları</span><span xml:lang="tr-TR">,</span> <span class="char-style-override-10" xml:lang="tr-TR">Takvim-i Vekayi</span> <span xml:lang="tr-TR">ve</span> <span class="char-style-override-10" xml:lang="tr-TR">Alemdar</span><span xml:lang="tr-TR">’dan yararlanarak gözden geçirelim. Bundan da anlaşılacağı üzere, mutlakıyete dönüş kapsamlı ve dizgeli bir hareket olmuştur. Frenkçe deyimlerle anlatmak gerekirse, bu bir</span> <span class="char-style-override-10" xml:lang="tr-TR">ancien régime</span><span xml:lang="tr-TR">’e dönüş, bir</span> <span class="char-style-override-12" xml:lang="tr-TR">restorasyon</span> <span xml:lang="tr-TR">hareketidir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mutlakıyete dönüş kapsamında yapılanlardan bir bölümü mutlakıyetçileri, İttihat ve Terakki ve Kuva-yı Milliye karşıtlarını ödüllendirmek ya da varsa, zararlarını tazmin etmek yönünde olmuştur. Arnavutluk meselesine (isyanına) karışan ve bu yüzden sınırdışı edilip maaşları kesilen Arnavut memurlardan kimileri, yurda dönüp maaşlarını istiyorlardı. Hükümet bu talebi kabulle, isyan hareketine katılmamış olmak, Osmanlı uyrukluğunu sürdürmüş olmak koşuluyla dönenlere başvuru tarihinden başlayarak maaş verilmesini kararlaştırdı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-142" id="footnote-225-142-backlink">142</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Sivas Kongresi’nin Damat Ferit’le savaşımı sırasında ölen Eskişehir Mutasarrıfı Hilmi Bey’in ailesine 3.000 kuruş maaş bağlandı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-143" id="footnote-225-143-backlink">143</a></span><span xml:lang="tr-TR">Ali Galip 5/6 Eylül 1919 tarihinden başlayarak Harput’tan ayrılması ve Halep’te kalmasının merkezin buyruğu gereği olduğunu ileri sürerek, 15 Nisan 1920 tarihli bir dilekçeyle maaş ve yolluk istedi. Meclis-i Vükela bu isteği kabul etti. Yerine vali vekili olarak 20 Ekim 1919’da Mümtaz Bey’in atanmasına değin valilik maaşlarının, o tarihten sonra mazuliyet maaşının, ayrıca yolluklarının ödenmesine karar verildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-144" id="footnote-225-144-backlink">144</a></span><span xml:lang="tr-TR">II. Abdülhamit’in ikinci ikbali Sazkâr’ın maaşı 5.000’den 10.000 kuruşa yükseltildi. Şehzade Mehmet Âbit’in annesi Naciye’ye 5.000 kuruş maaş bağlandı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-145" id="footnote-225-145-backlink">145</a></span><span xml:lang="tr-TR">Bandırma’da Kuva-yı Milliye’ce idam edilen Jandarma Mülazımı Kâtibettin ile Süvari Mülazım-ı Evveli Nazif Bey’in ailelerine Kuva-yı İnzibatiye Kararnamesi hükümlerine göre ödül verildi ve maaş bağlandı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-146" id="footnote-225-146-backlink">146</a></span><span xml:lang="tr-TR">Balkan Savaşı’nda orduyu terk ve Arnavutluk geçici hükümetinin hizmetine giren, Mısır’da siyasal kitapçık yayımlamaktan sanık Topçu Yüzbaşı Ahmet Hamdi Efendi beraat etti ve rütbesi geri verildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-147" id="footnote-225-147-backlink">147</a></span><span xml:lang="tr-TR">Babıâli Baskını’nda, Mahmut Şevket suikastı ve siyasal nedenlerle öldürülenlerin ailelerine Hidemat-ı Vataniye tertibinden maaş bağlandı:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1) Nâzım Paşa’nın kızına 1.800 kuruş;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">2) Eski Sadrazam Hayrettin Paşa’nın kızına ve Damat Salih Paşa’nın kız kardeşine 2.500 kuruş;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">3) Sadrazam Yaveri Mülazım-ı Evvel Nafiz Bey’in oğlu ve eşine 1.600 kuruş;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">4) Düyun-ı Umumiye Pul ve Tetkik Memuru Mehmet Zeki Efendi’nin (Bey?) eşine 1.050 kuruş;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">5) Ahmet Samim Bey’in kızlarına 1.600 kuruş;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">6) Mahmut Şevket suikastı dolayısıyla asılan Erkân-ı Harp Miralay Fuat Bey’in ailesine 1.650 kuruş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-148" id="footnote-225-148-backlink">148</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Balkan Savaşı’nda emir almadan çekilen Kolağası Mümtaz beraat ettirildi. Cemiyet-i Hafiye işinden dolayı iki kez Sinop’a sürülen, sakat kalan Mustafa Nafiz Efendi’nin 300 kuruş maaşına 500 kuruş eklendi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-149" id="footnote-225-149-backlink">149</a></span><span xml:lang="tr-TR">Siyasal mağdurlara eski karar gereğince “gayrı melhuzadan” (beklenmeyen masraflar tertibinden) ellişer lira verilecekti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-150" id="footnote-225-150-backlink">150</a></span><span xml:lang="tr-TR">İdareten sürülmüş ve sonra affedilmiş olan subayların birikmiş alacakları, Hazine’nin durumu dolayısıyla gayrı melhuz tertibinden mümkün oldukça, yavaş yavaş ödenecekti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-151" id="footnote-225-151-backlink">151</a></span><span xml:lang="tr-TR">Eski İstanbul mebusu Kozmidi Efendi’yi Osmanlı uyrukluğundan çıkarma muamelesi yok sayıldı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-152" id="footnote-225-152-backlink">152</a></span><span xml:lang="tr-TR">Refi Cevat Mahmut Şevket suikastı dolayısıyla Sinop’a sürüldüğünde, tahrip edilen matbaası, imha edilen emlak ve mallarına karşılık 35.000 lira istedi. Meclis-i Vükela bu işi kimlerin nasıl yaptıklarının, oluşan zararın ve oluşan zararın onlar tarafından tazmin ettirilmesi olanaklarının araştırılmasına karar verdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-153" id="footnote-225-153-backlink">153</a></span><span xml:lang="tr-TR">Eski Ankara Belediye Reisi Yusuf Ziya ve Ticaret Odası Reisi Ziya beylerin Muhacirin İdaresi’nden aldıkları yardım yeterli değilmiş. Karara göre gerçekten muhtaç oldukları belirlenirse yardım artırılacaktı. 1. Ferik Şemsi Paşa’nın eşi ve iki kızı ordudan aldıkları maaş dışında, Hidemat-ı Vataniye (Vatan Hizmetleri) tertibinden de para almak istiyorlardı. Bu, söz konusu üç hanıma eşit olarak paylaştırılmak üzere kabul edildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-154" id="footnote-225-154-backlink">154</a></span><span xml:lang="tr-TR">Mahmut Şevket suikastından dolayı idam edilmiş olan Muhip Bey’in annesine Hidemat-ı Vataniye’den maaş tahsis edildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-155" id="footnote-225-155-backlink">155</a></span><span xml:lang="tr-TR">Hademe-i Musika-ı Hümayun Komutanı ve Istabl-ı Âmire Müdür Vekili Süvari Miralay İbrahim Bey emeklilikten muvazzaflığa geçirilecekti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-156" id="footnote-225-156-backlink">156</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İkinci olarak Meşrutiyetçileri, İttihatçıları cezalandırmak için yapılanlara bakalım. Yukarıda da değinildiği gibi, Malta’da hapis yatanların her türlü maaşları kesildi, ancak aileleri muhtaç ise onlara yardım öngörüldü.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-157" id="footnote-225-157-backlink">157</a></span><span xml:lang="tr-TR">Vahdettin-Damat Ferit yönetiminin intikamcı yaklaşımı I. Meşrutiyet’e kadar gidiyordu. Hidemat-ı Vataniye tertibinden aylık alan on bir kişi silindiler:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">• Reşit Nasır Paşa (1300 kuruş);</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">• Mithat Paşa’nın oğlu Ali Haydar Bey (5.000 kuruş);</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">• Niyazi Bey’in eşi Feride (1.000 kuruş), kız kardeşi Latife (1.000 kuruş), oğlu Mithat (1.000 kuruş), oğlu Süleyman Saim (1.000 kuruş);</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">• Mesut Abdülaziz vekillerinden Abdülaziz Efendi (1.000 kuruş);</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">• Mahmut Şevket’in eşi Dilşat (6.250 kuruş);</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">• Mülazım-ı Sani Atıf Efendi (2.000 kuruş);</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">• 3. Ordu Komutanı İsmail Hakkı Paşa’nın annesi Habibe; eski Serez Mebusu Derviş Bey’in ailesi (eşi?) (800 kuruş) (toplam 24.350 kuruş).</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-158" id="footnote-225-158-backlink">158</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Tam bir bakışımlılık (simetri) söz konusuydu. Bir yandan Şemsi Paşa’nın yakınlarının maaşları yükseltiliyor, öte yandan onu öldürerek II. Meşrutiyet’in gelmesine katkı yapan Atıf Bey’in maaşı kesiliyordu. Daha önce de Avrupa’da bulunan Hüseyin Hilmi ve Rifat paşaların maaşları kesildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-159" id="footnote-225-159-backlink">159</a></span><span class="char-style-override-10" xml:lang="tr-TR">Alemdar</span><span xml:lang="tr-TR">’ın bildirdiğine göre Balkan ve Dünya Savaşı komutanlarının muhakemesi başlamak üzereydi. Zeki Paşa’nın Anadolu Islahat Müfettiş-i Umumiliği’ne atanması üzerine bu mahkemenin başkanlığını Müşir Nuri Paşa yapacaktı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-160" id="footnote-225-160-backlink">160</a></span> <span xml:lang="tr-TR">(Anımsanacağı üzere, Atatürk Anadolu’ya gittiği sıralarda da savaştaki komutanları yargılamak üzere kimi hazırlıklar yapılmaktaydı.) Enver’in ünlü levazımatçısı Topal İsmail Hakkı Paşa’nın ev eşyası Merkez Komutanlığı eliyle, muhtemelen satılmak üzere Maliye’ye devredildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-161" id="footnote-225-161-backlink">161</a></span><span xml:lang="tr-TR">Şeyh Sunusi’nin Topkapı Sarayı’nda emanet olarak bulunan altın parasına “Hazine-i Celilenin muzayaka-yı hazırasını” hafifletmek için el konmasına karar verildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-162" id="footnote-225-162-backlink">162</a></span><span xml:lang="tr-TR">24 Ağustos’ta Tashih-i Rüteb-i Askeriye Hakkında Kararname çıktı. Buna göre 1909’dan sonra yasalara aykırı olarak verilen, terfi ettirerek emekliye sevk, kıdem zammı ile terfi ve ordudan ilişik kesme işlemleri düzeltilecekti. Şehzadeler ve sözleşmeli yabancı subaylar bu kararnamenin uygulanmasından istisna edileceklerdi. Haksız yere askerlikle ilişiği kesilenlerden o sırada hizmete elverişli olanlar muvazzaf hizmete alınacaklardı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-163" id="footnote-225-163-backlink">163</a></span><span xml:lang="tr-TR">Yukarıda 31. altbaşlıkta bu yolda yapılan işlem anlatılmıştı. 30 Eylül günlü</span> <span class="char-style-override-10" xml:lang="tr-TR">Takvim-i Vekayi</span><span xml:lang="tr-TR">’de Yıldız Sarayı yağması mahkemesinin kararı çıktı. İddiaya göre Hareket Ordusu İstanbul’a girip Abdülhamit’i tahttan indirdikten sonra saray yağma edilmişti. Hareket Ordusu’nun fırka komutanlarından, Âyan Meclisi Üyesi Ferik Hüseyin Hüsnü, Ferik Galip Paşa, açıkta Ferik Şevket Turgut, emekli Topçu Feriki Hasan Rıza paşalar ile firari emekli Mirliva Hasan İzzet Paşa, Miralay Selahattin Adil, Enver, Cavit birinci derecede suçlu bulunup idama mahkûm oldular, fakat Enver ve Cavit dışındakilerin cezası on yıl kürek cezasına çevrildi. Eski 2. Divan-ı Harp üyesi Süvari Miralay Cevdet ile Hesabat-ı Atika Teftiş Komisyonu Reisi Kaymakam Ali beyler beşer, Tabip Kaymakam Muhittin ve eski Şehremini İbradılı Tevfik beyler üçer yıl kalebentliğe mahkûm oldular. Mahmut Şevket, Arif Hikmet, Âyan’dan Sami, Damat İsmail Hakkı Bey, Şevket Cenani, Resneli Niyazi, eski mebuslardan İmadettin ve İzzet beyler suçlu bulunmakla birlikte öldükleri için davaları düştü. Yıldız yağması davası gazetelerde hayli yankı buldu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-164" id="footnote-225-164-backlink">164</a></span><span xml:lang="tr-TR">Enver’in buyruğuyla savaş boyunca erler dışındaki askeri personele ücretsiz elbise ve kaput verilmesinin yolsuz olmasından ötürü, bu giysilerin parasının kendi malvarlığından kesilmesine karar verildi. Ayrıca eşi Naciye Sultan’ın İstanbul’dan ayrılması dolayısıyla, onun mührüyle Hazine’ye başvuran mutemedine ödeme yapılmaması kararlaştırıldı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-165" id="footnote-225-165-backlink">165</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mutlakıyete dönüş icraatının bir parçası da dinciliktir ve Vahdettin padişah olduğu denli halife de olduğu için, dinciliğin artması onu güçlendirecek bir gelişme olarak yorumlanabilir. Bunlardan biri şer’i mahkemeleri Meşihat’ten (Şeyhülislamlık) alıp, Adliye Nezareti’ne bağlayan 12 Mart 1333 (1917) kanununun ilga edilerek bu mahkemelerin yeniden Meşihat’e bağlanmasını öngören 4 Mayıs 1920 kararnamesinin çıkarılmasıdır.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-166" id="footnote-225-166-backlink">166</a></span><span xml:lang="tr-TR">Ramazan’dan önce</span> <span class="char-style-override-10" xml:lang="tr-TR">Alemdar</span> <span xml:lang="tr-TR">“Mühim Bir Tebliğ-i Dini ve Adli”ye yer veriyordu. Buna göre Ramazan’da “alenen nakz-ı siyam” (oruç bozmak) ve “din ve edebe” aykırı davranışlara “cüret” etmenin hangi ceza hükümlerine göre cezalandırılacağı bildiriliyordu. Ramazan başlarken de Anadolu Fevkalade Müfettiş-i Umumisi Müşir Mehmet Zeki Paşa bir bildiri yayımlayarak bu Ramazan’ın “pek elim ahval” sırasında geçeceğini, oysa “tecelliyat-ı maddiye ve maneviyede en büyük âmil a’mal” (davranışlar) olduğunu belirtti. Onun için felaketlerimizin kalkmasını Allah’ın lutfetmesi için alenen oruç yemek gibi “muayyeb-i zelileden” (alçak ayıptan) kaçınmalıydık. Asker ve sivil bütün memurlara “şu elim demlerimizde” Ramazan gecelerini lubiyat mahallerinde (eğlence yerlerinde) geçirmektense ev, kışla ve ibadethanelere çekilerek dua etmelerini tavsiye ediyordu. Sadaret de bu uyarılara katıldı. “Oruç yiyen” memurlar hakkında “şediden” kovuşturma yapılacağı ve bu gibileri yakalamak için bir sivil ve bir resmi polisin görevlendirildiği açıklandı. Bunlar orta yerde oruç yiyemeyecekleri gibi “odalara kapanarak” da bunu yapamayacaklardı. Dikkat edilirse, bu uyarı ve önlemlerde Sevr’i “takdir-i ilahi” ya da “Allah’ın cezası” olarak değerlendirmek eğilimi görülebilir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-167" id="footnote-225-167-backlink">167</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu sırada öğreniyoruz ki, Darülhikmetül İslamiye bir ahlak komisyonu kurmuş, “her gün yeni bir renk ve şekilde tecelli” edip korkutucu bir biçim almaya devam eden ahlaksızlıklara karşı zabıtanın gereken önemi vermediğini saptamış. Burada söz konusu olan hırsızlık, yaralama gibi “maddi” suçlardan çok “dine, ahlaka, ananeye velhasıl mukaddesata” karşı “manevi suikastlar” imiş. Polisin hukukça kendisine yüklenen ahlak zabıtası görevini daha dikkatli yapması gerektiği belirtiliyordu. Örneğin asri birer “edep ve ibret” okulu olması gereken tiyatrolar bu açıdan incelenmeli ve öğrencilerin gidiş-geliş yolları üzerinde bulunan kâğıtçı ve resimci dükkânlarında teşhir edilen “üryan” birtakım kartpostallara, içi “gayrı nezih” hikâyelerle dolu kitap ve dergilere dikkat edilmeliydi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-168" id="footnote-225-168-backlink">168</a></span></p>

      <p class="paragraf-3 para-style-override-11" xml:lang="en-GB"><span class="char-style-override-10" xml:lang="tr-TR">Times</span> <span xml:lang="tr-TR">muhabirinin 27 Ağustos’ta bildirdiğine göre alkoliklik ve fuhuştan ürkmüş olan Şeyhülislam Mustafa Sabri, ahlakın düzelmesi için kökten önlemler almaya hazırlanıyormuş. Buna göre Müslümanların içki satması, kadınların erkeklerle temas etmek durumunda oldukları bazı işlere (santral memurluğu, postahane memurluğu gibi) girmeleri yasaklanacakmış. Kadınlar yanlarında bir erkekle evden çıkmayacak ve bildirilen kıyafet dışında bir kıyafet giymeyeceklermiş. Mahalle içlerinde fuhşu önlemek için insanların mahallelerindeki kuşkulu durumları ihbar etmeleri istenecek ve soruşturma sonucunda kusurlu olan kimseler mahalleden kovulacaklarmış. Muhabire göre bu durumda şantajcılara gün doğacaktı. Şeyhülislam mutsuz Türk kadınlarıyla uğraşacak yerde Müslüman olan ve olmayan vurguncularla, evsizlik sorunu ve fırsatçı ev sahipleriyle uğraşmalıydı. Ama zaten ölçüsüzlük Türklerin özelliğiydi. Bu olay Türkiye’nin ortaçağda kalmaya devam ettiğini gösteriyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-169" id="footnote-225-169-backlink">169</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mutlakıyeti güçlendirme yönünde başka adımlar da söz konusuydu. Meşrutiyetten önce Posta Telgraf memuru olanlara, padişah, devlet ve memlekete sadık olacaklarına ant içtirilirmiş. Meşrutiyetten sonra bu uygulamadan vazgeçilmiş. Şimdi Posta Telgraf müdür-i umumisinin topladığı bir komisyon önceki uygulamaya geri dönülmesine karar vermiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-170" id="footnote-225-170-backlink">170</a></span><span xml:lang="tr-TR">Başka bir habere göre meşrutiyetle yönetimi Hazine’ye devredilen Hazine-i Hassa emlakinin yeniden Hazine-i Hassa’ya bağlanması görüşülüyormuş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-171" id="footnote-225-171-backlink">171</a></span></p>

      <p class="arabaslik-sol-1 para-style-override-11" id="toc_marker-3-4-3" xml:lang="en-GB"><span xml:lang="tr-TR">40. İngilizcilik</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Padişahın koruması altında olduğu için İngilizcilik (Amerikancılık ya da Fransızcılığa göre) hayli yaygın ve örgütlüydü. Örgüt deyince akla öncelikle Hürriyet ve İtilaf Fırkası ile İngiliz Muhipleri Cemiyeti gelmektedir. Ben burada özellikle İngiliz Muhipleri Cemiyeti üzerinde durmak istiyorum. Bu konuda bir çalışması olan Cengiz Dönmez, cemiyetin yoğun ilişkide olduğu diğer cemiyetleri şöyle sıralıyor: İla-yı Vatan, Tarik-i Salah (Tarikat-ı Salahiye), Nigehban Cemiyet-i Askeriyesi, Teali-i İslam, Kürt Teali, Falhiyat, Ahmediye, Türk Zabıta-i Hususiye.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-172" id="footnote-225-172-backlink">172</a></span><span xml:lang="tr-TR">Muhipleri</span> <span class="char-style-override-10" xml:lang="tr-TR">İstanbul Hükümetleri ve Milli Mücadele’</span><span xml:lang="tr-TR">nin I. ve II. ciltlerinde gördüğümüz için önce bu kuruluşlar üzerinde duralım.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">19 Kasım 1919’da İç Savaş’ın ilk aşamasında kurulan İla-yı Vatan (Vatanı Yüceltme) Cemiyeti’nin başında Mekke şeriflerinden Yahya Adnan Paşa vardı. Oysa cemiyeti kuran ve asıl yöneten, yönetim kurulunda bile gözükmeyen padişah yaveri ve emekli Erkân-ı Harbiye Mirlivası Kiraz Hamdi Paşa’ydı. Göztepe’ye göre zeki, dil bilir, güzel yazıp konuşan paşa, “laubali ve sefahate meyyal”di ve padişahtan para sızdırıyordu. Aslında İla-yı Vatan ve Tarikat-ı Salahiye cemiyetlerini o kurmuştu, o yönetiyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-173" id="footnote-225-173-backlink">173</a></span><span xml:lang="tr-TR">Tarikat-ı Salahiye 19 Eylül 1920’de, yani İç Savaş’ın son aşamasından az önce kurulmuştu. Gizli, yasadışı bir örgüt, bir tür tarikattı. Seçilmiş, sınırlı sayıda üyeden oluşuyor ve örgüte giriş, karmaşık, “masonik” bir yemin töreniyle gerçekleşiyordu – İttihat ve Terakki’de olduğu gibi. Tarikat uluslararası, İslam âlemini kalkındırıcı hedefler belirlemişti. İdamın kaldırılması, sefaletin giderilmesi, köylerde okul açmak amaçları arasındaydı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-174" id="footnote-225-174-backlink">174</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Padişahçı örgütlerin üçüncüsü Nigehban Cemiyet-i Askeriyesi’ydi. Ocak 1919’da kurulan ve subaylardan oluşan örgüt Ali Rıza hükümeti zamanında, 20 Ekim 1919’da dağıtılmıştı. Milli Mücadele’ye düşman subaylardan oluşuyordu, başında da yine Kiraz Hamdi vardı. İç Savaş’a, padişahçı köylü çetelerini örgütlemek için subay göndererek ve herhalde başka yardımlarla da katılmıştır. Dernek kapatılınca etkinliklerine Kızıl Hançer Cemiyeti adındaki gizli kuruluşla devam etmiştir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Teali-i İslam daha önce gördüğümüz padişahçı ulemanın, Kürt Teali ise Kürt ulusçularının örgütüdür. Kalan öbür örgütlerle ilgili esaslı bir bilgiye başka bir yerde rastlamadım. Falhiyat sözcüğünü sözlüklerde bile bulamadım. Anlaşılan, Nigehbancılar 1919’da bir de Cemiyet-i Ahmediye kurmuşlar ve bu, Anadolu’da Kuva-yı Milliye’ye karşı Kuva-yı Ahmediye’ye dönüşecekmiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-175" id="footnote-225-175-backlink">175</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Muhipler Cemiyeti’nin kendisine gelince, 20 Mayıs 1919’da kurulmuş olan cemiyetin ilk yönetim kurulunda reis-i evvel olarak eski Selanik Valisi Mehmet Nâzım Paşa, reis-i sani olarak Mirliva Kiraz Hamdi Paşa görünüyordu. 1919 Eylülü’nde yönetim kurulunda reis-i daimi Ziraat Bankası Müdürü Kâmil Paşazade Şevket Bey, reis-i sani eski Şura-yı Devlet üyesi Sait Molla yer alıyordu. Kiraz Hamdi fahri azaydı, Şehremini Cemil Paşa iki fahri reisten biriydi (öbürü Memduh Paşa). Bu sırada cemiyetin merkezi Cağal-oğlu Sıhhiye Müdüriyet-i Umumiyesi karşısında Sait Molla’nın gazetesi</span> <span class="char-style-override-10" xml:lang="tr-TR">İstanbul</span><span xml:lang="tr-TR">’un idarehanesinin üstündeydi. 1920’de merkez aynı semtte Hasan Fehmi Paşa Konağı olmuştur.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-176" id="footnote-225-176-backlink">176</a></span><span xml:lang="tr-TR">Yalnız İstanbul’da 31 şube açılmış, 5 Nisan 1921’de bütün İstanbul şubeleri lağvedilmiştir. İstanbul dışında da pek çok yerde, genellikle Hürriyet ve İtilaf Fırkası şubelerinin bulunduğu yerlerde şubeleri olmuştur.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-177" id="footnote-225-177-backlink">177</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">16 Temmuz 1920’de ilk kongresini yapan cemiyetin yönetim kuruluna seçilenlerden bazıları şöyleydi: Fahri başkan Şevket, birinci başkan Sait Molla, fahri ikinci başkan Erkân-ı Harbiye-i Bahriye Reisi Enver Bey. Fahri üyeler arasında Âyan Meclisi ikinci başkanı Aristidi Paşa, Ayân üyesi Azaryan, Darülhikmet-ül İslamiye üyesi Hoca Rasim dikkati çekiyor. Yönetim kurulunun asıl üyeleri arasında Rıza Tevfik, Refik Halit, Cemiyet-i Rüsumiye üyesi Leon Bey vardı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-178" id="footnote-225-178-backlink">178</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Daha sonra, 1921’de cemiyette Sait Molla’ya karşı Miralay Sadık ve Gümülcineli İsmail’in başını çektiği bir hareket olmuş, bunlar kendi başlarına bir kongre toplayarak kendilerine göre bir yönetim kurulu oluşturmuşlardır.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-179" id="footnote-225-179-backlink">179</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Cemiyetin bir girişimi de yönetim kurulunun 23 Ağustos 1920 günü İngilizce öğretimin okullarda kabulü, Galatasaray Sultanisi düzeyinde İngilizce eğitim yapacak bir sultaninin kurulması, İngiliz düşmanlığı yapan kitapların değiştirilmesi için hükümete başvurulması için karar alması olmuştur. Konu Meclis-i Vükela’ya gelmiştir. Devletin “öteden beri Garp medeniyetine mütemayil” olduğu belirtildikten sonra, okullarda biri seçilmek üzere Fransızca ve İngilizcenin zorunlu olmasının “bilvücuh menafi-i kesireyi” (her bakımdan birçok çıkarları) sağlayacağı karar altına alındı. Daha sonra Kadıköy şubesi, Kadıköy’de eski Alman Mektebi binasında bir İngiliz Koleji kurulacağını, Darülfünun eski muallimlerinden Doktor Niyazi Bey yönetiminde İngiliz muallim ve muallimelerinden oluşacağını, o yıl ana sınıfı ve ilkokul bölümünün açılacağını, ayrıca isteyen hanım ve beylere haftada üç gün dil dersleri verileceğini duyurdu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-180" id="footnote-225-180-backlink">180</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İngilizcilik konusunda Vahdettin’in geri kalması beklenemezdi. De Robeck’in 10 Haziran 1920 günlü “gizli ve kişisel” telinde ilginç bilgiler yer almaktadır.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-181" id="footnote-225-181-backlink">181</a></span><span xml:lang="tr-TR">Paris’e gitmekte olan Damat Ferit, 9 Haziran günü ona bir veda ziyareti yapmıştı. Paşaya göre kötü öğelerin (yani Abdülmecit’in) egemen olmasını önlemek için veraset usulü sülalenin en yaşlısından, hükümdarın büyük oğlu (</span><span class="char-style-override-10" xml:lang="tr-TR">primogenitur</span><span xml:lang="tr-TR">) kuralına döndürülmeli, veliaht olacak olan Vahdettin’in tek oğlu Mehmet Ertuğrul da (1912 doğumlu) “sağlam” (</span><span class="char-style-override-10" xml:lang="tr-TR">sound</span><span xml:lang="tr-TR">) İngiliz yöntemlerine göre yetiştirilmeliydi. Böylece son yüz yılda olduğu gibi İngiltere’ye dayanmak Osmanlı siyaseti haline gelirdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Paşa İngiliz devlet adamlarıyla özel iletişim olanakları da istiyordu. Paşa daha önce de Ryan’a şikâyette bulunarak, bir yıl önceki Paris yolculuğunda Osmanlı heyetine irtibat subayı olarak verilmiş olan Albay Blaker’ın Alman kökenli diye basında (anlaşılan Fransız ve/veya İtalyan basınında) eleştirildiğini, kendisine söylenenleri aynen Fransız ve İtalyanlara iletmeye özen gösterdiğini anlatmıştı. Şimdi, İngiliz devlet adamlarıyla doğrudan temas olanaksız olduğuna göre,</span> <span class="char-style-override-12" xml:lang="tr-TR">heyette bulunan arkadaşlarına bile söyleyemeyeceği şeyleri</span> <span xml:lang="tr-TR">anlatabileceği bir İngiliz subayının bulunup bulunamayacağını soruyordu. Paşanın bu sözleri onun ne denli işbirlikçi durumunda olduğunu apaçık gösteriyor. Demek ki paşanın Osmanlı heyet mensuplarına söyleyemeyeceği ama bir İngilize söyleyebileceği şeyler varmış.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu denli “sadakat” karşısında duygulanan ve hükümetinin “gaddarlığına” bir çeşit “isyan” eden De Robeck, antlaşma hükümlerinin yumuşatılması söz konusuysa ve ileride İngiltere, Osmanlı Devleti nezdinde başrolü oynamak istiyorsa, bu yumuşamanın sadrazam aracılığıyla padişaha verilmiş bir ödün olarak gösterilmesi çok önemli olacaktı. Çünkü herkesin kafasında paşa İngiliz siyasetiyle özdeşleştiriliyordu. Bu durum gelecekte “en iyi alet” olacak padişahın nüfuzunu artırır ve ona ılımlı öğeleri çevresine toplama olanağı verirdi. Aynı zamanda antlaşmanın bu biçiminden hoşnutsuz olan Hindistan Müslümanları bakımından da iyi olurdu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">2 Eylül’de De Robeck Curzon’a kişisel bir mektup yazarak Damat Ferit’in veraset usulü ve şehzadenin eğitimi konusunda görüşlerini anlattı. Herhalde Haziran başındaki görüşmeden sonra aynı konuda başka bir görüşme olmuştu. Bu çok nazik konunun iyice gizli kalması için yüksek komiser anlaşılan bu yoldan bilgi vermeyi yeğlemiş olacaktı. Paşa bu görüşmede halkın düşünsel ve siyasal gelişmesine daha uygun yepyeni bir anayasaya olan gereksinimden de söz etmiş. Anımsanacağı üzere, yeni bir anayasa düşüncesi Damat Ferit’in 30 Mart 1919 günü Vahdettin adına sunduğu barış taslağında da yer almıştı. Yüksek komiser, paşaya bildirmediği tepkisini amirine yazdı. Ona göre padişahın yeni bir anayasa yapması gericilik ve İngiltere hükümetinin bunu desteklediği izlenimini vermek yanlış olurdu. Bununla birlikte, egemenlik haklarının o denli çoğunu kaldıran barış antlaşması uygulanacaksa Kanun-ı Esasi’de eninde sonunda kimi uyarlamalar yapılması gerekeceği de açıktı. Görülüyor ki De Robeck Vahdettin’in mutlakıyet düzeni istediğinin farkındaydı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-182" id="footnote-225-182-backlink">182</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">15 Ağustos günlü bir irade-i seniye ile “İngiltere devleti tebaasından Doktor Rahip Frew (Fru)”ya 1. rütbeden Osmani nişanı verildi. Frew, bilindiği üzere, casusluk faaliyetleri, ilk aşamalarında İç Savaş’ı örgütlemiş olan Sait Molla ile yakın ilişkileri</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta belgelenmiş olan kişidir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-183" id="footnote-225-183-backlink">183</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">De Robeck’in 31 Ağustos günlü “kişisel ve gizli” mektubu Damat Ferit’in 28 Ağustos görüşmesinde padişahın oğluna bir öğretmen (</span><span class="char-style-override-10" xml:lang="tr-TR">tutor</span><span xml:lang="tr-TR">-mürebbi) bulma arzusunu yeniden ortaya koyduğunu bildiriyordu. Bunun üzerine Dışişleri Bakanlığı, yüksek komiserin sözünü ettiği, İngiltere’de (Shorebury) bulunan A. F. Vernon ile temasa geçti. Fakat anlaşılan Vernon Kasım sonuna dek serbest değildi. Bunun üzerine, Damat Ferit’in sallantılı durumu dolayısıyla, beklenilmeyip başka birinin aranmasının uygun olup olmadığı 16 Eylül teliyle De Robeck’e soruldu. Bakanlıkta W. S. Edmonds’un düştüğü nottan bu tasarının tümüyle Damat Ferit’in işi olduğu belirtiliyordu. Nitekim Damat Ferit istifa ettikten sonra tasarının unutulduğu anlaşılıyor. Bu, en azından bu konuda Vahdettin’in Damat Ferit’in elinde oyuncak olduğunu mu gösteriyor? Sanmıyorum. Akla daha uygun olan açıklama, bu tasarının Vahdettin’in kafasında Damat Ferit’in sadrazamlığı ile ilişkilendirilmiş olduğudur. Dolayısıyla paşa iktidardan düşünce Vahdettin tasarıdan da vazgeçmiştir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-184" id="footnote-225-184-backlink">184</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Vahdettin’in İngilizciliğini gösteren ve Damat Ferit’in istifasından sonra da sürmüş görünen tasarı, Haziran’da padişahın bir İngiliz bankası olan Türkiye Milli Bankası’na (</span><span class="char-style-override-10" xml:lang="tr-TR">National Bank of Turkey</span><span xml:lang="tr-TR">) yatırım yapma önerisidir. Burada, görünüşe göre, doğrudan Saray’dan bir girişim söz konusudur ve arada Damat Ferit yoktur. Yazışmalardan, söz konusu değerlerin üç kalemden oluştuğu anlaşılmaktadır:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1) Padişahın kişisel malvarlığı;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">2) Saray’ın elinde bulunan Hazine-i Hassa malvarlığı;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">3) Maliye’nin denetiminde bulunan Hazine-i Hassa malvarlığı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1920’nin sonuna değin süren yazışmalardan İngiliz makamlarının olaya olumlu baktıkları anlaşılıyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-185" id="footnote-225-185-backlink">185</a></span></p>

      <p class="arabaslik-sol-1 para-style-override-11" id="toc_marker-3-4-4" xml:lang="en-GB"><span xml:lang="tr-TR">41. Veliaht Abdülmecit’in Durumu</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Kısaca önceki ciltlerde yazılanları anımsatayım. 1918 yazında Vahdettin tahta geçtiğinde Abdülmecit veliaht oldu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-186" id="footnote-225-186-backlink">186</a></span><span xml:lang="tr-TR">Vahdettin Tanzimat’ı ilan eden Abdülmecit’in oğullarındandı. Veliaht Abdülmecit ise Abdülaziz’in oğluydu. Osmanlı hanedanında kardeşler arasında doğal olarak bir yarışma vardı. Amcaoğulları arasındaysa bu yarışma daha ileri derecelere varabiliyordu. Amcaoğulları olan Vahdettin ile Abdülmecit, her ikisi de iddialı insanlar olduklarından, bu yarışma hayli ileri derecelere ulaşabiliyordu. Bunalımlı mütareke döneminde bu iki amcaoğlunun yarışması, Vahdettin’in teslimiyetçi siyasetine karşı Abdülmecit’in yaptığı bazı çıkışlarla somutlaşıyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Abdülmecit’in ilk çıkışı İzmir’in Yunanlılar tarafından işgali üzerine gerçekleşti. İngiltere, Fransa, İtalya, ABD devlet başkanlarına birer tel çekti (25 Mayıs 1919). İngiltere’den hiçbir yanıt gelmedi. Öbürlerinden ise dostça sayılabilecek yanıtlar geldi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-187" id="footnote-225-187-backlink">187</a></span><span xml:lang="tr-TR">Damat Ferit’in Paris Barış Konferansı’ndan kovulması üzerine 16 Temmuz 1919 günü padişaha kapsamlı bir layıha sunması Abdülmecit’in ikinci atılımı olmuştu. Layıha ulusal, partilerüstü (ulusal birlik) ve meşrutiyetçi (Mebusan seçimlerinin yapılması) çizgisindeydi ve Anadolu’ya da sızmış ya da sızdırılmış bulunuyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-188" id="footnote-225-188-backlink">188</a></span><span xml:lang="tr-TR">Bunun üzerine İngiliz ve Fransız Yüksek Komiserliklerinin tercümanları 8 ve 9 Ağustos 1919’da Abdülmecit’i uyarmak için kendisini ziyarete gittiler.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-189" id="footnote-225-189-backlink">189</a></span><span xml:lang="tr-TR">Daha sonra hangi neden ya da nedenlerden kaynaklandığı tam anlaşılamayacak biçimde, Vahdettin’le aralarının düzeldiğini görüyoruz. Bu düzelmenin işareti olarak, Kasım başlarında Abdülmecit’in oğlu Ömer Faruk ile Vahdettin’in kızı Sabiha nişanlandılar. Bundan sonra III. Meşrutiyet ortamında Abdülmecit’in yeniden etkin olduğunu görüyoruz. 10 Ocak 1920’de kurulan Piyer Loti Cemiyeti’nin fahri başkanlığını üstlendi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-190" id="footnote-225-190-backlink">190</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Hasım olduğu Damat Ferit sadarete gelince ve antlaşma hükümleri belli olunca, Abdülmecit yine tavır almaya başladı. Başlangıçta Vahdettin de, Damat Ferit de aynı tavır içindeydiler.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-191" id="footnote-225-191-backlink">191</a></span><span xml:lang="tr-TR">İngiliz askeri istihbaratının 10 Haziran günlü bir raporuna göre, bu sırada Abdülmecit amcaoğluna bir mektup yazarak, antlaşmanın devletin idam hükmü olduğunu, ancak baştan aşağı yeniden yazıldığı takdirde kabul edilebileceğini belirtmiş. Antlaşmaya göre İstanbul’un Osmanlı başkenti oluşunun bir değeri yoktu, çünkü kentin doğal sınırları yok ediliyor, üstelik kent Boğazlar Komisyonu’nun askeri ve siyasal denetimine veriliyordu. Vahdettin’e, Müttefikler’e artık padişahlık ve halifelik sorumluluklarını taşıyamayacağını, kimin halife olacağının belirlenmesini kendilerine bıraktığını açıklamasını tavsiye ediyordu. Müslüman âlemine, özgürlüğüne yeniden kavuşuncaya değin halifeliğinin askıda olacağını söylemeliydi. Sonra da hükümetle ulusçular arasındaki savaşıma son vermek ve birlik sağlamak için ağırlığını koymasını ve bunu sağlamak için Anadolu’ya bir şehzade başkanlığında bir kurul gönderilmesini istiyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-192" id="footnote-225-192-backlink">192</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Rapor mektubun yalnızca mealini veriyor. Ayrıca başka bir kaynakta göremedim. Bir de, mektupta tutarsızlıklar var. Bir yerde çekilmesini, bir yerde yetkilerini askıya almasını, bir yerde de birliği sağlamak için müdahalesini istiyor. Ama bu mektup Veliaht’ın başka davranışlarıyla uyumsuz sayılmaz.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Damat Ferit de Abdülmecit’le uğraşmaktan geri kalmıyordu. Yukarıda gördüğümüz üzere, 9 Haziran’da De Robeck’e yaptığı ziyarette, Abdülmecit’i veliahtlıktan çıkaracak bir veraset usulü önermişti.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Burada Kandemir’in yazmış olduğu Ankara’ya çağrı olayını ele almamız gerekiyor. Ona göre Mustafa Kemal Abdülmecit’i Anadolu’ya çağırmak için onun daha önce iki yıl yaverliğini yapmış olan (Yarbay) Yümnü’yü (Üresin) görevlendirmiş. Yümnü’ye Mustafa Kemal, Hamdullah Suphi ve Dahiliye Vekili Câmi’nin Abdülmecit’e hitaben yazılmış mektupları verilmiş. Tarih verilmiyor, fakat Mustafa Kemal’in cumhuriyetçiliği düşünülürse, herhalde olayın (doğruysa) Sevr’in koşulları belli olduktan sonra, umutsuzluğun dorukta olduğu bir sırada olduğu tahmin edilebilir. Bursa Yunanlıların eline 8 Temmuz’da düştüğü ve umutsuzluğun o tarihte doruğa ulaştığı kabul edilirse, Yümnü’nün Temmuz ya da Ağustos’ta İstanbul’a gönderilmiş olabileceği söylenebilir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-193" id="footnote-225-193-backlink">193</a></span><span xml:lang="tr-TR">Yümnü’nün Kandemir’e anlattığına göre, bir gece yarısı Abdülmecit’in huzuruna çıkmış ve Anadolu’ya gelirse ülkesine ve hanedanına olağanüstü bir hizmet vereceğini söylemiş. Gidebilmesi için bütün önlemler alınmış, kabul etmesi yeterliymiş. Yümnü’ye göre Veliaht bu öneriden çok hoşnut olmuş, fakat güvendiği kimi insanlara da danışmak için birkaç gün müsaade istemiş. Bunların kimler olduğunu sorunca, İzzet Paşa, iki eniştesi (yani Damat) eski Dahiliye Nazırı Şerif ve Halit paşalar oldukları anlaşılmış. İki gün sonra yeniden ziyaretine gittiğinde veliaht Anadolu’ya geçerse bunun hanedan üzerindeki etkileri, ülkeye yararı olup olmayacağı anlaşılıncaya değin “beklemenin” daha yararlı olacağını söylemiş. İki eniştesinin damat oldukları, Şerif’in Damat Ferit kabinesinde yer almış olduğu düşünülürse, sonucun önceden belli olduğu söylenebilir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Her iki görüşmede hazır bulunmuş olan Ömer Faruk, daha sonra bir gazeteciye, babasına şöyle konuştuğunu söylemiş: “Hiç tereddüt etmeyiniz, muvaffak olduğunuz takdirde memleketinizi, ailenizi ve saltanatınızı kurtarmış olursunuz. Sultan Vahdettin tahtında oturuyor. Hiçbir şey değişmez. Gitseniz iyi olur.” Buna babası şöyle yanıt vermiş: “Mustafa Kemal Paşa’nın her şeyi yapacağından şüphe etmem. Oraya giderim. Lakin, benim de hilafetim ilan edilecek. Ben ikilik yapamam.” Bunun üzerine Ömer Faruk, o halde kendisinin gideceğini söylemiş. Ama o sıra kızı Neslişah’ın doğumu beklendiğinden Ömer Faruk’un Anadolu’ya gitmesi Nisan 1921’i buldu. O zaman da geri çevrildi, çünkü artık aradan geçen sürede son isyan olan Konya isyanı bastırılmış, Doğu Cephesi’nde zafer kazanılmış, barış yapılmıştı; Batı Cephesi’nde iki İnönü zaferi vardı. Mustafa Kemal’in bu durumda Osmanlı hanedanına gereksinimi kalmamıştı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-194" id="footnote-225-194-backlink">194</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Ankara’ya çağrı olayı konusunda Abdülmecit’in özel kâtibi olan Hüseyin Nakib Turhan’ın da vermiş olduğu bilgiler var. Turhan Ankara ile temasları olduğunu, İtalyan Yüksek Komiserliği’nin buna aracı olduğunu söylüyordu. İtalyanlar tutuklanacağını bildirip onu İtalyan pasaportu ile Avrupa’ya kaçırmışlar. Berlin’deyken Ankara’dan haber gelmiş, “Mecid Efendi’yi getirelim, halifenin vekili olarak geldi denecek,” diye. Veliaht’ı ikna etmek için yine İtalyan pasaportu ile İstanbul’a gelmiş. Turhan’a göre kendisine, Ankara’ya giderse “hatta saltanatını da ilan ederler” denmiş. Bir İtalyan çatanası sarayının rıhtımından alıp Beykoz’a götürecek, bir tabur asker onu oradan Ankara’ya ulaştıracakmış. Abdülmecit yanaşmayınca o da Almanya’ya dönmüş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-195" id="footnote-225-195-backlink">195</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Doğru olması çok olası bu öyküde merak uyandıran nokta, Abdülmecit’e Ankara’da nasıl bir san (unvan) verileceğiydi. Kandemir’in anlatışına göre, Veliaht kendisinin halifeliğinin ilan edileceğini söylemiş. Acaba padişahlığı da ilan edilmeyecek miydi? Turhan’a göre Abdülmecit halife değil, halife vekili olacakmış. Koloğlu da, Abdülmecit Ankara’ya gelseydi padişah değil, “esir tutulan sultanın vekili” diye ilan edilecekti, kanısındadır.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-196" id="footnote-225-196-backlink">196</a></span><span xml:lang="tr-TR">Gerçekten, Vahdettin tahtında otururken Abdülmecit’i padişah ve halife yapmak Beyazıt-Cem kavgasını andıran bir senaryodur. Ne Abdülmecit, ne de Büyük Millet Meclisi hükümeti bir “tavaif-i müluk” yaratmakla suçlanmak isterlerdi herhalde. Ama düşman tarafından esir edilmiş padişaha vekâlet etmek daha meşru görünüşlü bir durum olurdu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Şunu da belirtmek gerekir. Abdülmecit Ankara’ya gitseydi oradaki gericilerin bir birleşme odağı haline gelirdi. O zaman da Atatürk genelde devrimi, özellikle Cumhuriyet devrimini yapmakta daha çok zorluk çekebilirdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Ankara’ya gitme tasarısı anlaşılan İngilizlerin kulağına gitmiş olmalı ki, İstanbul’daki Genel Karargâh 4 Ağustos günü merkeze “çok güvenilir bir kaynağa” dayanarak, Veliaht’ın onlara siyasal çıkar sağlamak için Fransız ya da İtalyan yardımıyla Anadolu’ya gitmek istemediğini bildirdi. Mustafa Kemal ona güçlü bir atlı müfreze, uçak ya da denizaltı gibi güvenliğini kesin olarak sağlayacak bir yol bulursa kaçacakmış. Dışişleri’nde belgeye eklenen görüşlerden G. H. Fitzmaurice’inkine göre, öteden beri İttihat ve Terakki’ye yakın olan Abdülmecit Ankara’da padişah ilan edilecekti. Tilley’in notuna göre İtalyan ve Fransızları istememesi olumluydu. Ankara’ya gittiği takdirde gerçek padişah İstanbul’dayken Mustafa Kemal’e fazla bir yarar sağlayamazdı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-197" id="footnote-225-197-backlink">197</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Abdülmecit’le ilgili olarak dolaşan başka haberler de vardı. Yukarıda (30. altbaşlık) gördüğümüz gibi, İngiliz Komutanlığı 25 Temmuz’da antlaşmayı protesto etmek için Abdülmecit’in taht üzerindeki haklarından feragat ettiğini bildirmişti.</span> <span class="char-style-override-10" xml:lang="tr-TR">Times</span> <span xml:lang="tr-TR">gazetesi de 24 Ağustos’ta yapılan bir hanedan toplantısında Ömer Faruk’un babasının feragat yönünde bir mektubunu okuduğunu bildiriyordu. Bu arada yine</span> <span class="char-style-override-10" xml:lang="tr-TR">Times</span> <span xml:lang="tr-TR">muhabirinin 29 Temmuz günlü bir haberi bu gibi haberleri yalanlıyordu. Bunlar, Ankara’da iktidara ne denli aşırı çevrelerin egemen olduğunun farkında olmayan ve Abdülmecit’le teması olan kimi ılımlı ulusçuların uydurmalarıymış. Umuluyormuş ki, antlaşmanın imzalanmasından sonra “atak da olsa kültürlü ve yurtsever” olan Veliaht, arkadaşlarının bu yakıştırmalarını önlermiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-198" id="footnote-225-198-backlink">198</a></span><span xml:lang="tr-TR">Söz konusu haber ona ihtiyat ve ılımlılığı telkin etmek istiyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Veliaht’ın kendi aleyhinde padişaha telkinleri olduğunu bilen Damat Ferit, olup bitenlere seyirci kalmadı. 26 Ağustos günü Vahdettin Abdülmecit’i saraya çağırmıştı. İkisi görüşürlerken Veliaht’ın sarayından (Dolmabahçe), Kiraz Hamdi Paşa ziyarete gelmiş, bekliyormuş diye bir haber gelmiş. Abdülmecit, “Beni ayağına mı çağırıyor?” diye kızarak beklemesini söylemiş. Bu yanıtı götüren İsmail (Baykal), paşanın ayrıldığını görmüş. Daha sonra Abdülmecit kendi sarayına döndüğünde, muhafaza ediyoruz diye bir manga inzibat askeriyle sarayın çevrildiğine tanık olmuşlar. On iki gün sonra, 7 Eylül günü İsmail (Baykal) kendi evindeyken saraydan çağrılmış, fakat kapıdaki dört süngülü inzibat onu içeri almamışlar. Sarayın müdür muavini ve Abdülmecit’in kayınbiraderi Zeki Bey de giremiyormuş. Sabaha değin uğraşıp saraya girmişler ve veliahtla birlikte 7 Ekim’e kadar hapis kalmışlar.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-199" id="footnote-225-199-backlink">199</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Baykal’ın anlatısına göre inzibatlar önce muhafız olarak gelmişler, sonra da işi ev hapsine dönüştürmüşler. Reşit’in anlattığına göre Veliaht’ın sarayı kuşatıldığı gibi, kara tarafına dikenli teller çekilmiş, deniz tarafında İngiliz ve Osmanlı polis motorları devriye geziyormuş. Ömer Faruk babasının gördüğü muameleden yakınmak üzere Reşit’e başvurduğunda, İngiliz temsilciliğine başvurmasını tavsiye etmiş. Kendisi de Yüzbaşı Bennett’i çağırmış. Ona İngilizlerin böyle bir şeye karışmalarının yakışıksızlığını anlatmış. O da ona hak verip akşam yeniden gelerek deniz polisini kaldırdıklarını, dikenli teli ise bizzat parçaladığını, ablukanın son bulduğunu anlatmış.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-200" id="footnote-225-200-backlink">200</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Abdülmecit başına gelenler dolayısıyla çok yönlü bir savaşım verdi. Bu arada De Robeck’e yazdığı 8 Eylül 1920 günlü mektubuyla, İngiltere Kralı’na, Osmanlı hükümetinin nedenini bilmeden kendisini hapsetme tehdidi altında tutmak yolundaki meşru olmayan davranışını protesto ettiğinin bildirilmesini istiyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-201" id="footnote-225-201-backlink">201</a></span><span xml:lang="tr-TR">Abdülmecit’in bir de amcaoğluna yazdığı ağır şikâyet mektubu vardır.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-202" id="footnote-225-202-backlink">202</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Veliaht bu mektubunda Allah’tan başkasından yardım istemediğini, haklarının önce Allah’a, sonra Osmanlı milletine emanet olduğunu, korku, rica ve kulluğun Allah’a, itaatin “adil olan” halife ve padişaha olduğunu Sultan Reşat’a belirtmiş olduğunu açıklayarak başlıyor. İslamiyet’in “böyle feci bir zamanında” birlik olmanın gerekliliği açıktı. “Beni benden sual etmeyip şahs-ı hümayununuzu elinde baziçe-i ihtiras (tutku oyuncağı) yapan Ferit’in tezviratına (yalanlarına) nasıl inanıyor ve aile-i necibimize (soylu) karşı tahkirata nasıl tahammül buyuruyorsunuz?” Sonra daha ağır şeyler: Vahdettin’in “bu zekânızla” en adi hilelere aldanıp “bütün âlem-i İslam ve Avrupa’ya karşı” hanedanın şerefini yaralayacak “vicdansız” bir muamelenin korkusuzca uygulanmasına nasıl izin verdiğini soruyordu. Padişah yüz milyonlarca Müslüman’ın ve Osmanlı milletinin haykırışlarına kayıtsız kalıp, izansız (anlayışsız) Ferit’i feda edemiyordu. Veliaht ona hükümdarlık hakkına ve can güvenliğine sahip olması için “ne kadar fedakârane” çalıştığını (Talat’ın Abdülmecit’i padişah yapma girişimine karşı koyması?), Mahmut Şevket’in kendisine gösterdiği kabalık ve şiddete karşı Reşat ve Yusuf İzzettin nezdinde onu savunup yapılan edepsizce muameleye son verilmesini sağladığını anımsatıyordu. Ferit anlaşılan bu yaptıklarını İngilizler istiyor diye gerekçelendirmişti; oysa onlar Babıâli’ye gelip resmen bu işle bir ilgileri olmadığın bildirmişler ve kendisinin Anadolu’ya geçmesi olasılığına karşı da, böyle bir şey olmasını kendisine bu haksız muamelenin yapılmasına tercih ettiklerini söylemişler. Kendisine yapılan muamele onu fazla etkilemiyordu, ayrıca milletin gözünde yükseldiğini duyumsadığından mutlu oluyordu. Ona azap veren şanlı padişahların torunu olan Vahdettin’in “böyle bir dereke-i acze” düşmesi, devletin ve milletin içine düştüğü felaket ve musibetlerdi. Son olarak bu kötülükleri görmemesi için idam edilmesini ve Ferit’in “hıyanetkâr” yönetimine son vermesini istiyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu mektup çok ağır bir mektuptu, çünkü Vahdettin’i Damat Ferit gibi bir “düzenbazın” oyuncağı olarak damgalıyor, bu yüzden bağlı olmaya ant içmiş olduğu yasalara ve meşrutiyete aykırı davrandığını, şanlı Osmanlı hanedanına layık olmadığını, kendisine yapmış olduğu iyiliklere nankör olduğunu söylüyordu. Vahdettin’i belki de en fazla yaralayacak şey, Veliaht’ın yaptığı millet ve meşrutiyet vurgularıydı. Böylece onun meşrutiyete ihanet ettiğini belirtmiş oluyordu. Bardakçı, Dolmabahçe Sarayı’nın veliaht dairesinin kuşatılmasından sonra, amcaoğullarının evlatlarının evliliğine karşın bir daha hiç barışmadıklarını, halife seçildikten sonra Abdülmecit’in öncelini hain diye nitelediğini belirtiyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-203" id="footnote-225-203-backlink">203</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Şimdi de İngiliz kaynaklarına bir göz atalım. İngiliz Genel Karargâhı’nın imzasız 13 Eylül teli şunları anlatıyordu: Ankara’ya götürülme olasılığı dolayısıyla 16 Haziran’da Abdülmecit’in Çamlıca’dan Dolmabahçe’ye geçmesi sağlanmış. Bir süredir onun deniz gezintileri hükümetçe yasaklanmış. 7 Eylül günü acil olarak teknesini istemiş. Anlaşılan bu talep İngilizlere yapılmış ve Mustafa Kemal’in onu Ankara’ya getirtmek istediği yönünde raporlar olduğundan, bu da ciddi sonuçlar doğurabileceğinden durumun hükümete duyurulması uygun görülmüş. Sadrazam kendisine ne yapılması tavsiye edildiğini, İngilizlerin nasıl yardımcı olabileceklerini sormuş (anlaşılan, komutana). Komutan yanıt olarak, yüksek komisere haber verildiğini, donanmanın Boğaz’ın kuzey kesiminde devriye halinde bulunduğunu, başkaca bir şey yapmayı düşünmediğini söylemiş. Komutana göre Abdülmecit’in “kişisel” düşmanı olan Damat Ferit, durumdan yararlanarak sarayını çevrelemek ve yaptıklarını İngilizlerin talebi olarak sunmak istiyormuş. Böyle bir iddianın tek sözcüğü bile doğru değilmiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-204" id="footnote-225-204-backlink">204</a></span><span xml:lang="tr-TR">Böylece Damat Ferit’i uyaran İngilizler, onun Abdülmecit’i ablukaya almasının sorumluluğunu üstlenmek istemiyorlardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu arada De Robeck Veliaht’a yapılan muameleye karşı çıkan bir yazı yazınca bir tartışma başlamış oldu. İngilizlerin kafası karışıktı. Merkezde Tilley, Abdülmecit ulusçu olarak tanındığına göre, onun Anadolu’ya gitmesine İngilizlerin karşı çıkmasının doğal ve bu bakımdan yüksek komiserin gösterdiği tepkinin anlaşılmaz olduğu görüşünü savundu. Onun üzerine Curzon 12 Ekim’de De Robeck’e çok acil bir tel çekerek, padişahın çekilmesi, Veliaht’ın da Ankara’da olmasının çok zor bir durum yaratacağını bildirdi. Onun için Damat Ferit’i, Abdülmecit’in kaçmasını önlemek için her önlemi almaya özendirmesini, fakat bunların hükümetçe alınmasını, İngiliz teşviki sonucu görünmemesi gerektiğini bildirdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-205" id="footnote-225-205-backlink">205</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">De Robeck 14 Ekim günlü teliyle, Curzon’un savunduğu, teşvik edip etmemiş görünmenin zorluğunu anlattı. Her an tahta gelebilecek Veliaht’a karşı böyle bir davranışla özdeşleşmek büyük bir yanlış olurdu. Durumu bilenler onun kaçması olasılığını zaten çok zayıf buluyorlardı. En iyisi şimdilik karışmamaktı. Dışişleri Bakanlığı 19 Ekim yazısıyla De Robeck’in görüşünü onayladı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-206" id="footnote-225-206-backlink">206</a></span></p>

      <div class="footnotes">
        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-140-backlink" id="footnote-225-140">140</a> <span>Bardakçı,</span> <span class="char-style-override-10">a.g.e.,</span> <span>s. 19.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-141-backlink" id="footnote-225-141">141</a> <span>Bardakçı,</span> <span class="char-style-override-10">a.g.e.,</span> <span>s. 96.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-142-backlink" id="footnote-225-142">142</a> <span class="char-style-override-10">Meclis-i Vükela Mazbataları</span><span>, c. 218, 148 (25/4/1336).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-143-backlink" id="footnote-225-143">143</a> <span class="char-style-override-10">Meclis-i Vükela Mazbataları</span><span>, c. 218, 151 (27/4/1336).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-144-backlink" id="footnote-225-144">144</a> <span class="char-style-override-10">Meclis-i Vükela Mazbataları</span><span>, c. 218, 163 (29/4/1336), c. 220, 362 (17/8/1336). Ali Galip Halep’te kaldığı süreye ait masraflarını da istemişti. Bu kararda buna dair bir açıklık yok.</span> <span class="char-style-override-10">Meclis-i Vükela Mazbataları</span><span>, c. 219, 343 (29/7/1336).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-145-backlink" id="footnote-225-145">145</a> <span class="char-style-override-10">Takvim-i Vekayi</span><span>, 21/4/1336; 3833.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-146-backlink" id="footnote-225-146">146</a> <span class="char-style-override-10">Meclis-i Vükela Mazbataları</span><span>, c. 219, 173, 224 (3/5, 5/6/1336). Kâtibettin’in ailesine 1.500 kuruş maaş bağlandı.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-147-backlink" id="footnote-225-147">147</a> <span class="char-style-override-10">Takvim-i Vekayi</span><span>, 24/5/1336, 3861.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-148-backlink" id="footnote-225-148">148</a> <span class="char-style-override-10">Takvim-i Vekayi</span><span>, 1/6/1336, 3868. Fuat’ın eşi “gaspedilen” harita koleksiyonunun,</span> <span>süsler ve takıların iadesini ya da tazminini de istemiş.</span> <span class="char-style-override-10">Alemdar,</span> <span>4/5/1336, 502-2802. Mahmut Şevket suikastı dolayısıyla asılan birinin de annesine maaş bağlandı.</span> <span class="char-style-override-10">Meclis-i</span> <span class="char-style-override-10">Vükela Mazbataları</span><span>, c. 219, 269 (30/6/1336). Ama anlaşılan asılanların yakınlarından birçok talep gelince Hazine’nin bunları karşılayacak durumda olmadığına, Harbiye bütçesinden “muavenet-i nakdiyede” bulunulmasına karar verildi.</span> <span class="char-style-override-10">Meclis-i Vükela Mazbataları</span><span>, c. 219, 287 (6/7/1336).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-149-backlink" id="footnote-225-149">149</a> <span class="char-style-override-10">Takvim-i Vekayi</span><span>, 3/7/1336, 3893.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-150-backlink" id="footnote-225-150">150</a> <span class="char-style-override-10">Meclis-i Vükela Mazbataları</span>, c. 220, 373 (24/8/1336).</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-151-backlink" id="footnote-225-151">151</a> <span class="char-style-override-10">Meclis-i Vükela Mazbataları</span>, c. 220, 424 (4/9/1336).</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-152-backlink" id="footnote-225-152">152</a> <span class="char-style-override-10">Takvim-i Vekayi</span>, 16/9/1336, 3957.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-153-backlink" id="footnote-225-153">153</a> <span class="char-style-override-10">Meclis-i Vükela Mazbataları</span>, c. 220, 455 (21/9/1336).</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-154-backlink" id="footnote-225-154">154</a> <span class="char-style-override-10">Meclis-i Vükela Mazbataları</span>, c. 220, 468-9 (25/9/1336). Şemsi Paşa, Hürriyetin İlanı arifesinde dağa çıkan Niyazi Bey ve arkadaşlarını takip edecek birliğin komutanı iken vurulan kişiydi.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-155-backlink" id="footnote-225-155">155</a> <span class="char-style-override-10">Takvim-i Vekayi</span>, 4/10/1336, 3972.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-156-backlink" id="footnote-225-156">156</a> <span class="char-style-override-10">Takvim-i Vekayi</span>, 5/10/1336, 3973. Reddedilen bir talebe rastladım. Ereğli eşrafından Boşnakzade Mehmet Nuri Efendi’ye verilen 50 lira aylık yetmiyormuş, 100 lira istiyormuş. Bu talep reddedildi. <span class="char-style-override-10">Meclis-i Vükela Mazbataları</span>, c. 220, 485 (2/10/1336).</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-157-backlink" id="footnote-225-157">157</a> <span class="char-style-override-10">Meclis-i Vükela Mazbataları</span>, c. 219, 215, 313 (24/5, 14/7/1336); <span class="char-style-override-10">Takvim-i Vekayi</span>, 22/6/1336, 3884.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-158-backlink" id="footnote-225-158">158</a> <span class="char-style-override-10">Takvim-i Vekayi</span>, 10/7/1336, 3899; <span class="char-style-override-10">Alemdar</span>, 11/7/1336, 566-2866.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-159-backlink" id="footnote-225-159">159</a> <span class="char-style-override-10">Alemdar</span>, 13/5/1336, 510-2810.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-160-backlink" id="footnote-225-160">160</a> <span class="char-style-override-10">Alemdar</span>, 4/6/1336, 538-2838.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-161-backlink" id="footnote-225-161">161</a> <span class="char-style-override-10">Alemdar</span>, 16/6/1336, 543-2843.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-162-backlink" id="footnote-225-162">162</a> <span class="char-style-override-10">Meclis-i Vükela Mazbataları</span>, c. 220, 363 (18/8/1336). Bilindiği gibi Libyalı Şeyh Sünusi Milli Mücadele’yi desteklemekte ve Konya’da oturmaktaydı.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-163-backlink" id="footnote-225-163">163</a> <span class="char-style-override-10">Takvim-i Vekayi</span>, 28/8/1336, 3940.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-164-backlink" id="footnote-225-164">164</a> <span class="char-style-override-10">Takvim-i Vekayi</span>, 30/9/1336, 3969. Gazete yankıları: <span class="char-style-override-10">Alemdar</span>, 23, 24/6, 8, 18/7/1336, 547-2847, 548-2948, 563-2863, 572-2872.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-165-backlink" id="footnote-225-165">165</a> <span class="char-style-override-10">Meclis-i Vükela Mazbataları</span>, c. 220, 513, 521 (7, 12/10/1336). Demek ki söz konusu Enver olunca, Naciye Sultan’ın saraylılığı para etmemişti.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-166-backlink" id="footnote-225-166">166</a> <span class="char-style-override-10">Takvim-i Vekayi</span>, 8/5/1336, 3847.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-167-backlink" id="footnote-225-167">167</a> <span class="char-style-override-10">Alemdar,</span> 6, 19, 23/5/1336, 504-2804, 516-2816, 520-2820; <span class="char-style-override-10">Peyam-ı Sabah</span>, 23/5/1336, 10965. Polis Müdür-i Umumiliği adına Şevket imzalı bir uyarı da çıktı. <span class="char-style-override-10">Alemdar</span>, 21/5/1336, 518-2818.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-168-backlink" id="footnote-225-168">168</a> <span class="char-style-override-10">Alemdar</span>, 9/6/1336, 536-2836. Bu dönemde Darülbedayi’de birtakım çalkantılar oluyor, Raşit Rıza azlediliyordu. <span class="char-style-override-10">Alemdar</span>, “Darülbedayi Yıkılıyor mu?” diye soruyordu. <span class="char-style-override-10">Alemdar</span>, 26, 28/9/1336, 641-2941, 643-2943. Ayrıca bkz. <span class="char-style-override-10">Alemdar</span>, 16, 17/10/1336, 658-2958, 659-2959.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-169-backlink" id="footnote-225-169">169</a> <span class="char-style-override-10">Times</span>, 25/8/1920. Yazının başlığı “Türk Ahlaksızlığı-Ortaçağcıl Düzeltim Yöntemleri” idi.</p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-170-backlink" id="footnote-225-170">170</a> <span class="char-style-override-10">Alemdar</span><span>, 31/7/1336, 585-2885.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-171-backlink" id="footnote-225-171">171</a> <span class="char-style-override-10">Alemdar</span><span>, 12/10/1336, 654-2954.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-172-backlink" id="footnote-225-172">172</a> <span>Cengiz Dönmez,</span> <span class="char-style-override-10">Millî Mücadeleye Karşı bir Cemiyet: İngiliz Muhibleri Cemiyeti</span><span>, s. 170-5. Muhiplerin</span> <span class="char-style-override-12">yakın</span> <span>temasta olduğu kuruluşlar listesinde Anti-Bolşevizm Cemiyeti ve Anti-Kemalizm Cemiyeti, Himaye-i Vatan Cemiyeti gibi duyulmamış örgütler varmış (s. 170).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-173-backlink" id="footnote-225-173">173</a> <span>Göztepe, Karay’ın sık sık yaptığı gibi, burada da çok ciddi, hatta trajik bir durumu mizah ve alayla hafifletme çabası içinde görünüyor (s. 368-70).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-174-backlink" id="footnote-225-174">174</a> <span>Tunaya,</span> <span class="char-style-override-10">a.g.e</span><span>., c. II, s. 576-93.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-175-backlink" id="footnote-225-175">175</a> <span>Mustafa Kemal 29/2/1920’de 12. Kolordu Komutanı’na gönderdiği şifrede İngilizlerin Ahmediye Cemiyeti tarafından kullanılmak üzere yedi torba içinde 5 bin İngiliz altını verdikleri istihbaratını iletiyordu. 15. Kolordu Komutanı’na yazdığı 8/3/1920 günlü şifrede İngiliz-Ahmediye Cemiyeti işbirliğinden söz ediyordu. Dönmez,</span> <span class="char-style-override-10">a.g.e</span><span>., s. 174;</span> <span class="char-style-override-10">Atatürk’ün Bütün Eserleri</span><span>, c. 6, s. 413-14, c. 7, s. 72.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-176-backlink" id="footnote-225-176">176</a> <span>Dönmez,</span> <span class="char-style-override-10">a.g.e</span><span>., s. 96; Tunaya,</span> <span class="char-style-override-10">a.g.e</span><span>., c. II, s. 472. Tunaya kuruluş yeri olarak Beyoğlu, Mis Sokağı, Romanya Sefarethanesi karşısını vermektedir.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-177-backlink" id="footnote-225-177">177</a> <span>Dönmez,</span> <span class="char-style-override-10">a.g.e.</span><span>, s. 96-103.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-178-backlink" id="footnote-225-178">178</a> <span>Dönmez,</span> <span class="char-style-override-10">a.g.e.</span><span>, s. 145-46.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-179-backlink" id="footnote-225-179">179</a> <span>Dönmez,</span> <span class="char-style-override-10">a.g.e.</span><span>, s. 147.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-180-backlink" id="footnote-225-180">180</a> <span>Dönmez,</span> <span class="char-style-override-10">a.g.e.</span><span>, s. 144,</span> <span class="char-style-override-10">Meclis-i Vükela Mazbataları</span><span>, c. 220, 393 (29/8/1336). Bu arada Teali-i İslam Cemiyeti’nin yönetim kurulunda yer alan Manisalı Hayrettin Efendi’nin İptida-i Dahil Medresesi İngilizce müderrisi olduğunu öğreniyoruz. Tunaya,</span> <span class="char-style-override-10">a.g.e</span><span>., c. II, s. 382.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-181-backlink" id="footnote-225-181">181</a> <span>Br. XIII, s. 84-5.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-182-backlink" id="footnote-225-182">182</a> <span>Br. XIII, s. 141. Curzon’un yine gizli mektupla verdiği yanıtta, yüksek komiserin tutumu onaylanıyor, anayasa değişikliğinin gerekeceği, ama kendilerinin o sıra bu konuda bir tutum almalarının uygun olmayacağı belirtiliyordu.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-183-backlink" id="footnote-225-183">183</a> <span class="char-style-override-10">Takvim-i Vekayi</span><span>, 17/8/1336, 3932. Daha sonra Jandarma Müfettiş-i Umumiliği Vekâleti’nde çalışan Binbaşı M. Key’e 3. rütbe Osmani, Karesi (Balıkesir) mıntıkasında</span> <span>tensik (reform) subayı Yüzbaşı M. Kibler’e 4. rütbe Mecidi nişanı verilecekti.</span> <span class="char-style-override-10">Takvim-i</span> <span class="char-style-override-10">Vekayi</span><span>, 26/9/1336, 3965. “Tenkil-i eşkıya” konusunda da İzmit bölgesinin kimi köylülerine madalya verildi.</span> <span class="char-style-override-10">Takvim-i Vekayi</span><span>, 17/10/1336, 3979.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-184-backlink" id="footnote-225-184">184</a> <span>Foreign Office 371/5284, E 11409/11409/44, E 11425/11409/44. Belki de İngiltere’ye yaranmak gereksinimi azaldığı için de vazgeçmiş olabilir.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-185-backlink" id="footnote-225-185">185</a> <span>Foreign Office 371/5265, E 7552, E 8284, E 13458, E 13997, E 15569/7552/44.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-186-backlink" id="footnote-225-186">186</a> <span>Abdülmecit’in maiyetinde bulunmuş olan Baykal’a göre, Reşat ağır hastalık geçirdiği sırada, Talat, Abdülmecit’e Vahdettin yerine padişah olmasını önermiş, fakat o reddetmiş. İsmail Baykal, “Abdülmecit Efendi ve Sarayında Cereyan Eden Bazı Olaylar”,</span> <span class="char-style-override-10">Yakın Tarihimiz,</span> <span>c</span><span class="char-style-override-10">.</span> <span>4, s. 248.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-187-backlink" id="footnote-225-187">187</a> <span class="char-style-override-10">İstanbul Hükümetleri ve Milli Mücadele</span><span>, c. I, s. 368; G. Jaeschke,</span> <span class="char-style-override-10">Kurtuluş Savaşı ile İlgili İngiliz Belgeleri,</span> <span>s. 12-14. Daha önce 1918’de ve 1919 başında Abdülmecit’in kimi İngiliz ya da Fransız gazetelerine demeçleri olmuştu. Ortak yönleri, İttihat ve Terakki, Enver karşıtlığı ve İngiliz, Fransız dostluğunun vurgulanmasıydı. Jaeschke,</span> <span class="char-style-override-10">Belgeler</span><span>, s. 12.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-188-backlink" id="footnote-225-188">188</a> <span class="char-style-override-10">İstanbul Hükümetleri ve Milli Mücadele</span><span>, c. I, s. 418-21. Bardakçı’ya göre layıha aslında Vahdettin’e yazılmış bir mektup biçimindeydi, fakat Abdülmecit buna muhtıra (andıç) adını vererek sızdırmış. Bardakçı,</span> <span class="char-style-override-10">a.g.e</span><span>., s. 185-86.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-189-backlink" id="footnote-225-189">189</a> <span class="char-style-override-10">İstanbul Hükümetleri ve Milli Mücadele</span><span>, c. I, s. 487; Jaeschke,</span> <span class="char-style-override-10">Belgeler,</span> <span>s. 15. Tercümanlar Ryan ve Ledoulx idiler ve uyarıları “şiddetliydi.” Veliaht durumunu kurtarmak için demokratik-ulusçu harekete “haince, budalaca ve canavarca” diye yüklenmiş ve onunla ilişkisi olmadığına şerefi üzerine söz vermişti.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-190-backlink" id="footnote-225-190">190</a> <span class="char-style-override-10">İstanbul Hükümetleri ve Milli Mücadele</span><span>, c. II, s. 88-91, 217, 273-75. Orada yalnız olası siyasal nedenleri ele almıştım, ama sanırım iki genç arasındaki aşk ona neden olmuş olabilir. Bardakçı olayı ateşli bir aşk olarak anlatıyor. Abdülmecit Sabiha’yı istemeye gittiğinde, onu vermezse Faruk’un intihar edeceğini söylemiş. Nikâh 5/12/1919’da kıyıldı. Düğün tarihini vermiyor yazar, ama ilk çocukları 4/2/1921’de doğmuş. Bardakçı,</span> <span class="char-style-override-10">a.g.e</span><span>., s. 189-91.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-191-backlink" id="footnote-225-191">191</a> <span>Foreign Office 371/5168, E 6631/262/44, 26/5/1920.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-192-backlink" id="footnote-225-192">192</a> <span>Şimşir,</span> <span class="char-style-override-10">a.g.e.</span><span>, c. II, s. 141-2 (Foreign Office 371/5169, E 7554 [10 Haziran]).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-193-backlink" id="footnote-225-193">193</a> <span>20 Temmuz’da İstanbul hükümeti Sevr’i imzalama kararı almış, 22’sinde bunu Şura-yı Saltanat’a onaylatmıştı. Çetiner de “Temmuz sıcağından” söz ediyor. Yılmaz Çetiner,</span> <span class="char-style-override-10">Son Padişah Vahdettin</span><span>, s. 210. Baykal’a göre mektuplar Mustafa Kemal, Celalettin Arif ve Bekir Sami’den imiş; Baykal, s. 250. Rıza Nur’a göre isyanların önünü almak için Abdülmecit’in Anadolu’ya getirilmesinin çare olacağı düşünülmüş. C. Arif işi Heyet-i Vekile’ye getirmiş. Mustafa Kemal çok kızmış, kesinlikle reddetmiş (Nur’a göre cumhurbaşkanlığına engel olacağı için). Rıza Nur, Maliye vekili Ferit desteklemişler, ötekiler karışmamış. Günlerce uğraşmışlar. Sonunda razı olmuş. “Gel, başa geç!” diye mektup yazılıp gönderilmiş. Mektup ona ulaşmış. Fakat gelmemek için sarayını abluka ettirmiş. Bu, Rıza Nur’u ondan ve hanedandan iğrendirmiş. Onun için daha sonra saltanatın kaldırılması önergesine önayak olmuş. Nur,</span> <span class="char-style-override-10">a.g.e.</span><span>, c. II, s. 673-5.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-194-backlink" id="footnote-225-194">194</a> <span>Kandemir, “Abdülmecit Anadolu’ya Nasıl Geçti”,</span> <span class="char-style-override-10">Yakın Tarihimiz</span><span>, c. II, s. 289-90. İngiliz genel karargâhının Savaş Bakanlığı’na gönderdiği 16 Eylül telinde “çok güvenilir” bir ajan Ankara’da bütün ulusçu önderlerin Veliaht’ın Ankara’ya geleceğini umduklarını bildiriyordu. Bu sayede Milli Mücadele’ye bağlılığı kuşkulu kimi komutanların ayrılmalarının önlenmiş olacağı düşünülüyormuş. Onun gelmesi için her çaba harcanıyormuş. Ulusçu önderler bunu sağlamak için 50.000 lira ödemeye hazır olduklarını söylüyorlarmış. Foreign Office 371/5277, E 12153/9693/44.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-195-backlink" id="footnote-225-195">195</a> <span>Bardakçı,</span> <span class="char-style-override-10">a.g.e</span><span>., s. 193 (Orhan Koloğlu,</span> <span class="char-style-override-10">Gazi’nin Çağında İslam Dünyası</span> <span>[İstanbul, Boyut Kitapları, 1994], s. 266’dan). Çetiner, Büyükdere’ye otomobille gidip orada bekleyen İtalyan bandıralı vapurla (herhalde İnebolu’ya) gidileceğinden söz ediyor. Bu biçim gidiş akla daha uygun ve güvenli geliyor. Çetiner,</span> <span class="char-style-override-10">a.g.e.</span><span>, s. 213.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-196-backlink" id="footnote-225-196">196</a> <span>Koloğlu,</span> <span class="char-style-override-10">a.g.e</span><span>., s. 143. Ahmet İzzet Paşa</span> <span class="char-style-override-10">Feryadım</span> <span>başlıklı anılarında Abdülmecit’in Ankara’ya çağrılmasına nedense hiç değinmemiştir. Çağırma olayı doğru kabul edilirse, Atatürk’ün de buna hiç değinmemiş olması dikkati çekiyor. Bu, Cumhuriyet devrimini gerçekleştiren önderin kendini hanedana muhtaç hissettiği bir durumu anmak istememiş olmasıyla açıklanabilir. Ya da gerçekleşmemiş bir tasarıyı ayrıntı saymış olabilir. Ömer Faruk’un İnebolu’ya gelip geri çevrilmesi olayı da</span> <span class="char-style-override-10">Nutuk</span><span>’ta yer almamıştır.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-197-backlink" id="footnote-225-197">197</a> <span>Foreign Office 371/5277, E 9693; Şimşir,</span> <span class="char-style-override-10">a.g.e.</span><span>, c. II, s. 248. Söylendiği gibi üç kişiye Abdülmecit danıştıysa, işin İngilizlerin kulağına gitmiş olmasına fazla şaşılamaz.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-198-backlink" id="footnote-225-198">198</a> <span class="char-style-override-10">Times</span><span>, 31/7/1920. Haberin başlığı “Atak Bir Veliahd” idi.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-199-backlink" id="footnote-225-199">199</a> <span>Baykal, s. 250. Sarıhan ablukanın 26 Ağustos’ta başladığını, 2 Ekim’de kaldırıldığını söylüyor (s. 232). Baykal’a göre çok gizli olan Ankara’ya gitme işini Vahdettin kızı sayesinde, (Ömer Faruk yoluyla) öğrenmişti. Bardakçı’ya göre kuşatmanın kaldırılması 16 Ekim’i buldu; Bardakçı,</span> <span class="char-style-override-10">a.g.e</span><span>., s. 198. Baykal 38 gün hapis kaldıklarını söylediğine göre kuşatmanın 7 Ekim’de değil de 16 Ekim’de kaldırılmış olması daha doğru gözüküyor. Tabii kuşatmanın 26 Ağustos’ta başladığı, 2 Ekim’de bittiği kabul edilirse 37 gün ediyor.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-200-backlink" id="footnote-225-200">200</a> <span>Rey,</span> <span class="char-style-override-10">a.g.e.</span><span>, s. 269-70. Rey, Bennett’in böyle davranmasında Ömer Faruk’un İngiliz temsilciliğine başvurusunun etkili olduğunu düşünüyor. Bennett’in anlatışına göre olay Mayıs’ta olmuş. Veliaht bizzat ona telefon ederek İngiliz başkomutanına yazdığı mektubu gelip almasını istemiş. O da otomobiliyle dikenli telleri parçalayarak, nöbetçilere de aldırış etmeyerek saraya girmiş. Abdülmecit padişahın kendisini hapsettiğini düşünüyor, kendisinin zehirlenerek intihar süsü verileceğinden korkuyormuş. Ona göre, olayı tetikleyen, bronşit hastalığından sonra nekahet halindeki kızı Dürrüşehvar’a önceki gün bir tekne gezintisi yaptırmak istemesiymiş. John Godolphin Bennett,</span> <span class="char-style-override-10">Tanık</span><span>, s. 106-107. Bardakçı’ya göre Bennett’in kuşatmayı yarıp veliahtla görüşmesi 2 Ekim’de olmuştur. Boğmacadan yatan Dürrüşehvar’a doktor ve ilaç getirilmesine de izin verilmemiş. Bardakçı,</span> <span class="char-style-override-10">a.g.e</span><span>., s. 198, 195.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-201-backlink" id="footnote-225-201">201</a> <span>Foreign Office 371/5277, E 12247/9693/44. Yanlış gibi görünen Fransızca tümcede hapis yerine neden “hapis tehdidi” dendiği anlaşılmıyor. Fransa Yüksek Komiseri Defrance’a ve herhalde İtalyan Yüksek Komiseri’ne de mektup gönderdi. Yüksek komiserler, yalnızca mektuba teşekkürle yetindiler. Defrance’ın şikâyeti Fransız cumhurbaşkanına iletmesi isteniyordu.</span> <span class="char-style-override-10">Ministère des Affaires Etrangères</span><span>, c. 27, s. 60. Defrance’ın bildirdiğine göre (10 Eylül) Veliaht motor isteyince İngiliz istihbaratı yanlış bir değerlendimeyle Anadolu’ya kaçacağını İngiliz askeri makamlarına bildirmiş. Onlar da sarayı kuşatmışlar. Ertesi günü İngilizler çekilmiş, yerlerine Osmanlı polis ve askeri gelmiş. De Robeck kendisine danışmadan böyle davranılmasından ötürü General Wilson’u eleştiriyormuş.</span> <span class="char-style-override-10">Ministère des Affaires Etrangères</span><span>, c. 188, s. 91-2.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-202-backlink" id="footnote-225-202">202</a> <span>Bardakçı,</span> <span class="char-style-override-10">a.g.e</span><span>., s. 196-98, 487-89 (mektubu Orhan Koloğlu vermiş).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-203-backlink" id="footnote-225-203">203</a> <span>Bardakçı,</span> <span class="char-style-override-10">a.g.e</span><span>., s. 198.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-204-backlink" id="footnote-225-204">204</a> <span>Şimşir,</span> <span class="char-style-override-10">a.g.e.</span><span>, c. II, s. 306-7 (Foreign Office 371/5277, E 11554/9693/44). Merkezde Fitzmaurice’in yazdığı görüşe göre düşmanlık kişisel değilmiş. Biri İngiliz yandaşı, öbürü de İngiliz karşıtıymış.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-205-backlink" id="footnote-225-205">205</a> <span>Foreign Office 371/5277, E 12258/9693/44; Şimşir,</span> <span class="char-style-override-10">a.g.e.</span><span>, c. II, s. 351-2.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-206-backlink" id="footnote-225-206">206</a> <span>Foreign Office 371/5277, E 12740/9693/44. Tilley bu sonuca bozulmuş, De Robeck bizim tavşanla kaçmamızı istiyor gibi diyordu.</span></p>
        </div>
      </div>
    </div>
  </div>
</body>
</html>
