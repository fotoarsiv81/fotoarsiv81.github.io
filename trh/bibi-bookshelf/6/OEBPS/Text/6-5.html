<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x6-5.html" xml:lang="tr-TR">
    <div class="Basic-Text-Frame-5">
      <p class="arabaslik-orta-1 para-style-override-11" id="toc_marker-3-5" xml:lang="en-GB"><span xml:lang="tr-TR">5. Anadolu’da Olup Bitenler</span></p>

      <p class="arabaslik-sol-1 para-style-override-11" id="toc_marker-3-5-1" xml:lang="en-GB"><span xml:lang="tr-TR">42. Uşak’a Yunan Saldırısı ve Başkenti Sivas’a Götürme Kararı</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">22 Haziran 1920’deki Yunan taarruzu sonucunda iki hafta içinde Balıkesir ve Bursa düştükten sonra Temmuz sonundaki Yunan saldırısı Doğu Trakya’yı işgal altına aldı. 10 Ağustos’ta Sevr imzalandı. İmza öncesinde ve sonrasında birçok dedikodu çıktı. Defrance’ın 1 Ağustos günü gönderdiği tel, İngiliz meslektaşının L. George’un siyasetinden kaygılandığı izlenimi edindiğini anlatıyordu. Yüksek komisere göre İtalyan-Yunan uyuşmazlığı barış antlaşmasını Osmanlı aleyhine ağırlaştırmak için bir fırsat sayılabilirdi. Böylece Türkler İstanbul’dan L. George ve Yunanlılarca tümüyle dışlanır, Yunanistan’a yeni kazançlar sağlanabilirdi. Onun için İtalyan-Yunan uyuşmazlığı bir an önce çözülüp, antlaşma imzalanmalıydı. Fransa’nın İzmir Konsolosu Laporte’a göre de (29 Temmuz) Yunan komutanlığı Afyon’u ele geçirmeyi, böylece Mustafa Kemal’i demiryollarından yoksun bırakarak Sivas’a çekilmek zorunda bırakmayı düşünüyormuş. Ondan sonra işgal bölgelerinde Osmanlı ile işbirliği halinde jandarma ve polis örgütlenebilirmiş. Fransızların Yunan Yüksek Komiserliği’nin resmi olmayan organı saydıkları</span> <span class="char-style-override-10" xml:lang="tr-TR">Bosfor</span> <span xml:lang="tr-TR">gazetesi de Venizelos’un askeri harekâtın Eskişehir-Afyon yönünde gelişmesini önleyerek Mustafa Kemal’e öldürücü darbenin vurulmasına olanak vermediğini yazıyordu. Ama bu, kasıtlıymış. Amaç Anadolu’daki savaşımı uzatarak Sevr’i değiştirmek, İstanbul dahil yeni bölgeleri Yunanistan’a kazandırmakmış.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-207" id="footnote-225-207-backlink">207</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Taarruzlar durdu ve toparlanmaya fırsat var sanılırken Yunanlılar Ağustos sonunda Kurban Bayramı’nda bir büyük hamle daha yaptılar. Karargâhları olan Alaşehir’den üç Yunan tümeni Uşak yönünde ilerlemeye başladı. 28 Ağustos’ta Karahallı ve Ulubey’i işgal ettiler. O sıra, tesadüf, Mustafa Kemal, Fevzi ve İsmet’le birlikte teftişteydi ve aynı gün Eskişehir’den Afyon’a gelmişti. Cephe Komutanı Ali Fuat’tı, fakat işime karışılıyor diye alınganlık yapıyordu ve heyetle Afyon’a gelmeyip Eskişehir’de kalmıştı. Heyet, Afyon’da Kolordu Komutanı Fahrettin (Altay) ile görüştü. Yunanlılar karşısında Uşak’ın 12 kilometre güneybatısında savunma mevzilerinde İzzettin (Çalışlar) komutasındaki 23. Fırka (Tümen) bulunuyordu. İzzettin’e göre takviye kuvvetleri gelirse direnebilirdi. Alınganlığın sonucu Ali Fuat direnilmesinde şiddetle ısrar etti. Fahri Belen, Yunanlıların, her biri Türk tümenlerinden üç kat güçlü olan üç tümenine karşı, takviye alsa bile, 23. Tümen’in direnemeyeceğini, kararın yanlış olduğunu belirtiyor. Nitekim 29’unda, geleceği düşünülen takviyeler gelemeden ya da mevziye giremeden, gerçekleşen Yunan taarruzuna direnilemedi ve Uşak işgal edildi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-208" id="footnote-225-208-backlink">208</a></span><span xml:lang="tr-TR">Fahrettin, Afyon’u savunmak üzere Dumlupınar mevkiini berkitmeye başladı. Fakat Garp Cephesi Komutanlığı birliklerin çoğunu Eskişehir ve doğusuna yığarak burada kesin bir muharebeye hazırlanmaya başladı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-209" id="footnote-225-209-backlink">209</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Kurban Bayramı ortamında gerçekleşen bu felaket, zaten çok düşük olan maneviyatı büsbütün düşürdü. O zamana değin Yunanlılar kıyı ya da kıyıya yakın bölgelerde kalacakmış gibi görünürken, Uşak ve Simav’ı da almaları, İç Anadolu yönünde yayılmaya devam edeceklerinin işareti gibiydi. Bu etkiler altında Ankara’da Vekiller Heyeti’nin başkenti Sivas’a taşımaya karar verdiği anlaşılıyor. Erkân-ı Harbiye-i Umumiye Reisi İsmet’in 2 Eylül günü Karabekir’e çektiği tele göre, direncimizi kırmak ve antlaşmayı zorla kabul ettirmek için Uşak taarruzu bir başlangıçtı. Yakın zamanda Bursa ve Uşak’tan yeni bir genel taarruz beklenebilirdi. İlk hedef Afyon ve Eskişehir olur, böylece Batı Anadolu ikiye bölünmüş olurdu. Ayrıca yeni iç isyanlar çıkarmak, Yunan ve İstanbul birlikleriyle Karadeniz bölgesinde işgaller gerçekleştirmek isteyebilirlerdi. Yunan cephesinin çok geniş ve Yunan kuvvetlerinin “nispetsiz derecede” üstün olmaları dolayısıyla mevcut kuvvetleri toplu olarak kullanıp manevra kuvvetiyle düşmanın bölük pörçük birliklerine darbe vurmak üzere arazi kaybını göze almak gerekiyordu. Demiryolları tahrip edilerek düşmanın ilerleyişi kösteklenecekti. Düşmanlarımızın silah gücüyle geniş ülkemizi esir etmelerine “maddeten” olanak olmadığına göre kurtuluş savaşımına devam edip dünya dengesini “zirüzeber” (altüst) edecek olayların sonuçlarını güvenle bekleyebileceğimiz “muhakkaktı.”</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Yapılacak iş:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">a) İçerde nifakı (isyanı) önlemek;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">b) Batıda zaman kazanıp istila bölgesinde halkı ayaklandırmak;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">c) Arapları tahrik eden güney ve güneydoğudaki başarılı taarruzu sürdürmek;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">d) Yeni askeri birlikleri bir an önce hazırlamak;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">e) Kafkasya’da siyaseten ve askerlikçe teması sağlamaktı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Eskişehir’in yitirilmesi durumunda Ankara’da hükümetin serbestçe işlemesi zor olacağından ve böyle bir zamanda başkenti taşımak maneviyat üzerinde kötü etki yapacağından, şimdiden “merkez-i hükümetin” Sivas’a götürülmesi Heyet-i Vekile kararıyla tasvip edilmişti. Bu tel genelge biçimine sokulmayacaktı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Karabekir anılarında –çok kez yaptığı gibi– bu karar karşısında birtakım eleştiriler yapıyor. Daha Heyet-i Temsiliye zamanında milli hükümetin kesin başarıya kadar Sivas’ta kalmasını, Ankara’nın bir cephe komutanlığı olmasını söylediğini, kabul edilmemesi üzerine Ankara’da sıkıya gelince, Doğu sorunu çözülmeden oradan kuvvet istememek veya günün birinde geri dönmemek şartıyla razı olduğunu öne sürüyor. Mustafa Kemal’in Sivas’ta Ali Galip ve Şeyh Recep olaylarından ürktüğünü de söylüyor. Karabekir’e göre Sivas’a taşınmayı önleyen Ali Fuat olmuştur. Onunla İsmet’in haberleşmesini aynen veriyor. İsmet’in taşınma kararını Ali Fuat’a bildiren teli 1 Eylül günlüydü. Bunda Meclis ve hükümet merkezinin Sivas’a nakline karar verildiğini iletiyordu. Araçlar sağlanır sağlanmaz, yani birkaç gün içinde taşınmaya başlanacaktı. Bu konuda görüşü soruluyordu. Terk etmek zorunda kalınacak yerlerden taşıma araçlarının getirilmesine çok önem veriliyordu, çünkü bundan böyle bulunulacak bölgelerde araç bakımından çok “fakir” olunacaktı. Askeri harekât sırasında ya da yaklaştığı zamanda demiryollarını tahrip etmek kolay değildi. Oysa önümüzdeki iki-üç ay içinde düşman harekâtını durdurmak “belki münhasıran” demiryollarını tahrip ederek sağlanabilecekti. Buna özen gösterilmeliydi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Ali Fuat’ın 2 Eylül günlü yanıtında Eskişehir’de savunma ve hatta belki taarruza yönelik askeri hareketlerin “bedhahan” (kötücüller) tarafından firar olarak yorumlandığını, aynı yönde bildirgeler atıldığını, fakat önlemler alındığını bildirmekle başlıyordu. Ordu manevra yapıyordu ve durum henüz güvenliyken başkentin taşınmasının Anadolu’yu ve özellikle Garp Cephesi birliklerini ve harekâtımızı altüst edeceği görüşündeydi. Onun için karardan “kat’iyyen” vazgeçilmeli ve ancak Eskişehir’i terk kararı verilince söz konusu olmalıydı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İsmet’in 4 Eylül yanıtında vazgeçmenin işaretleri vardı. (İsmet Erkân-ı Harbiye-i Umumiye reisiydi, ama rütbesi albaydı. Ali Fuat ise tuğgeneraldi.) Nasıl olsa hazırlıklar yapılırken bir vakit geçecekti. Meclis’e bilgi verilmemiş ve karar alınmamıştı. Ama yine de İsmet taşınmanın sakin zamanda ve kuvvetliyken yapılmasının daha uygun olacağını belirtmekten geri durmuyordu. Ali Fuat gelişmelerden haberli kılınacaktı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-210" id="footnote-225-210-backlink">210</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Sivas’a taşınma kararı kısa sürmüş ve vazgeçilmiş bir karar olduğu için tarihçilerce herhalde üzerinde pek durulmamıştır. Bilinen, bir yıl sonra Sakarya Savaşı öncesi ve sırasında başkenti Kayseri’ye taşıma hazırlıklarıdır. Düşman Ankara yakınına geldiği halde o sırada yalnızca Sivas’a göre daha yakın olan Kayseri’nin söz konusu olması, 1920 yazındaki telaşın 1921’inkinden de daha ileri derecede olduğunun bir işareti sayılabilir. Karabekir Sivas’a taşınma kararının Ali Fuat tarafından önlendiğini yazıyor. Ali Fuat’ın Amasya Askeri Örgütü’nün beş üyesinden biri olduğu düşünülürse, onun olumsuz tutumunun ağırlığı olduğunu anlamak kolaylaşır.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu son harekât tamamlandıktan sonra, İzmir’deki Yunan karargâhında İngiliz irtibat subayı olan General Tom Bridges, 15 Ekim günü heyetinin çoğunu alarak ve yerine Binbaşı Johnson ve diğer iki subayı bırakarak oradan ayrıldı. Fransız Konsolosu Laporte’un bildirdiğine göre Yunan taarruzu sırasında Bridges İngilizleri yararlandıracak hareketleri telkin ederken, karargâhta Fransa’yı temsil eden Albay Georges, Yunanlıları yararlandıracak hareketler tavsiye ediyormuş. Onun içinmiş, Paraskevopulos’un geçende İzmir’e muzaffer dönüşünde düzenlenen törende Bridges’in hazır bulunmaması.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-211" id="footnote-225-211-backlink">211</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Atina’dan d’Ormesson’un merkeze 17 Ekim’de bildirdiğine göre Yunan hükümeti seçimlerde oy alabilmek için geniş çapta bir terhis yapmaya hazırlanıyormuş. Böylece 230 bin kişilik ordu 90 bine inecekmiş. Sıkı bir Venizelosçu olan General Paraskevopulos da seçimlerde ordunun Venizelos’a oy vermesi için karargâhının bir bölümüyle bir aylığına İzmir’e gitmiş. (İzmir’de Yunan Yüksek Komiseri Steryadis ile geçinemediği için general bir ay önce merkeze çağrılmıştı.)</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Aynı kişinin üç gün sonra gönderdiği tel başka bir hava çalıyordu. Politis’le görüşmüş. O da askeri harekât konusunda Müttefikler’in kararının beklendiğini, kararın bir hafta içinde verilmesi gerektiğini, yoksa mevsimin geniş çapta bir harekât için fazla ilerlemiş olacağını söylemiş. Eğer harekât olmayacaksa asker derhal terhis edilecekmiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-212" id="footnote-225-212-backlink">212</a></span><span xml:lang="tr-TR">37. altbaşlıkta da gördüğümüz gibi, Venizelos’un L. George’a 5 Ekim’de yazdığı ya harekât yapayım ya da askeri terhis edeceğim tarzındaki bir başvurusu olmuştu.</span></p>

      <p class="arabaslik-sol-1 para-style-override-11" id="toc_marker-3-5-2" xml:lang="en-GB"><span xml:lang="tr-TR">43. Ankara ve İttihatçılar</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İttihat ve Terakki Cemiyeti, Mondros Mütarekesi’nin imzalanmasından az önce son kongresini yapmış ve burada hukuksal varlığına son vermişti. Fakat yine de İttihat ve Terakki’yi devam ettirecek ama devrimci olmayan bir örgütü –Teceddüt Fırkası– kurmuştu. Cavit Bey bu fırkanın önderi olmuştu. Hemen ardından İttihat ve Terakki’nin A kadrosu bir Alman gemisiyle ülke dışına, Rusya’ya kaçtı. Talat Berlin’e yerleşti. Daha hareketli olan Enver ve Cemal genellikle Rusya’da oldular. İttihat ve Terakki’nin yerini almış olan Teceddüt Fırkası devrimci olmadığına göre İttihat ve Terakki’nin en önemli özelliğini taşımıyordu demektir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-213" id="footnote-225-213-backlink">213</a></span><span xml:lang="tr-TR">Dolayısıyla İttihatçılık bitmiş sayılabilir miydi?</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bir bakıma bitmemişti, çünkü önderler İttihat ve Terakki’nin devrimci işlevlerini sürdürecek gizli bir örgüt kurmadan gitmediler. Bu, gizli Karakol Cemiyeti’ydi. Gizli ve gerekirse silahlı eyleme geçebilecek bir örgüt olduğu için herhalde çoğunlukla bu tür işleri yapmış olan eski Teşkilat-ı Mahsusacılardan oluşuyordu. Karakol adı, kurucuları Kara Vasıf ve Kara Kemal’den kaynaklanıyordu. Başka bir kurucunun Galatalı Şevket olduğu anlaşılıyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-214" id="footnote-225-214-backlink">214</a></span><span xml:lang="tr-TR">Akal’a göre Mustafa Kemal’in de Anadolu’ya geçmezden önce bu örgütle ilişkileri olmuştu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-215" id="footnote-225-215-backlink">215</a></span><span xml:lang="tr-TR">Öyle olsa bile Anadolu’ya geçtikten sonra Mustafa Kemal İttihatçılığın devamı sayılabilecek bir örgütle bağlantılı olmak istemedi. Kısa zamanda Amasya Askeri Örgütü’nün önderi oldu. Erzurum’da Müdafaa-i Hukuk Kongresi’nin başkanı seçildi. Erzurum Kongresi’nin kararlarından biri, kurulan Şarki Anadolu Müdafaa-i Hukuk Cemiyeti’nin İttihat ve Terakki ile hiçbir ilgisi olmadığını ilan etmesiydi. Bu tavır Sivas Kongresi’nde de sürdürüldü. Demek ki Mustafa Kemal’in Anadolu’ya geçmesinden sonra Karakol’la, yani İttihat ve Terakki ile ilişkisi kalmamıştı. O derecede ki, Gebze’de Kuva-yı Milliyeci Yahya Kaptan, Karakol yerine Mustafa Kemal’e, Anadolu ve Rumeli Müdafaa-i Hukuk Cemiyeti’ne bağlandı diye Karakol onu –hem de teslim olduktan sonra– öldürmekten çekinmemiştir (9 Ocak 1920). Atatürk’ün bu olaya</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta sayfalarca yer ayırmış olması, bu gaddarlığa ve İttihatçılara isyanını dile getirmektedir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-216" id="footnote-225-216-backlink">216</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Fakat bir İttihat ve Terakki daha kalıyordu. O da yurtdışına kaçan İttihat ve Terakki’nin önder kadrosu, özellikle Talat ve Enver’di. 1913’ten sonra bu kadro, bu isimler hatalarıyla sevaplarıyla Osmanlı’nın yazgısına egemen olmuşlardı. Kendilerine bağlı pek çok insan vardı. Artık iktidarda değillerdi. Ama onların yerine önderlik konumuna yükselmiş Mustafa Kemal’in Çanakkale Savaşı’ndan kaynaklanan ünü olmakla birlikte, yeni durumunda henüz kendini kanıtlamış değildi. Talat’la Enver, Mustafa Kemal’in iktidarına saygı gösteriyor olsalar da büyük bir etkinlik göstermekten, herkese ve Mustafa Kemal’e deneyimlerini ortaya koymaktan geri kalmıyorlardı. Dolayısıyla kısa vadede olmasa da, orta ya da uzun vadede iktidar almaşığı olduklarını belli ediyorlardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Talat-Enver ikilisinden daha atak olan ikincisi, Berlin’de Bolşevik önderlerden Karl Radek’le görüştükten sonra, Bahaettin Şakir ile 15 Ağustos 1920’de Moskova’ya geldi. Orada Lenin, Karahan, Çiçerin gibi önderlerle temasa geçtikten sonra İslam İhtilal Cemiyetleri İttihadı adı altında bir örgüt kurmaya girişti, bu amaçla Berlin’de bulunan Abdülaziz Çaviş, Mehmed Başhempa, Şekip Arslan ve Dr. Nâzım’ı Moskova’ya çağırdı. 20 Ağustos 1920’de Cemal Paşa’ya yazdığı mektupta, olanaklı olursa ilkbaharda Anadolu’da Yunanlıları ummadıkları bir cepheden vurmak üzere Rus Müslümanlarından bir fırka kurmak niyetinde olduğunu bildirdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-217" id="footnote-225-217-backlink">217</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mustafa Kemal’in Talat ve Enver’le mektuplaşmaları olmuştur. Talat 22 Aralık 1919’da Mustafa Kemal’e bir mektup yazdırdı, bu, 15 Şubat’ta ona teslim edildi. Bu mektupta Talat geçmişteki yanlışların unutulması gerektiğini savunarak, Ankara’ya İttihat ve Terakkililerin hizmetlerini sunmaktadır. Söz konusu hizmet Enver eliyle ve Bolşeviklerle anlaşarak Türkistan, Azerbaycan, Kuzey Kafkasya’da gerçekleştirilecekti. İkinci bir çalışma alanı İslam âlemi olacaktı. Hindistan yanında hayal kırıklığı içinde olan Arap ülkeleri vardı. Arapların hoşnutsuzluğu dolayısıyla Avusturya-Macaristan örneğinde bir Türk-Arap birliğinden söz etmektedir. Demek ki Talat ve arkadaşları yurtdışıyla meşgul olacaklardı. Ülke içindeyse ulusal örgüt “iktidarı tamamıyla ele almalıydı.” Aldıktan sonra da Meclis-i Mebusan’da kuvvetli bir fırka oluşturulmalıydı. Talat, Mustafa Kemal’in sadrazam olmasını “uygun” görüyordu. Mektupta Talat gibi bir “siyaset kurdu” için biraz hayali sayılabilecek değerlendirmeler vardı. Örneğin kimi İtalyan ve Fransızlarla yapılan temasların sonuçları konusunda bir iyimserlik... Sonra Araplarla birleşmenin olanağı konusunda iyimserlik... Nihayet, işgal altındaki bir İstanbul’da demokratik-ulusçu hareketin önderinin sadrazam olabileceğini düşünmesi...</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu mektuba Mustafa Kemal’in 20 Şubat 1920 günlü yanıtı var. Daha önce de anlatılmış olduğu üzere bu tarihte Mustafa Kemal Anadolu ve Rumeli Müdafaa-i Hukuk Cemiyeti’nin ve ordunun önderidir, ama Meclis-i Mebusan’a egemen değildir. Oysa mebusların çok büyük çoğunluğu Anadolu ve Rumeli Müdafaa-i Hukuk Cemiyeti desteği ile seçilmişlerdi. Şimdi ise İstanbul’da başka bir havaya girmişlerdi. Ali Rıza Paşa hükümetiyle uyuşmuş durumdaydılar. Mustafa Kemal mektubunda demokratik-ulusçu hareketin nasıl örgütlendiğini, ordunun “büyük komutanlardan son neferine kadar” istisnasız örgütün içinde olduğunu anlattı. İzmir cephesi, Çukurova cephesindeki başarılardan sonra muhaliflerin Adapazarı-Balıkesir-Bozkır’da “şiddetle kahır ve tenkil” edildiklerini açıkladı. Araplarla ve Kafkas ülkeleriyle ilişkilerini betimledi. Para ve diğer yardımlar için Bolşeviklerle anlaşmak gerektiğini, olmazsa yurdun parçalanması ve İngiliz boyunduruğu olasılığı karşısında, zorluğuna rağmen Bolşevikliği fiilen uygulamak gerekebileceğini belirtti. Barış konusunda iyimser senaryo Misak-ı Milli sınırları içinde siyasal ve iktisadi bağımsızlık tanınması olurdu. İtilaf devletleri ilk başlarda düşündükleri “imha kararından” vazgeçmiş gibi göründükleri için bu olasılık vardı. Ama öyle olmazsa barışı askıya alıp harekete geçmeyi yeğliyordu. Eğer padişah ve Meclis önerilen böyle bir barışı kabul etmek isterlerse, hareket aynı zamanda “isyan” biçiminde olacaktı. Barıştan sonra ise güçlü bir parti kurarak bizzat Meclis’e girecek, fakat hükümeti kendisi kurmayacaktı. Ama hükümet tamamen “şayan-ı emniyet ve enerjik arkadaşlardan” ve köktenci bir biçimde oluşturulacaktı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-218" id="footnote-225-218-backlink">218</a></span><span xml:lang="tr-TR">Mustafa Kemal mektubunun birkaç yerinde kendisinden habersiz ve onaysız işler yapılmasına karşı olduğunu belirtti. Başka bir deyişle, Talat’ın düşündüğü ve önerdiği “alanları paylaşma,” içişleri sizde dış temaslar bizde kalsın anlayışını kabul etmemiş oldu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-219" id="footnote-225-219-backlink">219</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bir de Enver’in Mustafa Kemal’le mektuplaşması var. Moskova’dan 26 Ağustos 1920’de gönderdiği mektupta Enver, İslam İhtilal Cemiyetleri İttihadı’nı kurmakta olduğunu haber vermektedir. Amaç, İslam âleminde emperyalizm aleyhinde gelişmekte olan hareketlerin eşgüdümünü sağlamaktı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Enver’in Bakû’daki Şark Milletleri Kurultayı dönüşünde Moskova’dan Mustafa Kemal’e gönderdiği 29 Eylül 1920 günlü ikinci bir mektup var. Enver herhalde bu sırada “karışık duygular” içindeydi. Kurultay’da olsun, dışında olsun Bakû’da Müslümanlar ona coşkulu bir yakınlık göstermişlerdi. Moskova’dan Bakû’ya yolculuğu da Zinovyev, Radek, Bela Kun gibi önde gelen komünist önderlerle olmuştu. Ama Kurultay’da Mustafa Suphi’nin Türkiye Komünist Teşkilatı’nın adamları aleyhte tezahürat yapmışlar, Azerbaycan Sovyet hükümeti de ona soğuk davranmıştı. Zinovyev’le görüşmesinde, o, Doğu’da komünizm için uygun bir temel olmadığını, “zahiren” (görünüşte) İslam Birliği esasına dayanmamak üzere İngilizler ve kapitalizm aleyhinde her devrimci harekete arka çıkacaklarını söylemişti. Kurultay ise Anadolu’daki direnişe III. Enternasyonal’in tutumuna uygun olarak yardımcı olacağını, ama halkın daha gönençli ve mutlu olması için komünizmin de yayılması gerektiğine karar vermişti. Enver Müslümanlara Bolşeviklerin yapmış olabileceği bazı fenalıklara aldırmayarak birlikte yürümelerini salık vermiş. Azeriler Milli Mücadele’yi desteklemek için bir süvari alayı hazırlayacaklarını söylüyorlarmış, ama bunun ciddi ve çabuk olacağına inanmıyormuş. Sovyetler’in de “ciddi ve mühim” bir yardımda bulunacaklarına ihtimal vermiyormuş. Bununla birlikte Sovyetler’le anlaşabildiği takdirde, Dağıstan ve Kafkasya’da bir-iki fırka süvari oluşturarak ilkbaharda yardımı “temin ve teşkil” edeceğini söylüyordu. Sovyetler’in askeri durumunu iyi görüyormuş. Enver Almanya’dan silah alımına vasıta olmuş. İtalya’dan da silah alma girişimi varmış. Bu silahların bir bölümü Anadolu’ya gönderilebilirmiş. Malta’ya gidenlerin aileleri ve Ankara için “küçük” bir yardım olarak Azerbaycan hükümetinden birkaç gün sonra teslim edilecek olan 20.000 lira kadar bir borç almış. Enver Mustafa Kemal’in gözlerinden öpüyor, ona başarılar diliyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mustafa Kemal 4 Ekim 1920’de verdiği yanıtta (herhalde 29 Eylül mektubu henüz eline geçmemişti) Enver’in girişimini onayladı, fakat bazı uyarılarda bulundu. Örgüt acaba Rusya yerine tarafsız bir ülkede mi kurulmalıydı sorusundan sonra, Rusları kuşkulandırmamak için Pan-İslamist bir hareket olmaması gerektiğini, amacın bağımsızlığı ve insanca yaşamayı sağlamak olması gerektiğini yazdı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-220" id="footnote-225-220-backlink">220</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu mektuplaşmalar değişik yorumlara vesile olmuştur. Tekeli-İlkin’e göre, Mustafa Kemal Talat’ın önerdiği “içte siz, dışta biz” tarzındaki işbölümünü reddetmiş, her konuda son sözün kendisinde olacağını belirtmişti. Akal ise 1920 sonbaharında Mustafa Kemal’le Talat ve Enver arasında “uzlaşma ve ittifak sürmektedir” diyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-221" id="footnote-225-221-backlink">221</a></span><span xml:lang="tr-TR">Bu son yorumun çok zorlama olduğu bence söylenebilir. Tekeli-İlkin’in yorumu ise doğrudur, ama kısmen doğrudur diye düşünüyorum. Çünkü Mustafa Kemal yurtdışındaki İttihatçıların kendisinin onaylamadığı eylem ve kararlarını tanımayacağını açıkça belirtmiştir ama, o şartla bunların yararlı olabileceğini de kabul etmiştir. Yani bunların çalışmalarına açık kapı bırakmıştır. Talat’a yaptığı uzun açıklamalar, Enver’i muhatap kabul etmesi, ilişkiyi sürdürmek niyetinin kanıtı sayılabilir. Mütarekeden önce Mustafa Kemal’in Enver’le rekabeti, çekişmeleri, gergin ilişkileri düşünülürse belki de buna şaşmak gerekir. Üstelik mütarekeden sonra da İttihat ve Terakki’nin “A kadrosunun” yurtiçi uzantıları Yahya Kaptan olayında en kesin biçimde Mustafa Kemal’e karşı çıkmakta tereddüt etmemişlerdi. Akal’ın da kabul ettiği gibi, kendi seçtirdiği mebusları İstanbul’a gittikten sonra elinden almaktan da geri durmamışlardı. Öyle ki, son Meclis-i Mebusan açıldıktan sonra, Mustafa Kemal’in demokratik-ulusçu hareket önderliği kuşkulu hale gelmişti. Bu işte muhakkak ki İttihat ve Terakki’nin payı vardı. Rauf’un İstanbul’da Mustafa Kemal’in “adamı” olarak davranmamış olması da olasılıkla onun İttihatçılığından kaynaklanıyordu. Hatta denebilir ki, Mustafa Kemal’in Talat’a yazdığı 20 Şubat 1920 günlü mektupta, son sözü söyleme yetkisini özenle savunduğu halde, ona gösterdiği belli bir saygı ve anlayış, İttihatçıların gücü karşısında zorunlu olarak, istemeyerek verilen bir ödündü.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-222" id="footnote-225-222-backlink">222</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bir de Celalettin Arif’in Erzurum’da tezgâhlamak istediği fesatlık (komplo) girişiminden söz edebiliriz. Celalettin Arif Büyük Millet Meclisi’nin 2. başkanıydı. 15 Ağustos’ta Meclis’ten, dinlenmek ve seçim bölgesi olan Erzurum’u teftiş etmek için izin istedi. Anlaşılan taab-ı dimaği (sürmenaj?) yüzünden baş ağrısı çekmekteydi. Giderken Mustafa Kemal’den yine Erzurum mebusu olan Hüseyin Avni’nin de kendisine arkadaşlık etmesi için izin istedi. 18 Ağustos’ta Meclis’ten bu izin sağlandı. 6 Eylül’de ikisi Erzurum’a ulaştılar. Karabekir onlara İstanbul kapısı dışında “çadırlar kurdurarak parlak” bir karşılama düzenledi. Arif, Karabekir’e, Mustafa Kemal’in “kötü bir muhiti” olduğunu, Karabekir’in Doğu illerinde kurulacak bir müfettiş-i umumiliğin başına getirilmek istendiğini, Mustafa Kemal’in Doğu harekâtını istemediğini, hatta doğudaki orduyu batıya getirmek, hiç değilse batılı subay ve askerleri nakletmek istediğini bildirdi. Karabekir’in Doğu harekâtı yandaşı olduğu herhalde Arif’çe bilindiğine göre, amaç belki Mustafa Kemal’le Karabekir arasına fit sokmaktı. Sonuçta Karabekir bu görevi istemedi ve Doğu harekâtını desteklemek şartıyla Arif’i “vilayat-ı şarkiye valiliğine” önerdi (14 Eylül).</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-223" id="footnote-225-223-backlink">223</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu sırada Arif Ankara’ya 10, 15/16, 16 Eylül şifrelerini göndermekteydi. Bunlara göre ordu ambarlarından silah ve cephane kaybolmaktaymış, süt dağıtımında yolsuzluklar oluyormuş, bu yüzden Erzurum halkı galeyan halindeymiş, olan bitenden sorumlu 15. Kolordu Komutan Vekili ve Erzurum Valiliği Vekili Miralay Kâzım (Dirik) Bey’miş ve onun için Erzurum’a vali atanmış olan eski Adana Valisi Nâzım Bey gelinceye değin halk tarafından bir vali vekili seçilmeliymiş. Yoksa Erzurum’un Ankara’ya güveni son bulurmuş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-224" id="footnote-225-224-backlink">224</a></span><span xml:lang="tr-TR">Karabekir’in anlattığına göre Arif bir yandan “halk hükümetini” savunuyor, hatta Mustafa Kemal’in de aynı düşüncede olduğunu söylüyor, “Erzurum Erzurumlularındır” diyormuş, öte yandan Mustafa Kemal’in aleyhinde bulunuyormuş. Erzurum’daki memurların Erzurumlu olmaları için çalışıyormuş. Kendisine yapılan başvuruları Karabekir’e ileten Mustafa Kemal, ondan 18 Eylül günlü yanıtı aldı. Karabekir Arif’in yakınmalarının dedikoduya dayandığını, “yanlış bir istikamet” tuttuğunu itiraf ediyordu. Ama bu sefer de başladığı işi “sükûnetle ve muvaffakiyetle” sona erdirmesi için Erzurum vali vekâletine derhal atanmasının “elzem” olduğunu ileri sürüyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-225" id="footnote-225-225-backlink">225</a></span><span xml:lang="tr-TR">Arif de aynı gün Mustafa Kemal’e bir tel göndererek Karabekir’den “ahvalin vahametini anlamak istemiyorlar” diye şikâyet ediyor ve yolsuzlukları soruşturmak üzere 9. Fırka Komutanı Halit Bey’in ve bir maliye müfettişinin görevlendirilmesini istiyordu. Bu arada “ahvalin nezaketi” ve hercümerce meydan verilmemesi için “şu bir-iki gün zarfında” vali vekâletini kabul etmek zorunda kaldığını söylüyordu. Ama Erzurum halkının arzusuna uygun olarak bu vekâletin Hüseyin Avni’ye verilmesini uygun görüyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-226" id="footnote-225-226-backlink">226</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Görüldüğü üzere başta çok iyi anlaşmış görünen Arif’le Karabekir’in birbirleri aleyhine Ankara’ya yazmak durumunda kalmaları gibi gülünç bir durum ortaya çıkmış oluyordu. Mustafa Kemal’in 20 Eylül günlü teli ise onları daha da gülünç bir duruma düşürmekteydi. Mustafa Kemal Karabekir’e 5 Eylül 1920 günlü yasayı anımsatıyor ve bu yasaya göre Büyük Millet Meclisi üyelerinin memur olamayacaklarını, dolayısıyla Arif’in vali olabilmesi için önce mebusluktan istifa etmesi gerektiğini belirtiyordu. Aynı günlü Mustafa Kemal’in bir şifresi Karabekir’e Doğu harekâtına başlama buyruğu veriyordu. Bu, kaç zamandan beri Karabekir’in ısrarla istediği, beklediği yeşil ışıktı. Karabekir 26/27 Eylül gecesi Türk taarruzunu başlattı. Bu arada Karabekir Mustafa Kemal’e tel çekerek Arif’in Vilayat-ı Şarkiye Vali-i Umumiliği’ne atanması önerisinin kendisinden kaynaklanmadığını, “ihsas” edildiğini (sezdirildiğini) bu arada “hakikat inkişaf” ettiğinden bu öneriyi geri çektiğini belirtti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-227" id="footnote-225-227-backlink">227</a></span><span xml:lang="tr-TR">Böylece Karabekir Arif’in harekâtından geri çekilmiş oldu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Buna karşın Arif savaşımını sürdürdü. 22 Eylül’de çektiği telde yolsuzlukları (bu arada “namahdut tekalif ahzı [sınırsız vergi alınması], kanunsuz tahakküm ve tecebbur” da eklenmişti) ve Erzurum halkının “kendi elleri ile idare edilmeleri” gereğini tek kurtuluş olarak gördüklerini hatırlattıktan sonra kendisinin Ankara’ya dönmesi gereğinden ve Hüseyin Avni’ye valilik vekâletinin 24 saat içinde verilmesini istedi. Mustafa Kemal’in yasaya aykırılık itirazı için tuhaf bir yanıtı vardı hukukçu olan Arif’in: “Böyle nazik bir zamanda Avni Bey’in tahkikatın ikmaline kadar vekâlette bulunması mebuslukla gayrikabili telif görülmemelidir.” Atatürk</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta bu teli “ültimatom” diye niteliyor. 23 Eylül’de Arif’e çektiği telde sürüp giden yasadışı ve uygunsuz girişimlerinin Vekiller Heyeti’nde garip karşılandığını, ona ve gerekirse Meclis’e açıklama yapmak üzere “hemen” Ankara’ya dönmesi gerektiğini bildirdi. Arif bunu reddetti ve Erzurum’da kaldı. Mustafa Kemal’in belirttiği gibi, ancak Büyük Millet Meclisi ordusunun muzaffer olduğunu gözleriyle gördükten, dönmesi gerektiği bildirildikten 47 gün sonra Erzurum’dan hareket etti. Bu arada, Mustafa Kemal Erzurum Ahali Murahhasları (Delegeleri) adına elli imzalı “çok dürüşt (kaba) ve isyankâr” 28 Eylül günlü bir tel aldı. İmzalayanlar arasında Arif’in polis müdürlüğü vekâletine getirdiği kişi de vardı. Karabekir’in 30 Eylül’de Arif’e şikâyet ettiği gibi, savaş sırasında çekilen bu açık (şifrelenmemiş) tel, dış düşmanların milyonlar harcayarak sağlayamayacağı bir belgeydi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-228" id="footnote-225-228-backlink">228</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Karabekir’in yazdığına bakılırsa, bu teli alan Mustafa Kemal çok kızıp Kolordu Komutanı Vekili Kâzım Bey’den söz konusu elli kişinin tutuklanarak Ankara’ya gönderilmelerini istemiş. Karabekir, bunun sorunu daha da çetrefil hale sokacağını düşünerek işi kendisine bırakmasını, sorunu bizzat çözeceğini bildirdi. Ve başarılı bir biçimde gelişen taarruzu durdurarak Erzurum’a döndü (1 Ekim’de hareket). Telin Erzurum Mebusu Necati’nin kardeşi Albayrakçı Mithat Bey tarafından yazıldığını ve imzacıların çoğunun haberi bile olmadığını saptamış. Arif’le silah depolarını gezmişler. Yolsuzluk sözü şöyle çıkmış: Kimi silahlar Büyük Cami’de kapı aralıklarından görülebilecek bir yerde depolanmış. İngilizler bunu görüp söylendikleri için Karabekir bunları ayakaltı olmayan bir yere, iç kaleye taşıttırmış. Silahları göremeyenler, çalındı, satıldı, Ermenilerin eline geçti diye dedikodu çıkarmışlar. Arif’e de camideki boş yerleri göstermişler. Sonuç olarak Arif özür dilemiş ve bunu Ankara’ya da bildirmiş. İş çözülmüş.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu arada Karabekir İsmet’e 30 Eylül’de bir tel çekerek Arif’le Mustafa Kemal arasındaki ilişkileri ve Arif’in kendisinde nasıl bir izlenim uyandırdığını sordu. İsmet ikisinin arasında samimiyet olmadığını, birkaç kez kırgınlık olduğunu, aralarını yapmaya çalışacağını, fakat Erzurum’daki olayın yolsuzluk bahanesiyle ordu aleyhinde bir harekete dönüştüğünün açık bulunduğunu, amacın Karabekir’in nüfuzunu kırmak ve olanaklıysa “bertaraf” etmek, sonra da Mustafa Kemal’i düşürmek olduğunu bildirdi. Son olarak da Arif’e ve elli imzalı tele ordu desteğinden söz ettiklerini, bunu kaygı verici bulduğunu da belirtti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-229" id="footnote-225-229-backlink">229</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Celalettin Arif’in yarattığı Erzurum olayını anlamak için öncelikle o günlerdeki feci siyasal durumu yeniden anımsamak gerekir. Türkiye’nin yok edilmesi anlamına gelen barış anlaşmasının koşulları 11 Mayıs’ta belli oldu. Kabul edilmesinin çok zor, belki olanaksız olduğu ortaya çıkınca 22 Haziran’da Yunan ordusu taarruza geçti. Kuva-yı Milliye ile ordu çaresiz kaldı ve Balıkesir (30 Haziran), Bursa (8 Temmuz), Edirne (25 Temmuz), Uşak (29 Ağustos) Yunan istilasına uğradı. Yunanlılara ciddi bir direniş gösterilemedi. 10 Ağustos’ta padişahın hükümeti Sevr’i imzaladı. İç Savaş devam ediyordu. Demek ki Arif’in Büyük Millet Meclisi’nden izin istediği 15 Ağustos’ta ülkede büyük bir umutsuzluk havası esmekteydi. Erzurum Kongresi’nde duyumsanmış olan, “kimseden hayır yoksa, hiç değilse Doğu Anadolu kendisini kurtarsın” anlayışı yeniden uç vermeye başladı. Arif ve arkadaşlarının “Erzurum Erzurumlularındır” yaklaşımı bu anlayışın sonucudur. Arif’in bölge müfettişi ya da valisi olmak istemesi, Hüseyin Avni’nin vali vekâletine, memurluklara da Erzurumluların getirilmek istenmesi de öyle. Anlaşılan, Doğu Anadolu bir çeşit “kurtarılmış bölge” haline getirilmek istenmiştir. İşin bir yönü bu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Başka bir yönü Batı’nın komünist diye reddettiği, üstüne saldırdığı Ruslarla kader birliği yapmak, onlardan silah yardımı ve mali yardım almak umuduydu. Bu umut Saray ve çevresi dışında çok yaygındı. Ayrıca Ruslardan yardım alabilmek için Bolşevik olmak gerektiği de yaygın bir düşünceydi. Onun için ulemanın bile, Bolşevikliği İslam’a yakın bulmasının da bu sırada sık rastlanan bir düşünce olduğunu görüyoruz. Aynı biçimde Arif ve arkadaşlarının “halk hükümeti” düşüncesini benimsedikleri dikkat çekiyor. Arif’in</span> <span class="char-style-override-10" xml:lang="tr-TR">Albayrak</span> <span xml:lang="tr-TR">gazetesinin sahibi olan Mithat Bey’in evinde konuk olması bu eğilimi güçlendiriyordu. Daha önce, Mustafa Suphi’nin arkadaşlarından Salih Zeki, Erzurum’a gelerek 2 Ağustos’ta Karabekir’le görüşmüştü. Salih Zeki Karabekir’den gizli ya da açık komünist örgütlenmesi için izin istiyordu. Karabekir, Ermenistan’la savaş halinde bulunulduğundan ortalığın karışmasını istemiyordu. Onun için Bakû Kurultayı’na katılacak olan</span> <span class="char-style-override-10" xml:lang="tr-TR">Albayrak</span> <span xml:lang="tr-TR">gazetesinin sorumlularıyla görüşmekle yetinmesini istedi. Salih Zeki görüşmekle kalmadı,</span> <span class="char-style-override-10" xml:lang="tr-TR">Albayrak</span> <span xml:lang="tr-TR">sahip ve başyazarı Mithat Bey’in evinde kaldı. Anlaşılan Mithat Bey ve arkadaşları bu yakınlıktan öyle etkilenmişler ki, 8 Ağustos’ta Mithat Bey, Darülmuallimin Müdürü Cevat, Kolordu Erkân-ı Harbiye Reisi Binbaşı Mustafa beyler Karabekir’i Hasankale karargâhında ziyaretle Erzurum’da halk hükümeti yapmak istediklerini bildirdiler. 9 Ağustos’ta da</span> <span class="char-style-override-10" xml:lang="tr-TR">Albayrak</span><span xml:lang="tr-TR">’ta, Salih Zeki’nin komünizme sarılmak gereğini belirten “Yeni İnkılap” yazısı çıktı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-230" id="footnote-225-230-backlink">230</a></span><span xml:lang="tr-TR">Demek ki Arif ve Hüseyin Avni’nin “kurtarılmış bölgesi” “halk hükümeti” olarak Sovyetimsi bir yönetimle Ruslara daha yakın olacaktı. Böylece de perişan olmuş bir Ankara’nın kuyruğuna takılmaya göre, Doğu Anadolu’nun kendi başına kurtulması olasılığı daha yüksek olacaktı. (Tabii bu sıralar aynı mantık –Bolşevikleşerek kurtulmak mantığı– Ankara’da da işlemekteydi.)</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İşin Sovyet-Bolşevik boyutunu daha da aydınlatacak bir şey, Sovyet diplomatı Upmal-Angarski’nin bu olaylar olurken Erzurum’da bulunuşuydu. 31 Ağustos’ta Sovyet diplomatik heyetiyle (heyet Ankara’ya yardım olarak 500 kilo altın getiriyordu) Erzurum’a ulaşan Upmal başkent durumundaki Ankara’ya devam edecek yerde, Erzurum’da en az 15 gün kalmıştı. Gelişi dolayısıyla yapılan törende, “yaşasın Türkiye’nin kızıl ordusu” diye söylev verdi. Bununla da kalmadı, getirdiği “telgraf makinesini” işletmeye başladı. İnönü, Karabekir’i uyararak onun diplomattan çok, bir devrimci durumunda olduğunu, böyle bir etkinliğe ve telgraf makinesine izin verilmemesini istedi (2 Eylül). 14 Eylül’de Upmal Karabekir’le görüşerek komünist propagandacılarının serbestçe çalışması için talepte bulundu. Upmal 4 Ekim’de Ankara’ya ulaştı. Upmal’ın Erzurum’daki kalışını Arif-Hüseyin Avni-Mithat harekâtıyla ilişkilendirmemek zordur.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-231" id="footnote-225-231-backlink">231</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Erzurum olayının üçüncü bir yönü de İttihatçılık, daha somut olarak Envercilik olabilir. Yani belki Arif-Avni-Mithat’ın kafalarında Mustafa Kemal yerine Enver’i önder yapmak düşüncesi vardı. İsmet de Karabekir’e yazdığı telde bu olasılığa işaret etmişti. İsmet’in “Avni Paşa fasilesinin (familyasının) daha yüksek bir tipi” diye küçümsediği Arif’in önder olma niteliği ve/veya olasılığı pek yoktu diye düşünebiliriz. Ama Enver böyle bir önder olabilirdi. Mustafa Kemal ile karşılaştırıldığında Enver’in sırtında Sarıkamış ve Dünya Savaşı yenilgisinin kamburları vardı. Mustafa Kemal’in arkasında Çanakkale zaferi vardı, ama şimdi birçokları bunu unutmuş durumdaydılar. Bunların gözünde Mustafa Kemal Bursa ve Edirne’yi düşmana kaptırmış bir önder durumuna düşmüştü. Üstelik Enver Sovyetler’le içli dışlı olmuştu. Demek ki Enver deyince koca Sovyetler Birliği’nin desteği anlamı algılanabilirdi. Bu düşünce Sarıkamış ve Dünya Savaşı yenilgilerinin kamburlarını kimilerine unutturabilirdi. Ayrıca, Karabekir ve anlaşılan Arif’in de meraklı olduğu “mazbut yaşam” sorunu vardı. Enver mazbut yaşam sürdüren bir kişi olarak tanınmıştı. Oysa Mustafa Kemal’in içkisi vardı. Karabekir’in</span> <span class="char-style-override-10" xml:lang="tr-TR">İstiklal Harbimiz</span><span xml:lang="tr-TR">’de bu sıralar mazbut yaşam sorununun öne getirildiğini görüyoruz. Arif Erzurum’a geldiğinde verdiği “ilk” haber Mustafa Kemal’in “kötü bir muhiti” olduğuydu. Yine o sıralar Karabekir, Mustafa Kemal’in muhitinin “yazmaktan insanın utandığı bazı menfur kelimelerle tasvir” olunduğunu, karargâhın “bir kumarhane, bir sefahat yuvası” haline geldiğinden söz ediyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-232" id="footnote-225-232-backlink">232</a></span><span xml:lang="tr-TR">Anlaşılan Karabekir o sıra Amasya Askeri Örgütü, hatta ordu dayanışmasını unutur gibi olmuştur.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Demek ki Arif-Hüseyin Avni-Mithat harekâtının, olasılık olarak (somut kanıtlar pek yok çünkü) bir Envercilik, dolayısıyla İttihatçılık yönü olabilirdi. Bu yönde işaretler var. Peki, ya Karabekir? Bilindiği gibi Karabekir, İsmet gibi, Enver’in değer verdiği yakınları arasındaydı. Karabekir’in Arif-Hüseyin Avni-Mithat tezgâhına başlangıçta hevesle alet olduğunu, ama sonra kendisini ayırdığını gördük. (Böylece Karabekir, Mustafa Kemal’i önder bilme çizgisinden ilk kez ayrılır gibi olmuştu.)</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta Mustafa Kemal bu yönü açıkça ortaya koymuştur. Galiba demek istediği, İttihat ve Terakkililerin “marifetlerinin” İzmir suikast girişimi ile sınırlı olmadığı, bunun bir “evveliyatı” olduğuydu. Yoksa Yahya Kaptan ve Arif-Hüseyin Avni-Mithat harekâtını ayrıntılarıyla uzun uzadıya anlatmış olması anlaşılamaz ve</span> <span class="char-style-override-10" xml:lang="tr-TR">Nutuk</span><span xml:lang="tr-TR">’un “yapısal bir yanlışı,” bir dengesizlik olarak değerlendirilebilir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Sonuç olarak şu söylenebilir. Arif-Hüseyin Avni-Mithat harekâtı, işin içinde İttihatçılık (Enver), Bolşeviklik (Mithat), bölgecilik (Erzurum) bulunan ve Mustafa Kemal’in önderliğine karşı yöneltilmiş bir darbe girişimi olarak gözüküyor. Güvenilir bir kaynak olmamakla birlikte, Rıza Nur’a göre de Ağustos’ta bağ komşusu olan Celalettin Arif ve Hüseyin Avni’nin kendisine gelerek Mustafa Kemal’i devirmek gerektiğini, Erzurum’a gidip bu işi yapacaklarını söylemişler. Nur onların bu düşüncesini Karabekir razı edilmek şartıyla kabul etmiş. Karabekir razı olursa öbür komutanları ikna edip Mustafa Kemal karşıtı genel bir akım oluşturulabilirmiş. Böylece tehlikeli bir bölünmeye yol açmadan iş kotarılmış olacaktı. Dikkat edilirse bu tasarıda çok önemli bir eksik var. Almaşık önder adı geçmiyor. Olasılıkla ilk önce Celalettin Arif bu role oturacak, gerektiğinde yerini Enver’e bırakacaktı. Nur, tasarının Arif-Karabekir zıtlaşması yüzünden yürümediğini söylüyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-233" id="footnote-225-233-backlink">233</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Nur’un sözünü ettiği darbe tasarısını doğrulayan (ama o da pek güvenilir sayılamayacak) bir kaynak daha var. Erzurum’da</span> <span class="char-style-override-10" xml:lang="tr-TR">Albayrak</span> <span xml:lang="tr-TR">gazetesini çıkaran Süleyman Necati’ye (Güneri) göre, Ankara’da Maarif Vekili Rıza Nur, İktisat Vekili Yusuf Kemal, Sıhhiye Vekili Adnan, Dahiliye Vekili Câmi, Adliye Vekili Celalettin Arif, Mustafa Kemal’in istibdadından kurtulmak için Arif’in Erzurum’a gitmesini kararlaştırmışlar. Karabekir’i de razı edebilirlerse niyetleri Mustafa Kemal’i devirmekmiş. Burada sanki iki aşamalı bir tasarı var gibi. Önce halk hükümeti girişimi, yani Erzurum ve çevresine egemen olmak. Arif’in önderliğinde bu başarıldıktan sonra Mustafa Kemal’i devirmeye kalkışmak ki, muhtemelen bu, Enver’i devreye sokarak başarılmak istenecekti.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Süleyman Necati’nin anlattığına göre Karabekir’in aklı bu işe yatmış, ama Necati’nin ağabeyi Mithat Bey karşı çıktığı için iş yürümemiş. Bu arada Mustafa Kemal olayı öğrenmiş ve güya 15. Kolordu Kafkas Tümen Komutanı Deli Halit Bey’e, Celalettin Arif ile Karabekir’in arasını bozup tasarıyı suya düşüremezse Karabekir’e suikast yapılmasını buyurmuş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-234" id="footnote-225-234-backlink">234</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu karanlık tabloyu değiştiren etken Mustafa Kemal’in Trakya ve Batı Anadolu’da ağır yenilgilere uğramış bir önder olmaktan çıkmasıydı. Bu da bir süredir duyulan tereddütlere son verilerek, Atatürk’ün Doğu Cephesi harekâtı için emir vermesiyle sağlandı (20 Eylül 1920). Kısa sürede elde edilen zafer, Mustafa Kemal’in önderliğini perçinledi, Büyük Millet Meclisi hükümetinin yeniden nüfuz kazanmasına yol açtı. Batıdaki yenilgi bütün fecaatiyle duruyordu ama, şimdi Büyük Millet Meclisi hükümetinin kazanç hanesinde askeri bir zafer vardı artık.</span></p>

      <p class="arabaslik-sol-1 para-style-override-11" id="toc_marker-3-5-3" xml:lang="en-GB"><span xml:lang="tr-TR">44. Sovyet Rusya ile İlişkiler</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Yukarıda değindim, Türkiye’nin çaresizliği durumunda en önemli destek ve yardım kapısı Sovyetler Birliği’ydi. Rusya daha önce Osmanlı Devleti’nin amansız düşmanı durumunda olmuştu. Fakat Rusya’da büyük bir devrim gerçekleştirilmiş ve eski Rusya gitmiş yerine yepyeni, Çarlığın her şeyini, bu arada Türkiye siyasetini toptan reddeden bir Yeni Rusya, yani Sovyetler Birliği ortaya çıkmıştı. Üstelik Batı, Osmanlı’yı yok etmek için üstüne çullandığı gibi, yine yok etmek amacıyla Sovyetler’in üstüne de çullanmış bulunuyordu. Görülüyor ki bu yazgı birliği Türkiye ile yeni Rusya’yı doğal müttefik yapmıştı. Ama Türklerin kafasında düğümlenen önemli bir soru vardı. Acaba Türkiye komünist (Bolşevik) olmadan bu ittifak gerçekleşebilir miydi? Aynı soru Bolşevik Rusların kafalarında da düğümleniyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">29 Mayıs günü Meclis’in yaptığı gizli oturumda Sırrı Bey (İzmit) şöyle diyordu: “Garbın her vakit üzerimize havale ettiği imha politikasına karşı mukavemet edebilmek için ancak Şarkı gösteriyoruz ve sonra yine onunla içli dışlı olmaktan ihtiraz ediyoruz (çekiniyoruz). Şarka temasta, şarka teslim-i nefs etmekle bir faide-i maddiye görüyorsak bunu vaktiyle yapmalıyız.” Mustafa Kemal’in buna yanıtı şu olmuştur: “Bu suretle bittabi Şarktan gelmesi muhtemel olan müspet kuvvetlere iltifat edeceğiz. Ancak bu noktada iki ciheti birbirinden tefrik etmek lazımdır. Biri Bolşevik olmak, diğeri Bolşeviklik Rusya’sıyla ittifak etmek. Biz Heyet-i İcraiye Bolşeviklik Rusya’sıyla ittifak etmekten bahsediyoruz. Yoksa Bolşevik olmaktan bahsetmiyoruz. Bolşevik olmak büsbütün başka bir meseledir.”</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-235" id="footnote-225-235-backlink">235</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Genel olarak Osmanlı’da sosyalizm konusunda büyük bir ilgisizlik, bilgisizlik egemendi. Bu, Türklerin toplumsal gelişmemişliğinin, geriliğinin doğal bir sonucuydu. Kapitalizme henüz adım atmaya çalışan bir toplumda, gelişmiş bir kapitalizmin kusurlarının panzehiri olmak savındaki bir ideoloji ya da düzen söz konusu olabilir miydi? Nitekim, ne Namık Kemal’lerin 1. kuşak Jön Türkleri ne de Ahmet Rıza’ların 2. kuşak Jön Türkleri arasında sosyalizm ile ilgilenen pek olmamıştı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-236" id="footnote-225-236-backlink">236</a></span><span xml:lang="tr-TR">Yalnız 1. kuşaktan Jön Türkler arasındaki Mehmet, Reşat, Nuri beylerin Paris Komünü’ne katıldıkları anlaşılıyor. Ne var ki Reşat’ın Komün yandaşlığı ile “fikr-i fasit” (bozuk) olan komünizmi karıştırmamak gerektiği konusunda bir yazısı var.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-237" id="footnote-225-237-backlink">237</a></span><span xml:lang="tr-TR">II. Meşrutiyet’te sosyalist bir hareket vardır ama son derecede cılızdır. Bu dönemde Türklerin Marksizm ile, hatta emperyalizm kavramıyla tanışmaları savaş sırasında Almanya’dan İstanbul’a gelen Parvüs’ün (Alexander Helphand) konuşma ve yayınları sayesinde olmuştur. Tabii 1917 Ekim Devrimi’yle birlikte ilgisizlik ve bilgisizlik azalmaya başlamıştır.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Anadolu’ya geçmeden önce Mustafa Kemal’in bir Sovyet sorumlusuyla teması olduğu anlaşılıyor. Anadolu’ya geçtikten sonra da Havza’da komünist temsilcisi sayılabilecek kişi ya da kişilerle görüşmüş olabileceğine dair işaretler vardır.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-238" id="footnote-225-238-backlink">238</a></span><span xml:lang="tr-TR">Şunu da belirtmek gerekir ki, Mustafa Kemal birçok kaynaktan Sovyetler konusunda bilgilenmekteydi. Bu kaynaklar arasında Sovyetler’e yakınlığı dolayısıyla Trabzon ve Erzurum’un (başta Karabekir) önemli yerleri olduğu tahmin edilebilir. Büyük Millet Meclisi kurulur kurulmaz Mustafa Kemal, kurduğu hükümetin bir can simidi olarak değerlendirdiği Sovyetler Birliği ile temasa geçti. Mustafa Kemal’in Sovyet hükümetine Karabekir aracılığıyla gönderdiği 26 Nisan günlü ileti emperyalizme karşı iki ülkenin askeri gücünü birleştirmek ve diplomatik ilişki kurmak isteğini dile getiriyordu. Azerbaycan, Ermenistan ve Gürcistan İngilizlerden yana bir siyaset güdüyorlar, bu yüzden de Sovyetler’le Türkiye arasında serbestçe temas sağlanamıyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-239" id="footnote-225-239-backlink">239</a></span><span xml:lang="tr-TR">Bunun için Sovyetler’in Gürcistan’a, Türkiye’nin Ermenistan’a askeri harekât yaparak onların Bolşevik ittifakına sokulmasını sağlamaları öneriliyordu. Türkiye Azerbaycan’ın da bu ittifaka girmesini sağlayabilecekti. Son olarak Türkiye’yi işgal altında tutan emperyalist güçleri kovmak ve ileride emperyalizm aleyhinde ortak mücadele için şimdilik ilk taksit olarak beş milyon altın ruble ve askeri gereçler, sağlık malzemesi, yalnız Doğu’daki kuvvetler için erzak yardımı isteniyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-240" id="footnote-225-240-backlink">240</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bundan sonra Hariciye Vekili Bekir Sami (Kunduh) başkanlığında bir heyetin Rusya’ya gönderildiğini görüyoruz. Heyette İktisat Vekili Yusuf Kemal (Tengirşenk), Dr. İbrahim Tali (Öngören), Lazistan Mebusu Osman Bey, Erkân-ı Harbiye Kaymakamı (Yarbay) Seyfi (Düzgören) vardı. Heyet 11 Mayıs günü yola çıktı ve ancak 19 Temmuz günü Moskova’ya ulaştı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-241" id="footnote-225-241-backlink">241</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu arada Mustafa Kemal’in göndermiş olduğu iletiye 3 Haziran’da Sovyet Dışişleri Komiseri Çiçerin imzalı bir yanıt geldi. Mektup Türk hükümetinin dış siyaset ilkelerinin memnunlukla öğrenildiğini bildirdikten sonra, tuhaf biçimde bu esasları özetlemeye kalkıyordu (acaba bir çeviri yanlışı mı var?). Bunlar şöyleymiş:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1) Türkiye’nin bağımsızlığı;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">2) Türk topraklarının Türkiye’de kalması;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">3) Arabistan ve Suriye’nin bağımsızlığı;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">4) Büyük Millet Meclisi kararına göre Türkiye Ermenistanı’nda, Kürdistanı’nda, Batum bölgesinde, Doğu Trakya’da, Türklerle Arapların birlikte oldukları yerlerin yazgısını belirlemek üzere buralarda halk oylaması yapılması, bunun için göçmüş halkın yerlerine dönmesi;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">5) Büyük Millet Meclisi hükümetinin yönetimindeki yerlerde Avrupa’nın en geniş azınlık haklarının tanınması;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">6) Boğazlar düzeninin Karadeniz’deki kıyıdaş ülkelerin katılacağı bir konferansla belirlenmesi;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">7) Kapitülasyonların ve yabancı mali denetimin kalkması;</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">8) Her tür yabancı nüfuz bölgesinin kaldırılması.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bunları sıraladıktan sonra Çiçerin Kafkaslar’da emperyalist devletlere karşı (Ermenistan’a karşı değil) harekâta katılma isteğinin “not edildiğini” (“yorum yok” anlamında) bildirdi. Ayrıca, Ermenistan ve İran ile çizilecek sınırların belirlenmesinde Sovyetler’in arabuluculuk yapmaya hazır olduğunu, Türkiye ile diplomatik ilişkiler kurulmasını arzu ettiklerini belirtti. Son olarak Türkiye’ye savaşımında başarılar diledi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-242" id="footnote-225-242-backlink">242</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu mektubun Mustafa Kemal’in iletisine ne ölçüde yanıt olduğu tartışılabilir. Çünkü yardım konusuna hiçbir değinme olmadığı gibi, Kafkasya’da temas sağlama işine ancak dolaylı bir değinme vardı. Sanki Sovyetler Büyük Millet Meclisi hükümeti ile ilişkilerde bir “bekle-gör” tutumu içindeydi. Ayrıca mektupta sözü edildiği üzere İran’la bir sınır sorunu olmadığı gibi (Kasr-ı Şirin Antlaşması’ndan bugüne sanırım öyledir), Misak-ı Milli’de yalnızca Mondros Mütarekesi sınırları dışındaki Arap ülkeleri, Batı Trakya ve Elviye-i Selase [üç liva: Batum, Kars, Ardahan] için öngörülen halk oylamasının, o sınırlar içindeki pek çok yerde uygulanmasını Türkiye istiyormuş gibi gösterilmişti. (Anlaşılan Sovyet Dışişleri Misak-ı Milli’den pek haberli değildi.) Osmanlı egemenliği sona erdiğinde kurulacak Arap devletleri konusunda bir bilgisizlik bulunduğu da göze çarpıyor (Irak yok). Olumlu kimi yönlerine karşın mektubun Ankara’da bir hayal kırıklığı uyandırdığını tahmin etmek zor değildir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mustafa Kemal’in 20 Haziran günlü yanıtı Ermenistan ve “Acemistan’la” sınır belirlenmesinin görüşmeler yoluyla çözülmesini yeğlediklerini ve bu konuda Sovyetler’in arabuluculuğunu memnuniyetle kabul ettiklerini bildirdi (md. 2). Ancak, komşularımızda Türklüğü tartışma götürmez bölgelerde arazi tahrip edilmekte ve ahali kırılmakta, “Garp emperyalistlerine has” yöntemlerle yapay çoğunluklar oluşturulmaya çalışılmaktaydı (etnik temizlik?) ve biz bundan “şiddetle muzdarip ve müştekiydik.” Bu yüzden acil önlem olarak Elviye-i Selase’de kimi yerleri işgal etmek için askeri harekât yapmak zorunluluğunu duyumsamış iken, Çiçerin’in mektubu üzerine bunu ertelemiştik. Ancak halkımız aleyhine Ermenilerin saldırılarının durdurulması için Sovyetler’in arabuluculuk önerilerinin süratle bildirilmesi rica ediliyordu (md. 3).</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Ondan sonraki madde iki ülkenin temasının olmaması sorununu ele alıyordu. Sovyetler’e göndermiş bulunduğumuz heyet bu yüzden hâlâ yolda ve Erzurum’da beklemekteydi. Arzu edilen temasların sağlanabilmesi için heyete kolaylık sağlanması isteniyor ve “şimdiden” Sovyet temsilci ve heyetleri bekleniyordu (md. 4). Son madde (md. 5) belki de Moskova’nın göstermiş olduğu ilgi eksikliğine karşı bir uyarı gibiydi. Deniyordu ki, Batı emperyalistlerine karşı kurtuluş ve bağımsızlığımızı korumakla kalmıyorduk. Aynı zamanda bu emperyalistlerin kuvvetlerine ve Türk ulusunu emperyalizmin amaçları için araç yapmak isteyenlere engel oluyorduk. Yani, Türk kurtuluş savaşımı olmasa emperyalizmin bu savaşıma ayırdığı kuvvetler Sovyetler’e yöneltilebilecek, hatta belki Türk kuvvetleri de saldıran bu kuvvetlerin arasında yer alacaktı. Böylece Büyük Millet Meclisi hükümetinin emperyalizme karşı mücadelesinin Sovyet Rusya “ve bütün beşeriyet” için taşıdığı önem ve değer anımsatılmış oluyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-243" id="footnote-225-243-backlink">243</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Okyar, Sovyet yanıtında yardım konusuna değinilmemiş olmasına ve Türkiye’nin Ermenistan’a müdahalesinin dolaylı olarak reddedilmiş olmasına dikkat çekiyor ve Mustafa Kemal’in bu yanıtında “ricacı taraf” olarak, alttan alan, yumuşak bir tutum içinde olmasını “normal” buluyor. Bu değerlendirme doğru görünmekle birlikte, Mustafa Kemal’in yanıtında iki uyarı vardı. Biri, acil insani durum dolayısıyla, bizim Ermenistan’a müdahale etmemizi istemiyorsan, sen bu müdahaleyi süratle yapmak durumundasın uyarısıydı. İkincisi, Türk Kurtuluş Mücadelesi’nin Sovyetler için önem ve değerinin anımsatılmasıydı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Atatürk’ün Mustafa Suphi ile de bir mektuplaşması oldu. Türk İştirakiyun Teşkilatı adına Bakû’dan Mustafa Kemal’e gönderilen 15 Haziran 1920 günlü, Heyet-i Merkeziye Reisi Mustafa Suphi ile Mehmet Emin imzalı kısa mektupta, barış koşullarının Anadolu “rençberinin son rızk-ı danesine kadar” bir taarruz olduğu belirtiliyordu. Böyle bir antlaşmayı kabul eden herhangi bir hükümet ya da sınıf ile savaşıma karar veren İştirakiyun örgütünün Ankara’nın yardımına “nail” olacağını umuyorlardı. Mektubu Süleyman Sami getiriyordu ve Mustafa Kemal’le görüştü. Bir hayli zaman sonra, Mustafa Kemal 13 Eylül günlü yanıtını yazdı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Yanıtta büyük çoğunluğu rençber ve köylü olan milletin barış koşullarını reddettiği ve Batı’nın emperyalizm ve kapitalizm “mahkûmiyetinden” kurtulmak için savaşıma karar verdiği belirtiliyordu. Halk, Anadolu ve Rumeli Müdafaa-i Hukuk Cemiyeti olarak her düzeyde örgütlenerek Büyük Millet Meclisi’ni ve onun halk hükümetini oluşturmuştu. Demek ki Sovyet “teşkilat-ı idaresinden farksızdı” ve “içtimai inkılabı” yürütmekteydi. Ne var ki emperyalist ve kapitalistlerin saldırısına İstanbul hükümeti de “fiilen” katılmakta ve padişah adına sürekli kışkırtmalarla “mahalli ihtilaflar” çıkartmaktaydı. Bunlarla da uğraşmak gerektiğinden, milletin “vahdet ve mukavemetini” bozacak, “zamansız ve fazla” girişimlerden de kaçınmak gerekiyordu. Türkiye İştirakiyun Teşkilatı’ndan maddeten ve manen yararlanabilmek için, teşkilatın “münhasıran” (yalnızca) Büyük Millet Meclisi Riyaseti’yle ilişki kurması gerekiyordu. İşbirliği yapabilmek için teşkilat tam yetkili bir murahhası Büyük Millet Meclisi yanına göndermeli ve Bakû’da Büyük Millet Meclisi’ni temsil eden Memduh Şevket’le ilişki kurmalıydı. Görülüyor ki Mustafa Kemal İttihat ve Terakki önderlerine yalnız kendileriyle (Büyük Millet Meclisi ile) çalışmak konusunda gösterdiği duyarlılığı Türk Bolşeviklerine de göstermekteydi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-244" id="footnote-225-244-backlink">244</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bekir Sami heyeti 19 Temmuz’da Moskova’ya varmış, görüşmeler 24 Temmuz’da başlamıştı. 24 Ağustos’ta yapılacak antlaşmanın sekiz maddesi üzerinde anlaşma sağlandı. Fakat ardından birtakım engeller çıktı. Rusların Ermenilerle demiryolunu tümüyle onlara bırakan bir anlaşma yapmaları üzerine heyet durumu şikâyet için Lenin’i ziyaret etti. Onun durumun düzeltileceği vaadi üzerine devam edildiyse de, 27/28 Ağustos Bekir Sami-Çiçerin görüşmesi üzerine görüşmeler durdu. Çünkü Çiçerin, Van, Muş, Bitlis’in Ermenilere verilmesini istedi. Daha önce Cemal Paşa’nın Mustafa Kemal’e gönderdiği 3 Haziran günlü mektubunda da, Radek’in Ermenistan’a ufak bir toprak fedakârlığı yapılırsa III. Enternasyonal’de Türkiye’nin (ve Rusya’nın) durumunun güçleneceğini söylediğini bildirmişti. Bu görüşü Cemal ve Halil paşalar (Enver’in amcası) destekliyorlardı. Oysa Misak-ı Milli’de Elviye-i Selase bile (gerekirse halk oylaması koşuluyla da olsa) Türkiye topraklarında gösterilmişti. Buna Ankara’nın yanıtı sert ve kesin oldu (9 Eylül). Misak-ı Milli’nin mimarı olarak Mustafa Kemal, “her ne pahasına olursa olsun” kabul edilemeyecek bir öneri olduğunu, Sovyetler’den kaynaklansa da “emperyalist bir hareket” olduğunu bildirdi ve bu görüşün kabul edilmemesi halinde Bekir Sami’nin Ankara’ya dönmesini istedi. Moskova’dan dönen Yusuf Kemal’in Büyük Millet Meclisi’ndeki açıklaması üzerine Büyük Millet Meclisi de Çiçerin’in önerisini reddetti (16 Ekim 1920). Yalnız, göçmüş olan Ermeniler yurtlarına dönüp azınlık haklarından yararlanabileceklerdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-245" id="footnote-225-245-backlink">245</a></span><span xml:lang="tr-TR">Burada, koşullar ne denli ağır olursa olsun Mustafa Kemal’in davasına ve programına olan inancının sağlamlığı bir kez daha belli oluyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-246" id="footnote-225-246-backlink">246</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Görüldüğü gibi Sovyetler Van, Bitlis ve Muş’un Ermenistan’a verilmesini istiyor ve bu yüzden diplomatik görüşmeleri ağırdan alıyorlardı. Bunu, Ermenileri ezilmiş olarak gören uluslararası komünist hareketin talebi doğrultusunda istediklerini söylüyorlardı. Fakat bu gerekçe ancak kısmen doğru olabilirdi. Ermenistan ilk ağızda Bolşevikleştirilecek ülkeler arasında bulunduğundan, bir bakıma buraları yalnız Ermenistan için değil, kendileri için de istemiş oluyorlardı. Nasıl olsa Büyük Millet Meclisi hükümeti fena halde sıkışmış durumdaydı. Oysa Sovyetler iç savaşın üstesinden gelmiş, Polonya ile tutuştukları savaşta (bir ara) zafere yaklaşıyorlardı. Büyük Millet Meclisi hükümeti ise İç Savaş ve Yunan istilası karşısında perişandı. Bu hükümetin daha ne kadar süreceği belli değildi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Ne var ki Polonya savaşı Lehlerin 24 Nisan’da başlattıkları taarruzla Ağustos sonunda bir Leh zaferiyle sonuçlandı (12 Ekim’de Riga’da mütareke ve ön barış imzalandı). Öte yandan, sabrı tükenen Türkler 28 Eylül’de taarruza geçerek Misak-ı Milli sınırlarını Ermenistan’a kabul ettirdiler. Gürcistan’a da iradelerini kabul ettirip Elviye-i Selase’yi geri aldılar. Doğuda kendini kanıtlayan Türkiye, I. İnönü Savaşı’yla batıda da kanıtlayınca Türk-Sovyet Dostluk ve Yardım (Moskova) Antlaşması’nı bağıtlamak (16 Mart 1921) olanaklı hale geldi. Görülüyor ki, Sovyetler, her şeye karşın, en azından bir süre, Çarlığın Osmanlı’ya bakışından tümüyle kurtulamamış ve Ankara hükümetinin ciddiyetini kavrayamamışlardır.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu arada birçok belirsizlikler, tatsızlıklar yaşandı. Bekir Sami’nin Hariciye vekili seçilmesi ve hele Rusya’ya murahhas heyet başkanı olarak gitmesi Ankara için büyük bir talihsizlik olmuştur. Çünkü anlaşılan Osetya’nın soylularından (Oset Prensi) olan Bekir Sami Türkiye için çalıştığı kadar, bağımsız Osetya için de çalışıyordu, hatta bir iddiaya göre Osetya’nın bağımsızlığı karşılığında Van’ı önerecek bile olmuş. Moskova’da da Kafkasyalı gençlerle görüşmeler yapıyormuş. 11 Eylül 1920’de Moskova’dan ayrılmış ve ondan sonra kendisiyle temas kurulamamış. Ancak 30 Ocak 1921’de Ankara’da ortaya çıkabilmiş.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-247" id="footnote-225-247-backlink">247</a></span><span xml:lang="tr-TR">Bekir Sami’nin bu davranışlarının Sovyetler’i ne denli kuşkulandırdığını tahmin etmek zor değildir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Öte yandan Sovyet Elçisi Budu Mdivani 28 Aralık’ta Kars’a geldi ve orada haftalarca kalarak ancak 22 Ocak 1921’de yola çıkabildi, 18 Şubat’ta Ankara’ya ulaştı. Kars’ta iken o çevredeki Rus Molokan köylerinde Bolşevikleştirme çalışmaları yaptığı anlaşılıyor. Bu elçi de Türkleri kuşkulandırdı, belki bu yüzden iki ayı doldurmadan geri çağrıldı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-248" id="footnote-225-248-backlink">248</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bütün bu tatsızlıklara karşın iki taraf da, yani Büyük Millet Meclisi hükümetiyle Sovyet hükümeti birbirlerine “fena halde” muhtaçtılar. Örneğin G. V. Çiçerin’in Güney Kafkas Sovyet temsilcilerine gönderdiği 24 Eylül 1920 günlü mektubunda, gericilerin Kemalistleri yenmesi durumunda padişahın önderliğinde Anadolu’da Sovyetler’e karşı bir cihat başlatılmasının kendilerini zor duruma düşüreceği değerlendirmesi yapılıyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-249" id="footnote-225-249-backlink">249</a></span><span xml:lang="tr-TR">Onun içindir ki elçilik kâtibi Y. Y. Upmal (Upmal-Angarski) başkanlığında 4 Ekim 1920 günü Ankara’ya ulaşan 200 kişilik Sovyet elçilik kuruluyla üç sandıkta 200 kilo kadar külçe altını Kemalistlere yardım olarak getirilmiştir. Bilindiği gibi, Sovyet para ve silah yardımları hep sürecektir.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-250" id="footnote-225-250-backlink">250</a></span><span xml:lang="tr-TR">İşin pek bilinmeyen yanı, 1921’de ve sonra da kıtlık çeken Rusya’ya tahıl yardımı, hatta para yardımı yapılmış olmasıdır. 1921 yılbaşında (1 Ocak 1921) Mustafa Kemal’le Upmal’ın görüşmesinde iki hükümetin yakınlığı açıkça belirtilmiştir. Upmal, “Anadolu’nun yakın gelecekte, kahraman bir mücadele sonucunda, ekonomik ve siyasi tam bağımsızlığını kazanacağına güvenimin tam olduğunu belirtmeme izin verin,” der. Mustafa Kemal’in yanıtı, “... İnanıyorum ki, ezilen halkların kurtuluşu için verdiğimiz mücadelemiz, bize tam destek sağlayan Sovyet Rusya’yla el ele ilerlemek zorundadır.” Upmal onun üzerine, “... Bütün ufak tefek anlaşmazlıklarımız ve aramızdaki kopukluklar en kısa zamanda ortadan kalkmalıdır,” diye ekler.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-251" id="footnote-225-251-backlink">251</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Nitekim 27 Haziran 1920’de</span> <span class="char-style-override-10" xml:lang="tr-TR">İzvestia</span> <span xml:lang="tr-TR">gazetesinde Skaçkof imzalı bir yazı iki ülkenin birbirlerine olan gereksinimlerini çok iyi açıklıyordu. Yazara göre kimi yoldaşlar, Türkiye’nin her an İtilaf devletlerinin yanına geçebilecek güvenilmez bir dost olduğunu söylüyorlarmış. Skaçkof’a göre Türkiye’nin bağlılığının güvencesi İtilaf devletlerinin ona kabul ettirmek istedikleri ve onu tümüyle parçalayacak olan barış antlaşmasıydı. Sovyetler ona mücadelesinde tek yardımcıydı. Kölelik ve bölünme tehlikesi kalkmadıkça Türkiye Sovyetler’in en güvenilir dostu olacaktı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Sözü edilen yoldaşlar bu mantığı kabul etmekle birlikte İtilaf, siyasetini değiştirdiği takdirde, örneğin onu bölmekten vazgeçip İstanbul’u vermeye razı olduğu takdirde Türkleri kandırıp, hatta Sovyetler’e karşı kullanabileceklerini söylüyorlarmış. Fakat yazara göre böyle bir olasılık yoktu, çünkü uluslararası kapitalizm Türkiye’yi yağmalamayı kafaya koymuştu. Onların başını çeken İngiltere, öbür emperyalist ülkeleri çok ustalıkla bu yola sokmuş bulunuyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-252" id="footnote-225-252-backlink">252</a></span></p>

      <p class="arabaslik-sol-1 para-style-override-11" id="toc_marker-3-5-4" xml:lang="en-GB"><span xml:lang="tr-TR">45. Komünizm Etkisinde Kimi Akım ve Örgütlenmeler</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Uzun erimde Türkiye’nin yazgısına egemen olacaklarına inanan İttihat ve Terakki’nin A kadrosunun çevresinde o günlere hazırlık olmak üzere bazı çalışmalar yapıldı. Bu çalışmalar Batı emperyalizmine karşı en önemli desteğin Sovyet Rusya’dan, dolayısıyla komünizmden geleceğinin doğallıkla farkındaydılar. Onun için bunlar komünizmi benimsemeseler bile, onunla hesaplaşmak, dolayısıyla ondan etkilenmek durumunda kalmışlardır. Neden komünist olunmadığının mantığı şuydu: 1) Türkiye ve öbür İslam ülkeleri, Rusya gibi kapitalistleşme, sanayileşme yönünde gelişme göstermiş toplumlar değillerdi. Komünizm ise gelişmiş bir kapitalizme tepki olarak doğmuş bir hareketti. Onun için Türkiye ve İslam ülkelerinin komünist olması söz konusu olamazdı. 2) Buna karşın Türkiye’de komünizm uygulanmaya kalkışılırsa, Türkiye İslam âleminden kopmuş olurdu. Bu da ne Türkiye’nin, hatta ne de Sovyet Rusya’nın çıkarlarına uyardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu bağlamda yapılan çalışmalardan ilki Kör Ali İhsan Bey’in bir “Fırka” adına İstanbul’da hazırlanmış programıdır. Bu program Türkiye’nin geri kalmışlığının bir çözümlemesiyle başlıyordu. “Hakiki” tımar sahiplerinin yenilgisiyle birlikte halk yönetimden uzaklaştırılıp kapıkulları ve onların sürdürücüsü olan memurlar yönetime egemen olmuşlardı. İktisat konularıyla ilgisiz oldukları için halk yoksul kalmış ve yoksulluğun sonucu ahlaksız olmuştu. Yabancıların kışkırttığı bazı unsurların ayaklanmaları da başka bir etkendi. Durumun düzelmesi için yönetim halkın iktisadi gereksinimlerini göz önüne alan bir “halk idaresi” haline gelmeli, eğitim, refah ve adalet ilkelerini benimsemeliydi. Egemenlik “bila kayd-ü şart” milletin olmalı ve Meclis-i Umumi-i Millet tarafından temsil edilmeliydi. İşleri Meclis’in seçeceği komiserler (bakanlar) yürütmeliydi – yani meclis hükümeti. İlginç bir yönü insanların meslekleri içinde meslektaşları arasından seçim yapmalarının öngörülmesiydi. Örneğin, çiftçiler, sanatkârlar, tacirler gibi dokuz mesleğe ayrılan insanlar kendi aralarından temsilciler seçeceklerdi (mesleki temsil). Bankacılık devlet tekelinde olacak, yabancı sermaye gelebilecek, ama ayrıcalık (imtiyaz) sahibi olmayacaktı. Halkın kooperatifler ve sendikalar halinde örgütlenmesi özendirilecekti. Yine dikkati çeken bir nokta padişahlık, halifelik, devlet başkanlığı ve din konularına hiç değinilmemesiydi. Ali İhsan böyle bir yönetimin Rusya’dakine üstün olacağını düşünüyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-253" id="footnote-225-253-backlink">253</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mesleki temsil bir İttihatçının yapıtı ve birçok İttihatçının desteklediği bir program olmakla birlikte, o camiada da genel bir kabul görmekten biraz uzaktı. Oysa</span> <span class="char-style-override-10" xml:lang="tr-TR">Mesaî</span> <span xml:lang="tr-TR">denen programın daha genel bir kabul görmüş olduğu söylenebilir. Talat Paşa da ikincisini yeğlediğini söylemiştir. Bu programın kim(ler?) tarafından ne zaman, nerede yazıldığı konusunda belirsizlikler varsa da Küçük Talat (ve arkadaşları?) tarafından Bakû’da 1920 sonbaharında hazırlandığı söylenebilir.</span> <span class="char-style-override-10" xml:lang="tr-TR">Mesaî</span><span xml:lang="tr-TR">’ye göre Türk toplumu Batı’daki denli gelişmiş olmamakla birlikte memurlar bir yönetici sınıf olmuşlar, halkı ve iktisadi gereksinimleri dikkate almamışlardır. Demek ki halkı iktidara getirerek yoksulluğu kaldıracak iktisadi gelişme sağlanmalıdır. Bolşevik Rusya ile yakınlaşma olumlu bulunmakla birlikte, Bolşevikleşmenin yanlış olacağına “Fırka” (adı yok) “şiddetle” inanmaktadır. Çünkü Bolşevizm uygulandığı yerlerde facialara yol açmıştır. Bolşevikliğin “ılımlısı” yoktur, yüksek ve orta sınıfların yok edilmesine ve milliyet karşıtlığına dayanır.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Halkın seçeceği Şura-yı Millet en yetkili kuruldur ve meclis hükümetine göre yürütme ve yasamayı kendisi üstlenir. Devletin başında sorumsuz bir padişah bulunacak, ancak hanedandan kimin padişah olacağı Şura-yı Millet ve Şura-yı İslam tarafından belirlenecektir. Şura-yı İslam, Şura-yı Millet tarafından gösterilecek 45 adaydan 15’inin liva meclis-i umumileri tarafından iki yıllığına seçilmesiyle oluşur. Dinsel görevliler, subaylar ve başka bazı görevliler (yargıçlar) oy hakkına sahip değillerdir. Kadınlara birçok haklar tanınacaktır. Yabancı sermaye özendirilecektir, ama mali alana girmemek üzere. Kamu hizmetleri ve madenler özel kesime bırakılamaz. Kooperatif, sendika ve meslek kuruluşları özendirilecektir. Köylüyü toprak sahibi kılmak için toprak reformu yapılacaktır. Ülke kurtulduktan sonra daimi ordu “halk milisi” biçimine dönüştürülecektir. Memurlar büyük bir ölçüde tasfiye edilerek büyük tasarruflar sağlanacaktır. Birçok davalarda yetkili olacak ve kararları temyiz edilemeyecek Halk Mahkemelerinin yargıçlarını halk kendi içinden seçecektir.</span> <span class="char-style-override-10" xml:lang="tr-TR">Mesaî</span> <span xml:lang="tr-TR">mesleki temsile bir ödün veriyor. Şura-yı Millet’e meslekler, siyasal dernekler de örgütlerinin gücüne göre mebus verebileceklerdir (md. 18). Ayrıca, iktisadi ve toplumsal gelişme sağlandıktan sonra meslek ve sınıf esasına göre seçimlerin yapılması öngörülmüştür.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-254" id="footnote-225-254-backlink">254</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu iki programın bu sıralar ortaya atılmış olması, Trakya ve Batı Anadolu’daki korkunç yenilgiler, Sevr, sürüp giden ve ancak Çerkes Ethem’in hakkından gelebildiği İç Savaş karşısında Ankara’da görünen iktidar boşluğunu doldurmak için İttihatçıların yaptığı hamleler olarak değerlendirilmelidir. İttihatçılar iktidar hamlesini yaparken, benzer değerlendirmeyi (Ankara’da iktidar boşluğu) yapan komünistlerin de önünü kesmek istemektedirler. Ankara’da iktidarı ele geçirmek coşkusu o dereceye varmıştır ki, Sovyetler’den gelebilecek tepkilere aldırmadan komünizm aleyhinde esip savurmaktadırlar. İttihatçıların ve komünistlerin iktidar hamleleri tıpkı Celalettin Arif ve Hüseyin Avni’nin bölgesel ölçekte yapmaya kalkıştıkları iktidar hamlesi gibidir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İki programda da komünizm karşıtlığı açık olmakla birlikte komünizmden esinlendikleri de –toprak reformu, sınıf savaşımı (memur-halk çelişkisi biçiminde), iktisada verilen önem, şura ve komiser gibi terimler– açıktır. Aynı biçimde meclis hükümeti dizgesinin de Ankara’daki Büyük Millet Meclisi’nden esinlendiği söylenebilir.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Şimdi komünistliğe daha yakın olan kimi örgütlenmelere değinmek istiyorum. İlk olarak</span> <span class="char-style-override-12" xml:lang="tr-TR">Yeşilordu</span><span xml:lang="tr-TR">’dan söz edelim. Herhalde Yeşilordu deyimi Kızılordu deyiminden esinlenmiş olmalı. Bolşevikler Kızılordu’yu kurmuş olduklarına göre Müslümanların kuracağı ordu da, yeşilin İslamiyet’i simgelemesi dolayısıyla, Yeşilordu olmalıydı. Anadolu’nun en kara günlerinde, kimileri Rusya’dan ya da Kafkasya’dan gelecek bir Yeşilordu’nun Türkiye’yi kurtaracağı umuduyla avunmuşlardı. Yukarıda gördüğümüz üzere, Karabekir de, umudu ayakta tutmak için Yeşilordu’nun öncüsü diye küçük bir birliği Erzurum’dan Ankara’ya göndermişti. Bir de Ankara’da Mustafa Kemal’in arkadaşlarının kurduğu gizli Yeşilordu</span> <span xml:lang="tr-TR">Derneği vardı. Atatürk’ün</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta anlattığına göre, birçok insanın ve bu arada pek çok askerin devrimin ve savaşımın mantığından çok, padişahın ve halifenin sözlerine kulak asmaları karşısında, bilinçli insanları toplayacak ve bu arada bilinçli Kuva-yı Milliye birlikleri oluşturacak bir örgüt gereksinimi duyulduğu için Yeşilordu kurulmuş. Genel Merkez üyeleri Şeyh Servet, Adnan Adıvar, Hakkı Behiç, Eyüp Sabri, Yunus Nadi, Hüsrev Sami, İbrahim Süreyya, Çerkes Reşit, Sırrı (Bellioğlu), Mustafa (Cantekin), Hamdi Namık (Gör), Muhittin Baha (Pars), Nâzım (Öztelli) idi. Atatürk kâtib-i umuminin Hakkı Behiç olduğunu söylüyorsa da, Tunçay nedense Nâzım Bey’in bu görevi yürüttüğünde ısrar ediyor. Örgüt gizliydi ama tüzüklerini yayımlamışlar ve örgütü yaygınlaştırmak için her yöne görevliler göndermişler. Demek ki daha önce Karakol gibi komitamsı, İttihatçı bir örgütü reddetmiş olan Mustafa Kemal’in şimdi durumu o denli zayıflamıştı ki buna benzer bir örgütlenmeyi kabullenmek ve bir ölçüde ona önayak olmak durumunda kalmıştı. (Yeşilorducular etkinliklerini Mustafa Kemal adına yaptıklarını söylüyorlardı.) Fakat Çerkes Ethem’in Yozgat’a gittiği (19 Haziran’da Ankara’ya geldi, 20’sinde hareket etti) ya da oradan döndüğü sırada (12 ya da 17 Temmuz; Eskişehir’e hareketi 19 Temmuz) o ve kardeşi Tevfik Yeşilordu’ya girdiler. Ondan sonra Yeşilordu ile Kuva-yı Seyyare adeta bütünleşmiş oldu. Böylece Ethem ve kardeşleri Yeşilordu’yu Mustafa Kemal’in elinden almış oldular.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu gelişme Mustafa Kemal’i rahatsız etti. Çünkü Ethem ve adamları Yozgat zaferinden sonra iyice şımarmışlardı. Yozgat isyanından Ankara Valisi Yahya Galip’i sorumlu tutarak yargılamaya (yani asmaya?) kalkmışlardı. Hatta Ethem’in Ankara’ya döndüğünde Mustafa Kemal’i Meclis’in önünde asacağını söylediği bile duyulmuştu. Yeşilordu’nun Malatya’da bile örgütlenmekte olduğunu duyunca Mustafa Kemal örgütü incelemeye aldı ve zararlı olduğu kanısına vararak dağıtılmasını buyurdu. Fakat o sıra Atatürk’ün iktidarı sallantılı bir halde olduğu için bunu gerçekleştirmek pek kolay olmadı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-255" id="footnote-225-255-backlink">255</a></span><span xml:lang="tr-TR">Çünkü Yeşilorducu mebuslar Büyük Millet Meclisi içinde</span> <span class="char-style-override-12" xml:lang="tr-TR">Halk Zümresi</span> <span xml:lang="tr-TR">adıyla örgütlenmiş bulunuyorlardı. Ayrıca, Ethem ve kardeşleri Eskişehir’de Yeşilorduculuğu sürdürmekteydiler.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Burada 8 Eylül 1920 günü Yunus Nadi’nin</span> <span class="char-style-override-10" xml:lang="tr-TR">Anadolu’da Yeni Gün</span> <span xml:lang="tr-TR">gazetesinde yayımlanan</span> <span class="char-style-override-10" xml:lang="tr-TR">Halk Zümresinin Siyasi Programı</span><span xml:lang="tr-TR">’na kısa bir göz atalım. Tanıdık öğeler göze çarpıyor. Halkı kayıtsız şartsız egemen kılmak üzere kurulduğu açıklanıyor. İslamiyet’in kutsal esaslarına dayanarak Asr-ı Saadet içtenliğini getirip Batı’dan gelen ahlaksızlık ve tahakküme karşı çaba göstermeyi Allah yolu biliyorlarmış. Yürütme ve yasama iki yıl için seçilecek bir Büyük Şura’da bulunacak, icra vekilleri doğrudan Şura tarafından seçilecekti. Ülke her düzeydeki –nahiye, kaza, liva– şuralar tarafından yönetilecekti. Muharebe ve mücadele ancak tahakküm, istila ve emperyalizme karşı meşru idi. Müdafaa-yı Milliye Vekâleti meşru amacın elde edilmesine kadar var olacaktı. Zümre alkol, fuhuş, ırza tasallut vb. ahlaksızlıkları önlemeyi “olanca ehemmiyetle” ele alacaktı. Toprak reformu, parasız eğitim, parasız sağlık, halkın seçeceği Halk Mahkemeleri, dış ticaretin kooperatifler eliyle yürütülmesi öngörülüyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-256" id="footnote-225-256-backlink">256</a></span><span xml:lang="tr-TR">Orduya pek sıcak bakmayan bir hava burada da seziliyor.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu sırada Mustafa Kemal’le İttihatçılar-Halk Zümresi arasında bir “kapışma” yaşandı. Hakkı Behiç Dahiliye Vekâleti’nden istifa etmiş bulunuyordu. 4 Eylül günü yapılan seçimde Refet (Bele), Tokat Mebusu Nâzım Bey aday oldular ve Nâzım Bey 98 oyla (Refet’in 65 oyuna karşılık) seçildi. Mustafa Kemal bu durumu kabul etmek istemiyordu. Nâzım’ın kendisine yapmak istediği ziyareti kabul etmedi. Atatürk</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta Nâzım için yabancılara casusluğa varıncaya kadar ağır nitelemeler kullanıyor. Bunlar doğru olabilir, ama olasılıkla Mustafa Kemal durumu kendisi için bir çeşit güven oylaması olarak da görüyordu. Onun adayı Refet, Amasya Askeri Örgütü’nün üyesiydi. Nâzım ise Yeşilordu’da, Halk Zümresi’nde etkinlik gösteren ve İttihatçılarla birlikte Mustafa Kemal’in iktidarına göz dikmiş bir insandı. Yani, bir bakıma, Arif-Hüseyin Avni-Mithat’ların Erzurum’da yapmakta oldukları işi Ankara’da deniyordu. Mustafa Kemal Nâzım’ı istifaya zorladı ve 6 Eylül’de Refet 187 oydan 131’ini alarak göreve geldi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-257" id="footnote-225-257-backlink">257</a></span><span xml:lang="tr-TR">İlginç olan yön, Atatürk’ün</span> <span class="char-style-override-10" xml:lang="tr-TR">Nutuk</span><span xml:lang="tr-TR">’ta Yahya Kaptan olayından başlayarak İttihatçılarla tutuşmuş olduğu iktidar kavgalarını hayli ayrıntılı biçimde anlattığı halde, karşısındakileri “İttihatçı” diye nitelememiş olmasıdır. Herhalde bunun açıklaması, başta kendisi, demokratik-ulusçu hareket içindekilerin çoğunun eski İttihatçı olmaları ve bu kadar geniş bir kitleyi –ki bunların büyük çoğunluğu eninde sonunda Atatürk’ten yana olmuşlardır– suçluyor durumuna düşmeyi siyaseten yanlış bulmasıdır.</span> <span class="char-style-override-10" xml:lang="tr-TR">Nutuk</span><span xml:lang="tr-TR">’u 1927’de dinleyenlerin büyük çoğunluğunun daha önce İttihat ve Terakki üyesi ya da yandaşı oldukları kuşkusuzdur.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu cildin kapsadığı süre içinde (1920’nin Ekim ortasına değin) etkinlik gösteren bir de Hafi (Gizli)</span> <span class="char-style-override-12" xml:lang="tr-TR">Türkiye Komünist Partisi’</span><span xml:lang="tr-TR">nden söz edilebilir. Bu partinin gizliliği (Yeşilordu gibi) resmi olarak kurulmamış olmasından kaynaklanıyordu. Yoksa açık bir biçimde çalışıyordu. Önayak olan Başkırt Cumhuriyeti temsilcisi olarak 24 Mayıs 1920’de Ankara’ya gelen Şerif Manatov idi. Manatov Ankara ve Eskişehir’de konferanslar verdi, Mustafa Kemal ile görüştü. Daha sonra çalışmaları zararlı bulunarak sınır dışı edildi. İleri gelen mensupları arasında Binbaşı Salih (Hacıoğlu), Muallim Mustafa (Nuri), Şeyh Kutbettin, Ziynetullah (Nuşirevan), başta Tokat Mebusu Nâzım Bey olmak üzere Halk Zümresi’nden kimi mebuslar vardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Haziran 1920 tarihli Türkiye Komünist Partisi (TKP) Umumi Nizamnamesi’nden, merkezi Ankara olan bu partinin III. Enternasyonal’e bağlı “tipik” sayılabilecek bir komünist partisi olduğu anlaşılıyor. Köy, nahiye, kaza, sancak ve merkez düzeyinde şuralar (sovyetler) ve bunların diktatörlüğü öngörülmektedir. Bütün servet ve sanayi kaynakları, dış ticaret tümüyle millileştirilecek, serbest ticaret, dolaylı vergiler, para (orta ya da uzun erimde?) kaldırılacaktı. Dinsel inançlar serbest olacak, din hükümetten ayrılacaktı. Her kişi günde sekiz saat çalışmak zorundaydı. Bir de TKP’nin 14 Temmuz 1920 günlü beyannamesi vardır. Burada dikkati çeken, İstanbul ve Ankara hükümetleriyle ilgili çözümlemelerdir. İstanbul hükümeti mutlakıyetperver ve aristokratik bir yönetim olup bütün mevcudiyetiyle kapitalist devletlere dayanan, “halkı birbirine kırdırmaktan, memleketi en adi düşmanlara çiğnetmekten zevk alan şerefsiz, haysiyetsiz ve hatta vicdansız bir kütleydi.” Ankara hükümetine hakkını veren bazı saptamalardan sonra bunun burjuvaların etkisinde “milliyetperverlikten” kopamadığı belirtiliyordu. Bir yanda İstanbul hükümetinde İngiliz siyasetine alet olan Hürriyet ve İtilaf, öte yanda halk için onlardan “hiç” farkı olmayan, maske ile ortaya çıkan İttihatçılar vardı. TKP her iki hükümetle “hiçbir” ilgisi olmadığını ilan ediyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-258" id="footnote-225-258-backlink">258</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Anlaşılan içlerinde birçok mebusun da bulunduğu bu kuruluş Büyük Millet Meclisi’ni ve hükümetini yerden yere vurabiliyordu. İttihatçılığı da dışlıyor, reddediyordu. Bana öyle geliyor ki TKP’nin söylemindeki bu cüret de, yukarıdan beri anlatmaya çalıştığım bu sırada Ankara’da ortaya çıkan iktidar zaafının bir sonucuydu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu sıralarda Ağustos’ta Bakû’daki TKP adına Süleyman Sami adında bir subay Ankara ve Eskişehir’e geldi. Sami I. Dünya Savaşı’nda mülazım-ı sani iken Ruslara esir düşmüş. Devrimden sonra Taşkent’te Bolşeviklerle işbirliği yaparken çok gizli olarak Türkistan’da kurulan Türk İttihat Cemiyeti’nde de çalışmış. Onun raporunda Mustafa Kemal ile herhalde Ağustos ortasında yaptığı görüşme anlatılmaktadır.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-259" id="footnote-225-259-backlink">259</a></span><span xml:lang="tr-TR">Mustafa Kemal TKP’nin amacını sorduğunda, yanıt, Türkiye’de toplumsal devrimin zafere ulaştırılması olmuş ve yine soru üzerine Anadolu’da hücreleri olduğunu, ilk fırsatta açık olarak çalışacaklarını, III. Enternasyonal’e bağlı olduklarını ve onun para desteğine sahip olduklarını, Türkiye’nin savaşımında Rusya’nın yardım edeceğini, fakat kesin ve geniş bir destek elde edebilmek için kapılarını komünist görüşlere açması gerektiğini açıklamış. Mustafa Kemal’in dışarıdan teşkilatçı kişilere gereksinim olmadığını, TKP’nin işlerini Büyük Millet Meclisi aracılığıyla yürütebileceğini söylemesi üzerine Sami, Müdafaa-i Hukuk derneklerinin, dolayısıyla Büyük Millet Meclisi’nin “zenginlerden ve unvan sahiplerinden” oluştuğunu, bu bakımdan Sovyetler’in tam tersi olduğunu, köylü ve yoksulların eskisi gibi zengin sınıflar tarafından “ezilmekte ve soyulmakta” olduğunu söylemiş. Mustafa Kemal ona hak verircesine, bunu bildiklerini ve buna karşı bazı reformlar yapmakta olduklarını söylemiş.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Süleyman Sami’nin getirdiği, Mustafa Suphi ve Mehmet Emin imzalı ve Büyük Millet Meclisi Reisi ve Kuva-yı Milliye Başkomutanı Mustafa Kemal’e hitaben yazılmış 15 Haziran 1920 günlü mektupta, barış koşullarının Anadolu rençberinin “son rızk-ı danesine” kadar taarruz ettiğinin anlaşıldığını, böyle bir barışı kabul edenlerle savaşıma kararlı komünist örgütlemesine “müzaharet” (yardım ve koruma) gösterileceğini umduklarını bildiriyordu. Mustafa Kemal’in bu mektuba yanıtı 13 Eylül günlüydü. Her iki belgeyi yukarıda 43. altbaşlıkta gördük.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-260" id="footnote-225-260-backlink">260</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Şimdi Bakû’da 1-8 Eylül 1920 tarihlerinde toplanan</span> <span class="char-style-override-12" xml:lang="tr-TR">Şark Milletleri Kurultayı’</span><span xml:lang="tr-TR">ndan da söz edelim. Kurultay önemli bir toplantıydı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-261" id="footnote-225-261-backlink">261</a></span><span xml:lang="tr-TR">Doğu halklarını, yani, Türkiye, İran, Ermenistan, Gürcistan, Sovyet Türkistanı, Azerbaycan, Hive, Buhara, Afganistan, Çin, Dağlı, Kazan, Başkırt, Kırgız, Kırım Tatar, Hindistan halklarının ilerici kesimlerini temsil edecek ve bunlar III. Enternasyonal’in ya da Sovyet Rusya’nın kanatları altında toplanacaktı. Doğu halkları sonradan Üçüncü Dünya diye adlandırılan, yani ne kapitalist ne sosyalist olan, azgelişmiş ya da gelişme halinde, halkın çoğunluğu köylü olan, feodal düzende yaşayan topluluklardı. Kurultay’a 1.891 delege katıldı, bunlardan 1.273’ü komünistti. Komünist olmayanlar için ölçüt, İtilaf devletlerine (emperyalizme) ve iç sömürücülere karşı savaşım vermekti. Tutanaklara göre Türkiye’yi temsil edenlerin sayısı 235’ti. Bunların bir bölümü İstanbul’dan, bir bölümü Anadolu’dan (özellikle Trabzon ve Erzurum), bir bölümü Türkiye dışından (özellikle Azerbaycan’da bulunan eski savaş tutsakları) Türklerdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Lenin’in 19 Temmuz - 7 Ağustos 1920’de Petrograd ve Moskova’da toplanan Enternasyonal’in 2. kongresine kabul ettirdiği görüşe göre, geri kalmış ülkelerdeki burjuva-demokratik hareketler milli-devrimci nitelikler taşıyorlarsa komünistler tarafından destekleneceklerdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-262" id="footnote-225-262-backlink">262</a></span><span xml:lang="tr-TR">Şark Milletleri Kurultayı bu anlayışla düzenlendi. Türkiye’ye yapılan çağrılar kişilere yapılmış, Büyük Millet Meclisi’ne herhangi bir çağrı gelmemişti. Mustafa Kemal 14 Ağustos günü bunu Büyük Millet Meclisi’nde söz konusu ederek insanların yurtdışında toplantılara gidip orada kararlaştırılan esasları yurtta uygulamaya kalkışmalarını doğru bulmadığını belirtti. Büyük Millet Meclisi, yani millet temsilcilerinin gitmesi gerekirdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Kurultay’ın açılışında uzun bir konuşma yapan Zinovyev, Avrupa’da devrimci hareketin günden güne güçlendiğini, fakat mazlum ülkelerde devrimci hareketin yeterince güçlü olmadığını, bunun sağlanması ve iki hareketin birlikte hareket etmesi gerektiğini belirtti. Sözü Türkiye’ye getirdiğinde, Anadolu’daki Kemalci hareketin komünist bir hareket olmadığını “bir dakika bile” unutmadıklarına işaret ettikten sonra, Mustafa Kemal’in halife ve padişahın şahsının mukaddes olduğunu söylediğini anımsattı. Türkler sultana olan inancı “kırıp dağıtmalı”, “hakiki” şuralar kurmalıydılar. Rus köylüsünün de çara bir inancı vardı, fakat devrim başlayınca bundan eser kalmamıştı. O sırada Türkiye’de terazinin gözü zenginlerden yana eğilmekteydi ama bu durum değişecekti. Bununla birlikte, Sovyetler İngiliz hükümeti aleyhine olan her devrim savaşımını desteklemeye hazırdılar.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Kurultaya çağrılı olmamakla birlikte, Bekir Sami heyetinde bulunan Dr. İbrahim Tali, Kurultay’da gözlemci olarak bulunmak üzere Komintern üyeleri ve Enver’le birlikte Bakû’ya gelmişti. O da bir bildiri sundu. Bunda Türk köylüsünün emperyalizmin saldırısı yüzünden ayaklandığını açıkladıktan sonra, ayaklanmanın ikinci (iç) ne</span><span xml:lang="tr-TR">deni olarak padişahın, paşaların, büyük memurların zorbalığı ve sömürücülüğünü belirtti. Anadolu hareketi kimi Avrupalıların söylediği gibi bir burjuva hareketi değildi. Onun için karşıdevrimciler Şeyh Recep (Sivas), Şeyh Şeref (Bayburt), Çapan-<br /></span><span xml:lang="tr-TR">oğlu gibi ayaklanmalar düzenlemişlerdi. Anadolu devrimcileri ve köylüleri “şevk ve samimiyetle” Komintern’e yüzlerini çevirmişler, yazgılarının Komintern’in yazgısına çözülmez biçimde bağlı olduğuna inanmışlardı. Anadolu devrimcileri Moskova Kominterni’ne uzatmış oldukları dostluk elinin kabul edilmesinden dolayı sevinçliydiler.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Aslan, ATASE’de bulduğu, Karabekir’in Kurultay sırasında (7 Eylül 1920) Enver’e yazdığı bir mektubu veriyor. Öğüt vermesini seven Karabekir, öğüt de sayılabilecek beş tane önerme sunuyor:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1) Türkistan, Afganistan yolculuğunu ve Hindistan seferini erteleyerek Bakû’da kalması “pek münasip” olacaktı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">2) “İcabında” Türkiye’ye yardımcı olabilecek bir Azerbaycan ordusu kurulmalıydı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">3) ’93 sınırından bir karış Ermenistan’a bırakılamazdı ve Ermenilerin bize zarar verebilecek bir orduları olmamalıydı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">4) Batı’daki sorunlarımızı çözebilmek için önce Doğu sorununun çözülmesi gerekiyordu. Onun için ve Ruslar da tek dayanağımız olduğuna göre, onları kuşkulandıracak davranışlardan ve “milliyet prensiplerinden” kaçınmak gerekirdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">5) Ankara’nın Bakû’ya temsilci olarak atadığı Memduh Şevket Bakû’ya ulaşmak üzereydi. Ondan başkası Bakû Kurultayı’nda Türkiye’nin görüşünü dile getiremezdi (anlaşılan Karabekir Kurultay’ın toplanma tarihinin farkında değildi). Mektubun sonunda Karabekir en büyük saygılarıyla Enver’i kucaklıyor ve tam bir içtenlikle ve hasretle gözlerinden öpüyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mektup gittikten sonra Enver’in Bakû’da nasıl bir coşkuyla karşılandığını öğrenmiş olması gereken Karabekir, acaba bu mektubun bu denli eşitler arası bir haberleşme havasında olmasının pek de uygun düşmediğini, büyüğüne daha saygılı bir üslup kullanmış olması gerektiğini düşünmüş olabilir mi? Enver’in Bakû’da gördüğü büyük rağbet pek çok insanın düşüncelerini etkilemiş olabilir. Bir kere Karabekir ile Arif-Hüseyin Avni-Mithat dörtlüsünün “Erzurum Erzurumlularındır” harekâtında onu önder görmek eğilimlerini kamçılamış olabilir. Mustafa Kemal’in Enver’in hesaba katılması gereken bir rakip olabileceği konusundaki düşüncesini pekiştirmiş olabilir. Sovyetler’i Enver’i daha ciddiye almaya sevk etmiş olabilir. Mustafa Suphi ve arkadaşlarını zaten aleyhinde tavırlarını belli ettikleri Enver’e karşı daha sert bir muhalefete itmiş olabilir. Yalnız, bu grubun tutumunun Zinovyev ve Komintern temsilcilerince pek hoş karşılanmadığı anlaşılıyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-263" id="footnote-225-263-backlink">263</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Şimdi Fas, Tunus, Cezayir ve Trablusgarp temsilcisi olarak katılan Enver’in Kurultay bildirisine bakalım. Savaşa neden girildiğini açıklamaya çalışarak, Almanya tarafının da istilacı ve kapitalist olduğunu, fakat hiç değilse Türkiye’nin varlığını kabul ettiğini ve Türkiye’nin savaştaki çabasının bağımsızlığını korumak olduğunu belirtmişti. Türkiye, Çanakkale Boğazı’nı kapalı tutarak, Çarlık Rusyası’nın batmasını, Sovyet Rusya’nın doğuşunu sağlamıştı. Gücünü mağdur ve yoksul köylülerden alan Türk ordusu Komintern’e yalnız destek almak için yaklaşmıyordu, siyasal ve toplumsal düşüncelerin de birbirine yakınlığı söz konusuydu. Ayrıca Enver halkların kendi yazgılarını belirleme özgürlüklerini tanıdıklarını, halkın eğitimle aydınlatılmasından ve kadın-erkek eşitliğinden yana olduklarını belirtti.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Enver’in bildirisinden sonra Kurultay Türkiye’ye ilişkin üç karar aldı:</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1) Önce Türklerin Şark milletlerini “sıkıp boğan ve hileli zor ile mallarını yiyen,” bütün dünyanın çalışan sınıflarını kölelik boyunduruğu altında tutan cihan emperyalizmiyle, özellikle İngiliz ve Fransız istilacı çeteleriyle pençeleştikleri saptamasını yapıp Kurultay’ın bu savaşıma “fikir ve gönül birliği” gösterdiğini duyuruyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">2) Bununla birlikte Türkiye’deki milli devrimci hareket yalnız yabancı zalimlere karşı yürütülüyordu, başarılı olduğunda Türkiye işçi ve köylüsünü baskıdan, “sığır gibi sağılıp emilmekten” kurtarmayacaktı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">3) Onun için Kurultay ulusal hareketin önderlerine karşı ihtiyatlı olunmasını öğütlüyordu. Geçmişte onlar, bir avuç zengin ve büyük subaylar, işçi ve köylüleri istilacı emperyalistlerin bir bölümünün çıkarı için “mezbahaya sokmuşlardı.” Kurultay milli mücadele önderlerine çalışan halka hizmete hazır olduklarını “fiilen” göstermelerini ve eski yanlışlarını reddetmelerini, Türk işçi ve köylülerine de bağımsız örgütlerde birleşmelerini tavsiye ediyordu. Türkiye’nin gerçek ve sağlam bağımsızlığı hem iç, hem dış zalimlerin pençesinden kurtulmakla sağlanabilirdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bir de Kurultay’ın Şark Milletleri’ne bildirisi vardı. Burada Dünya Savaşı’nın nedeninin Avrupa’nın paylaşılması kavgası olduğu saptaması yapılıyordu. Savaşın sonunda Avrupa ve Asya’nın birinci egemeni İngiltere olmuştu. Sonra İngilizlerin Türkiye, İran, Arabistan, Filistin, Mısır, Çin, Kore, Orta Asya, Kafkasya’da yaptıkları anlatılıyor ve, “Yaşasın Şark milletlerinin ve bütün dünya işçilerinin cihangir ve yağmacı İngiltere’ye karşı cihadı, sönmez ateşlerle yansın ve parlasın!” diye bitiyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Kurultay biter bitmez Bakû’da önderi Mustafa Suphi olan Türkiye Komünist Teşkilatı’nın (TKT) Birinci Kongresi toplandı (10-15 Eylül 1920). “Birinci ve Umumi Türk Komünistleri Kongresi” adı altındaki toplantıya 74 delege katıldı. 51’i İstanbul ve Anadolu’dan geliyordu. 32 murahhas tam, 42’si istişari (danışma) oya sahipti. Kongreye Rus ve Azerbaycan Komünist Partileri yakın ilgi gösterdiler, destek sağladılar. Kongre sonucunda Türkiye Komünist Fırkası kurulmuş, Mustafa Suphi de başkanı seçilmiş oldu. Fırka etkinlik merkezini Anadolu’ya taşımaya karar verdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-264" id="footnote-225-264-backlink">264</a></span></p>

      <p class="arabaslik-sol-1 para-style-override-11" id="toc_marker-3-5-5" xml:lang="en-GB"><span xml:lang="tr-TR">46. Doğu Harekâtı – Nihai Zafer Görünüyor</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Doğu harekâtının yapılması gerekiyordu. Bir neden, üç livanın, Kars-Ardahan-Batum’un (Artvin) Misak-ı Milli sınırları içinde bulunması, fakat Mondros sonrasında Osmanlı ordusunun buradan çekilmek zorunda bırakılmış olmasıydı. Bu sırada Batum ve Ardahan Gürcü, Kars ise Ermeni işgali altındaydı. Başka bir neden, özellikle Ermeni işgali altında Müslümanların ağır bir zulüm görmekte oluşlarıydı. Üçüncü neden, bölgedeki 15. Kolordu’nun Mondros sonrasında az çok ayakta kalmış, savaş gücünü koruyabilmiş tek kolordu olmasıydı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-265" id="footnote-225-265-backlink">265</a></span><span xml:lang="tr-TR">Bu kolordu harekete geçirilirse, başarı olasılığı çok yüksekti. Böyle bir zafer Ankara’da esmekte olan bozgun havasını biraz olsun hafifletebilirdi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mustafa Kemal 24 Nisan’da Meclis’te yaptığı konuşmada Ermenilerin Müslüman halkı “imha etmekle meşgul” bulunduğunu, onun için bu halkın kendini silahla savunmakta olduğunu bildirdi. Türk ordusu gidip ülkesine ve yurttaşlarına sahip çıkamıyordu. İngiliz ve Amerikalıları tahrik etmemek, “zan ve şüphe” vermemek uğrundaydı bu “tereddüt.”</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-266" id="footnote-225-266-backlink">266</a></span><span xml:lang="tr-TR">Daha sonra bu tereddüt Sovyetler’e ters düşmemek için duyuldu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Daha genel düzeyde, Mustafa Kemal’in dahiyane bir yetkinlikle Türkiye’nin stratejik durumunu çözümleyen ünlü 5 Şubat 1920 genelgesini (böyle bir başlığı olmasa da “Milli Planı”nı) anımsamak gerekir. Orada Atatürk İtilaf’ın Kafkas devletlerini yanına alarak kurmaya çalıştığı “Kafkas seddinin” yıkılmasını, böylece Sovyetler’le elbirliği edilmesini birincil önemde saydığını açıkça belirtmişti. Böyle bir işbirliği doğuya doğru Anadolu, Suriye, Irak, İran, Afganistan, Hindistan kapılarını “müthiş bir surette” açmış olacaktı. Böyle olmaması durumunda artık Türkiye için “esbab-ı (etkenler) mukavemet esasından yıkılmış” olur, Türkiye’nin “mahv-ı kat’isi projesi” gerçekleşmiş olurdu. Onun için doğuda “resmi veya gayri resmi” seferberlik yapmak, Kafkas hükümetleri ve özellikle Azerbaycan ve Dağıstan’la temas kurup set olmaya karar verdikleri takdirde Bolşeviklerle taarruz harekâtımızı birleştirmek gerekiyordu. Karabekir’in bu genelgeye yanıtı olumsuz olmuştu. Mustafa Kemal’in tam tersine Sevr heyulasını göremiyor, Misak-ı Milli çerçevesinde barış yapılacağını ve Türkiye’nin Batı’yla ve Kafkas devletleriyle birlikte Bolşevizme karşı set oluşturacağını öngörüyordu. Bolşevizme dayanan ve vakitsiz en ufak hareketi İngilizler durdururlar ve iktidarı “hain ve casuslar şebekesine,” yani Damat Ferit’e teslim ederlerdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-267" id="footnote-225-267-backlink">267</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İngilizlerin 16 Mart darbesi üzerine Mustafa Kemal çektiği birçok telden birinde öteden beri var olan doğuda taarruz fikri üzerine Karabekir’in görüşlerini istedi. O da İstanbul’da durumun henüz tam belli olmaması, Bolşeviklerin hazırlığının bütünlenmemiş olması, Erzurum-Sarıkamış arasında fazla kar olması dolayısıyla şimdilik hazırlıkla yetinilerek beklenmesini salık verdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-268" id="footnote-225-268-backlink">268</a></span><span xml:lang="tr-TR">Mart sonunda Karabekir sınırda beklemenin maneviyatı bozacağını, onun için 15 Nisan’dan itibaren harekâta geçilmesini istedi. Mustafa Kemal yanıtında harekâtın ülkenin kurtuluşu için “yegâne” çare olduğunu belirtmekle ve hazırlıkların sürmesini istemekle birlikte bir tarih belirlemiyordu. Bundan sonra Karabekir’in harekâta başlamak için 26 Nisan, 9, 30 Mayıs, 4 Haziran’da başvuruları oldu. Karabekir seferberlik ve yığınak yaptı, fakat o yokluk durumunda askeri beslemek büyük bir sorundu. Ayrıca Bolşeviklerin olup bitti yapmaları yani, Kafkas devletlerine el koyarak Türkiye’yi kıpırdayamaz duruma düşürmeleri tehlikesi vardı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-269" id="footnote-225-269-backlink">269</a></span><span xml:lang="tr-TR">Buna karşılık Ankara bir yandan 22 Haziran Yunan taarruzu ve onun ardından gelen bozgun, dört bir tarafta patlak vermekte olan isyanlar gibi korkunç olaylarla boğuşmakta, bir yandan da Sovyetler’le ilişkilerini açıklığa kavuşturamamaktaydı, daha kötüsü henüz ilişki bile kurulamamaktaydı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-270" id="footnote-225-270-backlink">270</a></span><span xml:lang="tr-TR">Bunlar yukarıda anlatıldı. Durumun hem Karabekir, hem Ankara için çok sinir bozucu olduğuna kuşku yoktur.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">1 Haziran telinde Karabekir hiç değilse Soğanlı ormanlarının işgal edilmesini önermişti, çünkü o bölgede bulunan zengin ormanlar Erzurum’un ve demiryolunun gereksindiği odunu karşılayabilirdi. 6 Haziran’da Ankara bu sınırlı harekâta izin verdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-271" id="footnote-225-271-backlink">271</a></span><span xml:lang="tr-TR">Fakat Çiçerin’den yanıt alınınca Ankara 21 Haziran’da yeniden “frene bastı.” Ama Karabekir’in anlattığına göre, 15. Kolordu daha uygun yerlere doğru ufak çapta ilerleme ve işgaller gerçekleştirmişti.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-272" id="footnote-225-272-backlink">272</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu arada haftalar, aylar geçti. Karabekir’in anlattığına göre Ermeniler yine Avrupa ve hatta Sovyet Rusya’nın arkalarında olduğu düşüncesinin verdiği rahatlıkla sınır olayları, her seferinde püskürtülen ufak çapta saldırılar düzenlemekten geri kalmıyorlardı. Öte yandan, Ermeni zulmünden kaçmış olan on binlerce sığınmacının çektiği sefalet görülüyor, Ermeni yönetimi altındaki Türklere yapılan zulümlerin haberleri geliyordu. Anlaşılan, Mustafa Kemal ve arkadaşları “ya sabır” çekiyorlardı. Ama Eylül ayının başında Sovyetler’in Ermeniler hesabına Van, Muş ve Bitlis’i istedikleri haberi de gelince, bu sabrın sonuna gelindi. Bu durumu Mustafa Kemal’in Ali Fuat’a gönderdiği 14 Eylül günlü uzun teli çok iyi dile getiriyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-273" id="footnote-225-273-backlink">273</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Telgrafın birinci maddesinde Sovyetler’le görüşmeler anlatılıyor. Heyet, Rusların “malzemece fakir ve işi müzakeratla” uzatmaya eğilimli olmakla birlikte, henüz tam bir ittifaktan kaçınacaklarına dair bir kanıt görmemiş. Rusların Kafkasya’dan önce Lehistan ve Wrangel (Kırım) işini çözmek istedikleri anlaşılıyormuş. Üstelik Halil Paşa ve bir elçilik heyeti eliyle karadan 100.000 lira değerinde üç sandık altın göndermişler.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-274" id="footnote-225-274-backlink">274</a></span><span xml:lang="tr-TR">Kızıl birliklerle Ermeniler arasında çarpışmalar da olmuş. Ama öte yandan 10 Ağustos’ta Ermenilerle yaptıkları anlaşmada Şahtahtı-Çulfa demiryolunu onlara teslim etmişler. Gerçi sözlü olarak yanlış yaptıklarını söylemişler ama düzeltecek bir şey de yapmamışlar. Asıl önemlisi Mustafa Kemal’in olup bitenlerden çıkardığı sonuçtu. Sovyetler Lehistan savaşını sonuçlandırdıktan sonra, Batılılarla anlaşmak niyetindeydiler. Bizimle sonuçsuz görüşmeler yaparak bunu Batılılara karşı koz olarak kullanmak istiyorlardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Dördüncü ve beşinci maddeler Sovyetler’in Bolşevizm yoluyla Türkiye’yi ele geçirme girişimini ele alıyordu. Mustafa Suphi’ye TKP’yi kurdurmuşlar, Bolşevik yaptıkları “saf ve gayrı saf” adamları Karadeniz kıyılarına, Ankara ve Eskişehir’e göndermişlerdi. Amaç bir “inkılab-ı içtimai” gerçekleştirerek ülkeyi “hiçbir taahhüt ve muavenete (yardıma)” gerek kalmadan ele geçirmekti. Bu durumda üç şeyin yapılması kararlaştırılmıştı. Önce “memleketi elimizde muhafaza” ve düzeltme gerekiyorsa hükümet eliyle yapmak (Rus “tabiiyetine” engel olmak). Sonra, Moskova görüşmelerini olumlu ya da olumsuz bir sonuca ulaştırmak için acele etmek, bu arada onlardan gelecek yardımı kabul etmek ve böylece Rusları bir olupbitti karşısında bırakmak.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Mustafa Kemal bir noktaya daha değiniyordu (md. 6). Rus meselesi kesin bir sonuca ulaşıncaya değin İngilizlerle “gayet hafif” bir temas olanağını muhafaza etmek istediklerini söylüyordu. Bu hafif temaslar, yukarıda da değinilen İzzet Paşa’nın da aracı olduğu ilişkilerdi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-275" id="footnote-225-275-backlink">275</a></span><span xml:lang="tr-TR">Sonuç olarak İngilizler ve Ruslar ülkeyi ele geçirmeye çalışıyorlardı. İçten çöküntüye engel olunur ve Yunan taarruzu “herhangi” bir çizgide durdurulabilirse davamızı çözerek “istiklal-i kararı” bulacağımız muhakkaktı. Gizli komünizm örgütlenmesini her biçimde durdurmak ve uzaklaştırmak zorunluydu. Mustafa Suphi’ye yazdığı gibi, “ne yapılacak ise” hükümet eliyle yapılmalıydı. Bolşevik örgütler Mustafa Kemal’in kendilerini desteklediğini ileri sürüyorlardı, oysa böyle bir şey yoktu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Görüldüğü üzere, Çiçerin’in Van-Bitlis-Muş talebi Mustafa Kemal ve arkadaşlarının sabrını tüketen gelişme olmuştu. Bu da Doğu harekâtına yeşil ışık yakılması anlamına geliyordu. Mustafa Kemal’in 20 Eylül günlü teli Şark ordusunun “derhal” taarruza geçip şimdilik Kağızman-Novoselim-Merdenek çizgisine ulaşmasını istedi. “Asli maksat” Ermeni silahlı kuvvetlerini imha etmek olduğundan, taarruzun baskın tarzında başlaması gerekiyordu. Silahsız Ermeni halkına her türlü saldırıdan “kati surette” kaçınılacaktı. Gürcülerin tarafsızlığını sağlamak için kendilerine “müsait” davranılması görevi Şark ordusu komutanına veriliyordu. Taarruz buyruğunun “esasının” Büyük Millet Meclisi’nde kararlaştırıldığı ve Vekiller Heyeti’nce kabul edildiği de belirtiliyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-276" id="footnote-225-276-backlink">276</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Taarruz 28 Eylül sabahı “büyük sürat ve muvaffakiyetle” başlatıldı. Karabekir’in 24 Eylül günlü taarruz buyruğunda belirttiği “az zayiat vermek” ve “cephane ısraf etmemek” esasları dikkati çekiyor. Bunu, belki Ermeni ordusunu küçümsemenin ve/ya da başka çatışmalara hazır olmak istemenin bir belirtisi sayabiliriz. Karabekir Ermenilerin hiçbir yerde esaslı bir direniş göstermediklerini söylüyor. 29 Eylül’de Sarıkamış, 30 Eylül’de Merdenek, 1 Ekim’de Kağızman işgal edildi. O gün Karabekir Ankara’ya danışarak harekâtı durdurdu. Erzurum’a dönerek Celalettin Arif sorununu çözmeye çalıştı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Kars’ın alınması kalıyordu, fakat İsmet’in yoklamasına Karabekir siyasal ve askeri bakımdan bunu sakıncalı bulduğunu, bunun için bir Ermeni taarruzunu beklemek gerektiğini bildirdi (Fahri Belen’e göre). 14 Ekim’de Ermeni taarruzu gerçekleşti ve püskürtüldü. Şimdi Kars Kalesi, Belen’in deyimiyle, Karabekir’in gözünde “korkunç bir heyula” gibi duruyordu. Çünkü 15. Kolordu’nun ağır topçusu yoktu. Fakat Ermeniler kaleye kapanmak yerine, dışında muharebeye giriştikleri için onları yenmek kolaylaştı. 28 Ekim’de başlayan Türk taarruzu 30 Ekim’de Kars’ın alınmasıyla sonuçlandı. 17 Kasım’da Ermenistan barış istemek zorunda kaldı. Belen’in işaret ettiği pek çok askeri yanlış yüzünden Ermeni ordusu imha edilemedi, fakat barış koşulu olarak birçok silah teslim etmek zorunda kaldıklarından, o amaca dolaylı olarak bir ölçüde ulaşılmış oldu. Daha önce de Ermeni Harbiye Nazırı ve Genelkurmay Başkanı, generaller dahil birçok tutsak ve silah elde edilmişti. Karabekir’e göre parlak bir harekâtla düşman ordusunun “mühim bir kısmı” ezilmiş ve “modern bir kale” olan Kars Kalesi 9 şehit ve 47 yaralı gibi az bir kayıpla ele geçirilmişti. Karabekir, “Ermeni Milletine” diye, barış ve dostluğu reddeden Taşnakları suçlayan Rusça, Ermenice, Türkçe bir bildirge yayımladı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-277" id="footnote-225-277-backlink">277</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Daha önce yalnızca güneydeki başarılarla yetinmek zorunda kalan Milli Mücadele, bu önemli zaferle durumunu güçlendirdi, maneviyatını yükseltti. İsmet, 9 Aralık günü çektiği telde, “Milletimize, tarihimize hediye ettiğin muzafferiyet ile istikbalimizi açtın,” diyordu. Daha önce (30 Ekim) Mustafa Kemal onu kutlarken, “Kars gibi” bir kalenin zaptının “nadir” bir askeri başarı olduğuna işaret ettikten sonra, bunun asıl öneminin içten ve dıştan yapılan “imhakâr” saldırılar karşısında hayat hakkını kanıtlamak durumunda kalan soylu ve mazlum milletimizin bu kesin başarı ile büyük bir avuntu ve güven duyması olduğunu ekliyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-278" id="footnote-225-278-backlink">278</a></span></p>

      <p class="arabaslik-sol-1 para-style-override-11" id="toc_marker-3-5-6" xml:lang="en-GB"><span xml:lang="tr-TR">47. Fransa, İtalya, Yunanistan İlişkileri, Çukurova’da Olup Bitenler</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Fransızların durumu, daha önce de değinmiş olduğum gibi, büyük çelişkiler taşımaktaydı. Türklerin idam fermanı olan Sevr Antlaşması’nı ve onun bir parçası olan Üçlü Anlaşma’yı kotarmışlardı. Bu, Fransız emperyalizmine büyük çıkarlar sağlayacak ve Batı emperyalizminin ve haçlılar ideolojisinin “kızıl elmaları”ndan biri olan Türkleri Rumeli ve Anadolu’dan sürmek ülküsünü gerçekleştirecekti.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Ne var ki Osmanlı padişahı bu düzenlemeye boyun eğdiği halde, Mustafa Kemal’in önderliğinde kimi Türkler bunu kabul etmiyor ve bunun için silahlı savaşım yolunu seçmiş bulunuyorlardı. Fransızlar Çukurova bölgesinde adeta kendiliğinden doğmuş olan bu direnişle somut olarak karşılaşmışlardı. Çünkü Fransızlar, Paris Barış Konferansı önüne getirilmiş birtakım uyduruk istatistiklere dayanarak zaten bölgede Türklerin azınlık olduklarını ve kanatları altına aldıkları düzenli ya da düzensiz Ermeni kuvvetlerinin yardımıyla kısa bir sürede Türkleri bölgeden kaçırtabileceklerini sanıyorlardı. Hem kullandıkları istatistikler uyduruktu, hem de Çerkes, Çingene, Kürt, Arap, Şii, hatta Türkmenleri Türk saymamak gibi emperyalizmin “klasik” böl-yönet taktiklerini kullanıyorlardı. Arap, Kürt, Çerkeslerin Fransızlardan koruma istemeleri, ayrı okul, kulüp, gazete kurmaları özendiriliyordu.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Adana’nın Fransız askeri valisi Albay Edouard Bremond Türkleri sindirmek ve kaçırtmak için bir yığın uygulamalar başlattı. Ermeni bayraklarına göz yumulduğu halde Osmanlı bayrağı yasaklandı, postanelerde Fransız pulları satılmaya başlandı, postalar, telgraflar, telefon görüşmeleri sansürlendi, kapitülasyonlar geri geldi, bölgede yolculuk edebilmek için askeri yönetimin özel pasaportları çıkartıldı. Eşrafın, toprak ağalarının durumunu sarsmak için köylülere Ziraat Bankası’ndan küçük krediler verilmesini, onlara zirai donatım hizmetleri sunulmasını sağladı. Kuva-yı Milliye’yi desteklediklerini düşündükleri birçok köyleri de yakıyorlardı.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu sırada Ermeniler Fransız koruması altında örgütlendiler. Tehcirin haksızlıklarını gidermek, Ermeni mülklerini eski sahiplerine geri vermek için, Ermenilerin ağır bastığı hakem kurulları oluşturuldu. Bu kurullar Ermenilere ait olmayan mülkleri de Ermeni saydıklarında, Türkler korkudan itiraz edemediler. Kimi Ermeniler yalan yanlış iddialarla Türkleri Fransız makamlarına ihbar ederek başlarını belaya soktular. Evinden, tarlasından olan binlerce Türk, Bremond tarafından sürüldü.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Bu arada Ermenilerin Müslümanlara karşı öldürme, soygun, ırza geçme gibi zulümleri Fransız koruması altında devam etmekteydi. Haziran’ın ilk yarısında Ermeni çetecileri Adana ile Ceyhan arasındaki en az altı köyü basarak insanlarını yok ettiler.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-279" id="footnote-225-279-backlink">279</a></span><span xml:lang="tr-TR">25 Haziran günü Misis’teki (Yakapınar) Müslüman mahallesine saldırıp 20 insanımızı öldürdüler. 2 Temmuz’da Mihmandar köyü basılarak 99 Müslüman öldürüldü. Adana Müftü Vekili Hüsnü Efendi (Eren) valiliğe verdiği şikâyetnamede, “İncirlik acı vak’ası, Kâhyaoğlu büyük cinayeti, Denizkuyusu yağmacılığı, ... Camili vahşetinden” söz ediyordu. Sonunda, 10 Temmuz günü Adana’da Ermeniler Müslümanlara karşı genel bir saldırı başlattılar. Yukarıda bu olaya değinilmişti. Dört gün boyunca Adana’nın Müslüman halkı kentten kaçmak zorunda kaldı: “Kaçkaç Olayı.”</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-280" id="footnote-225-280-backlink">280</a></span><span xml:lang="tr-TR">Bir hafta sonra yine kimi Ermeniler boş mahalleleri ateşe verip yağmaladılar. Kaçan Müslümanlar köylere, dağlara sığındılar. Dikkat edilirse burada “Müslümanlar” diyorum. Çünkü Fransızların bütün çabasına karşın böl-yönet taktiği yürümedi, Müslümanlar bölünmediler. Zeidner, yüz ellilikler sıralamasında Çukurova’dan yalnızca sekiz kişinin işbirlikçi olarak gözüktüğüne, İstiklal Mahkemeleri karşısına bu bölgeden çıkarılanların çok az olduğuna dikkat çekiyor.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-281" id="footnote-225-281-backlink">281</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Fransızların açmazı şuydu ki, İngiltere gibi o da savaştan bıkmış halde ve gırtlağına kadar borçluydu. İki ülkenin askeri de yeni savaş deyince, hatta terhis edilmeleri gecikti diye isyan edebiliyorlardı. Nitekim savaşın sonunda Bolşeviklerle savaşmaya götürülmek istenen Fransız askerleri isyan etmişlerdi. İki ülkenin maliyesi de batık durumdaydı. Üstelik Batı Cephesi’nde Almanlarla savaş çoğunlukla Fransa topraklarında gerçekleşmişti. Şimdi, yıkılan o bölgenin yeniden yapılması gerekiyordu. Bir yandan da Fransızlar Almanları baskı altında tutmak, Ruslarla savaşan Polonyalıları desteklemek, Kırım’da Wrangel’in bozguna uğraması üzerine birçoğu İstanbul’a sığınan 250 bin Beyaz Rus’a bakmak, Doğu Avrupa’da Polonya, Çekoslovakya, Romanya, Yugoslavya’yı Almanya’ya karşı berkitmek durumundaydılar.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Nitekim Georges Picot yerine 9 Ekim 1919’da Suriye ve Kilikya yüksek komiseri atanan ve 19 Kasım’da Beyrut’a gelen General Henri Gouraud, 11 Mayıs 1920’de Millerand’a yazdığı raporda, elde bulunan ve gelmesi beklenen askeri güçlerle hem Suriye, hem Kilikya’yı tutmanın olanaksız olduğunu, ikisinden birinin yeğlenmesi gerektiğini bildiriyordu. Gerçi Fransızlar Kilikya’yla ilgili haberleri sansür ediyorlardı, ama kimi gazeteler İngiliz ya da Alman gazetelerinden yararlanarak olan bitenleri kamuoyuna ulaştırıyordu. Genellikle de savaş bıkkını kamuoyu askeri maceralara tepki gösteriyordu.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-282" id="footnote-225-282-backlink">282</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">28 Mayıs’taki önemli bir Türk başarısı Pozantı’da bulunan Binbaşı Mesnil komutasındaki 900 askerlik bir birliğin orada tutunamaması ve çekilirken ağır kayıplar vermesiydi. İş bununla da kalmamış, birlik teslim olmak durumunda kalmıştı.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-283" id="footnote-225-283-backlink">283</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Özellikle Adana vali ve komutanı Albay Bremond’un Gouraud tarafından görevden alınması, güneydoğudaki Ermenileri rahatsız etmeye başlamıştı. Zaten Sevr’e göre Suriye sınırının Ceyhan Nehri’ne kadar gelmesi, Ceyhan’ın ötesinin Osmanlı’ya bırakılması da herhalde Ermenilerin kafalarında birçok sorulara yol açıyordu. Tabii Ceyhan batısının Fransız nüfuz bölgesi olması onlar için çok rahatlatıcı bir durumdu. Buna karşın kimi Ermenilerin bölgede bir Ermeni devleti kurmaya kalkıştıklarını görüyoruz. Birinci girişim Büyük Millet Meclisi ile Fransızlar arasındaki ateşkesin sona ermesinin (17 Haziran) ardından oldu. Serop Rupenyan adlı Haçinli (Saimbeyli) avukat, Haçin ile Antakya arasında Amanos Ermeni Cumhuriyeti’nin kurulduğunu duyurdu. Ama arkası gelmedi.</span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">İkinci girişim 3 Ağustos’ta oldu. Varacyan (Verazdin) adlı bir gazete sahibi Kilikya-Mezopotamya Ermeni Cumhuriyeti’ni “kurdu.” Cumhuriyetin sınırları kuzeyde demiryolu, batıda Seyhan, doğuda Ceyhan Nehirleri olacaktı. Üçüncü girişim de 5 Ağustos’ta Mihran Damadyan’ın “hükümetiyle” birlikte Adana Hükümet Konağı’nı işgal etmesiyle gerçekleşti. Kurduğu özerk devlet Kilikya Ermeni Cumhuriyeti adını taşıyordu. Bu girişim yurtdışındaki Ermeniler tarafından desteklendi. Nubar Paşa Fransa Dışişleri Bakanlığı’na gelerek General Antranik’in bölgeye gönderilmesini istedi. Hatta Antranik silah almak amacıyla para toplamak için Ortadoğu’da geziye çıkıp, İzmir ve Kahire’de çalışmalar yapmış. Fakat Fransız hükümeti bu girişimlere yüz vermedi.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-284" id="footnote-225-284-backlink">284</a></span></p>

      <p class="paragraf-3 para-style-override-11" xml:lang="en-GB"><span xml:lang="tr-TR">Fransızların Çukurova bölgesinden çekilmeye başlaması 24 Eylül 1920’de Millerand yerine kurulan Leygues hükümeti tarafından durduruldu. İki gelişme daha oldu. Fransızlara yeni takviyeler geldi ve Konya Delibaş isyanı için Çukurova’dan bazı silahlı birlikler çekildi. Zaten Fransızların bol cephane, zırhlı trenler ve savaş uçakları gibi bizde olmayan olanakları vardı. Bu sayede geçici bir üstünlük elde edebildiler.</span><span class="dipnot-1 char-style-override-11" xml:lang="tr-TR"><a class="footnote-link" href="#footnote-225-285" id="footnote-225-285-backlink">285</a></span></p>

      <div class="footnotes">
        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-207-backlink" id="footnote-225-207">207</a> <span class="char-style-override-10">Ministère des Affaires Etrangères</span><span>, c. 215, s. 2, c. 214, s. 146-7; c. 215, s. 213. Atina’dan Billy’nin bildirdiğine göre, bütün Yunan gazeteleri İtalya ile uyuşmazlık sayesinde Yunanistan’ın Anadolu’da yeni topraklar elde edebileceğini umuyorlarmış.</span> <span class="char-style-override-10">Ministère des Affaires Etrangères</span><span>, c. 214, s. 168 (30 Temmuz).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-208-backlink" id="footnote-225-208">208</a> <span>De Robeck’in bildirdiğine göre (3 Eylül) İstanbul’daki Yunan yüksek komiseri Karadeniz bölgesindeki Rumların ulusçulardan korunmak için kendisine birçok başvuruları olduğunu söylüyormuş. Çare olarak Yunan askeri çıkarmayı öneriyormuş. De Robeck’e bakılırsa bir Pontus Cumhuriyeti hedefleniyormuş. Pontusçulara göre Yunan işgal bölgesindeki Pontuslulardan üç-dört bin kişilik bir birlik bu amaçla oluşturulabilirmiş ve Yunan hükümeti de bu birliği topçularıyla birlikte beş-altı taburla destekleklemeye hazırmış. Foreign Office 371/5055, E 11340/3/44.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-209-backlink" id="footnote-225-209">209</a> <span>Sarıhan,</span> <span class="char-style-override-10">a.g.e.</span><span>, c. III, s. 188-91; Fahrettin Altay,</span> <span class="char-style-override-10">10 Yıl Savaşı ve Sonrası</span><span>, s. 263-67; Fahri Belen,</span> <span class="char-style-override-10">Türk Kurtuluş Savaşı</span><span>, s. 215; K. Özalp,</span> <span class="char-style-override-10">Milli Mücadele</span><span>, c. I, s. 160. Bu arada Simav, Buldan da işgal edildi. Yunanlılar 400 tutsak aldılar. Bu sıralar</span> <span class="char-style-override-10">Hâkimiyet-i Milliye</span><span>’nin çok zor çıktığı anlaşılıyor, çünkü örneğin Ağustos’ta, ancak 5 sayı çıkabildi. 2 Ağustos günlü sayıda birinci yazı “Muzafferiyet Arifesi” başlığını taşıyor ve, “Bir hücumla Yunanistan’ı denize dökmek bizim için bir içim su iken hâlâ ne duruyor, neyi ve kimi, neden ve niçin bekliyoruz?” diye bitiyordu. 13 Ağustos günlü sayıda “planımız müdafaa değil, taarruz olmalıdır” deniyordu. Bolluk,</span> <span class="char-style-override-10">a.g.e</span><span>., s. 79, 81. 8 Ekim’de Binbaşı Labonne’un İstanbul’dan bildirdiğine göre, Yunan ilerlemesi Avrupa ile pazarlık amacıyla durdurulmuş bulunuyordu. Yunanlılar taarruza devam etmek için İstanbul’u ya da başka bir karşılık istiyorlarmış. İngilizler Venizelos’u devam etmeleri için kandırmaya çalışıyorlarmış ama başaramıyorlarmış. Hindistan’da hoşnutsuzluk uyandırmamak için Yunanistan’a daha fazla ödün verilemiyormuş.</span> <span class="char-style-override-10">Ministère des Affaires Etrangères</span><span>, c. 170, s. 114.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-210-backlink" id="footnote-225-210">210</a> <span>Cebesoy,</span> <span class="char-style-override-10">a.g.e</span><span>., s. 518-20; Karabekir, s. 867-69.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-211-backlink" id="footnote-225-211">211</a> <span class="char-style-override-10">Ministère des Affaires Etrangères</span><span>, c. 215, s. 225 (16 Ekim).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-212-backlink" id="footnote-225-212">212</a> <span class="char-style-override-10">Ministère des Affaires Etrangères</span><span>, c. 215, s. 226, 230-31.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-213-backlink" id="footnote-225-213">213</a> <span>Teceddüt Fırkası’nın varlığına Damat Ferit’in iktidarı sırasında 5 Mayıs 1919 tarihinde son verildi.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-214-backlink" id="footnote-225-214">214</a> <span>Emel Akal,</span> <span class="char-style-override-10">Milli Mücadelenin Başlangıcında Mustafa Kemal, İttihat ve Terakki ve Bolşevizm</span><span>, s. 159 vd. Kara Vasıf örgütün başkanı gibi görünüyordu, fakat Akal’a göre gerçek önder Rauf Bey’di. Sivas Kongresi sırasında Mustafa Kemal Vasıf’a Karakol’un başkanı kim diye sorduğunda, “sizsiniz” diyerek onu şaşırtmıştı.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-215-backlink" id="footnote-225-215">215</a> <span>Akal,</span> <span class="char-style-override-10">a.g.e.</span><span>, s. 175 vd.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-216-backlink" id="footnote-225-216">216</a> <span class="char-style-override-10">İstanbul Hükümetleri ve Milli Mücadele</span><span>, c. II, s. 244 vd. Atatürk olayı uzun uzadıya anlatmasına ve burada İttihatçılarla çatışma durumu çok açık olmasına karşın, işin içyüzüne</span> <span class="char-style-override-10">Nutuk</span><span>’ta değinmemiştir. Belki bir İttihatçılık suçlamasının kendi yanına koşmuş pek çok (daha çok) İttihatçıya, hatta yine eski bir İttihatçı olan kendisine bir haksızlık olacağını düşünmüş olabilir.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-217-backlink" id="footnote-225-217">217</a> <span>Hasan Ünal,</span> <span class="char-style-override-10">İttihat ve Terakki Liderlerinin I. Dünya Savaşı Sonrası Yurt Dışı Faaliyetleri (1918-1922)</span><span>, s. 84-86; Sarıhan,</span> <span class="char-style-override-10">a.g.e.</span><span>, c. III, s. 182.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-218-backlink" id="footnote-225-218">218</a> <span>Dikkat edilirse, Mustafa Kemal burada sanki 1923’ten sonraki cumhurbaşkanlığını tanımlar gibidir.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-219-backlink" id="footnote-225-219">219</a> <span>İlhan Tekeli, Selim İlkin, “Kurtuluş Savaşı’nda Talât Paşa ile Mustafa Kemal’in Mektuplaşmaları”,</span> <span class="char-style-override-10">Cumhuriyetin Harcı</span><span>.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-220-backlink" id="footnote-225-220">220</a> <span>Kâzım Karabekir,</span> <span class="char-style-override-10">İstiklâl Harbimizde Enver Paşa ve İttihat ve Terakki Erkânı</span><span>, s. 21-24. Enver’in 29 Eylül mektubu: Yavuz Aslan,</span> <span class="char-style-override-10">Türkiye Komünist Fırkasının Kuruluşu ve Mustafa Suphi</span><span>, s. 176.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-221-backlink" id="footnote-225-221">221</a> <span>Tekeli-İlkin,</span> <span class="char-style-override-10">a.g.m</span><span>., s. 150-52; Akal,</span> <span class="char-style-override-10">a.g.e</span><span>., s. 206.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-222-backlink" id="footnote-225-222">222</a> <span class="char-style-override-10">İstanbul Hükümetleri ve Milli Mücadele</span><span>, c. II, s. 394-402; Akal,</span> <span class="char-style-override-10">a.g.e.</span><span>, s. 202. İttihatçıların Mustafa Kemal karşıtlığını kabul eden Akal’ın, sonra da onların arasında “uzlaşma ve ittifaktan” söz etmesi tutarsızdır. 20 Haziran’da Mustafa Kemal, Karabekir’e Heyet-i Vekile’nin Talat, Cemal, Enver’in Büyük Millet Meclisi adına hiçbir siyasal girişimde bulunmaya yetkili olmadıklarına ve “bizimle hiçbir muhabere ve münasebetlerinin” bulunmadığına dair kararını bildiriyor ve bunun kendilerine duyurulmasını istiyordu. Aslan,</span> <span class="char-style-override-10">a.g.e.</span><span>, s. 166. Bu erken tarihte böyle kesin bir karar verilebilmiş olması çok şaşırtıcıdır. 1921’de böyle bir şey çok daha beklenebilirdi. En azından belgenin tarihinde bir yanlışlık olabileceğini düşünüyorum.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-223-backlink" id="footnote-225-223">223</a> <span class="char-style-override-10">Nutuk</span><span>, c. II, s. 472; Karabekir, s. 877-88, 882-83. Karabekir’e göre bu görevlinin yetki alanı Lazistan, Erzurum, Erzincan, Van, Beyazıt vilayet ve livaları olacaktı. Karabekir böyle bir atamanın işlerini kolaylaştıracağını söylüyordu. Ne var ki, böyle bir bölge valiliği için yasal bir zemin olduğunu sanmıyorum. İstanbul’dan Fransız Savaş Bakanlığı’na gönderilen Türk kaynaklı bir istihbarata göre, B/G (herhalde kod adı olacak) Karabekir’le Mustafa Kemal’e direnmesi için görüşüyormuş.</span> <span class="char-style-override-10">Ministère des Affaires Etrangères</span><span>, c. 215, s. 64.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-224-backlink" id="footnote-225-224">224</a> <span class="char-style-override-10">Nutuk</span><span>, c. II, s. 474-75. Karabekir cephede bulunduğu için 15. Kolordu vekâletle yönetiliyordu.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-225-backlink" id="footnote-225-225">225</a> <span>Karabekir, s. 884-85.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-226-backlink" id="footnote-225-226">226</a> <span class="char-style-override-10">Nutuk</span><span>, c. II, s. 476-77.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-227-backlink" id="footnote-225-227">227</a> <span class="char-style-override-10">Nutuk</span><span>, c. II, s. 476-78; Karabekir, s. 886-87.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-228-backlink" id="footnote-225-228">228</a> <span class="char-style-override-10">Nutuk</span><span>, c. III, s. 1234;</span> <span class="char-style-override-10">Nutuk</span><span>, c. II, s. 480, 485, 482, 487; Karabekir, s. 890. Atatürk’ün yazdığına göre, Arif, Hüseyin Avni’yi Erzurum valilik vekâletine önerdiğinde, Karabekir onun yedek teğmen olarak sahnelerde subayları eğlendiren, “vasat” (sıradan) bir adam olduğunu, onu vali vekili yapmanın hükümeti oyuncak yapmak olacağını söylemiş.</span> <span class="char-style-override-10">Nutuk</span><span>, c. II, s. 480.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-229-backlink" id="footnote-225-229">229</a> <span>Karabekir, s. 889-92. Telgraf işi Mithat’ın divan-ı harbe verilmesi üzerine ortaya çıkmış. Karabekir’in yazdığına göre divan-ı harpten sonra Mithat Ankara’ya gönderilmiş, orada affedilmiş.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-230-backlink" id="footnote-225-230">230</a> <span>Karabekir, s. 929, 833-34; Aslan,</span> <span class="char-style-override-10">a.g.e.</span><span>, s. 98.</span> <span class="char-style-override-10">Albayrak</span> <span>sahibi Mithat bu sırada Erzurum Maarif Müdürlüğü’ne getirilmiş bulunuyordu. Mithat’ın bu göreve getirilişi ne ölçüde yasaya uygundu, ne ölçüde Arif’in olupbittisiydi bilmiyorum. Erzurumlu Cevat (Dursunoğlu) da Türkiye Komünist Teşkilatı Kongresi’nde (11 Eylül)</span> <span class="char-style-override-10">Albayrak</span><span>’ı halkı Bolşevik devrime doğru götüren bir yayın olarak tanımlamıştı. Cevat bununla da kalmıyor. Anadolu’nun “şimdiki hükümeti son ideal” hükümet olarak kabul etmediğini öne sürüyordu. Aslan,</span> <span class="char-style-override-10">a.g.e.</span><span>, s. 225-26 (bkz. D. Ali Akbulut,</span> <span class="char-style-override-10">Albayrak Olayı</span><span>, Erzurum, 1991).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-231-backlink" id="footnote-225-231">231</a> <span>Sarıhan,</span> <span class="char-style-override-10">a.g.e.</span><span>, c. III, s. 192, 195, 211, 233. Avcıoğlu’na göre Halk Hükümeti düşüncesinin arkasında Upmal’ın telkin ve propagandaları vardı. Doğan Avcıoğlu,</span> <span class="char-style-override-10">Milli Kurtuluş Tarihi</span><span>, c. II, s. 635-37.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-232-backlink" id="footnote-225-232">232</a> <span>Karabekir, s. 877, 848-49, 841, 846. Başarılıyken davranış biçimlerine aldırmayan, ama başarısız olunca ve/ya da yolunu ayıracağı zaman ahlakçı kesilenlere ne demeli? Fırsatçı ahlakçı mı, yoksa fırsatçı gerici mi? Enver’in “Damat” oluşu da birçokları için çekici bir nitelikti. Karabekir, Van Valisi Mithat Bey için de “Hayat-ı hususiyesi iyi bir şekilde değil” diyor, “işret ve kumarından” söz ediyordu. Karabekir, s. 781.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-233-backlink" id="footnote-225-233">233</a> <span>Nur,</span> <span class="char-style-override-10">a.g.e.</span><span>, c. III, s. 668-71. Ankara ile zıtlaştığı zaman, Arif ve H. Avni’nin, belki de Mithat’ın Erzurum maarif müdürü olması dolayısıyla, Ankara ile haberleşmek için Maarif Vekili Rıza Nur’u araya koymaları dikkat çekiyor.</span> <span class="char-style-override-10">Nutuk</span><span>, c. II, s. 483.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-234-backlink" id="footnote-225-234">234</a> <span>Süleyman Necati Güneri,</span> <span class="char-style-override-10">Hatıra Defteri</span><span>, s. 52-56. Mithat’ın komployu boşa çıkartmış olması iddiası kardeşinin onu aklamak girişimi gibi yorumlanabilir.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-235-backlink" id="footnote-225-235">235</a> <span class="char-style-override-10">TBMM Gizli Zabıt Ceridesi</span><span>, s. 47-48.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-236-backlink" id="footnote-225-236">236</a> <span>Yakup Kadri Karaosmanoğlu’nun</span> <span class="char-style-override-10">Bir Sürgün</span> <span>romanının 2. kuşak Jön Türk kahramanı Hikmet, Paris’te Marksçı kimi devrimcilerle tanışır, fakat onların düşüncelerine yabancı kalır.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-237-backlink" id="footnote-225-237">237</a> <span>Uygur Kocabaşoğlu, Metin Berge,</span> <span class="char-style-override-10">Bolşevik İhtilâli ve Osmanlılar</span><span>, s. 16-17. Bu kaynağa göre Osmanlı’da sosyalizm ya da komünizm uzun zaman ve çok kez “istirak-ı emval ve iyal” (mülk ve kadın ortaklığı) olarak anlaşılmıştır.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-238-backlink" id="footnote-225-238">238</a> <span>Mehmet Perinçek,</span> <span class="char-style-override-10">Atatürk’ün Sovyetler’le Görüşmeleri</span><span>, s. 28-36. İstanbul’daki Sovyet yetkilisinin Albay İlyaçev olduğu söyleniyor. Havza’daki sorumlunun Budu Mdivani olabileceğini Perinçek tahmin ediyor. Burada belirtilmesi gereken bir nokta Havza’da Budyonni ile görüşüldüğünü söyleyen Hüsamettin Ertürk’ün, Ali Fuat Cebesoy gibi az güvenilebilecek bir kaynak olduğudur. Doğrusunun, Mustafa Kemal’in Odessa’dan Karadeniz bölgesine gönderilen, Mustafa Suphi’nin arkadaşlarından olan birileriyle görüştüğü biçiminde olduğu anlaşılıyor. Stefanos Yerasimos,</span> <span class="char-style-override-10">Türk-Sovyet İlişkileri</span><span>, s. 108; Gökay,</span> <span class="char-style-override-10">a.g.e.</span><span>, s. 82 (Mustafa Suphi,</span> <span class="char-style-override-10">Mustafa Suphi Kavgası ve Düşünceleri</span><span>, s. 70-71’den.) 1919 yılı içinde Çiçerin’in Türkiye’ye yönelik iki iletisi olmuştu. 15 Şubat’ta Türklerle Ruslar arasında dostluk isteyen bir önerisi olmuştu (G. K. Söylemezoğlu,</span> <span class="char-style-override-10">Başımıza Gelenler</span><span>, c. III, s. 154-61’den). Bir de 13 Eylül’de Türk amele ve köylülerine, onları Sovyetleşmeye çağıran iletisi vardı (Degras I, s. 164’ten). Jaeschke, s. 17, 64; Akın,</span> <span class="char-style-override-10">a.g.e.</span><span>, s. 53.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-239-backlink" id="footnote-225-239">239</a> <span>Bu teması önlemek için İtilaf ve müttefikleri 10 Ocak’ta Gürcistan ve Azerbaycan hükümetlerini tanıma kararı aldılar. Oysa İngiltere 1919 Martı’nda Kafkaslar’daki askeri birliklerini çekmek kararı aldı ve 1919 sonunda ancak Batum’da bir garnizon bırakabildi. 4/7/1920’de Batum’u da boşalttı. İngiltere o sırada hem Türkiye’yi, hem Kafkaslar’ı işgal edecek güce sahip değildi. Böylece Türkiye ve Boğazlar üzerinde odaklandı (Gökay,</span> <span class="char-style-override-10">a.g.e.</span><span>, s. 88, 76-78). İtilaf’ın son umudu ABD’ye Ermenistan mandasını kabul ettirmekti. ABD 29/8/1919’da bu öneriyi reddetti. Kaya Tuncer Çağlayan,</span> <span class="char-style-override-10">British Policy Towards Transcaucasia</span><span>, s. 181-85.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-240-backlink" id="footnote-225-240">240</a> <span class="char-style-override-10">Atatürk’ün Tamim, Telgraf ve Beyannameleri</span><span>, s. 304; Sarıhan,</span> <span class="char-style-override-10">a.g.e.</span><span>, c. III, s. 10-11. İleti Karabekir’in hazırladığı bir metin esas alınarak yazıldı. Karabekir’e tellendi. O, bazı rötuşlarla bunun Trabzon’dan (7/8 Mayıs) Mülazim İbrahim Efendi eliyle Moskova’ya ulaştırılmasını sağladı. Demek ki “Atatürk’ün Lenin’e yazdığı bir mektup” söz konusu değildir. “Atatürk’ün Sovyet hükümetine bir iletisi” söz konusudur. Sarıhan’ın belirttiğine göre, kimileri aslı Sovyet arşivinde bulunmadığı için “mektubun” uydurma olduğunu ileri sürmektedirler. Ne var ki, Moskova görüşmelerinde Çiçerin’in Mustafa Kemal’in iletisinden söz etmiş olduğu anlaşılıyor. Esasen, Atatürk Lenin’e mektup yazmış olsaydı, Lenin’in değil de, Çiçerin’in yanıt vermesi tuhaf olurdu. Saime Yüceer,</span> <span class="char-style-override-10">Milli Mücadele Yıllarında Ankara-Moskova İlişkileri</span><span>, s. 111-12, 127. Kazancyan’a göre “mektup” Sovyet arşivinde vardır. Rem Kazancyan,</span> <span class="char-style-override-10">Bolşevik-Kemalist-İttihatçı İlişkileri</span> <span>(İstanbul, Kaynak Y., 2000), s. 21-22. Atatürk, Büyük Millet Meclisi hükümetinin dış siyasette aldığı ilk kararın Moskova’ya heyet gönderme kararı olduğunu belirtiyor.</span> <span class="char-style-override-10">Nutuk</span><span>, c. II, s. 460.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-241-backlink" id="footnote-225-241">241</a> <span>Moskova’ya gönderilen heyete verilen yönergede amacın Misak-ı Milli sınırları içinde tam bağımsızlığın sağlanması koşuluyla Rusya ile yazgı birliği yapmak olduğu belirtildi. Boğazlar’la ilgili olarak bütün Karadeniz ülkelerinin bunlardan serbestçe yararlanması esası konduktan sonra, Karadeniz Boğazı’nda tahkimat yapılmamak, İstanbul’a Rus donanmasının gelmesi bizim onayımıza bağlı olarak, tahkim edilecek Çanakkale Boğazı’nda Ruslarla ortak savunma yapılması çözümü getirildi. Oysa Karadeniz Boğazı tahkim edilmezse Rus donanması, onayımız olmasa da İstanbul’a gelebilecekti. Bu sakat düşünce Türkiye’nin o sıradaki çaresizliğinin bir göstergesi olsa gerek. Yüceer,</span> <span class="char-style-override-10">a.g.e.</span><span>, s. 119-20.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-242-backlink" id="footnote-225-242">242</a> <span>Yüceer,</span> <span class="char-style-override-10">a.g.e.</span><span>, s. 114-15; Osman Okyar,</span> <span class="char-style-override-10">Milli Mücadele Dönemi Türk-Sovyet İlişkilerinde Mustafa Kemal (1920-1921)</span><span>, s. 83-84. Çiçerin mektubunda Ermenistan’a harekât yapılmasına karşı olduklarını açıkça belirtmemişse de, onun mektubunu 14 Haziran’da Trabzon’a getiren kurye İbrahim, Rusların bunu dış dünyada Rusya’yı ve Türkiye’yi zor duruma sokacağı için istemediklerini haber vermişti. Harekât yapılmazsa 60 bin tüfek, 122 top, yarısı altın 2 milyon lira vereceklerini söylemişler. Onun üzerine Doğu harekâtının kesinlikle ertelendiği yönündeki kararını 20 Haziran’da Mustafa Kemal Karabekir’e bildirdi. Yüceer,</span> <span class="char-style-override-10">a.g.e.</span><span>, s. 124; Sarıhan,</span> <span class="char-style-override-10">a.g.e.</span><span>, c. III, s. 82.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-243-backlink" id="footnote-225-243">243</a> <span class="char-style-override-10">Atatürk’ün Tamim, Telgraf ve Beyannameleri</span><span>, s. 338-39; Yüceer,</span> <span class="char-style-override-10">a.g.e.</span><span>, s. 116-18; Okyar,</span> <span class="char-style-override-10">a.g.e.</span><span>, s. 84-85.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-244-backlink" id="footnote-225-244">244</a> <span>Mete Tunçay, “1293 Kanun-u Esasi’sinin Son Tadilleri”,</span> <span class="char-style-override-10">Armağan: Kanun-u Esasi’nin 100. Yılı</span><span>, s. 228-30; Aslan,</span> <span class="char-style-override-10">a.g.e.</span><span>, s. 89, 271-73.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-245-backlink" id="footnote-225-245">245</a> <span>Yüceer,</span> <span class="char-style-override-10">a.g.e.</span><span>, s. 127-36; Okyar,</span> <span class="char-style-override-10">a.g.e.</span><span>, s. 85-89. Daha baştan (1 Mayıs) Mustafa Kemal, “... Vatanımızın hiçbir parçasını kimseye hediye etmek niyetinde değiliz,” demişti.</span> <span class="char-style-override-10">TBMM Gizli Zabıt Ceridesi</span><span>, s. 8. Ağustos’ta Bitlis Valisi Hüsnü Paşa Barış Antlaşması’nda Bitlis’in Ermenilere verilmesi olasılığı dolayısıyla ailesini getirip getirmemeyi Karabekir’e danıştı. Karabekir 28 Ağustos telinde milletin Bitlis’in yazgısını Erzurum ve Sivas Kongrelerinde belirlediğini, gerçi İstanbul’da birkaç vatansızın “külliyetli para” karşılığında orayı da verdiklerini, fakat milletin bir karış yer bile vermeyeceğini, Erzurum sınır boylarında bile memur ve subayların aileleriyle oturduklarını bildirdi. Karabekir, s. 862.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-246-backlink" id="footnote-225-246">246</a> <span>Ekim sonundaki İngiliz istihbarat raporu şöyle diyordu: “Görüleceği üzere bütün ulusçu bakış açısı Sevr Antlaşması’nın gözden geçirilmesi, daha doğrusu iptali üzerinde odaklanmış bulunuyor ve Yunanlıların açık askeri üstünlüklerine ve Bolşeviklerden beklenen yardımın kuşkulu olmasına karşın ulusçu önderlerde sonunda başarılı olacaklarına dair neredeyse gizemli (mistik) bir inanç egemen.” Foreign Office 371/5172, E 14269/262/44 (5 Kasım).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-247-backlink" id="footnote-225-247">247</a> <span>Perinçek,</span> <span class="char-style-override-10">a.g.e.</span><span>, s. 53.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-248-backlink" id="footnote-225-248">248</a> <span>Yüceer,</span> <span class="char-style-override-10">a.g.e.</span><span>, s. 125-26. M. Perinçek ilk Sovyet elçisinin Şalva Zuraboviç Eliava olduğunu, fakat hastalandığı için gelemediğini söylüyor. Yüceer Karabekir’e, Perinçek de Sovyet belgelerine dayanmaktadır. Perinçek’e göre Budu Mdivani 1921’de Ankara’ya elçi atandı ve fakat 5/3/1921’de güven mektubunu sundu, Mayıs sonunda ayrıldı, yerine Sergey Petroviç Natsarenus atandı. Karabekir belki Budu Mdivani’yi kardeşi ve Menşevik Gürcistan hükümetinin Türkiye temsilcisi Simon Mdivani ile karıştırmaktadır. Simon Mdivani Sovyet-Kemalist yakınlığını önlemek için çalışmaktaydı. Perinçek,</span> <span class="char-style-override-10">a.g.e.</span><span>, s. 66-67, 105.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-249-backlink" id="footnote-225-249">249</a> <span>Kazancyan,</span> <span class="char-style-override-10">Bolşevik-Kemalist-İttihatçı İlişkileri</span><span>, s. 22. Gökay’a göre Sovyet yardımının arkasında Almanya da vardı. Ama bu iddianın dayanakları pek yok gibi görünüyor (s. 85-86).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-250-backlink" id="footnote-225-250">250</a> <span>Sovyet yardımlarının büyüklüğü ve önemi için Yerasimos’a bakılabilir (</span><span class="char-style-override-10">Türk-Sovyet İlişkileri</span><span>, s. 629-36). Kazancyan’a göre ise çok sayıda belgenin gösterdiği gibi, birçok yazarın iddialarının tersine Rusya’nın askeri ve maddi yardımı sınırlı olmuş. Kazancyan,</span> <span class="char-style-override-10">Bolşevik-Kemalist-İttihatçı İlişkileri</span><span>, s. 23. Yerasimos’un ulaştığı sonuç daha doğru görünüyor. Henüz Moskova Antlaşması aylarca uzakta olmasına karşın, Sovyet temsilcisi Upmal’ın 200 kilo altınla Ankara’ya ulaşması (4 Ekim)</span> <span class="char-style-override-10">Hâkimiyet-i Milliye</span><span>’ye Türk-Bolşevik ittifaknamesinin imzalandığını duyuracak kadar cesaret vermişti. Doğru olmasa da böyle bir haberin Batı Cephesi’nde olduğu denli, Konya isyanını bastırmakla görevli kuvvetlere de güç kaynağı olmuş olduğu açıktır. Bolluk,</span> <span class="char-style-override-10">a.g.e</span><span>., s. 82-83. Karabekir, 8 Eylül’de 200 küsur kilo altını alıkoyduktan sonra gerisini (200 kilo?) Upmal’la Ankara’ya gönderdiğini yazıyor. Karabekir, s. 882. İkinci parti olan 1 milyon altın ruble 9 Ekim’de Trabzon’dan Erzurum’a, üçüncü parti olan 1,5 milyon altın ruble Tuapse’den yola çıkarıldı. Sarıhan,</span> <span class="char-style-override-10">a.g.e.</span><span>, c. III, s. 204 (Bıyıklıoğlu,</span> <span class="char-style-override-10">a.g.e</span><span>., c. VII, s. 167’den). İkinci partinin Trabzon’dan Ankara’ya Erzurum yoluyla gönderilmesi deniz yolunun (Samsun ya da İnebolu) güvensiz olmasından kaynaklanıyordu diye tahmin edilebilir.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-251-backlink" id="footnote-225-251">251</a> <span>Perinçek,</span> <span class="char-style-override-10">a.g.e.</span><span>, s. 65, 252. Maslahatgüzar durumunda olsa da nihayet elçilik kâtibi olan Upmal’ın içişlerimize karışarak, adeta ısrarla Türk ordusunun da Kızılordu gibi siyasallaştırılması gerektiğini savunduğu, Mustafa Kemal’in de sabırla yanıtlar verdiği dikkati çekiyor. Bu, bir bakıma münasebetsizlik sayılabilir, bir bakıma Türkiye’nin zayıflığını gösterir, bir bakıma da Sovyetler’in Büyük Millet Meclisi hükümetini ne denli benimsediğinin bir işareti sayılabilir.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-252-backlink" id="footnote-225-252">252</a> <span class="char-style-override-10">Ministère des Affaires Etrangères</span><span>, c. 278, s. 63-64 (Defrance’ın 9 Ağustos’ta merkeze bildirdiği).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-253-backlink" id="footnote-225-253">253</a> <span>Tekeli-İlkin,</span> <span class="char-style-override-10">a.g.m</span><span>. Program ilk kez 11 Ekim 1920’de Ankara’da</span> <span class="char-style-override-10">Anadolu’da Yeni Gün</span> <span>gazetesinde yayımlandı. Ama A. İhsan bir süredir bu düşünceleri savunduğuna göre programın bu tarihten önce yazılmış olması olasıdır.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-254-backlink" id="footnote-225-254">254</a> <span>Tekeli-İlkin,</span> <span class="char-style-override-10">a.g.m</span><span>. Mete Tunçay,</span> <span class="char-style-override-10">Türkiye’de Sol Akımlar</span><span>. Birinci kaynakta Mesleki Temsil ile Mesai programları karşılaştırılmakta ve ikisinin arasındaki önemli fark ve benzerlikler gösterilmektedir (s. 399-402). Orada Mesleki Temsil programı siyasal partilerin varlıklarını kabul etmemektedir denilmesine karşın (s. 399) işaret ettiğim gibi bir “Fırka” adına olduğu mukaddimede iki kez belirtilmiştir (s. 424).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-255-backlink" id="footnote-225-255">255</a> <span class="char-style-override-10">Nutuk</span><span>, c. II, s. 467-71; Mete Tunçay, “1293 Kanun-u Esasi’sinin Son Tadilleri”,</span> <span class="char-style-override-10">Armağan: Kanun-u Esasi’nin 100. Yılı</span><span>, s. 130-51, 393-97. Tunçay’ın sunduğu Yeşilordu Talimatnamesi’nden örgütün Asyacı (Avrupa karşıtı, “Asya Asyalılarındır”), kapitalizm karşıtı olduğu, fedaileri, örgüte girişteki usulleri, gizliliği, hainleri idam etmesiyle İttihat ve Terakki’nin 1908 öncesini andırdığını söyleyebiliriz. Önemli bir özelliği her muharebe ve askerliği “nefretle” karşılamak, devrim gerçekleştiğinde halkı askerlikten kurtarmak amacıydı (ordu düşmanlığı). Sosyalizmin İslamiyete ne denli benzediği ve Yeşilordu’nun sosyalizmden yararlanmak ve ona yardımcı olmak amacını güttüğü belirtiliyordu. Tunçay, Yeşilordu’nun 1920 sonbaharında feshedildiğini, Jaeschke’nin fesih tarihini 29 Eylül olarak verdiğini yazıyor (s. 147). Nâzım’ın İstiklal Mahkemesi’nde anlattığına göre, Mustafa Kemal Yeşilordu’yu ilk kez kapatmak istediğinde kendisiyle Yunus Nadi, paşayı ziyaretle kararından caydırmışlar (s. 154). Jaeschke’de böyle bir fesih tarihi yok.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-256-backlink" id="footnote-225-256">256</a> <span>Tunçay, “1293 Kanun-u Esasi’sinin Son Tadilleri”,</span> <span class="char-style-override-10">Armağan: Kanun-u Esasi’nin 100. Yılı</span><span>, s. 421-23. Halk Zümresi Programını Yunus Nadi yazmış (s. 154).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-257-backlink" id="footnote-225-257">257</a> <span class="char-style-override-10">Nutuk</span><span>, c. II, s. 500-501; Tunçay, “1293 Kanun-u Esasi’sinin Son Tadilleri”,</span> <span class="char-style-override-10">Armağan: Kanun-u Esasi’nin 100. Yılı</span><span>, s. 153-54.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-258-backlink" id="footnote-225-258">258</a> <span>Tunçay, “1293 Kanun-u Esasi’sinin Son Tadilleri”,</span> <span class="char-style-override-10">Armağan: Kanun-u Esasi’nin 100. Yılı</span><span>, s. 177-85, 387-92.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-259-backlink" id="footnote-225-259">259</a> <span>Perinçek,</span> <span class="char-style-override-10">a.g.e.</span><span>, s. 248-50. Görüşme tutanağı Mustafa Suphi’nin Stalin’e sunduğu raporda yer almaktadır.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-260-backlink" id="footnote-225-260">260</a> <span>Aslan,</span> <span class="char-style-override-10">a.g.e.</span><span>, s. 269, 279-80. Bütün bu belgelerde Mustafa Kemal’in bağımsızlık ısrarı dikkat çekiyor.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-261-backlink" id="footnote-225-261">261</a> <span>Kurultayla ilgili bilgiler için Aslan’dan (s. 130-207) yararlandım.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-262-backlink" id="footnote-225-262">262</a> <span>Tunçay, “1293 Kanun-u Esasi’sinin Son Tadilleri”,</span> <span class="char-style-override-10">Armağan: Kanun-u Esasi’nin 100. Yılı</span><span>, s. 182.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-263-backlink" id="footnote-225-263">263</a> <span>Aslan,</span> <span class="char-style-override-10">a.g.e.</span><span>, s. 197.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-264-backlink" id="footnote-225-264">264</a> <span>Aslan,</span> <span class="char-style-override-10">a.g.e.</span><span>, s. 207-42. Ankara hükümeti kongreye katılmaları önlemeye çalışmış (s. 215) fakat Türkiye Komünist Teşkilatı (TKT), kongresini Şark Milletleri Kurultayı’nın hemen ardından yapmak kurnazlığını göstererek belli bir katılım sağlayabilmiştir. Böylece Kurultay’a gelenlerden bir bölümü Kongre’ye de katılmışlardır. Henüz yurtlarına dönmemiş Osmanlı savaş tutsakları da hem TKT kadrolarında yer alıyor, hem de bir ölçüde Bakû’da bir “taban” oluşturuyorlardı.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-265-backlink" id="footnote-225-265">265</a> <span>Eylül 1919’da Türk ordusunun mevcudu şöyleydi: 1. Kolordu (Edirne) 3.993, 25. Kolordu (İstanbul) 5.964, 15. Kolordu (Erzurum) 12.701, 3. Kolordu (Sivas) 4.398, 14. Kolordu (Bandırma) 2.893, 13. Kolordu (Diyarbakır) 4.508, 20. Kolordu (Ankara) 3.396, 12. Kolordu (Konya) 5.290. Şükrü Erkal,</span> <span class="char-style-override-10">Türk Silahlı Kuvvetleri Tarihi: Türkiye Büyük Millet Meclisi Hükümeti Dönemi</span><span>, s. 89.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-266-backlink" id="footnote-225-266">266</a> <span class="char-style-override-10">TBMM Gizli Zabıt Ceridesi</span><span>, s. 4.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-267-backlink" id="footnote-225-267">267</a> <span class="char-style-override-10">Atatürk’ün Tamim, Telgraf ve Beyannameleri</span><span>, s. 180-84; Karabekir, s. 465-69;</span> <span class="char-style-override-10">İstanbul Hükümetleri ve Milli Mücadele</span><span>, c. II, s. 311-12.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-268-backlink" id="footnote-225-268">268</a> <span class="char-style-override-10">Atatürk’ün Tamim, Telgraf ve Beyannameleri</span><span>, s. 254; Karabekir, s. 534-35;</span> <span class="char-style-override-10">İstanbul Hükümetleri ve Milli Mücadele</span><span>, c. II, s. 430-31. Harekât ertelendi ama Batum ve üç livada Bolşevikliğin ilan edilmesi kararlaştırıldı.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-269-backlink" id="footnote-225-269">269</a> <span>Karabekir Ermenistan’da Bolşevik yönetimi kurulur ve Bolşevikler sınıra dayanırsa üç livaya “ebediyen” veda etmek gerekeceğini söylüyordu. Karabekir, s. 856.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-270-backlink" id="footnote-225-270">270</a> <span>Haluk Selvi,</span> <span class="char-style-override-10">Milli Mücadele’de Erzurum (1918-1923)</span><span>, s. 279;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 280, 308; Karabekir, s. 606. 26 Nisan telinde Karabekir Büyük Millet Meclisi’nin izni olmadan olupbitti yapmayı önerdi, Mustafa Kemal ise sınırı geçme kararının “behemahal” Ankara’dan bildirileceğini belirtti (28 Nisan). Mustafa Kemal’in 1 Haziran günlü teli bu konudaki uzun Vekiller Heyeti kararını bildiriyordu (</span><span class="char-style-override-10">Atatürk’ün Tamim, Telgraf ve Beyannameleri</span><span>, s. 334-37).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-271-backlink" id="footnote-225-271">271</a> <span>Selvi’ye göre Erzurum’daki seferberliği haber alan İstanbul hükümeti Karabekir’i “uyarmış,” o da kolordu bölgesinde seferberlik ilan edilmediğini açıklamış. Herhalde burada bir yanlışlık olacak. Anadolu ile İstanbul arasındaki resmi ilişkiler Mart’tan beri kopuktu. Selvi,</span> <span class="char-style-override-10">a.g.e.</span><span>, s. 280.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-272-backlink" id="footnote-225-272">272</a> <span>Karabekir, s. 769-73, 776-77;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 337-38, 339-40. Burada söz konusu olan Soğanlı orman, dağ ve geçitleri, Karadeniz’de Rize ve Trabzon dağları arasındaki Soğanlı Dağları değildir, herhalde Sarıkamış civarı olmalıdır. Karabekir, Ermeni saldırılarını bir bir anlatıyor. ‘93 (Berlin Antlaşması) sınırının 10-14 kilometre ötesinde olduklarını belirtiyor. Karabekir, s. 887.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-273-backlink" id="footnote-225-273">273</a> <span>Cebesoy (Temel Y.), s. 513-18;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 348-51;</span> <span class="char-style-override-10">Atatürk’ün Bütün Eserleri</span><span>, c. 9, s. 347-79. Söz konusu tel Ali Fuat’ın Bolşeviklik konusunda Mustafa Kemal’in tutumunu soran, “bizzat” açılacak şifreye yanıttı.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-274-backlink" id="footnote-225-274">274</a> <span>Karabekir altınları hastanede tartıp (8 Eylül) 200 küsur kilo alıkoyarak gerisini Upmal’la Ankara’ya gönderdiğini yazıyor. Karabekir, s. 882.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-275-backlink" id="footnote-225-275">275</a> <span>Ahmet İzzet Paşa,</span> <span class="char-style-override-10">a.g.e</span><span>., s. 87. İzzet aracılığı ile İngilizlerle temaslar Ali Fuat’ın da kulağına gelmişti. Cebesoy,</span> <span class="char-style-override-10">a.g.e</span><span>., s. 514.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-276-backlink" id="footnote-225-276">276</a> <span class="char-style-override-10">Atatürk’ün Bütün Eserleri</span><span>, c. 9, s. 364-65. Karabekir, Ermenilerin 24 Eylül’de karargâhının bulunduğu Bardiz’e 2 uçakla 5 bomba attıklarını ve Bardiz doğusuna taarruz ettiklerini, zayiatla püskürtüldüklerini, artık daha çok susmak “münasip görülmediğinden” ve zulümlerine de son vermek için taarruza geçildiğinden söz ediyorsa da, Ermenilerin uzun süredir bu tür değişik çapta saldırılar yaptıkları anlaşılıyor. Turan da Ermenilerin “baskınla” Türk topraklarına girdiklerinden söz ediyor. Ermenilerin bu son saldırısı olmasa da Türk taarruzunun yapılacağı görülüyor. Turan,</span> <span class="char-style-override-10">a.g.e.</span><span>, s. 202; Karabekir, s. 887. İngiliz Dışişleri’nden D. G. Osborne’un 16 Kasım görüşüne göre Ermeniler kendilerine duyulan yakınlığa güvenerek Trabzon’u Müttefikler’in ya da Yunanlıların işgal etmesini bekliyorlarmış. Foreign Office 371/5172, E 14131/262/44.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-277-backlink" id="footnote-225-277">277</a> <span>Belen,</span> <span class="char-style-override-10">a.g.e.</span><span>, s. 240-52; Karabekir, s. 893 vd. Karabekir, bütün bu harekât sırasında Ermeni halkına “en ufak” bir saldırı olmadığını ve ABD Yardım Heyeti’nin de buna tanık olduğunu yazıyor ve Heyet’in bu yöndeki telini veriyor (s. 897-98).</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-278-backlink" id="footnote-225-278">278</a> <span>Karabekir, s. 903;</span> <span class="char-style-override-10">Atatürk’ün Tamim, Telgraf ve Beyannameleri</span><span>, s. 359-60.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-279-backlink" id="footnote-225-279">279</a> <span>Robert F. Zeidner,</span> <span class="char-style-override-10">The Tricolor Over the Taurus, 1918-1922</span><span>, s. 123-36, 243. Zeidner subaylıktan gelen bir Amerikalı araştırmacı. Yan tutmamaya çalışıyor, ama nedense bölgede “ortalığın karışmasının” başlangıcı olarak kabul ettiği Maraş ayaklanmasının çıkmasında Atatürk’ün rolü olup olmadığını, sanki o ayaklanma çıkmasaydı her şey “yolunda’ olacaktı ve sanki böyle bir ayaklanmayı çıkarmak suçmuşçasına uzunca tartışıyor (s. 183 vd.)</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-280-backlink" id="footnote-225-280">280</a> <span>Ener,</span> <span class="char-style-override-10">a.g.e</span><span>., s. 167, 171.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-281-backlink" id="footnote-225-281">281</a> <span>Zeidner,</span> <span class="char-style-override-10">a.g.e.</span><span>, s. 250, 136.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-282-backlink" id="footnote-225-282">282</a> <span>Zeidner,</span> <span class="char-style-override-10">a.g.e.</span><span>, s. 259-62. Kimi Fransızların iddiasına göre Fransız askeri bölgeye ilk geldiğinde çok iyi karşılanmış, ancak Fransız bayrağı altında ve Fransız üniforması içindeki Ermenilerin yaptıklarını görünce iş değişmiş. 1919 boyunca Suriye ve Kilikya yüksek komiserinin resmi sıfatı “Suriye ve Ermenistan yüksek komiseri” idi. Picot 1919 sonunda Sivas’a geldiğinde bu sıfatı sorun olmuştu. Akyüz,</span> <span class="char-style-override-10">a.g.e.</span><span>, s. 121-23.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-283-backlink" id="footnote-225-283">283</a> <span>Sarıhan,</span> <span class="char-style-override-10">a.g.e.</span><span>, c. III, s. 581; Akyüz,</span> <span class="char-style-override-10">a.g.e.</span><span>, s. 127-28.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-284-backlink" id="footnote-225-284">284</a> <span>Zeidner,</span> <span class="char-style-override-10">a.g.e.</span><span>, s. 250-52; Ener,</span> <span class="char-style-override-10">a.g.e</span><span>., s. 197-98; Akyüz,</span> <span class="char-style-override-10">a.g.e.</span><span>, s. 123. Zeidner’e göre Gouraud Eylül ortasında bölgeyi boşaltacaklarını duyurmuş. Ben bu bilgiyi doğrulayan bir kaynağa rastlamadım. Adana Genel Valisi Albay Brémond 4 Eylül’de Adana’dan ayrıldı. Ener,</span> <span class="char-style-override-10">a.g.e</span><span>., s. 223.</span></p>
        </div>

        <div class="footnote">
          <p class="dipnot-1" xml:lang="en-GB"><a class="footnote-anchor" href="#footnote-225-285-backlink" id="footnote-225-285">285</a> <span>Zeidner, a.g.e, s. 256-7; Ener,</span> <span class="char-style-override-10">a.g.e</span><span>., s. 238 vd. Konya isyanı Fransızlara çok yaramıştır, genel olarak isyanların Yunanlılara yaradığı gibi.</span></p>
        </div>
      </div>
    </div>
  </div>
</body>
</html>
