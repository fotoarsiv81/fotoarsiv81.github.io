<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5-1.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x5-1.html" xml:lang="tr-TR">
    <div class="Basic-Text-Frame-4">
      <p class="arabaslik-orta para-style-override-11" id="toc_marker-2-1" xml:lang="en-GB"><span xml:lang="tr-TR">1.Hükümetin Kurulması ve İç Savaş’ın Resmen İlanı</span></p>

      <p class="arabaslik-sol para-style-override-11" id="toc_marker-2-1-1" xml:lang="en-GB"><span xml:lang="tr-TR">1. Yeni Hükümet</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Önceki ciltte de belirtildiği üzere Damat Ferit’in yandaşı olan</span> <span class="char-style-override-10" xml:lang="tr-TR">Peyam-ı Sabah</span> <span xml:lang="tr-TR">ve</span> <span class="char-style-override-10" xml:lang="tr-TR">Alemdar</span><span xml:lang="tr-TR">’a göre 4 Nisan’da Damat Ferit, kabinesini kurmuş ve arkadaşlarıyla program üzerinde çalışmalar yapmıştı. Daha önce akşam 6 sıralarında saraya gidip orada 1,5 saat kalmıştı. 4. Damat Ferit hükümetinin resmen kurulması 5 Nisan’da olmuştur.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-1" id="footnote-225-1-backlink">1</a></span> <span xml:lang="tr-TR">Salih Paşa 2 Nisan günü akşam, hükümetinin istifa ettiğini padişaha bildirmiş bulunuyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yeni kurulan hükümette, daha önceki hükümetlerinde olduğu gibi, Damat Ferit Hariciye’yi de üstlenmişti. Bu da güttüğü dış siyasetin ne denli kişisel, ne denli Saray’a özgü olduğunun bir işareti sayılabilir. İki hafta sonra Harbiye Nezareti vekâletini üstlenmesi, o tarihten sonra bu alanın da benzer niteliklere büründüğünü gösterir gibidir. Kabinedeki isimler hep yeni isimlerdir (Dahiliye Nazırı Reşit Bey dışında) ve birçoğu askeri ya da sivil bürokrasiden gelmektedir. Bu da kimi devlet adamlarında görülen, yanında kendine rakip olabilecek adam barındırmama özelliğini imlemektedir. Bunun çok sağlıklı bir özellik olduğu söylenemez sanırım. Başkaları karşısında duyulan aşağılık karmaşasından, herkesi aleyhinde görme gibi eğilimlerden kaynaklanabilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İkinci ciltte de belirtildiği gibi, Reşit Bey’in hükümetteki rolü, sanırım Fransızları tatmin etmekti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-2" id="footnote-225-2-backlink">2</a></span> <span xml:lang="tr-TR">Daha önce Tevfik Paşa’nın üstlenmiş olduğu Damat Ferit’e karşı Fransızların adamı olmak (ya da görünmek) işlevini demek ki şimdi Reşit üstlenmişti. Gerek</span> <span class="char-style-override-10" xml:lang="tr-TR">Alemdar</span> <span xml:lang="tr-TR">gerekse</span> <span class="char-style-override-10" xml:lang="tr-TR">Peyam-ı Sabah</span> <span xml:lang="tr-TR">6 Nisan’da Harbiye Nezareti’nin İsviçre’de bulunan Mahmut Paşa’ya önerildiği söylentisini yazıyorlardı. Ertesi günü,</span> <span class="char-style-override-10" xml:lang="tr-TR">Alemdar</span> <span xml:lang="tr-TR">Muhtar’ın öneriyi kabul ettiğini ya da Harbiye Müsteşarı Fuat Paşa’nın atanacağını yazıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-3" id="footnote-225-3-backlink">3</a></span> <span xml:lang="tr-TR">Bu olasılıklar gerçekleşmeyeceği gibi, Fuat Paşa eski yerini koruyamayacaktı. Yeni hükümet 6 Nisan günü 16:30 ile 18:30 arasında sarayda toplanıp ant içti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-4" id="footnote-225-4-backlink">4</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yeni hükümeti atayan Hatt-ı Hümayun onun görevi konusunda hiçbir kuşku bırakmıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-5" id="footnote-225-5-backlink">5</a></span> <span xml:lang="tr-TR">Bir süredir fiilen Anzavur ve adamları tarafından başlatılmış olan İç Savaş açıkça ve resmen ilan olunuyordu. Vahdettin’e göre mütarekeden sonra yavaş yavaş düzelmeye yüz tutan siyasal durumu, “milliyet” adı altında yapılan karışıklıklar ağır bir hale getirmiş, barışçıl önlemler sonuçsuz kalmıştı. Son gelişmeler karşısında bu “hal-i isyanın” sürmesi “maazallah” daha da ağır hallere kaynak olabileceğinden, karışıklığı düzenleyen ve özendirenler için “ahkâm-ı kanuniyenin” uygulanması, aldatılarak bu kalkışmaya katılanlar için genel af ilan edilmesi “kat’iyyen matlubumuz”du. Böylece düzen sağlanmış, halkın hilafet ve saltanata bağlılığı sağlamlaşmış olurdu. Ayrıca İtilaf devletleriyle güven verici “gayet samimi” bağlar kurulmalıydı. Devlet çıkarları ve ulusun hak ve adalete dayanarak savunulması, böylelikle barış koşullarının ılımlılaştırılması ve barışın bir an önce bağıtlanması için çok çaba gösterilecekti. Bu arada geçim sıkıntısının olabildiğince hafifletilmesi için de çalışılacaktı. Hatt-ı Hümayun Babıâli’de kalabalık önünde okunurken ön sırada bir İngiliz subayı “resmi bir tavırla” duruyormuş. Bu, oradakilerin “dikkat ve teessürüne” neden olmuş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-6" id="footnote-225-6-backlink">6</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Refi Cevat 6 Nisan’da bunun son kurtuluş deneyi olduğunu, Damat Ferit’in eşkıyayı temizleyip milletin güvenini kazanacağını, böylece İtilaf’la daha içten bağlar kurulacağını belirtiyor, “Allah Muvaffak Eylesin!” diyordu. Aynı gazete, Osmanlı yazgısını belirleyecek olan San Remo Konferansı’nın iki hafta sonra, 19 Nisan’da açılacağını bildiriyordu. Gazetenin söylediğine göre İstanbul halkı, geçirmekte olduğu ağır bunalıma karşın Ferit’e “pek parlak bir hüsn-ü kabul” göstermişti. Aynı sayıda</span> <span class="char-style-override-10" xml:lang="tr-TR">Neon Etnos</span> <span xml:lang="tr-TR">gazetesinden naklen Prens Sabahattin’in bir demeci yer alıyordu. Devlet, tarihinin en ağır aşamasını geçirmekteydi. Onun için “pek cezri” (kökten) önlemlere gereksinim vardı. Salih Paşa, Kuva-yı Milliye ile ilişkide olduğundan bunalımı çözmek için en az muktedir bir hükümetti. Yeni hükümetin kesin bir etkinlik ve içtenlik göstermesi gerekiyordu. Durumun bilincinde olduğumuzu ve bütün felaketlerimizin kaynağı olan geçmişi unutmak istediğimizi kanıtlamamız gerekiyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-7" id="footnote-225-7-backlink">7</a></span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">The Times</span> <span xml:lang="tr-TR">muhabiri hükümetin partiler dışı oluşuna dikkat çekiyordu. 5 Nisan haberinde bu, Hürriyet ve İtilaf ile yapılan görüşmelerin sonuçsuz kalması durumuna bağlanıyordu. Anlaşılan Hürriyet ve İtilaf, nezaretlerin çoğunluğunu istemişti. 6 Nisan haberinden bu görüşmelerin Vahdettin’in arzusuyla kesildiğini, zira padişahın, hükümetin almak zorunda olduğu bastırma önlemlerinin kişisel ya da parti düşmanlıklarından kaynaklandığını düşündürtmemek gerektiği düşüncesinde bulunduğunu öğreniyoruz. Muhabir, Reşit’in enerjik ve ne istediğini bilen biri olduğunu ve İttihat ve Terakki’nin ondan nefret ettiğini, Kara Sait Paşa’nın enerjik ve sert (</span><span class="char-style-override-10" xml:lang="tr-TR">hard-handed</span><span xml:lang="tr-TR">) olduğunu, Fahrettin’in Uşi Antlaşması’nda Osmanlı temsilcisi bulunduğunu, Cemil Paşa’nın hem cerrah, hem de İstanbul Şehremini olarak tanındığını belirtiyordu. Telle kendisine Harbiye Nezareti önerilen Mahmut Muhtar’ın ise 1912’de İttihat ve Terakki ile yollarının ayrıldığını, Balkan Savaşı’nda Çatalca’da Bulgar saldırısını püskürttüğünü, 1914’te Enver tarafından ordu ile ilişiğinin kesildiğini, Dünya Savaşı’nın ilk üç yılında Berlin’de büyükelçilik yaptığını bildiriyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-8" id="footnote-225-8-backlink">8</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">7 ya da 8 Nisan günü Damat Ferit İngiliz Yüksek Komiserliği’ni ziyaret etti. Görüşmede Yüksek Komiser De Robeck dışında Müsteşar Amiral Webb ve tercüman Ryan da bulundular. Paşa, ulusal harekete boyun eğdirmek üzere iktidara geldiğini, bunun için manevi güç yanında fiziksel güç de kullanmak gerekeceğini, o bakımdan asker ve özellikle jandarma kullanmayı düşündüğünü açıklamakla söze başladı. “Jandarmadan” amaçladığı, Kuva-yı Milliye’ye karşı mücadele veren milis gruplarıydı. Bandırma yöresinde bu işi Anzavur yapıyordu. İzmit ve Bolu yöresinde bunun tohumları vardı. Trabzon’da böyle bir durum bir zamanlar vardı ve belki şimdi de devam ediyordu. Daha ötede Kayseri ile Harput arasında ve Kürdistan yönünde bir şeyler yapılabilirdi. Hükümet bunlardan yararlanacaktı. Bu amaçla hükümet Anzavur’u Paşa ve Karesi mutasarrıfı yapmıştı. (Böylece bir haydutu hükümetin bir adamına dönüştürmüşlerdi.) Muhtemelen Bandırma o sırada onun denetimindeydi. Adamlarına üniforma giydirmeyi düşünüyorlardı. Yüksek komiser bu “öneriler” konusunda General Milne’e danışacağını, Ferit ise bunları yazılı olarak sunacağını söyledi. Yüksek komiser, Fransız Generali Foulon’un jandarma danışmanlığı dolayısıyla “jandarma” sözcüğünü kullanmamayı tavsiye etti. Zor kullanma durumunda, bunun başarısızlığa uğramaması için özen gösterilmesini, Müttefikler’in iç savaşı önlemek istediklerini, onun için direnişi ezecek yeterli güç sahibi olmanın önemini belirtti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ferit ise, Anzavur’un az olanaklarla pek çok şey başardığını, şimdi bir miktar daha topu ve cephanesi olursa daha başarılı olacağını söyledi. De Robeck bunu da Milne’e danışacağını söyledi. Herhalde Milne, gereksinimleri saptamak üzere ve cephanenin yerinde kullanılması için önlemler düşünmek üzere bir subayı oraya göndermek isteyecekti. Ferit de bunu uygun gördü.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ferit taşradan haber almak konusunda yüksek komiserden yardım istedi, çünkü haberleşme kesikti. Yüksek komiser kendi haber kaynaklarının da çok kısıtlı olduğunu, fakat öğrendiklerini hükümetin bilgisine sunacaklarını, belki Samsun’da bulunan Yüzbaşı Perring’den kimi haberler alabileceklerini söyledi. Paşa hükümetin bir bildirge ve fetva hazırlatmakta olduğunu, bunları ve Padişah Hatt-ı Hümayunu’nu basıp dağıtmak istediklerini, bunun için uçak kullanılıp kullanılamayacağını sordu. Üç Türk uçağı olduğunu sanıyor ve nazır oğlu olan iyi bir pilot tanıyordu. Yüksek komiser bunu da araştıracaktı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-9" id="footnote-225-9-backlink">9</a></span> <span xml:lang="tr-TR">Paşa bu belgelerden Hindistan’da dağıtılmak üzere Emir Ali’ye bir miktar göndermek için izin istedi. Çünkü Hintliler aldatılmışlardı, Enver ve Talat’ı İslamiyet kahramanı diye görüyorlardı. De Robeck, Hindistan hükümetinin alanı olduğu için, bunu hükümetine danışması gerektiğini söyledi. Bildirge ve fetvayı bir an önce görmek istiyordu. Paşa ulaşılabilecek taşra yörelerine ajanlar göndermek niyetindeydi ve bunların gidebilmeleri için kolaylıklar istiyordu. Gereken gizliliği sağlayacak biçimde isimlerini vermeyi ve yüksek komiserin onayıyla davranmayı kabul ediyordu. De Robeck yardımcı olmayı vaat etti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Paşa Ayyıldız Cemiyeti’ne mensup bazı kişilerin etkinliğinin önlenmesi gerektiğini söyledi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-10" id="footnote-225-10-backlink">10</a></span><span xml:lang="tr-TR">Kendisinde yüksek komiserin tercihine göre Osmanlı makamları ya da Müttefikler’ce yakalanması gereken kişiler listesi bulunduğunu, bunu gizlice bildireceğini belirtti. De Robeck bunu düşüneceğini söyledi. Bütün konuşma boyunca Ferit tümüyle İngiliz makamlarının onayladığı çizgide çalışmak arzusunda olduğunu, bu arada en ufak askeri hareketleri bile izinsiz yapmayacağını belirtti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-11" id="footnote-225-11-backlink">11</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu görüşmenin öncesinde Sadrazam, Ryan’la bir görüşme yaptı, fakat orada söylediği bazı şeyleri yüksek komisere tekrarlamadı. Bu noktalardan ilki Meclis’in feshi konusundaydı. Bu gerekliydi, fakat daha sonra barış antlaşmasını onaylayacak “bir çeşit” parlamento gerekecekti. Fesih yüzünden olaylar çıkarsa Müttefikler’in yardımı gerekebilirdi. Ryan Meclis’in feshini uygun gördü. İkinci olarak, Ferit, padişahın çevresinde bulunan kimi insanların uzaklaştırılması gerektiğini söyledi. Padişah bu konuda çok yufka yürekliydi, ama yüksek komiserin arzusu olarak iletilirse onu harekete geçirmek olanaklı olurdu. Ryan’a göre, bunu yüksek komiserin değil de, maiyetindeki birinin görüşü olarak sunmak daha uygundu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-12" id="footnote-225-12-backlink">12</a></span><span xml:lang="tr-TR">Üçüncü olarak Ferit, Lord Robert Cecil ve Asquith gibilerinin Türkiye hakkındaki olumsuz görüşlerini yumuşatmaları amacıyla girişimde bulunması için Aubrey Herbert’e tel çekip çekemeyeceğini sordu. Ryan bunu soğuk karşıladı ve yüksek komiserin böyle bir teli ancak Dışişleri Bakanlığı aracılığıyla gönderebileceğini, Bakanlığın da bunu kabul etmeyeceğini söyledi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-13" id="footnote-225-13-backlink">13</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">De Robeck’in bu görüşmeyi bildiren 11 Nisan günlü telindeki bazı noktaları da belirtmek gerekiyor. De Robeck silahlı işbirliği dışında Ferit hükümetine “tam” (</span><span class="char-style-override-10" xml:lang="tr-TR">full</span><span xml:lang="tr-TR">) destek verilmesi ilkesini güdeceğini ve Fransızlar nasıl Kilikya ve çevresinde Yüksek Kurul’un (</span><span class="char-style-override-10" xml:lang="tr-TR">Supreme Council</span><span xml:lang="tr-TR">) kararlarını uygulamaktan sorumlularsa, kendilerinin de İstanbul ve Anadolu’da “programın” uygulanmasından sorumlu olduklarını, dolayısıyla öbür yüksek komiserlere yalnızca genel bilgi vermekle yetineceğini söylüyordu. Milne de, De Robeck’in onayı oldukça yukarıdaki ilkelere göre davranacağını bildirmişti. Anzavur başarılı olmuş ve Bandırma’yı işgal etmişti. Bir de Gemlik ve İzmit Körfezleri arasındaki bölgede yeni başlayan bir hareketin önderi, İngilizlerden işaret bekliyordu. Dolaylı yoldan hükümet ve Anzavur’la çalışması gerektiği hususunda kendisine haber yollamaktaydı yüksek komiser. Kalıyordu, ulusçuların sızmak için büyük çaba gösterdikleri Kocaeli Yarımadası. Bunun için alınacak önlemleri Milne’e danışacaktı. Bu da başarılırsa, ulusçular her yönden İstanbul’dan uzak tutulmuş olacaklardı. Onlara yalnızca İç Anadolu ve Karadeniz kalacaktı. Karadeniz’i de gerektiğinde İngiliz donanması denetim altına alabilirdi. İngiliz Dışişleri De Robeck’in görüşünü onaylayacaktı, fakat Lord Curzon’un bir uyarısı vardı. Damat Ferit’in, uysallığı karşılığında yumuşak bir barış antlaşması elde etme beklentisi olmamalıydı ki, sonradan İngilizlerin kendisini aldattıkları suçlamasını yapamasın.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-14" id="footnote-225-14-backlink">14</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Paşa’nın İngiliz yüksek komiseriyle görüşmesini bu denli ayrıntılı vermemin nedeni, İngilizlerle ilişkisinin niteliğini (bir kez daha) çok iyi sergilemesidir. İnsan merak ediyor, Osmanlı bağımlılaşma sürecinde Fransızcı (Âli, Fuat), İngilizci (Reşit, Mithat), Rusçu (Mahmut Nedim), Almancı (Mahmut Şevket, Enver) paşalar içinde, kendisini yabancı bir devlete bu denli kul köle etmiş biri daha var mıdır? Ferit, daha önce de, 30 Mart 1919’da Amiral Calthorpe’a “tamamen boyun eğdiğini” (</span><span class="char-style-override-10" xml:lang="tr-TR">total submission</span><span xml:lang="tr-TR">) bildirmişti. Ferit lehinde ancak şu söylenebilir: Osmanlı Devleti hiç bu denli kötü duruma düşmemişti. Bütün Rumeli’yi yitirdikten sonra Osmanlıların sevgili başkenti İstanbul’dan çıkarılma noktasına gelmişti, artık Anadolu da parçalanma sürecine sokulma evresine giriyordu. Peki ama, İngilizlere gösterilen kölece davranış, halkın bir bölümüne karşı savaş ilan edilmesi, yani iç savaş başlatmak ne yarar sağlayacaktı? Bu soruyu “aklı başında” kimi İngilizler de soruyorlardı, çünkü bu denli İngilizlere bağımlı olmanın karşılığı sert bir barış olacaksa, İngilizlere beyhude yere yaltaklanılmış olacaktı. Sertlik siyaseti yürüten İngilizlere göre (yani, George ve Curzon gibiler) Osmanlı’nın bunu yapmaktaki yararı, daha da beter bir barıştan korunmaktı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Nitekim Webb’in merkeze bildirdiğine göre, Damat Ferit hükümeti kurulmadan önce, 1 Nisan günü Yüksek Komiserlik’ten biri, Ferit’le yaptığı görüşmede hükümet değişikliğinin barış koşullarında bir hafifleme getirmesinin söz konusu olamayacağını, ancak daha da ağırlaşmasını önleyebileceğini bildirmişti. Aynı uyarı Fransızlarca Reşit Bey’e yapılmıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-15" id="footnote-225-15-backlink">15</a></span> <span xml:lang="tr-TR">Bu durumda Ferit’in hükümet kurması nasıl açıklanacaktı? Şu söylenebilir: Ferit barış koşullarının ne denli ağır olacağını bilmiyordu. Bir de, uyarılara karşın, İngilizlere gösterdiği ve göstereceği yararlıkların yine de tamamen karşılıksız kalmayacağını umuyordu. Webb’in 23 Nisan günlü teline göre, Anzavur’dan artık hayır gelmeyecek gibi görünüyordu. Anzavur dışındaki hareketler pek başlangıç halinde oldukları için onlara da pek güvenilemezdi. Sert barış koşullarının açıklanması ulusçu karşıtlarının gücünü daha da azaltacak, birçokları ulusçuların safına itilmiş olacaktı. Bu durumda İtilaf devletlerinin barış antlaşmasını uygulatmak için kendi güçlerini kullanmaya hazır olmaları gerekiyordu. Bunun için Yunan ordusunu kullanmak çok tehlikeliydi. İki taraftan da sivil halk kırımlarına ve kırsal alanların yıkımına yol açardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-16" id="footnote-225-16-backlink">16</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Son çözümlemede, İngilizlerin gösterdiği aşırı katı tutum, Türklerin çaresizlik ve umutsuzluk duyguları üzerinde oynanan bir kumardı.</span></p>

      <p class="arabaslik-sol-kucuk para-style-override-11" xml:lang="en-GB"><span xml:lang="tr-TR">1a. Reşit Bey’in ve Cemil Paşa’nın Anlattıkları</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Burada, Cumhuriyet döneminde anılarını yazan Reşit Bey ve Cemil Paşa’nın bazı savlarını ele almak istiyorum. Onlar demokratik-ulusçu harekete karşı İç Savaş ilan etmiş bir hükümetin üyeleri olarak, hareketin parlak bir başarıya ulaşması üzerine, çok “biçimsiz” bir duruma düşmüş bulunuyorlardı. Anılarında kendilerini “temize çıkarmak” için bir çaba göstermek istemeleri doğaldır. Zor olan, bu savunmaların ne ölçüde gerçek, güvenilir olduğunu saptamaktır. Önce onları muhalif yapan durumlarına bakalım.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit Paşa’nın (1870-1956) babası Çankırı Mutasarrıfı Abdullah Şefik Efendi’ydi. Mülkiye’den mezun olduktan sonra iki yıl öğretmenlik yaptı. 1890’da Mülkiye müdürü olan Abdurrahman Şeref’in tavsiyesiyle Mabeyn kâtibi olarak çalışmaya başladı.</span> <span class="char-style-override-10" xml:lang="tr-TR">Servet-i Fünun</span> <span xml:lang="tr-TR">dergisinde H. Nâzım mahlasiyle Edebiyat-ı Cedide akımına katkıda bulundu. 1904’te Kudüs mutasarrıfı, 1906’da Manastır, 1907’de Ankara valisi oldu. Hürriyetin İlanı’ndan hemen önce Halep valiliğine atandı. Eylül 1909’da azledildi ve Galatasaray’da edebiyat öğretmeni oldu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Anlattıklarından ilkeli, dik kafalı, tokgözlü, hatta ukala bir kişi olduğu anlaşılıyor. Bir yerde kendini “kanaat ve içtihadından, vazifesinin icabından başka bir şey düşünmez bir kalın kafa” diye tanımlıyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-17" id="footnote-225-17-backlink">17</a></span><span xml:lang="tr-TR">Görünüşe göre, İttihat ve Terakki ile ters düşmesi; Hürriyet’ten önce Manastır valisi iken Rumeli müfettiş-i umumisi olan Hüseyin Hilmi Paşa’yla takışmasından, Hürriyet’ten sonra da Paşa’nın sadrazam olmasından kaynaklanıyordu. Ama ayrıca devrimciliği reddeden, örneğin, Abdülhamit’i genelde olumlu gören damarını da hesaba katmak gerekiyor. Evrimciliği devrimciliğe yeğlediğini açıkça belirtiyor. Bu damarın gelişmesinde 14 yıl saray kâtipliğinde çalışmış olmasının da katkısını düşünebiliriz. Memur olmasına karşın, 1911’de “aziz dostları” Hayrettin Paşa’nın üç oğluyla (Tahir, Mehmet ve Mahmut Şevket suikastı dolayısıyla asılan Damat Salih Paşa) el ele verip, muhalefetin bir toplanma noktası olan</span> <span class="char-style-override-10" xml:lang="tr-TR">Şehrah</span> <span xml:lang="tr-TR">gazetesini çıkarmışlardı. Ardından Hürriyet ve İtilaf Fırkası’nı kurdular. Kuruluş gerekçesi ve programını Reşit Paşa yazmış. Aradan onca yıl geçmiş, Türkiye bambaşka bir ortama girmiş olmasına karşın, Reşit Paşa anılarında o fırtınalı günleri tam bir muhalif tutumuyla yazıyor. İttihat ve Terakki’ye hiçbir konuda hak vermeye yanaşmıyor. Hürriyet ve İtilaf’ın kuruluşunun İtalya’nın Osmanlı’ya savaş ilan ettiği günlere rastladığına hiç değinmiyor. 1912’de Sait Paşa’nın sadrazamlıktan çekilmesiyle İttihat ve Terakki’nin denetleme iktidarı son buldu. Gazi Ahmet Muhtar Paşa hükümeti kuruldu. Bunun üzerine Reşit, İzmir valiliğine atandı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Balkan Savaşı Osmanlı için bir yıkım olarak gerçekleşince, kurulan Kâmil Paşa hükümetinde dahiliye nazırı oldu. 23 Ocak 1913’te İttihat ve Terakki’nin yaptığı Babıâli Baskını darbesiyle bu hükümet düşünce, yurtdışına, önce Mısır, sonra Fransa’ya gitmek zorunda kaldı. Mahmut Şevket Paşa’yı öldürenlerin muhakemesi sonucunda, Reşit de gıyaben idama mahkûm oldu. Birinci Dünya Savaşı çıkınca, Fransız hükümeti düşman uyrukluğunda olmasına karşın Reşit ve ailesine resen ikamet tezkereleri verdi. Alman ordusu Paris’e yaklaşınca Fransız hükümeti demiryollarının sıkışıklığına rağmen Reşit ve ailesine tren vagonu tahsis ederek İsviçre’ye gitmesini sağladı. Bundan sonra, savaş boyunca ve 1919’a değin Cenevre’de kaldılar. Tevfik Paşa Reşit’e Dahiliye Nezareti’ni, yine Cenevre’de bulunan Cemil Paşa’ya İstanbul Şehremaneti’ni (belediye başkanlığı) önerdi. Fakat henüz kaldırılmamış olan abluka dolayısıyla görevlerinin başına gidemediler.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Temmuz 1919’da Reşit ve ailesi İstanbul’a döndüler. Anılarında Damat Ferit’i hep olumsuz betimliyor. Onu değişik görüşmelerinde nasıl bozduğunu hayli ayrıntılı olarak anlatıyor. “Hâli, hareketi câli (yapmacık), düşüncesi kısa, malûmatı daha kısaydı; en büyük marifeti de gösterişti,” diye onu özetliyor.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-18" id="footnote-225-18-backlink">18</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit’in gözünde Damat Ferit her bakımdan olumsuz bir kişidir. Buna karşılık Vahdettin önemli kusurları olan, fakat olumlu yönleri de bulunan bir insandır. İstanbul’a döndüğünde birkaç kez huzura çıkar. Vahdettin’e göre Kuva-yı Milliye İttihatçılığın yeni bir gelişmesiydi. Oysa Reşit’e göre asıl kötü olan İttihat ve Terakki önderleriydi, onlar da savuşmuşlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-19" id="footnote-225-19-backlink">19</a></span><span xml:lang="tr-TR">Mustafa Kemal isyancı, merkez dışında yeni bir hükümet kurmak istiyor gibi görünüyordu. Bunu yapmak zorundaydı, çünkü bunu yapmasa merkezi hükümet zor durumda kalırdı. Bu, Garibaldi’nin Sardinya Krallığı’ndan bağımsız hareketi gibiydi. Ama İtalyan birliği sağlanınca, Garibaldi “bütün kudreti” Sardinya Kralı’na iade etmişti. Reşit’in Vahdettin’e bunları söylediğinin başka tanığı, belgesi yoktur. Fakat 1922 sonrasında kendisini temize çıkartabilecek bir tutum olduğu kuşkusuzdur.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Sonra Reşit, Damat Ferit’in ona “çengel atma” girişimlerini anlatıyor. Önce birisini göndermiş ve hükümet üyesi olmasını, sonra da iki tabur askerle Anadolu’ya giderek nasihat ve yumuşak davranışlarla Kuva-yı Milliye’yi (“iğtişaşı”) yatıştırmasını önermiş. Reşit bu “ham teklifi” gülerek reddetmiş. Sonra, birikmiş maaşlarını alamadığı için Damat Ferit’i ziyaret ettiğinde, Paşa ona Maarif Nezareti’ni önermiş, o da bu göreve atansa bile istifa edeceğini söylemiş. Birkaç ay sonra Damat Ferit onu çağırmış ve yine öneride bulunmuş. “Sizinle arkadaşlık edemem” demekten sıkıldığı için başka bazı gerekçelerle olumsuz yanıt vermiş. Reşit’in yorumuna göre, Damat Ferit onu hükümete alarak “fikir ve maksadına uydurmak,” padişahla serbestçe konuşmasını ve hükümeti eleştirmesini, ayrıca yerine sadrazam olmasını önlemek amacını gütmekteymiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-20" id="footnote-225-20-backlink">20</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Şimdi gelelim Cemil [Topuzlu] Paşa’ya (1866-1958). Parlak bir doktor, bir cerrah, hastane yöneticisi olarak ün yaptı. Ayrıca, ulemadan olup Gazi Ahmet Muhtar ve ardından kurulan Kâmil Paşa hükümetlerinde şeyhülislam olacak Cemalettin Efendi’nin kızıyla evlendi. Belki bu ilişkinin de yardımıyla Gazi Ahmet Muhtar’dan İstanbul şehremini olma önerisini alıp, bunu kabul etti. “Ateş gibi” bir şehremini oldu. Yaptığı en belirgin iş, eski eser, tarih demeden kimi mezarlık, türbe, adak yeri, dergâh, eski ev gibi yapıları yıkarak büyük camilerin çevresini açmak, geniş caddeler, parklar yapmak oldu. Anılarında Balkan Savaşı’na girilmemesi için nasıl boşuna çabaladığını, İttihatçılar ve Hariciye Nazırı Noradonkyan yüzünden savaşın kabul edildiğini anlatıyor. Savaşın yenilgiyle sonuçlanacağı belli olunca mütarekeye gidilmesi için bir saltanat şurası toplantısına önayak olduğunu, fakat Hüseyin Hilmi Paşa ve Besarya Efendi’nin savaşa devam edilmesini savunduklarını ve sonuçta devam etmeme görüşünden yana bir tek kendisinin el kaldırdığını öğreniyoruz. Kolera salgını üzerine Ayasofya, Sultanahmet, Şehzadebaşı Camilerini hastaneye dönüştürdü.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Babıâli Baskını üzerine İttihat ve Terakki iktidar olunca, Cemil, şehreminliğine devam eder. Fakat Dünya Savaşı ortamında Kara Kemal’in İstanbul halkına pahalı ekmek yedirmek istemesi üzerine istifa eder. Enver Cemil’e orduda sıhhiye müfettiş-i umumiliği önerdiği halde Bağdat’a göndermeye kalkışması üzerine, Cenevre’ye gider. Orada Fransa Dışişleri Bakanlığı Genel Sekreteri ve bir Fransız devlet adamı Cemil’e, Osmanlı Devleti ayrı barış yapma önerisinde bulunursa, ülke bütünlüğünü garanti edip mali yardımda bulunmak üzere uygun koşullarla Osmanlı’yla barış yapmaya hazır olduklarını söylerler. İstanbul’a döndüğünde bu öneriyi Talat’a söyler, fakat tepki görür. Ayrı barış istiyor diye mimlenir ve Yakup Cemil olayı ortaya çıkınca Enver ona hasım olur. Zorlukla Cenevre’ye gider. Savaş bittiğinde, önce İzzet Paşa sonra da yerine geçen Tevfik Paşa hükümetleri Cemil’e şehreminliği önerirler. 3 Mayıs 1919’da İstanbul’a geldiğinde Damat Ferit baştadır. O da aynı öneriyi yapar ve Cemil böylece yeniden şehremini olur. (Cemil, Damat Ferit’i şöyle betimliyor: “İri bıyıklı, gayet uzun tırnaklı, fazla şık giyinmeye meraklı ve kibirsiz bir adam.”) Ali Rıza Paşa hükümeti zamanında Cemil’in vali vekilliği görevine son verilince, şehreminliği görevinden istifa eder.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-21" id="footnote-225-21-backlink">21</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Şimdi de söz konusu iki kişinin 4. Damat Ferit hükümetine nasıl girdiklerine bakalım. Cemil’in anıları daha önce (1939) çıktığına göre önce ona bakalım, çünkü Reşit’in o anıları görmüş olması olasılığı yüksektir. (Cemil, Reşit’in kendisine “sen” diye hitap ettiğini söylüyor.) Reşit’in anıları altı yıl sonra, 1945’te yayımlanmıştır. O sırada Cemil de hayattaydı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Cemil’e göre kişisel bir siyaset izleyen L. George, Venizelos ve Zaharoff’la birlikte Türkiye’nin “büsbütün yok” edilmesine çalışıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-22" id="footnote-225-22-backlink">22</a></span><span xml:lang="tr-TR">Yunan hükümeti İzmir’e 100 bin asker yığmış, L. George da 16 Mart harekâtıyla İstanbul’da İngiltere’yi Fransız ve İtalyanlara göre daha egemen bir konuma getirmişti. Cemil’e göre L. George, Mısır’da yapılmış olduğu gibi, öbür devletleri atlatıp ülkesini İstanbul’da tek başına egemen kılmayı amaçlıyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bir sabah Reşit, Cemil’in evine gelmiş ve bir gün önce padişahın onu saraya çağırarak Salih Paşa yerine tanınmış kişilerden oluşan tarafsız, yani ne İttihatçı ne İtilafçı bir hükümet kurmak gerektiğini, zorunlu olarak (“bizzarur”) görevi Damat Ferit’e verdiğini, hükümete Reşit ve Cemil’in girmesini istediğini söylemiş. (Cemil söz konusu zorunluluğu anlamadıklarını belirtiyor.) İtilaf devletleri Salih Paşa hükümetine bir ültimatom vermişlerdi. Ültimatomda Kuva-yı Milliye hareketinin kınanması isteniyordu. Kınama kabul edilirse, o zaman Osmanlı’ya “haydi isyanı bastırın” diyeceklermiş. Yapamıyoruz denirse, o zaman iş Yunanlılara havale edilecekmiş. Aksi bir yanıt verilirse, hem İstanbul’da yönetime “bilfiil” el koyacaklar, hem de Yunanlıları saldırtacaklarmış. O sırada bir Yunan saldırısına Anadolu’da karşı koyacak bir güç yokmuş. Vatanı kurtarmak için hükümete girmek gerekliymiş. Böylece İstanbul yönetiminin yabancıların eline geçmesi önlenmeli, Yunan ordusunun saldırmamasını sağlamanın çaresi aranmalı, İtilaf oyalanmalı, vakit kazanılmalıymış.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Cemil’e göre Fransız ve İtalyanların İngiltere’nin hegemonya arzularına karşı rahatsızlıklarından da yararlanarak, Anadolu’da ordular güçleninceye değin bir oyalama siyaseti gütmek yararlı olurdu. Böylece Reşit’in önerisini kabul edip nafıa nazırı olmuş. Cemil’e göre ne onda, ne kendisinde bir sandalye hırsı yoktu. Sırf Anadolu ve İstanbul’u kurtarmak için hükümete girmiş oluyorlardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit’in Damat Ferit hükümetine nasıl girdiğini anlatması aşağı yukarı Cemil’in anlattıklarının çizgisinde, fakat daha ayrıntılıdır.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-23" id="footnote-225-23-backlink">23</a></span><span xml:lang="tr-TR">Mütarekeden sonra İsviçre’den Fransa’ya birkaç kez gittiğini ve bir seferinde ABD Dışişleri Bakanı’yla görüşmeden önce Fransa Dışişleri Bakanlığı Genel Sekreteri’nin olurunu almak için onu ziyaret ettiğini, onun da, “Hay hay! Görüşünüz, hele Boğazlar meselesi üzerine bilhassa nazarı dikkatini celbediniz, bu İngilizler hangi denizde bir delik görürlerse hemen oraya yerleşmek istiyorlar,” dediğini anlatıyor. Genel Sekreter’in bir düşman ülke siyaset adamına bunu söylemesi, Fransızların İngiliz siyasetinden ne ölçüde “bizar” (usanmış) olduklarını gösteriyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Padişahtan aldığı ısrarlı hükümete girme önerisi üzerine (3 Nisan’da?) Reşit, Fransız Yüksek Komiserliği’ne gitmiş. “Tesadüfen” İngiliz temsilcisi de oradaymış (De Robeck?). Reşit içinde bulunulan açmazı anlatmış ve hükümetin bir “kuvve-i teyidiyesi” (yürütme gücü) olması gereğini belirtmiş. “Her tarafta” sükûn ve asayişin sağlanabilmesi için hükümetin buyruğunda 30 bin kadar askerin bulunması gerektiğini söylemiş, buna izin verilmesini istemiş. Güvenilir, Kuva-yı Milliye’ye katılmayacak subay bulunup bulunmayacağını sormuşlar. Reşit bu konuda güvence vermiş. Onun üzerine onlar da hükümetlerine danışacaklarını söylemişler ve İngiliz temsilcisi 24 saat sonrası için akşam 8’de randevu vermiş. Sonuç olumluymuş – güvenilebilir bir hükümet olmak şartıyla.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Burada bir değerlendirme yapmak gerekirse, Reşit’in kendiliğinden böyle bir öneri götürmüş olması ufak bir olasılıktır. Öneri büyük olasılıkla Vahdettin’den kaynaklanıyordu. Damat Ferit’in de işin içinde olması olasıdır. İngiliz temsilcisinin “tesadüfen” orada olması da zayıf bir olasılıktır. Demek ki bir çeşit toplantı, konferans söz konusu olabilir.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Padişah sonuca çok sevinmiş ve aslında Reşit’in sadrazam olmasının gerektiğini belirtmiş, fakat Ferit o mevkiye gelirse ona güvenen İngiltere’ye iyi bir etki yapılmış olacağı “ihsas” edilmişmiş. Reşit, Damat Ferit’in dışarda iyi bir etkisi olsa bile, içte olmayacağını söylemiş ve Tevfik Paşa’yı önermiş. Padişah onun İngiltere siyasetini bizden yana çevirebileceğini sanmadığını söyleyerek ısrar etmiş.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit’e göre kendisi Vahdettin’e taktiğini anlatmış ve onun olurunu almış. Yani Yunanlılara karşı Anadolu’da yeterli bir kuvvetin oluşturulması için vakit kazanılacaktı, fakat çözüm savaşta değil, Büyük Devletler’in “siyaset-i umumiyesinde” aranmalıydı. Yalnız, İstanbul’un oluşturacağı kuvvetin Anadolu’ya vakit kazandırmak dışında bir işlevinin Kuva-yı Milliye’yi bastırmak olduğunu söylememiş (ama bu zaten Kuva-yı İnzibatiye’nin kurulmasının resmi gerekçesiydi). Vahdettin, Reşit’e, Damat Ferit sadrazam olmak üzere, hükümeti istediği gibi oluşturması için izin vermiş. Reşit böylece hükümete girmeyi kabul etmiş. Sonra komşusu olan Cemil’i ikna etmiş. 5 Nisan’da Damat Ferit, Reşit’i köşküne çağırmış; Cemil’le birlikte gitmişler. Damat Ferit yeniden sadrazam olmanın sevinci içindeymiş. Ne söyledilerse itirazsız kabul etmiş. Nafıa, Bahriye, Maliye, Maarif, Evkaf, Harbiye nazırları Reşit ve Cemil’in önerdikleri kimselermiş. Reşit Dahiliye Nezareti dışında Şura-yı Devlet Reisliği vekâletini üstlenmiş. Damat Ferit Adliye ve Ziraat Nezaretlerine isim önermiş, “artık bu kadarını” kabul etmişler. Şeyhülislamlık eski fetva emini Esat Efendi’ye önerilmiş, kabul etmeyince oybirliğiyle Dürrizade Abdullah üzerinde anlaşmışlar.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit, Sadrazam’a karşı kararlaştırılan programı şöyle özetliyor:</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">1) Sadrazam’ı belli etmeden denetim altında tutmak, zararlı davranışlarını önlemek, fakat İtilaf’ı kuşkulandırmamak için Kuva-yı Milliye’den uzak durmak.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">2) İyi subaylarla kuvvet oluşturarak hem merkezi hükümeti güçlendirmek, hem de Anadolu’ya saldırabilecek Yunan kuvvetlerini yandan tehdit etmek.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">3) Anadolu ve Trakya’da hazırlanmakta olan askeri kuvvetlerle, boyun eğmeye ikna görüntüsü altında, temas kurarak askeri-siyasal hareketleri bir plan çerçevesinde birleştirmek.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Kabine resmen kurulmadan önce askeri güçler hakkındaki görüşünü Sadrazam dahil bütün hükümet üyelerine kabul ettirmiş. Ayrıca “kabil-i kabul” bir barışa ulaşınca hükümetin çekilmesi kararlaştırılmış.</span></p>

      <p class="arabaslik-sol para-style-override-11" id="toc_marker-2-1-2" xml:lang="en-GB"><span xml:lang="tr-TR">2. Resmi İç Savaş’ın Hazırlık Adımları</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İngiltere’yle bu denli sıkı fıkı olan hükümetin ilk yaptığı işlerden biri, 8 Nisan günü Ferit’le İngiliz hükümeti arasında 12 Eylül 1919 günü yapılmış gizli anlaşmayı resmen yalanlamak oldu. Anlaşmanın varlığı daha önce yalanlanmıştı, fakat anlaşılan Anadolu’da çıkan kimi “varakpareler” yine bundan söz ediyorlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-24" id="footnote-225-24-backlink">24</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yeni dönemin işlerini yürütmek üzere bazı önemli atamalar yapıldı. Bunlar arasında İngiliz Muhipleri Cemiyeti’nin yöneticilerinden ve İngiliz istihbaratı ile çalışmış olduğu saptanan Sait Molla’nın Adliye Nezareti müsteşarlığına, Babıâli Hazine-i Evrak Müdürü Refik Bey’in Dahiliye Nezareti müsteşarlığına, Topçu mirlivalığından emekli Mustafa Natık Paşa’nın emekliliği kaldırılıp İstanbul Muhafızlığı’na, İzmit Mutasarrıfı Ahmet Anzavur’un mirmiranlık (paşalık) rütbesiyle Karesi Mutasarrıflığı’na atandıklarını görüyoruz (8 Nisan).</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">10 Nisan’da emekli Ferik Hamdi Paşa, Mirliva Tayyar Paşa, Erkân-ı Harp Miralay Hafız Reşit, Topçu Miralay Talat, Erkân-ı Harp Miralay Fehmi, eski Bursa valisi (“Nemrut” yada “Kürt” diye tanınan) Mirliva Mustafa Paşa, Erkân-ı Harp Mirliva Recep Paşa, Süvari Miralay Recep, Süvari Miralay Ferhat, Kaymakam Fettah’ın atamaları yapıldı. Bunlar Divan-ı Harplerde görev yapacaklardı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">11 Nisan’da Hariciye Müsteşarlığı’na eski Beyoğlu Mutasarrıfı ve İngiliz Muhipleri’nin önemli adamlarından İhsan Bey, Erkân-ı Harbiye-i Umumiye Riyaseti (Genelkurmay Başkanlığı) vekâletine emekli Mirliva Nazif Paşa atandılar (Şevket Turgut Paşa’nın yerine). Ayrıca o gün Mirliva Hüseyin Hüsnü, Erkân-ı Harp Miralay Behzat, Erkân-ı Harp Miralay Sadık Sabri’nin atamaları göze çarpıyor. 12’sinde Gebze (Ekrem), Kirmastı (Ali Munis), Gönen (Tevfik), Boğazlıyan (Musa Kâzım), Karacabey (Mithat Kemal) kazalarına kaymakamlar atandı. 14 Nisan’da Kala-i Sultani’ye (Çanakkale) mutasarrıf vekili olarak Safa Beliğ atandı. 15 Nisan’da Refik Halit (Karay) PTT Müdür-i Umumisi oldu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-25" id="footnote-225-25-backlink">25</a></span><span xml:lang="tr-TR">Bu atamalar böyle gidecekti. Atanan subayların en azından bir bölümü Nigehban örgütünde çalışmış kimselerdi. İç Savaş’ı bu ve ardından gelecek kadrolar yürütecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">7 Nisan günlü</span> <span class="char-style-override-10" xml:lang="tr-TR">Alemdar</span><span xml:lang="tr-TR">’da Refi Cevat, Lloyd George’un bir söylevini ele alıyor ve dış durumda lehte gelişmeler olduğunu öne sürüyordu. Güllük’te halk Kuva-yı Milliye’den şikâyet ediyormuş. Ahmet Anzavur üzerine bir yazı onu göklere çıkarıyor, geçmişteki hizmetlerinin ilerdeki hizmetlerinin güvencesi olduğu belirtiliyordu. Anzavur’un fotoğrafı da vardı (o dönemde günlük gazetelerde fotoğraf basılması nadir bir olaydır). 8 Nisan günlü</span> <span class="char-style-override-10" xml:lang="tr-TR">Alemdar</span><span xml:lang="tr-TR">’da Anzavur’un yeni bir başarısından söz ediyordu. Öte yandan Meclis-i Mebusan reis vekilleri Hüseyin Kâzım ile Abdülaziz Mecdi Efendi, Dahiliye Nazırı Reşit’i ziyaretle yeni hükümeti kutlamışlar. İhtimal Ferit onları kabul etmemişti. Çünkü Ali Rıza hükümeti çekildiğinde ikisi padişaha gidip Ferit’i görevlendirmemesini istemişlerdi. İlginç bir ayrıntı, Dahiliye, Harbiye ve Hariciye’nin yeni şifre “miftahları” (anahtarlar) hazırlamakta olmalarıydı, çünkü mevcut anahtarlar herhalde Kuva-yı Milliye’nin elinde vardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-26" id="footnote-225-26-backlink">26</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Savaş ilanının manevi gerekçesi olan fetva, Şeyhülislam Dürrizade Abdullah Efendi’nin imzasıyla 11 Nisan günü yayımlandı. “Bazı eşhas-ı şerire” (kötü kişiler) birleşip halkı aldatarak asker ve para toplama işine girişmişlerdi. Oysa bu, şeriate ve hükümet buyruklarına aykırı olduğu gibi, aslında bu kişiler “cem-i mal” yani cep doldurma sevdasındaydılar. Asker ve para toplayacağız diye her türlü zulmü yapıyorlardı. Hatta kimi köy ve yörelere saldırıp yıkım ve ölümlere yol açmışlardı. Nice hükümet görevlilerini azledip yerlerine “hempalarını” atamışlardı. Merkezle taşra arasında haberleşme ve ulaşımı kesmişlerdi. Fetvada sorulan ilk soru, bu yolda inat ve ısrar ederlerse “katil ve kitallerinin” “meşru ve farz” olup olmayacağı idi. İkinci soru, halife-padişahın “mukatele” (birbirini öldürme, vuruşma) buyruğuna uymanın vacip olmasına ilişkindi. Üçüncü soru, bu amaçla toplanan askerlerin “mukateleden” kaçınıp, kaçarlarsa büyük günah işleyecekleri konusundaydı. Dördüncü soru, isyancıları öldürenlerin gazi, bu uğurda ölenlerin şehit olmalarına ilişkindi. Beşinci soru, “emr-i sultani”ye boyun eğmeyenlerin cezalandırılmaları üzerineydi. Tahmin edilebileceği üzere, bütün bu sorulara olumlu yanıtlar verilmekteydi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit’in iddiasına göre fetva Sadrazam’ın bir oldubittisiydi. Paşa, Şeyhülislam’a fetvayı sipariş etmiş ve o da fetvayı doğrudan Meclis-i Vükela’ya getirmişti. Anadolu ile ilişkileri bozacak diye itiraz edilmişse de, Damat Ferit İngilizlerin bu konuda ısrarlı olduklarını ve Hariciye Nazırı olarak bunu çıkartmayı yükümlendiğini, reddedilirse İtilaf’ın kabineye güveni kalmayacağını söyleyerek ısrar etmişti. Reşit’e göre, fetvanın yabancı ısrarından değil, Sadrazam’ın “garaz ve hamakatinden” kaynaklandığı bilindiği halde, fetvanın reddi duyulursa kötü olur diye çaresiz kabul etmişler.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-27" id="footnote-225-27-backlink">27</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Padişah Hatt-ı Hümayunu - Şeyhülislam Fetvası - Hükümet Beyannamesi bir üçleme oluşturuyordu. Reşit Bey’in kaleminden çıktığı söylenen</span><span class="dipnot char-style-override-11" xml:lang="tr-TR"><a class="footnote-link" href="#footnote-225-28" id="footnote-225-28-backlink">28</a></span> <span xml:lang="tr-TR">Hükümet Beyannamesi de 11 Nisan günü yayımlandı. Bu beyanname bir saptamayla başlıyordu: “Devlet-i Osmaniye bugün misli görülmemiş bir muhatara (tehlike) içindedir. En hakiki manasıyla vatan tehlikededir.” Millet “bilmeyerek, istemeyerek” dehşetli bir savaşa sürüklenip kesin bir yenilgiye uğramıştı. Artık o noktada “akla ve hale” uygun bir yol tutulmalıydı. Oysa “teşkilat-ı milliye” diye çıkarılan “fitne ve fesat” bir yandan siyasal durumu son derece tehlikeli bir hale getirmiş, öte yandan savaştaki yolsuzluk ve cinayetlerden yaralı vatanda yeni yaralara yol açmış bulunuyordu. “Birtakım çirkin hadiseler” sonucunda (ihtimal tehcir düşünülüyordu) Avrupa ve Amerika kamuoyunda aleyhimizde şiddetli bir akım doğmuş ve barış şartlarının “bir kat daha” şiddetlendirilmesi tehlikesi doğmuştu. Bu yüzden Büyük Devletler mütareke hükümleri gereğince İstanbul’u geçici olarak, askeri işgal altına almışlardı. Buna karşı “erbab-ı isyanın” başkentle Anadolu arasında haberleşmeyi ve ulaşımı kesmeye kalkışmaları “en büyük bir hiyanet-i vataniye” idi. Demek ki ulusal örgüt hem Anadolu’yu korkunç bir istilaya uğratıyor (Yunanlılar), hem de devletin başını gövdesinden ayırıyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ulusal örgütün cinayetleri Kanun-ı Esasi’ye ve yasalara aykırı olarak zorla para ve asker toplamak, buna uymayanlara eziyet etmek, hatta köyleri, kasabaları basmaktı. Oysa bu işler, fetvadan da anlaşılacağı üzere, Allah’ın buyruğuna ve şeriate aykırıydı. Devlet ve milletin tehlike içindeki hayat ve selametini kurtarmak için yola gelmeyenleri tedip etmekte tereddüt edilmeyecekti. İsyan hareketini düzenleyenlere ve kışkırtanlara kapılanlardan pişman olanlar bir hafta içinde padişahın affına uğrayacaklardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-29" id="footnote-225-29-backlink">29</a></span><span xml:lang="tr-TR">Düzenleyen ve kışkırtanlarla onlara uymakta ısrar edenler şeran ve kanunen tedip edileceklerdi. Dikkat edilirse, hareketin başındakilere af yolu kapalıydı, mutlaka cezalandırılacaklardı. Beyannamenin sonunda Müslümanların ve Müslüman olmayanların birbirlerine karşı yasadışı davranışlarının da cezalandırılacağı belirtiliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-30" id="footnote-225-30-backlink">30</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İç Savaş’ın bundan sonraki önemli adımı Meclis-i Mebusan’ın feshi oldu. Bu iş olmadan</span> <span class="char-style-override-10" xml:lang="tr-TR">Tasvir-i Efkâr</span><span xml:lang="tr-TR">’ın genel kurul toplantıları yapılması olasılığı konusundaki bir yazısı</span> <span class="char-style-override-10" xml:lang="tr-TR">Alemdar</span><span xml:lang="tr-TR">’dan “haşin” bir tepki gördü.</span> <span class="char-style-override-10" xml:lang="tr-TR">Tasvir-i Efkâr</span><span xml:lang="tr-TR">’a göre bunun gerçekleşmesi için hükümet Meclis’in “muhteremiyeti” hususunda güvence vermeliydi.</span> <span class="char-style-override-10" xml:lang="tr-TR">Alemdar</span> <span xml:lang="tr-TR">tepkisini, “Sanki Ali Rıza Paşa veya Salih Paşa iktidarda!” diye dile getiriyordu. Bir gün önceki</span> <span class="char-style-override-10" xml:lang="tr-TR">Alemdar</span><span xml:lang="tr-TR">’da Rıza Nur, Yusuf Kemal vb.’den oluşan “Heyet-i Tenviriye”nin Ankara’daki hareketi onaylayarak dönmemeye karar verdiği bildiriliyor ve onlardan bundan başka bir şey beklenemezdi tavrı alınıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-31" id="footnote-225-31-backlink">31</a></span><span xml:lang="tr-TR">Meclis-i Mebusan’ın feshi hakkındaki irade-i seniye 11 Nisan günlüydü, fakat nedense 13’ünde duyuruldu. İradede “esbab-ı zaruriye-i siyasiyeden” Meclis’in, Kanun-ı Esasi tarafından tanınan yetkiye dayanarak feshedildiği ve dört ay içinde yenisinin seçilip toplanacağı bildiriliyordu.</span> <span class="char-style-override-10" xml:lang="tr-TR">Alemdar</span> <span xml:lang="tr-TR">haberi “Mebusan Layık Olduğu Âkıbete Uğradı” başlığı altında verdi. Meclis şöyle tanımlanıyordu: “Sopa ile, tehdit ile sırf Kuva-yı Gayri Milliye çetelerinin tazyiki altında toplanan ve kendisine hasbi olarak milletv</span><span xml:lang="tr-TR">ekilleri meclisi unvanını veren cemiyet...” İrade, İstanbul Muhafızı Mustafa Natık Paşa’ya bildirilince, o da yanına Polis Müdür-i</span> <span xml:lang="tr-TR">Umumisi Nurettin Bey’i ve 3. Şube müdürü Nevzat Bey’i alarak 12 Nisan öğle vakti Meclis’e gelmiş. İkinci Reis Vekili Abdülaziz Mecdi Efendi ile görüşmüş. Meclis’te bulunan on beş kadar mebus Meclis’i terk etmişler, gelenler de Meclis’e sokulmamış. İşin ilginç yönü, aşırı bir gayretkeşlikle, Meclis’te bulunan kâtip ve hademeler de çıkartılmışlar ve görevli Muhafız Bölüğü ile polislerin de silahları alınmış. Paşa daha sonra Âyan Meclisi’ne gidip iradeyi oraya da bildirmiş.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-32" id="footnote-225-32-backlink">32</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Reşit, Meclis’in feshini Ferit’in budalalıklarından biri olarak değerlendiriyor. Çünkü Meclis’in İstanbul’da çalışmalarına izin verilseydi, Ankara’da ikinci bir Meclis toplanamazdı diyor. Bir kez bir budalalık var idiyse bu, Ferit’le Vahdettin’in ortak budalalığıydı. İkincisi, Vahdettin mutlakıyete gitmek istediğine ve bu bakımdan Meclis’ten nefret ettiğine göre, onun böyle bir akıllılık göstermesi beklenemezdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-33" id="footnote-225-33-backlink">33</a></span></p>

      <p class="arabaslik-sol para-style-override-11" id="toc_marker-2-1-3" xml:lang="en-GB"><span xml:lang="tr-TR">3. Resmi İç Savaş’ta Anzavur Cephesi</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İç Savaş’ın fiili başlangıcı belki de Sivas Kongresi’ne karşı düzenlenen Ali Galip baskınıydı. Kongre bunun üzerine Damat Ferit’e karşı savaşım kararı alınca ve III. Meşrutiyet gelince, Saray, fiili İç Savaş’ı yaygınlaştırdı. Birinci Bozkır (27 Eylül - 4 Kasım 1919), Birinci Anzavur (1 Ekim - 30 Kasım 1919), İkinci Bozkır (20 Ekim - 4 Kasım 1919), Şeyh Eşref (26 Ekim - 24 Aralık 1919), fiili İç Savaş’ın cepheleriydi. 1919 sonunda Saray savaşı durdurdu ve III. Meşrutiyet’e izin verdi. Çünkü İtilaf devletleri, Osmanlı’yı İstanbul’dan çıkartma kararı almıştı (22-23 Aralık 1919 Londra Konferansı). Oysa bu, 12 Eylül 1919 Saray-İngiltere anlaşmasına aykırıydı. İngilizler fazla ileri gittiklerini anlayıp ikinci bir Londra Konferansı’na İstanbul’un Osmanlı’da kalacağı kararını aldırınca, Vahdettin fiili İç Savaş’ı ikinci Anzavur hareketiyle yeniden başlattı (16 Şubat 1920). 4 Nisan 1920 irade-i seniyesi ise bu savaşın resmiyete dönüşmesi oluyordu. Hemen o gün Anzavur hareketlenerek Gönen’e saldırdı. Önceki ciltte de vurgulandığı gibi, Anzavur’a karşı mücadele, komutanından (hatta harbiye nazırından) erine değin gecikme, tereddüt ve gevşeklikler içinde yürütülen yarım yamalak bir işti. Gönen’de bulunan Kaymakam (Yarbay) Rahmi kuvvetleri, kaçaklar yüzünden erimekte olan ve herhalde maneviyatı düşük bir kuvvetti. Anzavur’un Gönen’e saldırması üzerine “tüfek atmadan” dağıldılar. Rahmi ve subay arkadaşları kaçmadılar, şehitliği seçtiler. Anzavur güçleri her zamanki gibi çok kararlı gelmişlerdi. Gönen Müftüsü Şevket Efendi’yi, Müdafaa-i Hukuk Heyeti Başkanı Hüseyin Bey’i, Gönenli gençlerden Rami ve Gazi Mihal torunu Mehmet’i öldürdüler. Gönen talan edildi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu durum karşısında Bandırma’da tutunamayacağını anlayan 14. Kolordu Komutanı Yusuf İzzet Paşa askerlerini ve ailelerini trenle Balıkesir’e gönderdi, kendisi de karargâhı ile Bursa’ya gitti. Yoruma göre, bu ya bir çekilme ya da düpedüz kaçıştı. Yusuf İzzet bir ölçüde, o güne değin Anzavur konusundaki ikircikli tavrının bedelini ödemekteydi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Fransız Komutanlığı’nın Paris’e bildirdiğine göre, İngilizler, müttefiklerine sormadan, bilgi de sunmadan Osmanlı hükümeti aracılığıyla Anzavur’a 200 nizamiye askeri, 4 top, 30 makineli tüfek, 4 bin tüfek, 4 bin sandık cephane göndermişti. Bu konuda Fransızların tutumu biraz çelişikti. Fransız Yüksek Komiseri Defrance 25 Nisan tarihli telinde bunun Müttefikler’e bir hizmet olduğunu söylüyor ve onaylıyor, fakat özellikle barış koşullarının belli olmasıyla padişahçılara verilen bu silahların ulusçuların eline geçeceği korkusunu dile getiriyordu. D’Esperey de bu kanıdaymış.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-34" id="footnote-225-34-backlink">34</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Meydanı boş bulan Anzavur, Kirmastı (Mustafa Kemal Paşa), Karacabey ve nihayet Bandırma’ya girdi. Bandırma’yı karargâh yaptı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-35" id="footnote-225-35-backlink">35</a></span><span xml:lang="tr-TR">10 Nisan günlü</span> <span class="char-style-override-10" xml:lang="tr-TR">Alemdar</span><span xml:lang="tr-TR">, Anzavur’un Paşa olduğu müjdesini (“Pek Muhik ve Musip –haklı ve uygun– Bir Tercih”) bir fotoğrafla süslerken harekât üzerine bilgiler vermekteydi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-36" id="footnote-225-36-backlink">36</a></span><span xml:lang="tr-TR">Bandırma’ya girerken Paşa “parlak bir surette” karşılanmış. Yusuf İzzet “vuku bulan tazyik ve takip” üzerine Sındırgı’ya (yani Balıkesir yönüne) çekilmek zorunda kalmış. Anzavur kuvvetini genişleterek ikiye ayırmış ve 6 bin kişilik bir bölümüyle Balıkesir üzerine yürümeye başlamış. “Kuva-yı Gayri Milliye’nin” Balıkesir’de 150 kişilik bir müfrezesi varmış. Orada da halk kendisini karşılama hazırlığı yapıyormuş. Önemli bir kuvveti Edremit-Burhaniye-Havran yöresine gönderiyormuş. Nitekim Edremit ve çevresi halkı 10 gün kadar önce Anzavur’u çağırmışlar. Mihaliç’i “tathir” eden (temizleyen), Anzavur’un adamı Kâzım Bey’in 500 kişilik birliği olmuş. İki gün önce kasabaya giren birliği halk sevinçle karşılamış.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-37" id="footnote-225-37-backlink">37</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">13 Nisan günlü</span> <span class="char-style-override-10" xml:lang="tr-TR">Alemdar</span> <span xml:lang="tr-TR">Anzavur’un Mihaliç’e geldiğini, büyük bir karşılama yapıldığını, fetva ve irade-i seniyeyi öğrenen halkın silahlı, silahsız ona koştuğunu bildiriyordu. Anzavur’un arkadaşları Gâvur İmam ve Şah İsmail imiş. Yusuf İzzet Paşa da “suret-i mevsukada” alınan haberlere göre Anzavur’a teslim olmuş. Hayal payı gitgide artıyordu: Kuva-yı Milliye karargâhı Ankara’dan Sivas’a taşınmış. Bursa’da Kuva-yı Milliye “kıtaat-ı tedibiyeden” gördüğü baskı üzerine kısmen kentten çekilmiş, kısmen teslim olmuş. Bursa eşrafından Ferit’e teşekkürler gelmiş. Gönen, Bandırma’dan gelen heyetler Ferit ve Reşit’i ziyaret etmişler. (Beş gün sonra padişahın huzuruna çıkacaklardı.) Biga harekâtı kahramanı Dağıstan eşrafından Raşit Bey İstanbul’a gelmiş.</span> <span class="char-style-override-10" xml:lang="tr-TR">Alemdar</span> <span xml:lang="tr-TR">ve benzeri gazeteler çoğu hayal ürünü olan bu tür haberlerle doluydu. Öbür gazeteleri, yani</span> <span class="char-style-override-10" xml:lang="tr-TR">Vakit, İkdam, Yeni Gün, Akşam, Tasvir</span><span xml:lang="tr-TR">’i Refi Cevat “gizlendikleri kovuklardan gözlerini parıldatan” yılanlara benzetiyordu. Bu zehirli ve zararlı yaratıkların “kafaları ezilmezse” hiçbir icraat yapılamazdı. Hükümetin dikkatini çekiyor, yani hükümeti meslektaşlarına karşı kışkırtıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-38" id="footnote-225-38-backlink">38</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Fakat Saray cephesi zafer çığlıklarını fazla erken atmış bulunuyordu. Ferit’in işbaşına geçmesiyle ak koyun kara koyun iyice ayırt edilir duruma gelmiş, 12. Kolordu Komutanı Fahrettin Bey ve 14. Kolordu Komutanı Yusuf İzzet gibi Mustafa Kemal’e rağmen İstanbul’la ilişkisini sürdüren kişiler de şu ya da bu yoldan artık saflarını seçmiş bulunuyorlardı. Anzavur’la kesin bir hesaplaşmaya gitmek gerekiyordu. Atatürk’ün 12 Nisan günlü bildirgesi bunu açıkça ortaya koyuyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-39" id="footnote-225-39-backlink">39</a></span><span xml:lang="tr-TR">Bildirgeye göre, Aydın cephesinde Yunan taarruzu püskürtülmüş, Çukurova’da Fransız kuvvetleri Mersin, Tarsus, Adana, Haçin’de kuşatılmış duruma düşürülmüşken, Anzavur’un çıkardığı karışıklık doğrudan doğruya Yunanlılara hizmet eden bir hıyanetti. Ulusal azmin karşısında yakında yok edileceklerdi. Bunun için 61. Fırka Komutanı Kâzım’a ve 56. Fırka Komutanı Bekir Sami’ye tüm sivil, askeri ulusal güçlere (Kuva-yı Milliye) dayanarak her türlü önlemi almaları için olağanüstü yetkiler vermişti. Bu işi aksatmaya kalkışacak memur ve subaylara görevden alma, hapis, idam gibi her çeşit ceza uygulanabilecekti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sırada Balıkesir’de Kâzım, İzmir Kuzey Cephesi Komutanı olarak Balıkesir Müdafaa-i Hukuk örgütü yardımıyla kuvvet toplamaktaydı. Aydın cephesinden bir süvari bölüğünü, 350 zeybeği (bir bölümü Söke gönüllüleriydi) Danişmentli İsmail Efe komutasında 7 Nisan 1920’de Alaşehir’e getirtti. Buna Demirci Efe’nin Aydın cephesinden 600 atlısı, Akhisar ve Ayvalık’tan birer Kuva-yı Milliye müfrezesi, Balıkesir’den Keçeci Hafız Emin Bey komutasında bir Kuva-yı Milliye süvari müfrezesi, Balıkesir Merkez Komutanı Binbaşı Salim’in nizamiye birliği eklendi. 8-14 Nisan tarihlerinde Balıkesir’de toplanan 2 bin kişilik bütün bu kuvvetin başında Çerkes Ethem bulunuyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-40" id="footnote-225-40-backlink">40</a></span><span xml:lang="tr-TR">Birlik 15 Nisan günü kuzeye hareket etti. Aynı gün Susurluk kuzeyinde Yahyaköy’de Anzavur kuvvetleriyle karşılaşıldı. 16 Nisan’da bütün gün süren şiddetli muharebelerin sonucunda Anzavurcular yenilerek kaçtılar. Anzavur yaralandı. Bu sırada Gönen’den Balıkesir’e ilerleyen Gâvur İmam komutasındaki 2 bin Saraycı, Sebepli köyünde Parti Pehlivan, Kako Mehmet, Mehmet Ali Çavuş’un Kuva-yı Milliye birlikleriyle karşılaştılar. Kako Mehmet ve Mehmet Ali Çavuş’un şehit olmalarına rağmen, başarılı bir savunma yapan Kuva-yı Milliye birlikleri Saraycıları Gönen ve Ağunya üzerinden Biga’ya doğru çekilmek zorunda bıraktılar. Anzavur’un kendisi de 19 Nisan günü Karabiga’ya gelip bir İngiliz gemisiyle İstanbul’a gitti. 24 Nisan’da Biga kurtarıldı. Anzavur kuvvetlerinin kılıç artıkları Karabiga-Çanakkale’de İngiliz donanmasının himayesine sığındılar. Böylece Saray’ın en çok güvendiği Biga-Gönen ve çevresini kapsayan Anzavur harekâtı başarısızlığa uğramış oldu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-41" id="footnote-225-41-backlink">41</a></span><span xml:lang="tr-TR">Bu zaferin bir sonucu, iki hafta sonra Bandırma’da 3. Kolordu asker alma başkanlığında bulunan Şehzade Cemalettin’in “orada asker alınmadığı için” İstanbul’a atanmasıydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-42" id="footnote-225-42-backlink">42</a></span><span xml:lang="tr-TR">Muhtemelen Saray’ın bir çeşit ‘bölge komiseri’ olan Cemalettin’in, Yahyaköy’den sonra yapacak işi kalmamıştı. Yoksa herhalde çok uzun süredir asker alınmıyordu. Webb yenilgiyi, malzemenin Anzavur’a zamanında ulaştırılmamasına bağlıyordu. Dışişleri’nde Osborne durumu, “bu kötü bir iş” diye değerlendiriyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-43" id="footnote-225-43-backlink">43</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yahyaköy zaferinin önemini belirtmekte yarar var. Batı Anadolu’da Kuva-yı Milliye’nin bir çeşit İnönü Savaşı’ydı.</span> <span class="char-style-override-10" xml:lang="tr-TR">İstanbul Hükümetleri ve Milli Mücadele</span><span xml:lang="tr-TR">’nin II. cildinde anlatıldığı üzere, Anzavur iki kez bozguna uğratıldığı halde ve yakalanması olanaklıyken üstüne gidilmemişti. Başta Kolordu Komutanı Yusuf İzzet olmak üzere birçok subay, emekli bir binbaşı olan, İzmit mutasarrıflığı yapmış bu adamın Kuva-yı Milliye’ye “İttihatçılar” diye propaganda ve silahla, kararlılıkla saldırdığını görüyor ve padişah adına hareket ettiği iddiasının pek de yanlış olmadığını duyumsuyorlardı. Erbaş ve erler ise ağır yenilgiye uğramış bir ordunun kalıntısı olan isteksiz askerlerdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Anzavur’u yenilgiye uğrattıklarında, suçlu sayılması gereken ama padişahın adamı olan bu kişiyi yakalamamayı ihtiyata uygun bir davranış olarak görüyorlardı. 4 Nisan’da Ferit hükümetinin kurulmasıyla birlikte Anzavur resmen hükümetin ve padişahın adamı, Paşa ve Karesi Mutasarrıfı oluyordu. Fakat hemen ardından kesin yenilgiye uğratılıyordu. Böylece resmi İç Savaş’ın ilk muharebesinde Saray yenilgiye uğramış oluyordu. Bu, onlar için kötü bir işaretti. Buna rağmen Saray yılmayacaktı. Bütün İç Savaş olanaklarını sonuna değin kullanacaktı. Bu arada özellikle Düzce-Adapazarı harekâtında başarıya adamakıllı yaklaşacaktı. Zaten Düzce-Adapazarı harekâtı doğrudan Ankara’ya yönelen, stratejik bakımdan Biga-Gönen merkezli Anzavur hareketinden çok daha önemli bir işti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yahyaköy ve Sebepliköy savaşçıları Rahmi Bey’in askeri gibi yılgın asker olmadıklarını gösterdiler. Onlar karnı doyan, ücret alan, fakat çok daha önemlisi, Yunan’la çarpışarak bilenmiş askerlerdi. Büyük olasılıkla (ve doğru olarak) Anzavur’u Yunan’la işbirliği halindeki bir hain olarak değerlendiriyorlardı. Başarılarının asıl nedeni bu olsa gerektir.</span></p>

      <p class="paragraf-2 para-style-override-11" xml:lang="en-GB"><span class="char-style-override-10" xml:lang="tr-TR">Times</span> <span xml:lang="tr-TR">muhabiri Anzavur’un çekilmek zorunda bırakılmasının Ege cephesinden alınan askerle sağlandığını bildirmekteydi. Ona göre yenilginin nedeni Anzavur’da cephane azlığı ve topların yokluğuydu. İstanbul’dan silah, cephane ve takviyeler gönderilmekteydi. Hükümet, İttihat ve Terakkici sempatileri nedeniyle subaylara güvenemediği için, düzenli asker yerine gönüllü milisler topluyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-44" id="footnote-225-44-backlink">44</a></span><span xml:lang="tr-TR">22 Nisan raporunda Webb, Anzavur’un başına gelenlerin hükümetin nihai başarısını kuşkulu kıldığını bildirdi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-45" id="footnote-225-45-backlink">45</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Saraycı gazeteler Anzavur’un başarısızlığını bildirmediler. Hatta 17 Nisan’da</span> <span class="char-style-override-10" xml:lang="tr-TR">Alemdar</span><span xml:lang="tr-TR">, bunları inanılmaması gereken dedikodular olarak sundu. Nitekim İttihat ve Terakkiciler daha önce Anzavur’un öldüğü dedikodusunu yaymışlardı.</span> <span class="char-style-override-10" xml:lang="tr-TR">Alemdar</span> <span xml:lang="tr-TR">iyimserliğini yalan haberlerle ısrarla sürdürecekti. 18’inde Balıkesir havalisinde “eşkıyaların” tedip edilmek üzere oldukları, 20’sinde Anzavur ile “Kemaliler” arasında şiddetli çarpışmalar olduğu, Balya cephesinde “mağlup ve perişan” oldukları, 22’sinde Anzavur ve İmam Feyzi Efendi Hazretlerinin biri Bandırma, öbürü Balıkesir’e “muzafferen” girdikleri bildiriliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-46" id="footnote-225-46-backlink">46</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Görünüşe göre Yahyaköy yenilgisinin doğrudan ilk sonucu Ferit’in Harbiye Nezareti vekâletini Bahriye Nazırı Kara Sait Paşa’dan alıp üstlenmesi oldu (20 Nisan). Herhalde Anzavur yenilgisinden onu sorumlu buluyorlardı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-47" id="footnote-225-47-backlink">47</a></span><span xml:lang="tr-TR">Gerçi 4 Nisan’da başlayan Anzavur harekâtını başlatma buyruğundan herhalde o sorumlu değildi, çünkü hükümet o gün kurulmuş bulunuyordu. Herhalde o buyruğu bizzat Vahdettin vermişti. Fakat Sait Paşa, Anzavur’a daha kısa zamanda, daha çok lojistik destek sağlayabilirdi ve/ya da bu destek sağlanıncaya değin İngiliz efendilerinin tavsiyelerine uygun olarak ihtiyatlı bir harekâta girişmesini sağlayabilirdi. Aynı gün Harbiye müsteşarlığına emekli Erkân-ı Harp Feriki Manastırlı İbrahim Ethem Paşa getirildi. Yeni hükümetin ilk günlerinde Şûra-yı Askeri’nin bir süredir toplanmadığı, bundan böyle haftada üç gün toplanacağı bildirilmişken 18 Nisan’da bu kurul (ki 16 Aralık 1919’da, bir aradan sonra yeniden kurulmuştu) toptan kaldırıldı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-48" id="footnote-225-48-backlink">48</a></span></p>

      <p class="arabaslik-sol para-style-override-11" id="toc_marker-2-1-4" xml:lang="en-GB"><span xml:lang="tr-TR">4. Kuva-yı İnzibatiye’nin Kurulması ve Divan-ı Harpler</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Yahyaköy’den önce Ferit ve arkadaşlarının güvenleri yerindeydi. Hükümet uzak yerlere bile yönetici atamaları yapmıştı. Yozgat’ın Boğazlıyan ilçesine Musa Kâzım (12/4), Resülayn ilçesine Ramiz (18/4) kaymakam, Trabzon vali vekâletine emekli Miralay Hacı Hamdi (19/4) atanıyor, Ali Galip gazete haberine göre Sivas Kongresi ve sonrası hiç olmamışçasına Mamuretülaziz’deki görevi başına gitmeye hazırlanıyordu (19/4).</span><span class="dipnot char-style-override-11" xml:lang="tr-TR"><a class="footnote-link" href="#footnote-225-49" id="footnote-225-49-backlink">49</a></span><span xml:lang="tr-TR">Yahyaköy’den sonra da hükümetin “tedip” ve öç alma etkinlikleri görünüşe göre tam hız sürdü. Yahyaköy yenilgisi sanki onları yıldırmamıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-50" id="footnote-225-50-backlink">50</a></span><span xml:lang="tr-TR">İhtimal ki 600 yıllık geleneğiyle koca Osmanlı padişahının arkalarında olması onlara güç veriyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu yönde yapılan başlıca iş, Kuva-yı İnzibatiye’nin kurulmasıydı. Bunun kararnamesi 18 Nisan günlüydü, fakat nedense yayımlanması ancak</span> <span class="char-style-override-10" xml:lang="tr-TR">Takvim-i Vekayi</span><span xml:lang="tr-TR">’nin 23 Nisan sayısında gerçekleşti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-51" id="footnote-225-51-backlink">51</a></span><span xml:lang="tr-TR">Oysa</span> <span class="char-style-override-10" xml:lang="tr-TR">Takvim-i Vekayi’</span><span xml:lang="tr-TR">nin bundan önceki dört sayısında çıkabilirdi. İngiliz askeri istihbaratına göre hükümet içinde bir yanda Damat Ferit ve Nigehbancılara, öbür yanda Reşit ve Süleyman Şefik’e ait olmak üzere iki görüş varmış. Damat Ferit Kuva-yı Milliye’ye karşı savaşımı, subaylara hiç güvenmediği için, Anzavur gibi nizami olmayan güçlerle yürütmek istiyormuş. Oysa ötekiler Kuva-yı İnzibatiye gibi bir gücün oluşturulmasını savunuyorlarmış ve bu görüşlerini kabul ettirmişler.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-52" id="footnote-225-52-backlink">52</a></span><span xml:lang="tr-TR">Belki de gecikme bu tartışmalar yüzündendi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Burada Reşit, Damat Ferit’in bir çeşit “küçük darbesi” sayılabilecek bir gelişmeden söz ediyor. Mahmut Muhtar’a Harbiye Nezareti önerisi Fransız Yüksek Komiserliği aracılığıyla telgrafla iletilmiş, fakat günler geçtiği halde haber gelmeyince Reşit durumu komiserliğe sormuş. Onlar da gereği kalmadı diye Sadrazam’ın teli geri aldığını söylemişler. Ertesi gün de (20 Nisan) kendisini Harbiye Nazırı atamış. Reşit’in söylediklerinden, Kuva-yı İnzibatiye’nin Damat Ferit’in eseri olduğu anlaşılıyor. Nitekim Harbiye’ye vekâlet eden Bahriye Nazırı Sait Paşa bir subay kadrosu oluşturma çalışmalarına başlamışken, Damat Ferit yerini alarak kafasına göre bildiğini okumaya başlamıştı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-53" id="footnote-225-53-backlink">53</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Kuva-yı İnzibatiye, Kuva-yı Milliye adı altında oluşan “erbab-ı şekâveti tedip ve tenkil” için kurulmuş “seyyar bir heyet-i inzibatiye” idi (md. 1). Onun için disiplin ve iaşe konularında jandarma nizamlarına, örgüt olarak da doğrudan doğruya Harbiye ve Dahiliye nezaretlerine bağlıydı (md. 2). Kuva-yı İnzibatiye’nin iki önemli özelliği vardı. Biri, padişaha ve yalnız ona bağlı oluşuydu. Bütün subay ve erler şöyle ant içiyorlardı: “Velinimet-i biminnetimiz (zarif) Padişahımız Halife-i Müslimin Efendimiz Hazretlerinin ferman ve irade-i hümayunları dairesinde sadakatle, istikametle hizmet eyleyeceğime... ve uğur-u hümayunlarında hayatımı seve seve feda eyleyeceğime...” Bu kişilerin ant içtiklerine dair belge, ant içtirme kurulunca onaylandıktan sonra birliğin en yüksek rütbeli amirince saklanırdı. Demek ki Kuva-yı İnzibatiye yalnızca padişaha bağlıydı. Yeminde hükümetin, yasaların, hele kuramsal olarak yürürlükte bulunan Kanun-ı Esasi’nin adı hiç geçmiyordu.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İkinci özelliği, Kuva-yı İnzibatiye mensuplarının gönüllü ve paralı olmasıydı. Başka birliklerden katılmak olanağı vardı ama, bu durumda gönüllü ve paralı olunuyordu. Kuva-yı İnzibatiye için 1.250.836 liralık olağanüstü bir ödenek kararnamesi çıkartıldı (18 Nisan). Erlere 30, alay komutanlarına 150 lira aylık verilecekti (aradaki rütbeler buna göre derecelendiriliyordu) (md. 12). 30 lira (1920’de 1 liranın o günün 0,80 ABD Doları’na eşit olduğunu düşünürsek) 24 dolar demektir.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-54" id="footnote-225-54-backlink">54</a></span><span xml:lang="tr-TR">Moore’a göre 1920’de İstanbul’daki belli başlı fabrikaların birinde işe başlayan işçi 25 lira (20 dolar) aylık almaktadır. Demek ki erler bu tür bir işçinin aylığından yüzde 20 fazla almaktadırlar. Fabrikalarda bölüm şefleri ya da çok nitelikli işçiler en fazla 100-150 lira almaktaymış (80-120 dolar). Bu aylıklar ortalama olarak Kuva-yı İnzibatiye alay komutanlarının aldıkları paradan azdır. Söz konusu aylıklar pek yüksek görünmeyebilir. Fakat, o sırada İstanbul’un sefalet koşulları, Maliye’nin iflas durumunda olduğu da hesaba katılmalıdır. Her neyse, Kuva-yı İnzibatiye’ye adam bulmak zor olmamıştır.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Sakat kalacak askerlere sakatlık derecelerine göre 10 liradan 300 liraya kadar, ölenlerin yetimlerine 400 lira tazminat “derhal” ödenecekti. Bu ödemeler subaylarda 1.000 liraya kadar yükselebiliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-55" id="footnote-225-55-backlink">55</a></span><span xml:lang="tr-TR">Ayrıca sakatlara, 20 yıl hizmet etmiş sayılarak emekli, ya da ölenlerin yetimlerine, yetim maaşları bağlanacaktı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-56" id="footnote-225-56-backlink">56</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">23 Nisan’da Harbiye Nezareti’nin bir duyurusu çıktı. İstanbul’da hizmette ve açıkta bulunan bütün subayların üç gün içinde Harbiye personel dairesine başvurarak “isbat-ı mevcudiyet ve hüviyet” etmeleri isteniyordu. Gelmeyenlerin ilişiği kesilecek ve firar etmiş sayılarak Divan-ı Harp’e verileceklerdi. Herhalde amaç Anadolu’ya gidenleri saptamak, para tasarruf etmek, belki de kimi subayları yakalamaktı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-57" id="footnote-225-57-backlink">57</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">25 Nisan’da Ferit’in Harbiye Nazırı Vekili olarak bütün subaylara hitap eden genelgesi çıktı. Burada padişahın bu görevi kendisine vermesindeki amacın asayişi sağlamak olduğu, çünkü yakında bildirilecek barış koşullarının buna göre belirleneceği belirtiliyordu. Padişahın “o muazzam taht-ı saltanat ve hilafetinin etrafında toplanalım” diyordu. Bazı anlaşmazlıklardan dolayı kimileri aldatılmışlardı. Bir de altı aydan beri hükümetin anlaşılması zor “muğlak ve mütereddit” davranışlarından ötürü zorunlu olarak meşru olmayan bir akıma uyanlar vardı. Bunların doğru yola gelmelerinin koşullarını sağlamak için Ferit “bilcümle mesai”sini harcayacağını söylüyordu. Çünkü bu nifaktan ötürü “vatanımız ve hatta ırkımız” tehlikeye giriyordu. Erden müşire değin herkes padişaha itaatle yükümlüydü. Bir zaman dünyaya egemen olma “istidadını” göstermiş Osmanlı milletinin ve üç kıtada Osmanlı bayrağını dalgalandırmış olan ordunun akıbeti “böyle elim olmamalıdır.” Ferit son olarak “komutan-ı zişanımız (şanlı) Padişahımız Efendimiz Hazretlerine” bağlı olan subayları “kemal-i sitayişle” takdir, olmayanları da vazife-i askeriyelerine çağırıyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-58" id="footnote-225-58-backlink">58</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ayrıca, İstanbul Muhafızlığı, Harbiye Nezareti’nin 24 Nisan günlü bir emirnamesini duyurdu. Görevde veya açıkta bulunan ordu mensupları Muamelat-ı Zatiye (personel) Dairesi’nden onaylanmış fotoğraflı kimlikleriyle Teftiş-i Muhassesat Komisyonu’na başvuracaklar, Komisyon’un vereceği belgeyle maaşlarını alabileceklerdi. Maaşlar yalnızca hak sahibine verilecek, İstanbul’da varlığı sabit olmadıkça kimseye “bilvasıta” maaş verilmeyecekti. İlgili birimler hak sahiplerinin defterini tutup Teftiş-i Muhassesat Komisyonu’na vereceklerdi. Komisyon birimlere memur gönderip yoklama yöntemiyle defterleri denetleyecekti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-59" id="footnote-225-59-backlink">59</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ardından bir de ordu mensuplarına taahhütname imzalatıldı. Bunlar siyasetle uğraşmamayı, ululülemre itaatte “sabit” olmayı, görev dışında hiçbir şeyle meşgul olmamayı, padişahın fermanlarına “bütün mevcudiyet”leriyle uymayı yükümleniyor, “ubudiyet” (kulluk) bağıyla iftihar ettiklerini bildiriyorlardı. Bütün bu önlemler yetmemiş olmalıydı ki kimi askeri personel bir de “sadakat mahzarları” hazırlayıp sundular. Bu belgelerde “Başkumandan-ı Âzam ve Akdes” (en kutsal) padişahın her türlü buyruklarına uyulacağına, “uğur-u hilafetpenahilerinde” canları fedaya hazır olunduğuna, askerlik mesleğinde kalındığı sürece siyasetle uğraşılmayacağına “Vallah, Billah, Tallah” diye yemin ediliyordu. Bu mahzarlar Damat Ferit’e sunuldu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-60" id="footnote-225-60-backlink">60</a></span><span xml:lang="tr-TR">Görülüyor ki orduya karşı sarayın güvensizliğini giderebilmek için bir önlem furyasına girişilmişti.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">28 Haziran tarihli bir tezkereyle Harbiye Nezareti (yani Damat Ferit) Anadolu’da bulunan bütün subayların meslekten çıkarılmalarını önerdi. Meclis-i Vükela bunu aşırı buldu, çünkü aileleri Anadolu’da bulunduğu için ya da meşru bir nedenle Anadolu’da olup da baskı ve zorlamayla “kerhen” kalanlar olabilirdi. Onun için “mürettip ve müşevvik ve müsebbipler” ile onlarla birlik olanlar araştırılmalı, çıkarma cezası ve yasanın gerektirdiği işlemler onlara uygulanmalıydı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-61" id="footnote-225-61-backlink">61</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu dönem bir karşıdevrim dönemi olduğundan cezalandırma (tedip) ve öç alma büyük önem taşıyordu. Dolayısıyla, askeri mahkemelere çok iş düşmekteydi. İlk haftalarda Divan-ı Harplerde görülen yoğun atama trafiği bunun bir işaretiydi. Ayrıca hükümetin yaptığı ilk işlerden biri, Divan-ı Harp kararnamesini daha “uygun” hale getirmek üzere çalışmalar başlatmak oldu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-62" id="footnote-225-62-backlink">62</a></span><span xml:lang="tr-TR">23 Nisan günlü “Divan-ı Harb-i Örfilerin Teşkili ve Vezaifi Hakkında Kararname” gerçekten dehşet verici hükümler içermekteydi. Mahkemeler subay olan bir reis ve dört üyeden oluşuyordu (md. 1). Bunlar tehcir, taktil (öldürme), ihtikâr, isyan, alenen gasp ve garet (yağma) ve tahrib-i bilad (ülke) suçlarını işlemiş ve Osmanlı’nın iç ve dış güvenliğini ihlal etmiş bütün suçluları yargılayıp, temyiz edilmemek üzere kesin hüküm verecekti (md. 3). Mahkemeler kapalı olacaktı ve vekil ya da muhami (avukat) bulundurulamayacaktı (md. 4). İdam cezası ittifak ya da üçte iki çoğunlukla (beşte dört?), öbür cezalar mutlak çoğunlukla verilecekti (beşte üç) (md. 5). Suçluların “sıfat ve haysiyet-i resmiye ve hususiyesi” hiçbir muafiyet ve istisna sağlamayacaktı (md. 8). Önceki kararnamelerin bu kararnameye aykırı hükümleri geçersiz olacaktı.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-63" id="footnote-225-63-backlink">63</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bundan önce Divan-ı Harb-i Örfi bir duyuru yaptı. Müslüman olmayanlara seferberlikte işlenen “taktil ve tehcir gibi” suçların faillerinin yargılanmasına başlanmıştı. Ne var ki Medine, Filistin, Suriye, Musul, Bağdat, Basra vb. yerlerde Müslümanlara karşı işlendiği söylenen suçların faillerinin de yargılanması adalet gereğiydi. Bu gibi yerlerden olan mağdurlar İstanbul’da bulunmuyorlarsa, şikâyetleri halinde adaleti yerine getirmekte “istical” (acele) gösterileceği duyuruluyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-64" id="footnote-225-64-backlink">64</a></span><span xml:lang="tr-TR">Böyle bir duyurunun olası güdüleri (duyurulan güdü dışında) şunlar olabilir: Yalnızca Müslüman olmayanlara karşı işlenen suçları kovuşturmak, İslami duyguları rahatsız ederdi. İkincisi, Arap ülkeleri üzerinde hak iddia eden sarayın imparatorluk siyasetinin bir gereğiydi Arapları kollamak. Tuhaf olan şey, Türklere karşı işlenmiş suçların sanki dışlanmış olmasıydı. Bir de Arap sözcüğünü kullanmaktan özenle kaçınılmış olması dikkati çekiyor. Belki bu, Osmanlı’nın etnik sınıflamalardan bilinen kaçınışının bir örneğiydi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Bu sırada Balkan ve Dünya Savaşlarının yetkili askeri “harp müsebbiplerini” ve savaş sırasında suç işlemiş olan subayları yargılamak üzere bir Divan-ı Harp kuruldu. Başkan Müşir Zeki Paşa, üyeler 1. Ferik Nuri Paşa, Ferik Muhsin Paşa, Ferik Yusuf Kenan Paşa, Ferik Sabit Paşa idi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-65" id="footnote-225-65-backlink">65</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Ali Kemal bazen “Bilemem Halimiz Neye Varacak” gibi başlıklar taşıyan umutsuzca yazılar yazarken (22 Nisan), bazen de şiddet ve kan isteyen yazılar yazıyordu. 11 Nisan’da hükümetin “fitneyi” tedip edebilirse Kuyucu Murat ve Köprülü Mehmet’in Celali ve şakileri yok etmesine benzer bir hizmet yapmış olacağını belirtti. Ancak bu başarıya ulaşmak için o “biaman” (amansız) paşaların yaptıkları yapılmalıydı.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Daha sonra “İdam! İdam!” diye haykıran bir yazısı çıktı (25 Nisan). “Öbür canilerin” (İttihat ve Terakkiciler) cezalarını eninde sonunda göreceklerine güveniyordu. Fakat onlardan “daha adi, daha kötü” oldukları için “bu haydutların” (Ankara’dakiler) belalarını daha önce bulacaklarına “hiç” şüphesi yoktu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-66" id="footnote-225-66-backlink">66</a></span><span xml:lang="tr-TR">Adeta bir hezeyandı bu yazılar. “Karışıklıkları” bastırmak, “nizam-ı âlemi” korumak için kan dökücülüğünü övmek “klasik” denilebilecek bir Osmanlı tutumu olmakla birlikte, bunu Ali Kemal kadar şevkle yapan herhalde çok değildi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Damat Ferit’in yaptığı başka bir iş de 22 Nisan günlü bir mektupla, tutuklanıp Malta’ya gönderilmesini istediği kimselerin bir listesini General Milne’e sunmasıydı. Listede bulunanlar arasında Ahmet İzzet Paşa, Genelkurmay Başkan Yardımcısı Kâzım Paşa, Ali Fuat Paşa, Selanikli Remzi Paşa, Askeri Yargıtay üyesi Abdülkerim Paşa, Kurmay Tuğgeneral Nihat Paşa, Kâzım Karabekir, Mustafa Kemal, Âyan’dan ve Teceddüt Başkanı Hüsnü Paşa, İsmail Fazıl Paşa, Cafer Tayyar, Albay Behiç Bey, Merkez Dairesi Başkanı Kurmay Miralay Mehmet Selahattin, Kolordu Komutanı Hüseyin Selahattin, İmalat-ı Harbiye Genel Müdürü Kurmay Albay Selahattin Adil, Harbiye Dairesi Başkanı Kurmay Albay Ömer Lütfi Bey, Kurmay Albay Kâzım Bey, Kurmay Albay İsmet, Ferik Galip Paşa, Üsküdarlı Albay Hayri Bey, Istabl-ı Âmire Müdürü Albay Salih Bey, Ahmet Rıza Bey, Âyan’dan Seyyit Bey, Veliaht’ın iki yaveri, Talat, Cavit, Enver gibi ülke dışında bulunanlar, Kurmay Tuğgeneral Yakup Şevki Paşa vardı. Bunların hepsinin suçlu olduklarını Paşa söyleyecek durumda olmasa bile, zarar vermelerini önlemek için bu önlemi gerekli görüyormuş. Webb’e göre eski Sadrazam Ahmet İzzet Paşa’nın tutuklanması yanlış olurdu. Sivas Kongresi sırasında Damat Ferit’in isteği ya da onayı ile Mustafa Kemal’le hükümetin arasını bulmak için uğraşmış olan Abdülkerim Paşa’nın listede yer alması ilginçtir. Ayrıca, Anadolu’da ya da Avrupa’da oldukları için İngilizlerin tutuklayamayacakları kişilerin adlarının bulunması da tuhaftır.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-67" id="footnote-225-67-backlink">67</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">İdam cezaları gecikmedi. 11 Mayıs günü Mustafa Paşa (Nemrut) başkanlığındaki 1 numaralı Divan-ı Harp Mustafa Kemal ve arkadaşlarını idama mahkûm etti.</span> <span class="char-style-override-10" xml:lang="tr-TR">Alemdar</span> <span xml:lang="tr-TR">haberi, “Mustafa Kemal ve Hempalarının İdam Kararı” başlığıyla verdi. Daha sonra karar 24 Mayıs günü padişahça onaylandı. Karara göre suç, Kuva-yı Milliye adı altında “fitne ve fesadı” düzenlemek ya da özendirmek, ayrıca Kanun-ı Esasi’ye aykırı olarak halktan zorla para ve asker toplamak, bu isteğe uymayanlara “işkence ve eza” yapmak, “tahrib-i bilada” (ülkeyi yıkmak) kalkışmaktı. Mustafa Kemal “Üçüncü Ordu-yu Hümayun Müfettişliği’nden mazul” ve askerlik mesleğinden çıkarılmış “Selanikli Mustafa Kemal Efendi” diye tanımlanıyordu. Burada bir yanlış olacak, çünkü bildiğimiz gibi askerlikten ayrılma çıkarılarak değil, istifa ile olmuştu. Divan-ı Harp’in bir demokrasi belgesi olan Kanun-ı Esasi’yi anması ilginçtir. Mustafa Kemal’in yanında Kara Vasıf, Ali Fuat, Alfred Rüstem, Dr. Adnan, Halide Edip de vardı. Hüküm gıyaben verildiğinden, “ele geçtiklerinde” tekrar muhakeme edilmek üzere hüküm verilmişti.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-68" id="footnote-225-68-backlink">68</a></span><span xml:lang="tr-TR">Aynı mahkeme Fevzi Paşa’yı da 24 Mayıs günü idama mahkûm etti, karar 27 Mayıs’ta onaylandı. Fevzi’nin asilere katılmak üzere firar ettiği, asilerin meclislerine girip “fesatamiz” bir söylev verdiği ve “Müdafaa-yı Milliye Vekili” adı altında “Harbiye Nezareti’ni deruhte” ederek (üstlenerek) hilafet ve saltanata karşı “bilfiil” düşmanlığa kalkıştığı belirtiliyordu.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-69" id="footnote-225-69-backlink">69</a></span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Üçüncü bir kararla aynı mahkeme bir küme Kuva-yı Milliyeciyi daha idama mahkûm etti (kararı 6, onayı 15 Haziran). Bunlar, 3. Kolordu Komutanı Miralay Hüseyin Selahattin, 12. Kolordu Komutanı Miralay Fahrettin, 14. Kolordu Komutanı Mirliva Yusuf İzzet, 10. Fırka Ahz-ı Asker Kalemi Reisi Miralay Yanbolulu Abbas Hilmi, Miralay İzmirli İsmet (İnönü), 56. Fırka Komutanı Miralay Bekir Sami, Mütekait Ferik İsmail Fazıl, eski Erzurum Mebusu Celalettin Arif, Beyrut ve Halep eski valisi eski Amasya Mebusu Bekir Sami, eski Antalya Mebusu Hamdullah Suphi, Süvari kolağalığından müstafi eski Aydın Mebusu Câmi, eski Isparta Mutasarrıfı ve eski Denizli Mebusu Hakkı Behiç, eski Sinop Mebusu Rıza Nur, Yusuf Kemal, lahik (yeni) Eskişehir Mutasarrıfı Fatin, eski Karacabey Müftüsü Mustafa Fehmi, eski Ankara Müftüsü Mehmet Rifat (Börekçi) idi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-70" id="footnote-225-70-backlink">70</a></span><span xml:lang="tr-TR">Bu “ana” idamlar içinde Yanbolulu Abbas Hilmi gibi tanınmamış bir kişinin ne aradığı akla geldiği gibi, Amasya Askeri Örgütü’nden yalnızca Mustafa Kemal ve Ali Fuat’ın yer aldığı, Refet, Rauf, Karabekir’in yer almadığı dikkati çekiyor. Özellikle Rauf ve Karabekir gibi tanınmış ve önemli kişilerin yer almamasının bir hesaba dayanmış olması olasılığı usa geliyor.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Refet’in idam kararı bir hayli sonra, 14 Temmuz günlü Divan-ı Harp kararıyla gerçekleşti (onaylanması 25 Temmuz’da). Bu kararın özelliği, asteğmenden miralaya kadar çok çeşitli rütbelerden 63 kadar subayın idamını öngörmesiydi.</span><span class="dipnot char-style-override-11" xml:lang="tr-TR"><a class="footnote-link" href="#footnote-225-71" id="footnote-225-71-backlink">71</a></span><span xml:lang="tr-TR">Bunlar “kuva-yı bagiyeye” katılıp onun “harekât-ı şekâvetkâranelerine” ortak olmuşlardı. İdamdan başka askerlikten çıkarılacak, mallarına el konacak, “aşırmış” oldukları silah, cephane vb. gereçleri tazmin edeceklerdi.</span></p>

      <p class="paragraf-2 para-style-override-11" xml:lang="en-GB"><span xml:lang="tr-TR">Amasya Askeri Örgütü üyelerine karşı bu değişik davranış biçiminin bir anlamı varsa şu söylenebilir: Mustafa Kemal işin başında olduğu için, Ali Fuat da onun çok yakın arkadaşı olduğu için idam cezasına çarptırılmışlardır. Diğerlerine bir ceza verilmemesi Amasya Örgütü üyeleri arasına nifak sokmak umudunun sonucu olabilir. Refet’in geç de olsa cezalandırılması ondan pek “umut” kalmadığının, Rauf ve Karabekir’e ceza verilmemesi onlardan birtakım nedenlerle henüz umut kesilmediğinin bir göstergesi sayılabilir. Karabekir’in Mustafa Kemal karşısındaki eleştirel tutumu, Ermenilerden Doğu Anadolu’ya gelebilecek olupbittilerin karşısında kolordusuyla birlikte engel sayılması onun istisna edilmesinin nedenleri olarak usa geliyor. Rauf’a gelince, Rauf’un –</span><span class="char-style-override-10" xml:lang="tr-TR">Nutuk</span><span xml:lang="tr-TR">’ta gösterildiği gibi– halifeye içten bağlılık gibi temelden sağcı bir tutumu vardı. Bunun farkında idiyseler Saraycılar bu yüzden onun üstüne gitmemiş olabilirler. Bir de o sıra Rauf Malta’da tutsaktı. Bu yüzden belki de onun cezasını zaten İngilizler verecek diye düşünülüyordu.</span></p>

      <div class="footnotes">
        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-1-backlink" id="footnote-225-1">1</a> <span class="dipnot" style="font-size:1em;">Yeni hü</span>kümet: Sadaret: Damat Ferit Paşa; Hariciye: Damat Ferit Paşa; Bahriye: eski 5. Kolordu Komutanı Ferik Mehmet Sait Paşa; Harbiye: Bahriye Nazırı Mehmet Sait Paşa (vekil), Damat Ferit Paşa (20 Nisan, vekil); Dahiliye: eski Dahiliye Nazırı Reşit Bey; Şura-yı Devlet Reisi: Dahiliye Nazırı Reşit Bey (vekil); Adliye: Temyiz İstida Dairesi Reisi Ali Rüştü Efendi, Maarif Nazırı Fahrettin Bey (20 Temmuz, vekil); Maarif: Hariciye Müsteşarı Fahrettin Bey; Nafıa: İstanbul Şehremini Dr. Cemil Paşa; Ticaret ve Ziraat: Ferik Hüseyin Remzi Paşa, Şura-yı Devlet Reisi Ethem Bey (26 Haziran, vekil); Maliye: Maliye Müsteşarı (eski Bahriye Muhasebicisi) Reşat Bey (vekil); Evkaf: Ferik Osman Rifat Paşa; Meşihat: Dürrizade Abdullah Efendi. Kara Mehmet Sait Paşa Arnavut olup, Kosova’da Kalkandelenli Hocazade ailesindenmiş. Harbiye’den mezun olduktan sonra ‘93 Harbi’ne katılmış. 5. Kolordu Komutanı olarak Balkan Harbi’nde yer almış. Savaştan sonra “mazeret-i bedeniyesi” dolayısıyla İsviçre’ye gidip yerleşmiş. Alemdar, 9/4/1336, 478-2778. De Robeck onun 5. Kolordu Komutanı olarak Eylül 1919’da Konya’da görevli olduğunu, Vali Cemal Bey’le kaçtığını söylüyor. Oysa Konya’da öyle bir kolordu olmadığı gibi, Sait de orada görevli değildi. Foreign Office 371/5047, s. 14.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-2-backlink" id="footnote-225-2">2</a> <span class="char-style-override-10">İstanbul Hükümetleri ve Milli Mücadele</span>, c. II, s. 479. De Robeck 9 Nisan yazısında Reşit’in Fransa’ya yakın olmakla tanındığını, ama İngiliz Yüksek Komiserliği’nin gözüne girmek için harcadığı çabadan bunun biraz şüpheli olduğunu bildiriyordu. Reşit Babıâli baskınından birkaç ay öncesine değin yurtdışında oturuyormuş. Foreign Office 371/5047, s. 14.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-3-backlink" id="footnote-225-3">3</a> <span class="char-style-override-10">Alemdar,</span> 6-7/4/1336, 475-2775-476-2776; <span class="char-style-override-10">Peyam-ı Sabah</span>, 6/4/1336, 10918. Defrance Damat Ferit’in 22 Nisan’da Mahmut Muhtar’a Lozan’daki oteline çekilen ve ilk vapurla gelmesini rica eden bir telini bildiriyor. Neden çağırıldığı daha önce bildirilmiş olmalı ki çağırma nedeni açıklanmıyor. <span class="char-style-override-10">Ministère des Affaires Etrangères</span>, c. 25, s. 44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-4-backlink" id="footnote-225-4">4</a> <span class="char-style-override-10">Alemdar,</span> <span class="char-style-override-10">Peyam-ı Sabah</span>, 7/4/1336, 476-2776,10919.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-5-backlink" id="footnote-225-5">5</a> İ. M. K. İnal, <span class="char-style-override-10">Osmanlı Devrinde Son Sadrazamlar</span>, s. 2051-52.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-6-backlink" id="footnote-225-6">6</a> İnal, <span class="char-style-override-10">a.g.e.</span>, s. 2051.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-7-backlink" id="footnote-225-7">7</a> <span class="char-style-override-10">Alemdar,</span> 6/4/1336, 475-2775; Zeki Sarıhan, <span class="char-style-override-10">Kurtuluş Savaşı Günlüğü</span>, c. II, s. 471.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-8-backlink" id="footnote-225-8">8</a> <span class="char-style-override-10">The Times</span>, 7-8/4/1920. Hürriyet ve İtilaf hükümete giremedi ama Sadık Bey ve Merkez-i Umumi üyelerinden Vasfi Efendi, Kâtib-i Umumi Zeynelabidin Bey, İrfani Bey, Safiyettin Bey, Ömer Fevzi Efendi gidip Ferit’i kutladılar. <span class="char-style-override-10">Alemdar,</span> 7/4/1336, 476-2776. 14 Nisan günlü İngiliz siyasal raporuna göre Hürriyet ve İtilaf, hükümete giremese de onu destekleyecekmiş. Hürriyet ve İtilaf, atanmasını istediği görevlileri içeren uzun bir liste sunmuş. Hükümetin bu isteği yerine getireceği düşünülüyordu. Foreign Office 371/5166, E 4278/262/44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-9-backlink" id="footnote-225-9">9</a> Uçakla propaganda işine büyük önem verildiği anlaşılıyor. Maltepe’deki hava alanında 3 işleyen, 3 onarımda, 36 az çok kötü durumda, 6 işe yaramaz uçak varmış. Oradaki görevli ayda yedi-sekiz uçak onarılabileceğini söylemiş 21 Nisan’da orayı teftiş eden Denetim Komisyonu’na İngilizler propaganda için kullanılmak üzere onarımlara izin vermişler. <span class="char-style-override-10">Ministère des Affaires Etrangères</span>, c. 144, s. 96-100, 117-23.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-10-backlink" id="footnote-225-10">10</a> Mustafa Kemal, Rauf, Fethi, Canbulat’ın hükümet darbesi yapmak üzere kurdukları bir örgüt. <span class="char-style-override-10">İstanbul Hükümetleri ve Milli Mücadele</span>, c. I, s. 190.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-11-backlink" id="footnote-225-11">11</a> Reşit, hükümetin dış siyasetini şöyle anlatıyordu: “... Gayemiz düvel-i müttefikanın hükümetin harekâtı hakkında itimat ve teveccühünü kazanmaktır. Bunu temin için yapacağımız şeyleri... aşikâr yapıyor ve takip ettiğimiz yolda katiyen ikiyüzlülük göstermiyoruz. Bunun da memleket namına netayic-i hasenesini (güzel sonuçlarını) hissetmekteyiz.” <span class="char-style-override-10">Alemdar</span>, 16/4/1336, 484-2784.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-12-backlink" id="footnote-225-12">12</a> Bunun gereği kısa zamanda gerçekleştirildi. Mabeyin Başkâtibi Ali Fuat, Şura-yı Devlet’e (yerine Sadaret Müsteşarı Rifat), Başyaverliğe eski Bahriye Nazırı Ahmet Avni, Hazine-i Hassa Müdür-i Umumisi Refik Bey Defter-i Hakani Emaneti’ne atandılar. İstabl-ı Amire Müdür Vekili Miralay Salih Bey görevinden affedildi (15 Nisan). <span class="char-style-override-10">Takvim-i Vekayi</span>, 19/4/1336, 3831. İstabl-ı Amire Müdürlüğü’ne Otomobil Müfettiş-i Umumisi Miralay Mehmet Ali Bey atandı. <span class="char-style-override-10">Alemdar</span>, 18/4/1336, 486-2786. Refik Bey’in saraydan uzaklaştırılması Vahdettin’in ne denli İngiliz arzularına uymaya hazır olduğunu gösterir. Önceki ciltlerde açıklandığı üzere, Vahdettin’in en gizli kapaklı işlerinde kullandığı, fakat Damat Ferit’in hoşlanmadığı bir yakınıydı. Hazine-i Hassa’nın başına eski kurenadan (yakınlardan) Emin Bey atandı (17 Nisan). <span class="char-style-override-10">Alemdar</span>, 19/4/1336, 487-2787; <span class="char-style-override-10">Takvim-i Vekayi</span>, 26/4/1336, 3837.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-13-backlink" id="footnote-225-13">13</a> Foreign Office 371/5074, s. 22; Bilâl N. Şimşir, <span class="char-style-override-10">Malta Sürgünleri</span>, c. II, s. 26; Sarıhan, <span class="char-style-override-10">a.g.e.</span>, c. II, s. 473. Görüşmeler tutanağı 8 Nisan günlüdür ve “bu sabah” diyor. De Robeck’in 11 Nisan telinde ise 7’si diyor (British Documents –bundan sonra Br.– XIII, s. 61). Tutanakta Anzavur’un Afyon valisi yapılacağı gibi bir dikkatsizlik (?) de var.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-14-backlink" id="footnote-225-14">14</a> Br. XIII, s. 61-2. İzmit Körfezi güneyindeki padişahçının kim olduğu anlaşılmıyor. Anzavur’un yenilgisi üzerine ortaya çıkmamayı uygun görmüş olabilir. Vahdettin ve Damat Ferit’in ısrarla İngilizlere yaranma çabalarının bir örneği Harington’a 1. rütbeden Osmani, Harbiye Nezareti’nde irtibat subayı Binbaşı Millingen’e 2. rütbeden Mecidiye nişanı verilmesi, fakat nişanların iki ülke arasındaki savaş durumu nedeniyle geri gönderilmesi olayıdır. Göztepe, birkaç gün sonra Damat Ferit’in İngiltere ile gizli anlaşmayı yalanlamasını bu muameleye karşılık olarak değerlendirmektedir. Göztepe, s. 276-79.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-15-backlink" id="footnote-225-15">15</a> Foreign Office 371/5047, s. 177 (22 Nisan raporu), Foreign Office 371/5046, E 3072/3/44 (13 Nisan). Dışişleri Müsteşarı Lord Hardinge 20 Nisan’da De Robeck’e çektiği telde onun tutumunu onaylarken iki noktayı belirtiyordu: Daha kolay denetlenebileceği için olanaklı olduğu ölçüde düzenli asker kullanılmalıydı (bu, Savaş Bakanlığı’nın görüşü). İkincisi, Ferit’in kafasında gerçekleşmeyecek hafif bir barış beklentisi uyandırılmamalı, yoksa sonra kendilerini hainlikle suçlayabilirdi. Br. XIII, s. 63.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-16-backlink" id="footnote-225-16">16</a> Br. XIII, s. 64-5. Webb, 22 Nisan raporunda sert olmayan barışı Osmanlı’ya İzmir, Trakya, Doğu Anadolu’nun önemli bir bölümünü bırakan barış diye tanımlamıştı. Foreign Office 371/5047, s. 177 A.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-17-backlink" id="footnote-225-17">17</a> A. R. Rey, <span class="char-style-override-10">Gördüklerim - Yaptıklarım</span>, s. 304.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-18-backlink" id="footnote-225-18">18</a> Rey, <span class="char-style-override-10">a.g.e.</span>, s. 240.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-19-backlink" id="footnote-225-19">19</a> <span>Daha önceki sayfalarda sürekli İttihat ve Terakki aleyhinde esip savurmuş olan Reşit burada İttihat ve Terakki’nin kötülüğünü önderlerine hasreder gibidir. Hatta Kara Vasıf, Bekir Sami, Rauf’la görüşmeler yaptığını ve padişahla onları görüştürmek istediğini söylüyor. Oysa Kara Vasıf, Reşit’in kötülediği İttihat ve Terakki önderlerinin İstanbul’daki “adamıydı.” Reşit, Temmuz 1919’da İstanbul’a geldiğine göre Rauf’la da görüşmüş olamaz. Çünkü Rauf Mustafa Kemal’i selametledikten az sonra, 24 Mayıs’ta kendisi de Anadolu’ya geçmişti. Bekir Sami’nin ne zaman Anadolu’ya geçtiğini bilmiyorum. Rey,</span> <span class="char-style-override-10">a.g.e.</span><span>, s. 256-58.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-20-backlink" id="footnote-225-20">20</a> <span>Rey,</span> <span class="char-style-override-10">a.g.e.</span><span>, s. 258-60.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-21-backlink" id="footnote-225-21">21</a> <span>Cemil Topuzlu,</span> <span class="char-style-override-10">Eski Şehremini Cemil Topuzlu’nun Başından Geçenler</span> <span>(İstanbul, Halit Kitabevi, 1939), s. 1-200. Cemil bu istifasının aslında Amerikan yüksek komiserinin petrol ürünlerinden alınan resimleri re’sen yarıya indirmeye kalkışması üzerine olduğunu söylüyorsa da, gerçek nedenin hükümetle ters düşmesi olduğu anlaşılıyor. Çünkü işgal kuvvetlerinin keyfi davranışlarına daha önce birkaç kez muhatap olduğunu kendisi anlatıyor.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-22-backlink" id="footnote-225-22">22</a> <span>Topuzlu,</span> <span class="char-style-override-10">a.g.e.</span><span>, s. 202-207.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-23-backlink" id="footnote-225-23">23</a> <span>Rey,</span> <span class="char-style-override-10">a.g.e.</span><span>, s. 273-84.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-24-backlink" id="footnote-225-24">24</a> <span class="char-style-override-10">Peyam-ı Sabah</span><span>, 8/4/1336, 10920. Damat Ferit buna önem veriyor olmalıydı, çünkü Defrance’a konuyu açtı. Böyle bir antlaşma düşünülmemişti bile ve onun siyaseti İngiltere ve Fransa’ya eşit muamele olacaktı. Antlaşmanın varlığının Fransız basınında da yalanlanması uygun olacaktı. Defrance da aynı kanıdaydı.</span> <span class="char-style-override-10">Ministère des Affaires Etrangères</span><span>, c. 92, s. 215 (13 Nisan teli). Öte yandan Fransa’nın Trabzon Konsolosu Lepissier ulusçu çevrelerde anlaşmanın varlığına ve İstanbul’un işgali, Damat Ferit’in iktidarı, Eskişehir, Bogos Nubar-ı Şerif anlaşması, Faysal gibi olayların o anlaşmanın gereği olduğuna inanıldığını ileri sürüyordu. Bu açıdan bakınca Ankara-İstanbul savaşımı da İngiliz-Türk savaşımı niteliğine bürünüyordu.</span> <span class="char-style-override-10">Ministère des Affaires Etrangères</span><span>, c. 93, s. 1-3 (1 Mayıs).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-25-backlink" id="footnote-225-25">25</a> <span class="char-style-override-10">Takvim-i Vekayi</span><span>, 10, 13, 15, 17/4/1336, 3823, 3826, 3828-9. Mustafa Paşa İstanbul’da “tehcir ve taktil” davalarına bakan divan-ı harb-i örfi başkanlığına atandı. Bu mahkeme daha sonra Mustafa Kemal ve arkadaşları için idam kararı verecektir.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-26-backlink" id="footnote-225-26">26</a> <span class="char-style-override-10">Alemdar</span><span>, 476-2776-477-2777.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-27-backlink" id="footnote-225-27">27</a> <span>Rey,</span> <span class="char-style-override-10">a.g.e.</span><span>, s. 284.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-28-backlink" id="footnote-225-28">28</a> <span class="char-style-override-10">Peyam-ı Sabah</span><span>, 9/4/1336, 10921. Fetva İnal’da da var. İnal,</span> <span class="char-style-override-10">a.g.e.</span><span>, s. 2054-55.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-29-backlink" id="footnote-225-29">29</a> <span>15 Nisan’da Reşit’le yapılan mülakatta, bir haftalık sürenin uzatılabileceğini kabul etmiyordu. Anadolu halkı Kuva-yı Milliye’yi kabul etmemişti. Yalnız Ali Rıza ve Salih hükümetleri zamanında Kuva-yı Milliye’nin padişah ve hükümetin onayına sahip olduğu kanısı dolayısıyla ona o zaman gönülsüz bir katılma olmuştu. Şimdi fetva ve beyanname sayesinde bu yanlış kanı düzeltilmiş oluyordu.</span> <span class="char-style-override-10">Peyam-ı Sabah</span><span>, 16/4/1336, 10928.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-30-backlink" id="footnote-225-30">30</a> <span class="char-style-override-10">Takvim-i Vekayi</span><span>, 11/4/1336, 3824;</span> <span class="char-style-override-10">Alemdar,</span> <span>11/4/1336, 480-2780.</span> <span class="char-style-override-10">Alemdar</span><span>’a göre fetva ve beyanname bütün illere yazılı olarak bildirilmiş, Trabzon ve Samsun’a, bir de “bir an için muhabere kabil olan” Ankara vilayetine telgrafla bildirilmiş. Trabzon ve Samsun’la tel bağlantısı bulunması ilginç bir nokta.</span> <span class="char-style-override-10">Alemdar</span><span>, Trabzon’da padişaha ve hükümete sadakatten ve Trabzon, Sinop, Canik’le (Samsun) bir gün önce başlayan tel haberleşmesinden söz ediyordu.</span> <span class="char-style-override-10">Alemdar</span><span>, 18/4/1336, 486-2786. 25 Nisan’da Hüdavendigâr (Bursa), Sivas, Konya Posta Telgraf başmüdürleri azledilerek yerlerine başkaları atandı. Bu kararın ne ölçüde uygulanabildiği meraka değer.</span> <span class="char-style-override-10">Takvim-i Vekayi</span><span>, 27/4/1336, 3838. Polis müdüriyeti 18 Nisan tarihine değin verilmiş seyahat vesikalarını hükümsüz saydığını duyuruyordu.</span> <span class="char-style-override-10">Alemdar</span><span>, 18/4/1336, 486-2786.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-31-backlink" id="footnote-225-31">31</a> <span class="char-style-override-10">Alemdar</span><span>, 8/4/1336, 478-2778, 477-2777.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-32-backlink" id="footnote-225-32">32</a> <span class="char-style-override-10">Takvim-i Vekayi</span>, <span class="char-style-override-10">Alemdar,</span> <span class="char-style-override-10">Peyam-ı Sabah</span>, 13/4/1336, 3826, 482-2782, 10925. Sarıhan’ın yorumuna göre Meclis’in dağıtılması, Anadolu’da toplanmasını önlemek içinmiş. Böyle bir düşüncenin var olup olmadığını bilmiyorum. Ama mebusların hemen hepsi demokratik-ulusçu çizgide ve bu harekete karşı Saray ve hükümetin en kesin tutumu takınmış olduğuna göre, Meclis’in dağıtılmasını bu çerçevede görmek gerekir. Meclis’in dağıtılmasına koşut bir davranış, hükümetin İstanbul Belediye Meclisi’ni dağıtma yetkisini aldıktan sonra, bu yola gitmesiydi (20 Nisan). Daha sonra Şehremaneti Vekâleti’ne eski Edirne Valisi Salim Paşa atandı (24 Nisan). Sarıhan, <span class="char-style-override-10">a.g.e.</span>, c. II, s. 477, 489-90, 493-94; <span class="char-style-override-10">Takvim-i Vekayi</span>, 22, 26/4/1336, 3834, 3837. Sarıhan, Salim’i Selim olarak, atanmasını da 18 Nisan olarak vermiş (Ziyaoğlu’na dayanarak).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-33-backlink" id="footnote-225-33">33</a> <span>Rey,</span> <span class="char-style-override-10">a.g.e.</span><span>, s. 242. Reşit’e göre Ferit’in başka bir budalalığı, Mustafa Kemal’den kurtulmak için onu Anadolu’ya göndermesiydi. Eleştiri isabetli görünüyorsa da Mustafa Kemal’in ne olursa olsun Anadolu’ya gideceğini varsayabiliriz (s. 241).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-34-backlink" id="footnote-225-34">34</a> <span class="char-style-override-10">Ministère des Affaires Etrangères</span><span>, c. 144, s. 96 (Komutanlığın 26 Eylül teli); s. 90-3 (Defrance’ın teli). 17 Nisan’da silah, cephane ve çoğu subay olan 200 asker gönderilmiş. Bandırma’daki silah deposu da buyruğuna verilmiş. Foreign Office 371/5167, E 4510/262/44 (64 No’lu askeri istihbarat raporu).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-35-backlink" id="footnote-225-35">35</a> <span>Hamdi Ertuna,</span> <span class="char-style-override-10">Türk İstiklal Harbi</span><span>, c. VI, s. 84-85. Burada Heyet-i Nasıha Reisi olan Şehzade Cemalettin Efendi ile buluştuğu söyleniyor. Sarıhan,</span> <span class="char-style-override-10">a.g.e.</span><span>, c. II, s. 483. Selahattin’e göre Rahmi’yi “eşkıya parçaladı.” Dul maaşı o sıra gerçekleştirilemeyecek bir iş olduğundan silah arkadaşlarının topladığı parayla eşi ve üç çocuğuna Bursa’da 6.000 liraya bir ev alınmış. Kolordu Komutanı Yusuf İzzet Kirmastı ve Karacabey’de bulunan Yarbay Osman Bey komutasındaki 172. Alay’ın Gönen’e gitmesini buyurmuş. Osman bunun intihar gibi bir hareket olacağını söyleyip diretince Yusuf İzzet onu divan-ı harbe vermek, hatta muhakamesiz kurşuna dizmeye kalkışmış. Selahattin, “Askerlik ve itaatin ihtilalde yeri var mıdır?” diyerek Tümen Komutanı Bekir Sami’ye rağmen Osman’ı kurtarmış. İlhan Selçuk,</span> <span class="char-style-override-10">Yüzbaşı Selahattin’in Romanı</span><span>, c. II, s. 169-77.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-36-backlink" id="footnote-225-36">36</a> <span>Goloğlu, bu sırada Hüsmenimansur eşrafından Hacı Mehmet Ali Efendi’ye, Kahtalı Hacı Bedir Ağa’ya, Canik aşireti reisi Ebuzerağazade Şükrü Ağa’ya nişan verilmesini anlamlı buluyorsa da, bunun iradesi önceki hükümete rastlıyor (3 Nisan). Goloğlu,</span> <span class="char-style-override-10">Üçüncü Meşrutiyet,</span> <span>s. 141;</span> <span class="char-style-override-10">Takvim-i Vekayi</span><span>, 8/4/1336, 3822.</span> <span class="char-style-override-10">Hâkimiyet-i Milliye</span><span>’nin “Anzavur’un Paşalığı!” yazısında İngilizlerin Kolçak, Yudeniç, Denikin için “yüzlerce milyon lira” harcadıkları gibi, belki şimdi Anzavur’la aynı deneyi yapmak istedikleri belirtiliyordu.</span> <span class="char-style-override-10">Hâkimiyet-i Milliye</span><span>, 13/4/1336, 21. Anadolu’dan kaçanların oluşturduğu ve başkanlığı Çorum eşrafından Dr. Atıf tarafından üstlenilmiş olan “Anadolu Mazlumunun İkdarına Sai Heyet”in yardım talebi İç Savaş’ın haritasını verir gibidir. Yerinde malı mülkü olan, çoğu yalnızca “eşraftan” diye nitelenenler: Safranbolu 2, Çorum 3 (Atıf dahil), Beypazarı 1, Nallıhan 3, Gerede 3, Bolu 1, Sapanca 1, Sındırgı 1, Karamürsel 1, Çanakkale 1, Gemlik 1, İpsala 1. Bunlara borç olmak üzere, diğerlerine karşılıksız 30-50 lira aylık bağlanacaktı. Fakir olanların dağılımı: Beypazarı 2, Karamürsel 3, Gönen 1, Malatya 1, Niyaz (?) 1, Giresun 1.</span> <span class="char-style-override-10">Meclis-i Vükela Mazbataları</span><span>, c. 219, 4/7/1336, 278.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-37-backlink" id="footnote-225-37">37</a> <span class="char-style-override-10">Alemdar</span><span>, 10/4/1336, 479-2779.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-38-backlink" id="footnote-225-38">38</a> <span class="char-style-override-10">Alemdar</span><span>, 13/4/1336, 482-2782; Sarıhan,</span> <span class="char-style-override-10">a.g.e.</span><span>, c. II, s. 482.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-39-backlink" id="footnote-225-39">39</a> <span class="char-style-override-10">Atatürk’ün Tamim, Telgraf ve Beyannameleri</span>, s. 292-3. Sarıhan bu genelgeyi hem 11 Nisan, hem 12 Nisan tarihli diye veriyor (c. II, s. 478, 479). Mustafa Kemal’in Karabekir’e 18 Nisan’da gönderdiği telde, bir gün önce Anzavur’a karşı ciddi harekât başladığını bildiriyordu. Bu, Anzavur’a karşı daha önceki harekâtın pek de ciddi olmadığına işaret sayılabilir. <span class="char-style-override-10">A.g.e.</span><span class="char-style-override-12">,</span> s. 298.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-40-backlink" id="footnote-225-40">40</a> Ertuna (<span class="char-style-override-10">a.g.e.</span>, c. VI) belirtmiyor ama bu kuvvetlerin önemli bir bölümü herhalde doğrudan doğruya Çerkes Ethem’in kuvvetlerini oluşturuyordu.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-41-backlink" id="footnote-225-41">41</a> Ertuna, <span class="char-style-override-10">a.g.e.</span>, c. VI, s. 85-87; Sarıhan, <span class="char-style-override-10">a.g.e.</span>, c. III, s. 5. Damat Ferit, Milne’in izniyle Anzavur’un yanına 22 subay göndermiş. Foreign Office 371/5048, E 4635/3/44.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-42-backlink" id="footnote-225-42">42</a> <span class="char-style-override-10">Takvim-i Vekayi</span>, 5/5/1336, 3845</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-43-backlink" id="footnote-225-43">43</a> Foreign Office 371/5046, E 3540.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-44-backlink" id="footnote-225-44">44</a> <span class="char-style-override-10">The Times</span>, 22/4/1920.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-45-backlink" id="footnote-225-45">45</a> Foreign Office 371/5047, s. 177 A.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-46-backlink" id="footnote-225-46">46</a> <span class="char-style-override-10">Alemdar,</span> 17, 18, 20, 22/4/1336, 485-2785, 486-2786, 488-2788, 490-2790.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-47-backlink" id="footnote-225-47">47</a> Webb de 22 Nisan tarihli raporunda Ferit’in Harbiye’yi üstlenmesini bu biçimde açıklıyordu. Foreign Office 371/5047, s. 177 A. Anzavur Harbiye Nazırı Vekili ve kimi sorumluları söz verilen desteği sağlamadıkları için yenilgiden sorumlu görüyor, çekilmelerini istiyormuş. Foreign Office 371/5167, E 5255/262/44 (21 Nisan).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-48-backlink" id="footnote-225-48">48</a> <span class="char-style-override-10">Takvim-i Vekayi</span>, 21/4/1336, 3733; <span class="char-style-override-10">Alemdar,</span> 7/4/1336, 476-2776. <span class="char-style-override-10">Alemdar,</span> 15 Nisan’da Şura’nın lağvedileceği haberini yalanlamıştı. Sarıhan’a göre Ferit’in Mustafa Kemal’e karşı 2/8/1919’da kurduğu Şura, ona ayakbağı olunca 1/9/1919’da lağvedilmişti. Sarıhan, <span class="char-style-override-10">a.g.e.</span>, c. II, s. 489. Kara Sait Paşa’nın yeni hükümete uygun bir genelgesi İtilaf subaylarına “resm-i selam ifasında lakayd davranılmamasını şiddetle” buyuruyordu. <span class="char-style-override-10">Alemdar,</span> 13/4/1336, 482-2782.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-49-backlink" id="footnote-225-49">49</a> <span class="char-style-override-10">Takvim-i Vekayi</span>, 15, 21, 22/4/1336, 3828, 3833-4; <span class="char-style-override-10">Alemdar</span>, 19/4/1336, 487-2787. Bu arada Ankara Defterdarı Yahya Galip de azlediliyordu (14 Nisan). Sarıhan, <span class="char-style-override-10">a.g.e.</span>, c. II, s. 483. Resülayn bölgesi 1919’da Ali Batı ve 1920’de Milli ve Cemil Çeto aşiretlerinin ayaklanmalarına sahne olmuştur. Lepissier’nin bildirdiğine göre Ankara Hamit’i görevinde tutmuş ve Miralay Hamdi’yi tutuklatmış. <span class="char-style-override-10">Ministère des Affaires Etrangères</span>, c. 93, s. 28 (6 Mayıs).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-50-backlink" id="footnote-225-50">50</a> 21 Nisan’da Ferit İngilizlere Anzavur güçlerinin yok olmadığını, manevi etkilerinin bulunduğu yörelerde karşı-hamle yapacaklarını söylemiş (Webb’in 23 Nisan teli). Br. XIII, s. 64.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-51-backlink" id="footnote-225-51">51</a> <span class="char-style-override-10">Takvim-i Vekayi</span>, 23/4/1336, 3835; <span class="char-style-override-10">Alemdar</span>, 25/4/1336, 493-2793. 19 Nisan’da Üsküdar mutasarrıfı atanan Ziver Bey, İzmit ve İstanbul arasında bulunan hesapça Kuva-yı Milliye’den olan çetelere karşı kendi kumandasında 250 kişilik “muvakkat” bir gönüllü jandarma bölüğü kurmayı önerdi. Yalnız bunun için “erbab-ı rüyet ve iktidardan” bir yüzbaşı ile iki mülazım istiyordu. Hükümet bu öneriyi kabul ve masrafların Kuva-yı İnzibatiye ödeneklerinden karşılanmasını uygun gördü. <span class="char-style-override-10">Takvim-i Vekayi</span>, 22/4/1336, 3834; <span class="char-style-override-10">Meclis-i Vükela Mazbataları</span>, c. 218, 152 (27 Nisan). İngiliz istihbaratına göre izlenecek yol 17 Nisan’da sarayda uzunca görüşülmüş. Kimileri Bandırma, Biga, Samsun, Trabzon gibi limanlara Müttefikler’le birlikte çıkarma düşüncesini savunmuşlar, fakat bu görüş iltifat görmemiş. Kuva-yı İnzibatiye düşüncesini geliştirmek için Hamdi, Nazif, Osman Rifat, Süleyman Şefik, Arif, Kara Sait paşalardan bir komisyon kurulmuş. Foreign Office 371/5167, E 5072/262/44 (22 Nisan).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-52-backlink" id="footnote-225-52">52</a> Foreign Office 371/5167, E 5255/262/44 (21 Nisan).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-53-backlink" id="footnote-225-53">53</a> Rey, <span class="char-style-override-10">a.g.e.</span>, s. 284-85.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-54-backlink" id="footnote-225-54">54</a> Lawrence S. Moore, “Sanayi Yaşamının Bazı Yönleri”, Clarence Richard Johnson (yayın yönetmeni), <span class="char-style-override-10">İstanbul 1920</span> (İstanbul, Tarih Vakfı Yurt Y., 1995), s. 147-74.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-55-backlink" id="footnote-225-55">55</a> İzmit ve Havalisi Komutanlığı’nca “memuriyet-i mahsusa” ile gönderilen Erkân-ı Harp Binbaşı Hayri Bey ve oğlunun “bagilerce” asılması üzerine ailesine 1.000 lira ödül verildi, çocuklarına ve eşine maaş bağlandı. <span class="char-style-override-10">Meclis-i Vükela Mazbataları</span>, c. 219, 247 (21 Haziran).</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-56-backlink" id="footnote-225-56">56</a> Kuva-yı İnzibatiye saflarında savaşırken Bandırma’da “bagiler” tarafından şehit edilen Jandarma Mülazım Katibettin Efendi’nin oğluna 602 kuruş yetim maaşı dışında hidemat-ı vataniye tertibinden ayda 1.500 kuruş maaş bağlanacaktı. Kuva-yı İnzibatiye subaylarına 2 altın, 12 gümüş liyakat madalyası verildi (21 Haziran). <span class="char-style-override-10">Takvim-i Vekayi</span>, 28/6, 3/7/1336, 3889, 3893.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-57-backlink" id="footnote-225-57">57</a> <span class="char-style-override-10">Peyam-ı Sabah</span>, 23/4/1336, 10935. Daha önce de Selamlık’ta bulunacak subayların paltosuz gelmesi istenmişti. Bunun protokolle mi, güvenlikle mi ilgili olduğu anlaşılmıyor. <span class="char-style-override-10">Peyam-ı Sabah</span>, 9/4/1336, 10921.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-58-backlink" id="footnote-225-58">58</a> <span class="char-style-override-10">Peyam-ı Sabah</span>, 25/4/1336, 10937.</p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-59-backlink" id="footnote-225-59">59</a> <span class="char-style-override-10">Alemdar,</span> <span>26, 29/4/1336, 494-2794, 497-2797.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-60-backlink" id="footnote-225-60">60</a> <span class="char-style-override-10">Alemdar,</span> <span>28/4, 5/5/1336, 496-2796, 503-2803. Nisan, Mayıs, Haziran’da aralıklarla haftalarca süren ve herhalde Refi Cevat’ın “lezzet” alarak yayımladığı bir tefrika: “Yeniçeri Ocağı Nasıl İmha Edildi?” Bir gazete haberine göre, bütün subaylar üniformalı olarak, fakat kaputsuz Selamlık’ta bulunacaklardı. Damat Ferit’in 14 yaşındaki oğlu Bahattin Bey süvari sınıfına er olarak yazılmış. Gazete buna “Asilane Bir Hareket” başlığını veriyordu.</span> <span class="char-style-override-10">Peyam-ı Sabah</span><span>, 9/4, 9/5/1336, 10921, 10951.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-61-backlink" id="footnote-225-61">61</a> <span class="char-style-override-10">Meclis-i Vükela Mazbataları</span><span>, c. 219, 274 (3 Temmuz).</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-62-backlink" id="footnote-225-62">62</a> <span class="char-style-override-10">Alemdar,</span> <span>11/4/1336, 480-2780. Bu amaçla Sadaret, Dahiliye, Adliye, Harbiye temsilcilerinden bir komisyon kurulmuş. 13 Nisan günlü</span> <span class="char-style-override-10">Alemdar</span><span>’a göre komisyona Ferit bizzat başkanlık ediyormuş. Divan-ı Harplere geniş yetkiler verilecekmiş, İstanbul’da olağanüstü bir Divan-ı Harp kurulacakmış, sanıklar avukat bulundurma hakkından yoksun olacaklarmış. İstanbul’da 13 Divan-ı Harp varmış.</span> <span class="char-style-override-10">Alemdar,</span> <span>13, 17/4/1336, 482-2782, 485-2785.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-63-backlink" id="footnote-225-63">63</a> <span class="char-style-override-10">Takvim-i Vekayi</span><span>, 26/4/1336, 3837.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-64-backlink" id="footnote-225-64">64</a> <span class="char-style-override-10">Takvim-i Vekayi</span><span>, 24/4/1336, 3835.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-65-backlink" id="footnote-225-65">65</a> <span class="char-style-override-10">Takvim-i Vekayi</span><span>, 27/4/1336, 3838.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-66-backlink" id="footnote-225-66">66</a> <span class="char-style-override-10">Peyam-ı Sabah</span><span>, 11, 22, 25/4/1336, 10934, 10923, 10937. Refi Cevat da tarihin tekerrürden ibaret olduğunu, IV. Murat’ın bir elinde fetva, öbüründe kılıç, din ve devlet düşmanlarını böyle tepelediğini, böyle tepelemek gerektiğini yazıyordu.</span> <span class="char-style-override-10">Alemdar,</span> <span>12/4/1336, 481-2781; Sarıhan,</span> <span class="char-style-override-10">a.g.e.</span><span>, c. II, s. 480.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-67-backlink" id="footnote-225-67">67</a> <span>Foreign Office 371/5090, E 5357/37/44.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-68-backlink" id="footnote-225-68">68</a> <span class="char-style-override-10">Alemdar,</span> <span>13/5/1336, 510-2810;</span> <span class="char-style-override-10">Takvim-i Vekayi</span><span>, 27/5/1336, 3864; Sarıhan,</span> <span class="char-style-override-10">a.g.e.</span><span>, c. III, s. 35-36.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-69-backlink" id="footnote-225-69">69</a> <span class="char-style-override-10">Takvim-i Vekayi</span><span>, 30/5/1336, 3866; Sarıhan,</span> <span class="char-style-override-10">a.g.e.</span><span>, c. III, s. 54, 58.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-70-backlink" id="footnote-225-70">70</a> <span class="char-style-override-10">Takvim-i Vekayi</span><span>, 21/6/1336, 3883;</span> <span class="char-style-override-10">Alemdar,</span> <span>22/6/1336, 547-2847; Sarıhan,</span> <span class="char-style-override-10">a.g.e.</span><span>, c. III, s. 72.</span></p>
        </div>

        <div class="footnote">
          <p class="dipnot" xml:lang="en-GB"><a class="footnote-anchor" href="#footnote-225-71-backlink" id="footnote-225-71">71</a> <span class="char-style-override-10">Takvim-i Vekayi</span><span>, 29/7/1336, 3916; Sarıhan,</span> <span class="char-style-override-10">a.g.e.</span><span>, c. III, s. 126.</span></p>
        </div>
      </div>
    </div>
  </div>
</body>
</html>
