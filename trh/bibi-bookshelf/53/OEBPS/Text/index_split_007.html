<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 4</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_8"><span class="calibre_1">YÖNETİMLERİN DESTEĞİ</span></p>

  <p class="calibre_6"><span class="calibre_1">Bilime olan tutku bilginleri yüreklendirir; herbiri</span> <span class="bold"><span class="calibre_1">güçlendirici bir yakınlığın</span></span> <span class="calibre_1">konusudurlar ve çalışmalarını yürütmek için fırsatları ve maddî araçları bulabilmektedirler. Örnek mi? Buffon’un topraklarını Kral kontluğa çevirir; yüceliğini şakımak için on şair vardır çevresinde; daha yaşarken heykeli dikilir; Monbard’daki malikânesi hac yerine döner; öldüğünde, şatosuna bakan tepeye bir küçük kilise yapılır ve bir yıl boyunca mumları yanar durur; çalışma odasına «bir tapınağa yaklaşılır gibi» yaklaşılır. İngiltere Kralı I. George, Rus Çarı Büyük Petro «fizikçiler»in laboratuvarlarını ziyaret ederler; II. Friedrich bilginleri ve filozofları sofrasına kabul eder; II. Katerina da çalışma odasına alır, yarenlik eder onlarla.</span></p>

  <p class="calibre_6"><span class="calibre_1">Çoğu bilim daha başındaydı işin; az aletle çok şey yapmak gerekiyordu. Kimyacı Scheele, tüp diye su bardaklarını kullanıyordu; Franklin, elektrik üstüne çalışmalarına camdan bir tüp ve bir kedi derisiyle başladı. Ancak astronomi, coğrafya böylesi ilkel araçlarla yetinemezdi; çok geçmedi kimya için de aynı şey söz konusu oldu. Lavoisier’nin laboratuvarına işletilmesi için koca koca aletler kondu; deneyleri de -aklın almayacağı kadar-yakıt gerektiriyordu. Bereket krallara!</span> <span class="bold"><span class="calibre_1">Akademiler</span></span> <span class="calibre_1">yoluyla yardımlarda bulunuyorlardı: Üyelerine maaş bağlayan bu akademiler, yarışmalar tertipliyor, çalışmaları ödüllendiriyor; malî bakımdan devletin desteklediği bilimsel seferler düzenliyorlardı. Bu yolda örneği Fransa verdi: Yolu XIV. Louis açtı, onu XV ve XVI. Louis izledi ve her ülkede öykünüldü bu davranışa.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">XV. Louis, Paris Bilimler Akademisi üyelerine dayanıp dünyanın yüzölçümü ile ilgili pek büyük çalışmaları yönetti: Meridiyenin ölçümü, Brest’le Strasbourg arasının enine ölçümü, Cassini’nin genel Fransa haritası bunlar arasında. Meridiyenin derecelerini ölçmek, Ay’ın Dünyaya mesafesini belirlemek ve başka girişimler için Peru’ya, Laponya’ya ve Umut Burnu’na kalabalık bilim heyetleri yollattı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Başka devletler de izlediler bunu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Büyük Petro, Saint-Petersbourg Akademisini kurdu (1724); Asya’yı Amerika’dan ayıran boğazı görüp tanıması için Behring’i gönderdi oraya. Çariçe Anna ile II. Katerina, Sibirya’ya bilimsel seferler düzenlediler. II. Katerina, Saint-Petersbourg’a, İsviçreli matematikçi Euler’i, Fransız filozofu Diderot’yu getirtir. Euler, felsefe ve bilimler üzerine kaleme aldığı</span> <span class="italic"><span class="calibre_1">Bir Almanya Prensesine Mektuplar</span></span><span class="calibre_1">’ı, Prenses Anhalt-Desseau için yazar. Stockholm Krallık Akademisi 1739’da, Kopenhag Krallık Kurumu 1745’te kurulur. Prusya Kralı II. Friedrich, 1710’da babasının temelini attığı Berlin Bilimler Akademisi’ne matematikçileri çağırır; Fransızlardan Maupertius, d’Alembert, Lagrange, İsviçreli Bernouilli bu çağrıya uyup giderler. İngiltere Kralı III. George, onca hasisliğine karşın, astronom William Herschel’e cömertçe davrandı: Maaş bağladı, Krallık Şatosunun yanında ev verdi; o da gözlemevini kurdu orada ve buluşlarını orada yaptı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Dünyanın Güneşe olan mesafesini belirlemek için, Venüs’ün 1761 ve 1769’da Güneşin önünden geçişlerini gözlemek amacıyla hükümetlerin önlemler aldığını görüyoruz. Fırsatı iyi kullanmak gerekiyordu; çünkü, Venüs’ün birbirinden sekiz yıl arayla ayrılan bu iki geçişi -aşağı yukarı- 120 yılda bir oluyordu. İngilizler Tahiti’de, Hudson koyunda ve Madras’ta gözlemlerde bulundular; Danimarkalılar Kuzey Burnu yakınlarında; İsveçliler Finlandiya’da; Ruslar Laponya ile Sibirya’da; Fransızlar Kaliforniya ile Pondichery’de.</span></span>
  </blockquote>

  <blockquote class="calibre_10">
    <span class="italic"><span class="calibre_1">Avrupa, insanlık hakkındaki bilgisini arttırmak için birleşiyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Büyük, güzel ve yararlı gerçekler adına ilerlemeler, diplomasi ve savaşlar için harcananlar göz önünde tutulursa, hükümetlere hiç de pahalıya malolmuyordu: Fransız hükümeti, dünyadan uzaklığını belirlemek amacıyla Ay’ı gözlemlesin diye, 1751’de Umut Burnu’na Lacaille’ı gönderdi; o da dört yıl kaldı orada ve kendisine verilen görevden başka, kutup göğünde -hem de şaşırtıcı bir dakiklikle- 10.000 den fazla yıldız saptadı; aletlerin taşınıp kurulması giderleri de içinde olmak üzere, harcanan para devede kulaktır.</span></p>

  <p class="calibre_8"><span class="calibre_1">BİLGİNLERİN EVRENSELLE</span></p>

  <p class="calibre_6"><span class="calibre_1">Bilimler ilerliyordu ve bilginlerin de bir etkisi vardı; ne var ki, bir bakımadır bu, çünkü uzmanlaşma artsa da, bugünküne kıyasla çok daha azdı ölçüsü. XVIII. yüzyılda, doğa bilgisinin adı hep felsefe; ve, doğanın kanunlarını inceleyenler de «filozof» diye adlandırılır. Hepsi de, bilimsel buluşlardan ilkeleri çıkaran ve onların Evren ve insanla ilgili düşüncelerimizin üstündeki sonuçlarını gösteren, asıl anlamıyla filozofların eserlerini tanırlar; böylesi eserlerin aracılığıyladır ki, bilimlerin etkisi daha da artar. Buffon, kendi ilkelerini Leibniz’e borçludur; Montesquieu Malebranche’a; hepsi de Aristoteles’e ve Descartes’a. Ayrıca, birkaç bilimle birden uğraşırlar: Matematikçi ve astronom Laplace, hayvansal ısı ve solunum hakkında Lovoisier’nin denemelerine yardımcı olur; matematikçi Euler, tasım kuramının yanı sıra, yayılma ve dalgalanma üstüne fizik varsayımlarını da inceler. Hekim La Mettrie, mekanist öğretiyi manevî alana taşır. Yararı da var bunların; çünkü gelişme, bir bilim yöntem ve verilerinin bir öteki bilime uygulanmasının sonucudur. Aslında, klasik eğitimden geçtikleri için, bilginlerin çoğu ilk kaynaklara başvurarak bilimsel gelişmelerini sağlayabiliyor ya da tamamlıyorlardı. Yığınla matematikçi Euclides’in</span> <span class="italic"><span class="calibre_1">Ögeler</span></span><span class="calibre_1">’ini yunancasından, Descartes’in</span> <span class="italic"><span class="calibre_1">Geometrie</span></span><span class="calibre_1">’si ile Newton’un</span> <span class="italic"><span class="calibre_1">İlkeler</span></span><span class="calibre_1">’ini de latincesinden okuyup anlayacak durumdaydılar. Bir ustanın düşüncesini doğrudan doğruya öğrenmenin sağladığı yarara; uğraştıkları bilim dalının gerçek ve tarihsel gelişmesini, sorunların nasıl konulmuş olduğunu ve -başka sorunlara da yol açan- çözümlerin gerçek olarak nasıl bulunduğunu görmenin yararını da ekliyorlardı. Böylece, kendi bilimlerinin anlamı, yöntemi, yürüyüşü ve geleceği hakkında en açık ve en aydınlık bir düşüncenin sahibiydiler.</span></p>

  <p class="calibre_6"><span class="calibre_1">Buna karşılık, bilginler, bir yeni güçlükle karşı karşıya geldiler. Latincede hâlâ yığınla bilimsel eser de bulunsa, Fransızlar örnek tutup, latince değil, kendi ana dillerinde yazmaya koyuldular. Yüzyılın ortasından başlayarak, d’Alembert, bu yeni uygulamanın sakıncalarını gösterir ve öyle der: «Kendinden önce gelenlerin buluşları hakkında derinliğine bilgi sahibi olmak isteyecek bir filozof, belleğini, birbirinden farklı 7-8 dille doldurmak zorunda kalacak; yaşamının en değerli zamanını onları öğrenmeye adadıktan sonra aydınlanmaya başlamadan önce ölecek». Lavoisier, İngiliz kimyacı Priestley’in yazdıklarını öğrenmeğe kalktığında hayli güçlük çekti; bereket eşi çevirdi söylenenleri. Ancak, bilginlerin çoğu, artık latince yazmadıklarında hâlâ Fransızcaya, Avrupa’nın bu evrensel diline başvuruyorlardı. Basel’den gelen bilginler, Bernouilli ailesinin matematikçileri, büyük Euler böyle yaptı; Berlin Akademisi’nin ve Saint-Petersbourg Akademisinin bilginleri de öyle.</span></p>

  <p class="calibre_6"><span class="calibre_1">Özetle, bilginler, -görece de olsa- pek</span> <span class="bold"><span class="calibre_1">doyurucu çalışma koşulları</span></span> <span class="calibre_1">buldular.</span></p>

  <p class="calibre_6"><span class="calibre_1">Bu bilimsel araştırmalar hareketinin teknik gereksinmelerden, böylece dolayısıyla sanayi, tarım ve ticaretin zorunluluklarından doğup doğmadığı sorulmuştur. Nasıl yanıtlamalı bunu? Paris Bilimler Akademisi, Londra Krallık Kurumu gibi büyük bilgin heyetleri, bireysel araştırmacılar, bir Clairaut, bir Black, bir Lavoisier, teknikle ve pratikteki uygulamayla pek az ilgiliydiler. Bilimlerdeki gelişme, bir bakıma bilimsel sorunların çözümünün sonucudur; bu ilerlemeler, kuramsal açıklamaların araştırılması, doğa olayları hakkında kaynağı merakta, metafizik ve teolojik sorunları çözme arzusunda, Evren’i açıklama gereksinmesindeydi önce. Buna karşılık, bilimsel buluşlar teknik üzerinde az etkiliydi; ancak bilim, tekniğe hizmet edebilir düşüncesi, her an canlıydı ve 1750’ye doğru da belirginleşti bu. Ne var ki, gerçekte, bilimin tekniğe uygulanışı pek az oldu. En açık örnek, James Watt’ın buharlı makinesi için Black’ın «gizli ısı» kuramından yararlanışıdır. Ancak, böylesi olaylar nadirdir.</span></p>

  <p class="calibre_6"><span class="calibre_1">Genel olarak, bilimin buluşçulara yardımı azdır o yıllar.</span></p>

  <p class="calibre_8"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">MATEMATİK VE ASTRONOMİ</span></span></p>

  <p class="calibre_6"><span class="calibre_1">Matematikte çeşitli ve güzel çalışmalar çıktı ortaya; ancak yeni ve esaslı hiçbir ilke bulunmadı. Astronomlar ise, deneysel düşünmenin en güzel örneklerini verdiler.</span></p>

  <p class="calibre_8"><span class="calibre_1">MATEMATİK BİLİMLERDEKİ GELİŞMELER</span></p>

  <p class="calibre_6"><span class="calibre_1">Matematikçiler, XVII. yüzyılda Newton’la Leibniz’in -Descartes ve Fermat’nın çalışmalarından da yararlanarak- buldukları</span> <span class="bold"><span class="calibre_1">sonsuz küçük hesabı</span></span><span class="calibre_1">nı geliştirdiler. Bir büyüklüğün belli bir andaki durumunu verirken, aynı anda derinlik ve yöneliş olarak nasıl değiştiğini de gösteren yeni hesap, astronom ve fizikçilere sürekli hareketleri inceleme olanağını veriyordu. Newton’un</span> <span class="italic"><span class="calibre_1">Doğa Felsefesinin Matematik İlkeleri</span></span><span class="calibre_1">’nin üçüncü basımı 1726’da ve 1671’de yazılmış</span> <span class="italic"><span class="calibre_1">Fluxionlar Yöntemi’</span></span><span class="calibre_1">nin çevirisi 1736’da yayınlandı ve okundu. Ne var ki, Newton’la Leibniz, sonsuz-küçük hesabını pek yetersiz bir durumda bırakmışlardı; tanıtlamasız öneriler, çözülmemiş yığınla sorun vardı ortada; arkadan gelenler onları tamamladılar, aydınlatıp tanıtladılar.</span></p>

  <p class="calibre_6"><span class="calibre_1">XVIII. yüzyıl matematikçileri aslında</span> <span class="bold"><span class="calibre_1">pratik çalışmalar</span></span> <span class="calibre_1">yaptılar: Mekanik ve astronominin ortaya attığı sorunları çözmek; göğün ve göksel nesnelerin gözlemlerinden doğan olayları açıklamak, işte onların yaptıkları! Rüzgârla dolmuş dikdörtgen bir yelkenin biçimi, «çeşitli yoğunluktaki katmanlar»dan geçen bir ışığın çizdiği yol, rüzgârın etkisi, akışkanların hareketleri, titreşen ipler, yer yuvarlağının biçimleri, Ay’ın hareketleri, olasılık ve sigorta: İnceledikleri sorunlar bunlar. Böylece, matematik aletini şaşırtıcı biçimde yetkinleştirdiler: Euler, 1735’te, birçok ünlü matematikçiyi eski yöntemlerle aylarca uğraştıracak bir astronomi sorununu, kendi yöntemleriyle üç günde çözdü; XIX. yüzyılda, daha da yetkin yöntemlerle, Gauss bir saatte çözecektir bunu. Matematikçiler, çözümlemeyi geometriden kesinlikle ayırdılar: Daha önceleri, geometrik bir biçimde konulmuş sorunları çözüyorlar ve hesap sonuçlarını da geometrik bir biçime indirgiyorlardı; XVIII. yüzyılda ise, çözümlemeyi bağımsız bir bilim haline getirdiler ve Lagrange, sonunda hoş bir iş yaptı,</span> <span class="italic"><span class="calibre_1">çözümlemeci Mekanik</span></span> <span class="calibre_1">adlı eserine tek bir şekil, tek bir çizgi sokmadı.</span></p>

  <p class="calibre_6"><span class="calibre_1">Bütün bu gelişmelerde üstünlük neredeydi?</span></p>

  <p class="calibre_6"><span class="calibre_1">XVII. yüzyılın son otuz yılında büyük matematikçiler, ya Newton gibi İngiliz, ya da Leibniz gibi Almandı; XVIII. yüzyılda ise İsviçrelidirler ve Fransızdırlar. İsviçreliler, Basel’li Bernouilli ailesi ile</span> <span class="bold"><span class="calibre_1">Euler</span></span> <span class="calibre_1">(1707-1783), daha çok özel sorunlarda hevesli, kısmî gerçeklerin büyük bulucularıdır; Euler, yorulmaz bilmez bir kişi olarak, kendinden önce gelenlerin geliştirdikleri bütün büyük düşüncelerden esinlendi. Fransızlardan</span> <span class="bold"><span class="calibre_1">Clairaut</span></span> <span class="calibre_1">(1713-1765), d’Alembert,</span> <span class="bold"><span class="calibre_1">Lagrange</span></span> <span class="calibre_1">(1736-1813),</span> <span class="bold"><span class="calibre_1">Laplace</span></span> <span class="calibre_1">(1749-1829), daha çok bireşimci kafalardır; soyut yöntemler bulmuş, sonsuz çeşitlilikteki özel durumları genel sonuçlar içinde özetlemişlerdir. Öte yandan, Newton’un öğretisini geliştirip yaydılar; yeni hesabı mekaniğe ve astronomiye uygulayıp</span> <span class="bold"><span class="calibre_1">gök mekaniği</span></span><span class="calibre_1">ni kurdular.</span></p>

  <p class="calibre_6"><span class="calibre_1">Fransa, o yüzyılda matematik krallığıdır bir tür.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">İngilizlerin -görece de olsa- gerileyişi şundan ileri geliyordu belki: Bir yandan, Newton, Leibniz'inkinden daha yetersiz bir hesap yöntemi bırakmıştı; öte yandan, sonsuz-küçük hesabının gerçek bulucusunun Newton mu, Leibniz mi olduğu konusunda, İngiliz, Alman ve İsviçrelilerin aralarında sürdürdükleri -o büyük, ama boş- tartışma vardı. Bu tartışma, Kara Avrupası matematikçileri ile İngiliz matematikçileri arasındaki düşün alış verişini seyrekleştirdi. İngilizler, Newton'un yöntemlerine kapandılar ve, 1820 tarihine değin, kıtadaki parlak buluşları görmezlikten geldiler. Bir gerileme bile oldu onlarda. 1717’de, Brook Taylor, sonlu farklılıklar hesabını titreşen tellerin hareketine uygular ve ünlü teoremini açıklarken, Mac Laurin, 1731’de yayınladığı Fluxionlar Kitabı'nda düşüncelerine sağlamlık getirsin diye, geometrik tanıtlamalardan yararlandı; ve, arkasından da, bir mihver çevresinde dönen sıvı kitlesinin, yerçekiminin etkisiyle, elipsoid biçimini aldığı hakkındaki kuramı geometrik biçimde sergiledi. Yurttaşlarının dikkatini geometriye çekti ve onların çözümlemeyi savsaklamalarına yol açtı. Böylece, bir bakıma kapalı vazo içinde çalışan İngilizler, gitgide uyuşup kaldılar.</span></span>
  </blockquote>

  <blockquote class="calibre_10">
    <span class="italic"><span class="calibre_1">Oysa, Kıta Avrupasında, Fransızlar, hem Leibniz hesabını, hem Newton hesabını, ikisini birden kabul etmişlerdi; matematik bilimler, Descartes’ın çalışmaları sayesinde orada öylesi parlak bir gelişme içindeydi ki, Leibniz’i de Newton’u da özümseyecek kafalar hazır bekliyorlardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Çözümleme baştacı da olsa, geometrinin bir başka dalı bulundu:</span> <span class="bold"><span class="calibre_1">Tasarı geometri</span></span><span class="calibre_1">.</span></p>

  <p class="calibre_6"><span class="calibre_1">Bulan da bir Fransız,</span> <span class="bold"><span class="calibre_1">Gaspard Monge</span></span> <span class="calibre_1">(1746-1818)’du.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Beaune’da bir dükkâncının oğlu olan Monge, Mezieres Mühendislik Okulu’nda teknik yardımcı idi. 1764’te, doğduğu kentin planını yaparken dikkati çekti. İstihkâmların plân ve profillerini yapmakta kullanılan usullerin karmaşıklığıyla gerekli hesapların uzunluğu Monge’un gözünü çarptı. 1766’dan başlayarak, askeri mühendislerin, taşçı ustaların, mimarların, dülgerlerin, sanatçıların kullandıkları dağınık grafik usulleri bir araya getirip, yalın ve sağlam geometrik usavurmalar üstüne kurulu genel ve yeknesak bir tekniğe dönüştürdü; tasarı geometri idi bu. Okulun kumandanı yöntemi -susamışçasına- kabul etti ve 1768’de onu matematik profesörü olarak atadı; ancak, askerî okullar arasındaki rekabet yüzünden, buluşunu yaymasına izin vermedi. Bununla beraber, yöntem, okuldan mezun subaylarca az-buçuk yayıldı ve ancak 1795 yılındadır ki, ilk kez yayınlandı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Çözümlemeciler,</span> <span class="bold"><span class="calibre_1">akla dayanan mekaniği</span></span> <span class="calibre_1">ilerlettiler. Bunun temeli, XVII. yüzyılın sonlarında Huygens’in çalışmalarıyla atılmıştı; Newton da, çoğu yerde onlara dayanıp, akla dayanan mekaniğin kurulacağı biçimi belirlemişti. O tarihten sonra, yeni bir ilke konmasa da, Newton’cu ilkelerin tümdengelimci, biçimsel ve matematiksel bir gelişimi oldu. En önemli rolü de Fransızlar oynadılar bu konuda. D’Alembert,</span> <span class="italic"><span class="calibre_1">Dinamik Kitabı</span></span><span class="calibre_1">’nda (1743), daha önce yapılan buluşları getirip birbirine bağladı ve onları yalın birkaç usule indirgedi; bu konuda ortaya attığı teorem bugün de kendi adını taşır; böylece, daha önce bilinen ve incelenmiş deneylerden yararlanmanın pratik usulleri saptanmış oluyordu ve ayrıca her yeni özel durum için yeniden düşünmenin yorgunluğu da ortadan kaldırılmış oluyordu. Maupertius, 1744’den başlayarak</span> <span class="bold"><span class="calibre_1">en küçük etki ilkesi</span></span><span class="calibre_1">ni haber veriyordu. Işığın «çeşitli ortamlardan geçerken ne en kısa yolu, ne de en hızlı zamanı izlemeyeceği»ne işaretle şunu öneriyordu: «Işığın aldığı yol etki miktarının en küçük olduğu yoldur»; ona göre «etki miktarı, nesnelerin kütlesinin hızından ve kat ettikleri ortamdan doğar». Ne var ki, bu fizikçi, metafizik amaçlarla da hareket ediyordu; ortaya attığı ilkeyi doğanın genel kanunu haline getirmek istiyordu; böylece, hayvanların hareketine, bitkilerin çoğalmasına, yıldızların dönmesine de uygulanabilecekti bu ilke. Bütün bir Evrenin tek bir kanunla nasıl düzenlendiğini gösterirken, Yüce Varlığın bilgeliği ve büyüklüğünü de belirtmiş, giderek Tanrının varlığı hakkında bir yeni kanıt getirmiş olduğunu düşünüyordu.</span></p>

  <p class="calibre_6"><span class="calibre_1">Ondan sonra gelen matematikçiler, bu ilkeyi her türlü metafizik görünümden kurtarıp onu olumlu hale getirmek için çalıştılar. Euler, 1751’de şöyle formüllendirdi ilkeyi: «Doğada herhangi bir değişme ortaya çıktığında, bu değişme için gerekli etki miktarı, mümkün olabilen en küçük miktardır». Tanıtladı bunu ve ondan</span> <span class="bold"><span class="calibre_1">maximis et minimis yöntemi</span></span><span class="calibre_1">ni çıkardı ve onu ağırlığı olan nesnelerin parabolik hareketine, merkezi bir gücün yarattığı hareketlere, vb. uyguladı. Ne var ki, Euler, sistemler yerine teker teker nesneleri düşünüyordu hâlâ ve bu ilkede doğanın evrensel bir kanununu görmeyi sürdürüyordu. Lagrange,</span> <span class="italic"><span class="calibre_1">Çözümlemeci Mekanik</span></span> <span class="calibre_1">adlı eserinde, her türlü metafizik kaygıyı bir yana attı ve ilkeyi mekanik içinde ele aldı; ancak, yeni bir matematik araç, değişmeler hesabı sayesinde, sistemlere uyguladı ilkeyi. Lagrange, ilkeye, metafizik ilke olarak değil, «mekanik kanunların yalın ve genel bir ürünü» olarak bakıyordu. Böylece kitapta, pozitif bir anlayış hüküm sürüyordu. Bilgin, 1788’de içine geometrik hiçbir şekil koymadan yayınladı eserini; «Önsöz»ünde öyle diyordu: «Bu kitapta hiçbir şekil bulunmayacak». Gizil hızlar ilkesinden, büyük bir sağlamlıkla ve olanca zarafetle, bütün bir mekaniği çıkardı: Soyut bir ilkeden hareketle, «bilimsel bir poemin mısraları gibi» akan formüllerle, bir fizik biliminin toptan kuruluşuydu bu. Ortaya bütün bir yüzyılın çalışmasını bir araya getirip özetleyen kuramsal değeri pek büyük bir eser konmuştu; ne var ki, Lagrange ne düşünürse düşünsün, eserde şekillerin yokluğu, kitabın izlenmesini hiç de kolaylaştırmıyordu.</span></p>

  <p class="calibre_6"><span class="bold"><span class="calibre_1">Carnot</span></span> <span class="calibre_1">(1753-1823), yüzyılın «Çözümlemeci Devrim»ini, 1797’de yayınladığı</span> <span class="italic"><span class="calibre_1">Sonsuz-Küçük Hesabının Metafiziği Üstüne Düşünceler</span></span> <span class="calibre_1">adlı eseriyle tamamladı. Rahatsızlık içinde bulunan geometricilere, bu hesapta, belli bir anda pratik bakımdan yok derecesine varıncaya değin küçültülebilecek ve denklemlerden arındırılabilecek sonsuz-küçük miktarlar kullanarak yanıt verdi. Bu geometriciler, böylesi miktarlara hayal olarak bakıyorlardı ve sonsuz-küçük hesabı da belirsizdi onların gözünde. Carnot, miktarların oluşum halinde olduklarını, bir süreklilik kanunu sayesinde yok olup gittiklerini ve, bu kanunun, onların daha önceki durumları ile başka miktarlarla ilişkilerini belirlediğini gösterdi. Böylece, sonsuz-küçük hesabı pek açıktı ve pek belirgindi.</span></p>

  <p class="calibre_6"><span class="calibre_1">Sonunda, matematik bilimler, taşıdıkları yetkinliğin sonucu olarak, bilimlere örnek oldular ve matematikçiler, ya da -o yıllarda denildiği gibi- «geometriciler» de bilginin kendisi. «Geometri», «filozof» olmak isteyen bir kişinin düşünsel hazırlanışı idi; geometrik düşünce de, bu tümdengelimci ve genelleştirici yüzyılın düşüncesiydi.</span></p>

  <p class="calibre_8"><span class="calibre_1">ASTRONOMİ: GÜNEŞ SİSTEMİ’NDEN EVREN’E</span></p>

  <p class="calibre_6"><span class="calibre_1">Astronomide, Fransızlar Newton’un çalışmalarını tamamladılar; gök mekaniğini kurdular ve astronomiyi,</span> <span class="bold"><span class="calibre_1">doğa bilimlerinin temsilcisi</span></span><span class="calibre_1">, yetkin bir bilim haline getirdiler. Astronominin gelişmesi, her bilimin izlemesi gereken yürüyüşü gösterdi. Astronomlar, deneysel düşünmenin en güzel örneklerini verdiler; astronomi, içinde gözlemin, deneyin ve deneysel usavurmanın söz konusu olduğu her durumda bir okul gibi oldu.</span></p>

  <p class="calibre_6"><span class="calibre_1">Bütün bilimler gibi, astronomi, XVI. yüzyıldan önce, görünüşlerin gözlemi ve, onları açıklamak ve hesaba vurmak için de, uydurma varsayımlar döneminden geçti uzun süre. Sonra XVI ve XVII. yüzyıllarda olayları yöneten kanunların bulunması dönemi geldi. Kopernik, Dünyanın kendi çevresinde ve Güneş çevresindeki hareketlerini ortaya çıkarmıştı; Kepler, gezegenler dünyasının hareket kanunlarını buldu. Son olarak da, XVII. yüzyılın ikinci yarısında son aşamaya gelindi: Bu kanunlardan, hepsini açıklayan ilkeye yükselmek; Newton’un «evrensel çekim» ilkesi ile yaptığı da buydu.</span></p>

  <p class="calibre_6"><span class="calibre_1">XVIII. yüzyılın başlarında</span><span class="bold"><span class="calibre_1">, Newton’un düşüncelerini doğrulamak</span></span> <span class="calibre_1">kalıyordu. Newton, önce şu sorunu çözmüştü: Gezegenler Kepler’in kanunlarını izliyorlarsa, neydi hareket ettirici güç? Ona göre, bu güç, her gezegen için, gezegenin kitlesiyle oranlı ve aradaki mesafenin karesi ile ters oranlı olmak üzere, Güneşe yönelik olmak gerekirdi. Düşündükçe şu noktaya da gelmişti: Bu çekimi, sadece Güneş gezegenler üzerinde yapmıyordu; Ay’ı Dünya çevresinde döndüren, ağırlıklı nesneleri yeryüzüne düşüren’de aynı güçtü; hatta, bu güç, her bir molekülden ötekine olmak üzere bütün Evren’de etkisini gösteriyordu.</span></p>

  <p class="calibre_6"><span class="bold"><span class="calibre_1">Evrensel çekim</span></span> <span class="calibre_1">ilkesiydi bu.</span></p>

  <p class="calibre_6"><span class="calibre_1">Oysa, doğrulamak gerekiyordu kuramı. Gerçekten, Newton’un ilkesi, büyük itirazlarla karşı karşıyaydı. Çekim, mesafeli bir etki idi ve kimse de açık-seçik farkında olamıyordu. Descartes’çılar, Newton’u, gizli güçlere başvurmakla suçluyorlardı; Newton’a, doğa üstünde herhangi bir etkide bulunmadan olayları saptadığını, onları hesaba vurup, kanunlarını gösterdiğini söylüyordu. Ne var ki, çömezleri, çekimin gerçekten mesafeli bir etkiden ileri geldiğini ve bunun maddenin temelli bir niteliği olduğunu belirtiyorlardı. Skolastiğe doğru geriler gibiydiler. Öte yandan, yığınla olay vardı ki, iyice açıklanmış değildi; örneğin, gel-gitler böyleydi. Newton, bunları, Ay’ın ve Güneş’in çekimine bağlıyordu; ancak, Güneş’le Ay’ın gücünü açıkça hesaplamadığı gibi, etkilerin ayrıntılarına da inememişti; hareketsiz bir yıldız tasarlamıştı ve hareketsiz bir dünyanın üzerinde suları yükseltip alçaltıyordu. Öyle olunca da, keyfiliğe saptığı, gerçeklerden uzaklaştığı ve bilgi boşluklarını lafla doldurduğu suçlaması yöneltiliyordu kendisine.</span></p>

  <p class="calibre_6"><span class="calibre_1">Kuramın doğrulanması, 1750 öncesi ve sonrasında olmak üzere iki aşamada oldu.</span></p>

  <p class="calibre_6"><span class="calibre_1">Newton’la Huygens, tüm yıldızların çekme yeteneği olduğunu söylemişlerdi. Dünyanın da, nesneler üzerinde, kitleleriyle oranlı olarak -ve insanların ağırlık dedikleri- bir çekme gücü var mıydı? Bu ağırlık, nesnenin dünyada bulunduğu yere göre farklı olmak gerekirdi; çünkü, Dünya, kutuplardan geçen hayalî bir mihver çevresinde döndüğüne göre, nesneleri uzaklaştırma eğilimindeki merkezkaç güç, Ekvatorda, Kutuplarda olduğundan daha fazla olmalıydı; nesneler, Ekvatorda daha az çekime uğramalıydılar; böylece, Dünya, Kutuplara oranla daha şişkin olmalıydı; tam bir küre değil, kutuplarda biraz basıktı herhalde. Bu noktada, Newton’la Huygens, aynı düşüncedeydiler, ancak ondan sonra yollarının ayrıldığı bir nokta vardı: Newton, maddenin her parçasına bu çekimi malediyordu, yani ona göre çekim gerçekten evrenseldi; Huygens’e göre ise, çekim, kitle olarak dünyaya özgü bir güçtü, evrensel değildi; kutuplardaki basıklığın ölçüsü de her ikisine göre başka başkaydı.</span></p>

  <p class="calibre_6"><span class="calibre_1">Denemeler gösterdi ki kutuplar basıktı; ancak, çekim de evrenseldi, yani Newton haklıydı.</span></p>

  <p class="calibre_6"><span class="bold"><span class="calibre_1">Gelgit olayı</span></span><span class="calibre_1">nda da yine çekim rol oynuyordu (1740).</span></p>

  <p class="calibre_6"><span class="calibre_1">Clairaut, 1752’de,</span> <span class="italic"><span class="calibre_1">Ay Kuramı</span></span> <span class="calibre_1">adlı incelemesiyle, Saint-Petersbourg Akademisi’nin ödülünü kazandı; Newton’un terkettiği bir sorun hakkında, hemen hemen kesin bir çözüme vardı. Lagrange, 1764’te, Ay’ın niçin Dünyaya hep aynı yüzünü gösterdiğini açıkladı. Euler, 1718 ve 1752’de, Le Monnier’nin çalışmalarını doğrulayarak, Satürn’le Jüpiter’in eşitsizliklerinin birbirlerini karşılıklı çekmelerinden ileri geldiğini gösterdi. Ne var ki, Newton ile Euler, Güneş sisteminde o denli çeşitli güçlerin, durumlardaki onca değişikliğin, yoğunluklardaki alabildiğine farklılığın, bir denge içinde bulunduklarından kuşkuluydular. Newton, karşılıklı etkiler dolayısıyla yollarından sapmış nesneleri yerli yerine oturtmak amacıyla, güçlü bir elin zaman zaman müdahale ettiği düşünüyordu; Tanrının gerekliliğinin doğrulanmasıydı bu ona göre. Oysa, gözlemler şunu gösteriyordu: Ay’ın ve Jupiter’in ortalama hızları artıyor ve Saturn’ünki azalıyordu; görünüşe bakılırsa, Satürn Güneş sistemini terkedecek, Jupiter Güneşe, Ay da Dünyaya düşecekti. Ancak Laplace, 1773’te şunu tanıtladı: Gezegenlerin ortalama hareket ve mesafeleri değişmezdir ya da dönemsel olarak küçük değişmelere tâbidir sadece; 1784 ile 1787 arasında da, bir gerçeği daha gösterdi: Değişiklikler, dönemsel bozukluklardı ve o da evrensel çekim kanununa bağlıydı. Güneş sistemi, durmuş oturmuştu ve dengeli idi ve bütün bunlar da evrensel çekim ilkesinin sonucuydular.</span></p>

  <p class="calibre_6"><span class="calibre_1">Tanrıya gerek yoktu; Laplace’ın bu varsayıma hiç de gereksinmesi olmamıştı!</span></p>

  <p class="calibre_6"><span class="calibre_1">Ancak ilkenin en çarpıcı doğrulamasını, 1759’da, Clairaut,</span> <span class="bold"><span class="calibre_1">Halley kuyruklu yıldızı</span></span> <span class="calibre_1">vesilesiyle verdi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Halley’in ve Newton’un çalışmalarına karşın, kuyrukluyıldızların, eşit zaman aralarıyla gerçekten görünüp görünmeyecekleri, Güneş çevresinde belli dönemlere uyarak hareket edip etmedikleri, ve bunun da gezegenlerinki gibi düzenli olup olmadığı kuşku konusu idi yine de. Kuyrukluyıldızlar 1729, 1742, 1744, 1748’de görünmüştü. Hızları ve yönlerine bakıp matematikçiler, yörüngelerini hesaplamış ve bunun bir parabol olduğunu bulmuşlardı. Kuyrukluyıldızlar eğer dönüp geliyorlarsa, bu parabol uçsuz bucaksız bir elipsin bir parçası olmalıydı. Oysa Halley, 1682’de gördüğü kuyrukluyıldızın 76 yıl sonra geleceğini önceden haber vermişti; daha önceki gelişleri de 76 yıl 62 gün ve 76 yıl 42 gün aralarla olmuştu. Bu kuyrukluyıldızın 1531, 1607 ve 1682 yıllarında yapılan gözlemlerinden yola çıkıp, Clairaut, Jupiter’le Saturn’ün etkisini de hesaba katıp, bu kez 76 yıl 211 gün sonra Güneşe en yakın noktada olacağını hesapladı; saptadığı tarih de 13 Nisan 1759’du; herşeye karşın bir aylık bir yanılması olabileceğini de ekledi. Gerçekten kuyrukluyıldız, 13 Mart 1759’da Güneşe en yakın noktada idi. Hesabın doğruluğu bütün dünyayı hayran bıraktı ve güven sağladı bilime. Bütün astronomlar, kuyrukluyıldızı gözlemlediler; nelerden oluştuğunu hesapladılar, daha önceki görünüşleriyle tıpı tıpına benzer olduğunu gördüler. Böylece tanıtlanmış oldu ki, kuyrukluyıldızlar da, gezegenler gibi, Güneşin odaklarından biri olduğu elipsler çiziyorlardı; onlar da, evrensel çekim kanununa tâbiydiler.</span></span>
  </blockquote>

  <blockquote class="calibre_10">
    <span class="italic"><span class="calibre_1">Clairaut, Saint-Petersbourg Akademisi’nin 1762 yılındaki ödülünü kazandı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Ne var ki, kuyrukluyıldızlar, kamuoyunu karıştırmayı sürdürdüler yine de. 1773’te</span> <span class="bold"><span class="calibre_1">Lalande</span></span><span class="calibre_1">, Bilimler Akademisi’nde, Dünyanın yakınından geçecek bir kuyrukluyıldızın yol açacağı korkunç bir gelgit olasılığından sözetti; bütün kıtalar su içinde kalacaktı. Lalande’ın varsayımı, Paris’te ağızdan ağıza dolaştı, öyle olunca da biçim değiştirdi: Bir kuyrukluyıldızla karşılaşılacaktı, günü bile saptandı. Ne var ki, astronom Sejour, böylesi bir karşılaşmanın ne denli olanaksız olduğunu gösterdi; tanıtlama inandırıcı idi ve kuyrukluyıldızların hiçbir tehlikesi yoktu. Newton’un kuramları bir kez daha doğrulanmıştı.</span></p>

  <p class="calibre_6"><span class="calibre_1">Astronomi de alabildiğine yetkinliğe ulaşmıştı.</span></p>

  <p class="calibre_6"><span class="calibre_1">Bir yandan varsayımlar doğrulanırken, öte yandan gözlemciler çabalarını sürdürüyorlardı; ve</span> <span class="bold"><span class="calibre_1">Evren</span></span><span class="calibre_1">, insanı hayran bırakacak biçimde</span> <span class="bold"><span class="calibre_1">genişliyordu</span></span><span class="calibre_1">. Gözlemcilerin gereksinmelerinden doğan bir dizi teknik ilerleme de gözlemleri kolaylaştırdı; aletlerdeki yetkinleşme, buluşları da çoğaltıp hızlandırdı: Lacaille, Umut Burnu’nda, 1751’de 10.000 yıldızın katalogunu yaptı. Herschel, 1781’de Uranus gezegenini buldu, 1789’da da Saturn’ün 6 ve 7’nci uydularını; ayrıca, çoğu bulutsu (nebülöz)nun ışıklı çekirdekler içerdiğini ve bunlardan bir bölümünün pek büyük sayıda yıldız guruplarından oluştuğunu gösterdi. İçinde oturulabilecek başka dünyaların olasılığı da beliriyordu: Ay’da atmosfer olabileceği üstünde duruldu; bunun gibi Mars, Venüs ve Merkür gezegenlerinde de. Öte yandan, git gide büyüyen bir Evren’de, gezegenler ve yıldızlar -başdöndürücü biçimde- geri çekiliyorlardı: Lacaille, 1751’de Ay’ın Dünyaya 85.464 fersah mesafede olduğunu söyledi; 1761 ve 1769’da yapılan uluslararası gözlemlere göre, Güneş, Dünyadan 35 milyon fersah uzaktaydı ve Dünyadan da 1.400.000 kez daha büyüktü; yıldızlar da Güneşten daha büyüktüler ve Güneş sisteminin dışında ve pek uzaktaydılar.</span></p>

  <p class="calibre_6"><span class="calibre_1">Ne var ki, Güneş sistemi artık bilinse de yıldız sistemleri henüz bilinmiyordu.</span></p>

  <p class="calibre_6"><span class="calibre_1">Bir «Yıldızlı Kubbe» altında yaşıyorduk hâlâ.</span></p>

  <p class="calibre_6"><span class="calibre_1">Bu anlayışı Herschel altüst etti: 1781’de Uranus gezegenini bulduktan sonra, yıldızlar üstüne gözlemlerden, Güneşin, gökte bir noktaya doğru gittiği sonucuna vardı; 1785’te de, Güneş sisteminin pek geniş birtakım yıldızın parçası olduğunu gösterdi:</span> <span class="bold"><span class="calibre_1">Galaksiler</span></span> <span class="calibre_1">bulunmuş oluyordu böylece. Araştırmalarını ileri götürüp, çoğu bulutsunun galaksi olduğunu saptadı ve böylesi 1500 yıldız sistemi bulduğunu açıkladı. Son olarak da, 1791’de, bulutsuların başlarda akışkan olduğunu, maddenin bir tür yoğunlaşması yoluyla git gide yıldız haline geldikleri varsayımını ileri sürdü; şunu da ekledi bu varsayımına: Bir galaksi, merkezine doğru ne denli yıldız içeriyorsa, o denli yaşlıydı. Sonuçta Herschel, yıldızlar evrenine, derinlik düşüncesini getirdikten sonra, gelişme düşüncesini de sokmuş bulunuyordu.</span></p>

  <p class="calibre_6"><span class="calibre_1">Böylece, hâlâ süren türlü bilgisizlik ve yanlışa karşın, Evrenin düzenini gözler önüne serecek koşullar bir araya gelmişti. Bunu da, Laplace,</span> <span class="italic"><span class="calibre_1">Dünya Sisteminin Açıklanışı</span></span> <span class="calibre_1">adlı eseriyle yaptı. İlk basımı 1796’da olan bu güçlü kitap, büyük bir doğrulukla, elde edilmiş bilgileri topluyor, birbirlerine bağlıyor ve dev bir imgelemle onları aşıyordu; büyük peygamberlerin kutsal sarhoşluğunu taşıyan bir şiirdi bu. Augusta Comte çok şey borçludur ona;</span> <span class="italic"><span class="calibre_1">Pozitif Felsefe</span></span> <span class="calibre_1">adlı eserinin büyük bir bölümü Laplace’dan gelir.</span></p>

  <p class="calibre_6"><span class="calibre_1">Neydi anlattığı bu eserin?</span></p>

  <p class="calibre_6"><span class="calibre_1">Kitap, sırayla göksel görünüşteki nesnelerin hareketlerini, gerçek hareketlerini, hareketin kanunlarını, evrensel çekim kanununu ve astronominin tarihini anlatır. Amacı, aslında felsefidir ve bilgilerin sıradan bir değerlendirilişini pek aşar. Laplace, varılan sonuçların sağlamlığı</span> <span class="calibre_9">‘</span><span class="calibre_1">üzerinde ısrar ettikten sonra, bugünkü bilgilerin durumunu ortaya koyar; sonra Evrenin genişliği ve birliğini gösterir ve gelişme düşüncesine yükselir. Şöyle sıralar düşüncelerini: Güneş sisteminin ötesinde sayısız güneşler, yıldızlar vardır; çoğu, renk ve parlaklıklarına bakılırsa, dönemsel değişiklikler içerisindedirler. Öteki yıldızlar, gün ortasında görülecek denli canlı bir ışıkla parladıktan sonra sönüp giderler; ancak varlıklarını sürdürürler. Bu yıldızlar, çeşitli guruplar oluştururlar: Güneşimiz ve en parlak yıldızlar, göğü kuşatan ve Samanyolu’nu oluşturur görünen bu guruplardan birinin içindedir. Bulutsu madde, bulutsudan bulutsuya değişecek biçimde yoğunlaşır gibidir. İşte, Güneş sistemi de, başlarda böyle bir bulutsu idi, git gide yoğunlaştı: Bulutsu madde, merkezinde bir çekirdek oluşturacak biçimde yoğunlaşmış olmalı; yoğunlaşma arttıkça, dönme hareketi de artıyordu; yoğunlaşma ve hızdaki eşitsizlikler, ortadaki çekirdekten birçok özekdeş halkalar koparıp ayırdı. Yoğunlaşma, bu halkalardan herbirinde farklı biçimde gelişiyordu; bunların bölünüşüdür ki gezegenleri doğurmuştur. Laplace, bu söyledikleriyle, Güneş sisteminin kökeni ve gelişimi hakkındaki ünlü varsayımını ortaya koymuş oluyordu. Bu varsayım, yıldızların durağan halde oldukları düşüncesinin yerine,</span> <span class="bold"><span class="calibre_1">zaman içinde değişme düşüncesini</span></span> <span class="calibre_1">geçiriyordu, giderek astronomiye bir tür dönüşümcülük getirip sokuyordu.</span></p>

  <p class="calibre_6"><span class="calibre_1">Laplace, eserini, şu çoşkulu sözlerle bitirir:</span></p>

  <p class="calibre_6"><span class="calibre_1">«Astronomi, konusunun saygınlığı ve kuramlarının yetkinliği bakımından, insan aklının en güzel anıtı, zekasının en soylu simgesidir. Duygularının ve özsaygısının hayalleriyle büyülenen insan, uzun süre, yıldızlar hareketinin merkezi olarak gördü kendisini ve boş gururu bütün bunlardan doğan korkularla cezalandırıldı. Sonunda, nice yüzyıllık çalışmalar, gözlerinden dünya sistemini gizleyen peçeyi çekip attı. O zaman, insan, Güneş sisteminde hemen hemen farkedilmez bir gezegenin üstünde gördü kendisini; ne denli büyük olursa olsun, o Güneş sistemi de, uzayın uçsuz bucaksızlığında, farkına varılmaz bir noktadan başka bir şey değildi. Bu buluştan vardığı dev sonuçlar, Dünyaya verdiği sıra bakımından onu gerçekten avundurabilir; çünkü, bu sonuçlar, gökleri ölçmek için kullandığı yerin alabildiğine küçüklüğünde, kendi büyüklüğünü gösteriyorlar ona. Düşünen varlıkların büyük zevki olan bu yüce bilgileri özenle koruyalım ve çoğaltalım onları. Denizlerde dolaşmaya ve coğrafyaya önemli hizmetleri oldu onların; ama yaptıkları asıl büyük iyilik, göksel olayların doğurduğu korkuları dağıtması ve doğayla ilgili gerçek ilişkilerimiz hakkında bilgisizliğimizden gelen yanılgıları yok etmesi olmuştur.</span></p>

  <p class="calibre_6"><span class="calibre_1">O yanılgılar ve korkular ki, bilimlerin meşalesi sönmeğe yüz tuttuğu gün yeniden doğacaklardır!»</span></p>

  <p class="calibre_8"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">FİZİK VE KİMYA</span></span></p>

  <p class="calibre_6"><span class="calibre_1">Fizikteki ilerlemeler, XVII. yüzyılın son seksenli yıllarında pek çarpıcı olmuştu. XVIII. yüzyılda sonuçlar, o denli parlak değildir. Bununla beraber, ısı ve elektrik üstüne güzel buluşlar oldu. Ancak devir, olayların niteliği üstüne soyutlamaların içinde biraz kendini kaybetmiş gibidir.</span></p>

  <p class="calibre_6"><span class="calibre_1">Yüzyılın asıl büyük olaylarından biri, kimyanın bilim haline gelişidir.</span></p>

  <p class="calibre_8"><span class="calibre_1">FİZİKTEKİ YENİ BULUŞLAR</span></p>

  <p class="calibre_6"><span class="calibre_1">Işığın ne olduğunu araştırırken, Descartes, dalgalanma kavramını kabul etmişti: Ona göre, ışıklı nesneler uzayda yaygın, alabildiğince ince ve elastiki bir akışkana, taneciklerinden titreşimler gönderiyorlardı; bu akışkan da titreşiyor ve ondan da ışık doğuyordu bizim için; nasıl ki, ses havanın titreşimleriydi. Işık, maddedeki bir hareketin duyularımız üzerinde bir izlenimi, hareketin özel bir haliydi. Newton ise, tersine, hayli duraksamalardan sonra, yayılma düşüncesine varmıştı: Işık, nesnelerin attığı ışınlı moleküllerden oluşuyordu; bir hareket biçimi değil, bir nesneydi o. Euler bir yana, bütün bir XVIII. yüzyıla bu görüş egemen oldu. Kuram, o çağdakileri, kıyas yoluyla ısıyı, elektriği de, maddenin hareketleri olarak değil, nesneler olarak görmeğe götürdü.</span></p>

  <p class="calibre_6"><span class="calibre_1">XVII. yüzyıla oranla bir gerileyiş vardır bu noktada.</span></p>

  <p class="calibre_6"><span class="calibre_1">Isının incelenmesi, o tarihe değin eksik olan, sağlıklı bir ölçme aletinin,</span> <span class="bold"><span class="calibre_1">termometre</span></span><span class="calibre_1">nin bulunmasıyla ilerleyebildi: Termometre, her ulustan bilginin çabalarının sonucu oldu; herbiri, birbiri ardına yetkinlik getirdiler buluşa. İlkeyi, Dantzig’li bir meteoroloji aletleri yapımcısı</span> <span class="bold"><span class="calibre_1">Fahrenheit</span></span> <span class="calibre_1">buldu (1724). 1730’da araya Fransız fizikçi Reaumur girdi; onu 1740’ta Cenevreli Crest’in çalışmaları izledi. İsveçli astronomi profesörü Celsius, 1742’de en kullanılışlı usulleri birleştirdi. Ne var ki, kaynayan suyun buharının ısısını sıfır ve eriyen buzunkini de 100 derece olarak göstermişti. Meslekdaşı Strömer, 1750’de, bunu tersine çevirdi ve termometreye bugünkü görünüşünü verdi. Celsius’un, yüz dereceli termometre diye adlandırdığımız bu termometresi, alabildiğine pratiktir. Fransa’da pek çabuk kabul edildi o. Ne var ki, 1780’de, hâlâ birbirinden farklı 19 çeşit derecelenme kullanılır haldeydi: Hollanda’da, İngiltere ve Amerika’da en çok kullanılan Fahrenheit’inkiydi; Reaumur’ünki Almanya’da geçerliydi; bütün bunlar daha uzun süre uygulanacaktır.</span></p>

  <p class="calibre_6"><span class="calibre_1">Bir kimyacı ve hekim, Glasgov’la Edinbourg’ta da profesör olan İskoçyalı</span> <span class="bold"><span class="calibre_1">Joseph B1ack</span></span><span class="calibre_1">, termometreden yararlanıp yığınla gözlem ve deneyden sonra</span> <span class="bold"><span class="calibre_1">kalorimetre</span></span><span class="calibre_1">yi buldu. Böylece ısı ve onun nesnelerdeki değişikliklere etkisi, insanoğlunca ölçülebilir hale geliyordu: İnsan, nesneleri eritmeğe ve buhar üretmeğe egemen oluyordu; buradan hareketle, falan gücü ya da filan değişikliği elde etmek için ne kadar yakıt ve zaman gerektiği bulunacaktı. Black’ın çalışmaları, James Watt’a, buhar makinesini yetkinleştirme, ve ondan, dünyaya devrim getirecek güçlü ve kullanışlı bir alet yapma olanağını verdi.</span></p>

  <p class="calibre_6"><span class="calibre_1">Ne var ki, bu buluşlar ısı hakkındaki düşünceleri değiştirmedi.</span></p>

  <p class="calibre_6"><span class="calibre_1">Ama en çok başarı kazanan, ya da sonuçları imgelemlere en çok çarpan</span> <span class="bold"><span class="calibre_1">elektrik</span></span> <span class="calibre_1">üstüne çalışmalar oldu. Araştırmalar, 1790’a değin durağan elektrikle sınırlı kaldı; o tarihte ise, elektrik akımının incelenmesine başlandı.</span></p>

  <p class="calibre_6"><span class="calibre_1">Gerçekten, XVIII. yüzyılın başlarında pek fazla bir şey bilinmiyordu bu konuda. İletkenliğin, nesnelerin rengine tâbi olduğuna inanılıyordu hâlâ. Bununla beraber, daha o tarihlerde elektrik elde edilmişti: Camdan bir tübü sürtmek ya da camdan bir küreden oluşan, manivelayla hareket ettirilen ve çıplak bir elle oğuşturulan bir makine ile varılıyordu bu sonuca. Yavaş yavaş oğuşturma makinesi yetkinleştirildi: Silindir, sonra da camdan bir disk geçti kürenin yerine; elin yerini yastıklar aldı; 1762’de kalaydan bir alaşımla kaplı bir deri yastık kesinlikle kabul edildi. Yalnız rahip Nollet, eli -insanı hayran bırakacak ölçüde- iri ve kuru olduğu için, çıplak elle oğuşturma yöntemine bağlı kaldı.</span></p>

  <p class="calibre_6"><span class="calibre_1">Her şeyin bulunduğu bir yolda ilerlemeler birbirini izledi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">1729 yılında İngiliz Grey, basit bir cam tüp kullanarak iletkenliğin maddeden maddeye değiştiğini buldu; ve ilk kez iyi iletken maddelerle (madenler), kötü iletken maddeleri (ipek) sınıflandırdı. Yine ilk kez olarak, insan bedeninin elektriklendiği tanıtladı; insan elektriklendiğinde, başı ve ayakları, yüngül nesneleri -örneğin kâğıtları- çekiyordu. Bu buluş büyük yankılar yaptı. Elektriğin bir yerden bir yere iletilebileceğini de o gösterdi yine; bir denemesinde elektriği 765 ayak öteye götürmüştü.</span></span>
  </blockquote>

  <blockquote class="calibre_10">
    <span class="italic"><span class="calibre_1">Öte yandan Fransız du Fay, 1739’a değin denemelerini sürdürdü: Bütün nesnelerin elektriklenebileceğini gösterdi; elektrikle yıldırım arasındaki benzerlikleri koydu ortaya. Rahip Nollet, şimşekle elektrik kıvılcımının aynı şey olduğu görüşündeydi. Du Fay, aynı zamanda, temas yoluyla elektriklenmeyi buldu; elektrikli nesnelerin henüz elektriklenmemiş olanları çektiğini, bu nesneler elektriklendikten sonra da onları ittiğini gösterdi. İki tür elektrikten bahsediyordu: Camsı (müsbet) ve sakızımsı (menfi); zıtlar birbirini çekiyor, aynı olanlar itiyorlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Alabildiğine heyecan yarattı bu buluşlar.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Kimi insanlar, bir yerden bir yere gidip denemeler yaparak yaşamlarını kazanıyorlardı. Herkes, kendini elektriklendirmek, başıyla tüy çekmek, ya da kılıcının ucundan çıkan kıvılcımlarla şarap İspirtosunu alevlendirmek istiyordu. Üniversite profesörleri, kamuya açık denemelerini arttırıyorlardı. Leyde’de 1745’de</span> <span class="bold"><span class="calibre_1">Van Musschenbroek</span></span> <span class="calibre_1">(1692-1761), bir şişedeki suyu elektriklendirmeği deniyordu. Dostlarından biri, bir eliyle şişeyi tutarken ötekiyle, suyu iletkene bağlayan teli tutmak istedi; kolları ve göğsüne korkunç bir darbe indi. Mosschenbroek, hemen Reaumur’e yazdı bunu. Herkes, elektriğin nasıl boşaldığını görmek istiyordu. «Leyde Şişesi», deneycilerin cesaretini arttırdı. Şişeyle kuşlar öldürülüyor; elektrik yoluyla ırmaklar, göller geçiliyor; iğneler manyetize ediliyordu.</span></p>

  <p class="calibre_6"><span class="calibre_1">Akışkanlığın birden yayılışı saptandı.</span></p>

  <p class="calibre_6"><span class="calibre_1">Buraya kadar, elektrik, bir merak konusuydu daha çok; ne var ki, evrensel varlığı çok geçmeden bulunacak, onunla en çarpıcı doğa olaylarından birkaçı açıklanmış olacaktı.</span></p>

  <p class="calibre_6"><span class="calibre_1">İlk adım, Benjamin Franklin’in</span> <span class="bold"><span class="calibre_1">yıldırımsavar</span></span> <span class="calibre_1">(paratoner)ı bulmasıyla atıldı.</span></p>

  <p class="calibre_6"><span class="calibre_1">Onunla insanoğlu, tanrısal kızgınlığın bir belirtisi olarak gördüğü bir doğa olayını açıklığa kavuşturmuş oluyordu; insan, korkulardan kurtuluyor, doğayı daha İyi anlıyor ve tehlikeleri uzaklaştırıyordu.</span></p>

  <p class="calibre_6"><span class="calibre_1">Elektriğin evrensel varlığı doğrulanmıştı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">1773’te, Walsh, kimi balıkların vurduğu darbenin elektrik olduğunu gösterdi; bir torpilbalığının sırtını ve karnını bir iletkene bağladı ve bu yolla bir boşaltım sağladı. Bologna’da hekim ve anatomi profesörlerinden İtalyan Galvani, 1780 ve 1791 yılları arasında, kurbağa bacaklarını inceleyerek, hayvanların kaslarında elektriğin varlığını gösterdi ve ünlü formülünü ortaya koydu: «Hayvanların bedeni, organik bir Leyde Şişesidir». Bir fizik profesörü olan yurttaşı Volta, 1800’de</span></span> <span class="italic"><span class="bold"><span class="calibre_1">Pili</span></span></span> <span class="italic"><span class="calibre_1">buldu ve, elektrik pili sayesinde su ayrıştırılmıştı. Paris’te bir mühendis olan Fransız Coulomb, 178S’le 1789 arasında, Newton kanununun, elektrik ve manyetik çekme ve itmeler için de geçerli olduğunu ortaya koydu; ona göre, gün gelecek bütün doğa olayları aynı çekim ilkesi ile açıklanabilecekti. Londralı Cavendish, 1773 yılından başlayarak elektrostatik üzerine çalıştı; ancak yazıları 1879 yılında yayımlanabildi.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Elektriğin niteliği üstüne görüşler de, Descartes’in akışkan madde ile Newton’un moleküllerinin etkisinde kaldı.</span></p>

  <p class="calibre_8"><span class="calibre_1">KİMYA BİLİMİNİN KURULUŞU</span></p>

  <p class="calibre_6"><span class="calibre_1">Kimya, bir bilim olup çıktı. Kimyacılar, görünüşlerin anlatılmasından, gerçekliğin bulunmasına geçtiler; bunu yaparken de, basit diye görülen birçok nesneyi ayırdılar. Sonra Lavoisier’in dehası işin içine karıştı; kimya biliminin yöntemini saptarken, belli başlı olayların kanunlarını buldu ve sonunda bilimin oluşumu tamamlandı.</span></p>

  <p class="calibre_6"><span class="calibre_1">Aristoteles’in dört temel ilkesi, Ateş, Hava, Toprak ve Su, yeni bulunmuş kimyasal olayları açıklamaya yetmiyordu. Buna bakıp, Halle’de tıp profesörü olan Alman</span> <span class="bold"><span class="calibre_1">Stahl</span></span><span class="calibre_1">, 1697 yılından başlayarak, «phlogistique kuramı»nı ortaya attı. Ona göre, yanma sırasında, yanan nesneden bir şeyler atılmış oluyordu. Bu, nesneyle birleşmiş ve onu yanıcı kılan «ana madde» idi. Bu ana madde, ya da «phlogiston» (alev), bileşik halde iken görülmüyordu; alevi oluşturan oydu. Böylece yanma, bileşik alevden serbest alev haline geçişti. Stahl, belki de Descartes’ın etkisi altında, bu ana maddeye, sonsuz derecede küçük, aralarındaki tutarsızlıkları hayli az parçacıklardan oluşmuş sert bir nesne olarak bakıyordu. Böylece madde, bir yandan «phlogistiqe», öte yandan da nesneden nesneye değişen bir ögeden oluşuyordu. Bir maden, çok yüksek derecede ısıtıldığında, «phlogistique» açığa çıkıyor, «kreç» kalıyordu.</span></p>

  <p class="calibre_6"><span class="calibre_1">Aııcak bir güçlük vardı: Kalayla kurşun eritildiğinde ağırlıkları artıyordu. Ana madde çıkıp gidiyor idiyse, nasıl açıklanmalıydı bu olay?</span></p>

  <p class="calibre_6"><span class="calibre_1">Öyle de olsa, Stahl’ın kuramı büyük başarı kazandı.</span></p>

  <p class="calibre_6"><span class="calibre_1">Öte yandan, İskoçyalı</span> <span class="bold"><span class="calibre_1">Joseph Black</span></span><span class="calibre_1">, yeni tür bir kimyaya, gaz kimyasına ve modern kimyanın temeli olan ağırlıklar yöntemine yol açtı. 1742’de doğup genç yaşta ölen (1786) İsviçreli eczacı,</span> <span class="bold"><span class="calibre_1">Scheele</span></span><span class="calibre_1">, yaşamını araştırmaya verdi; olanca hüneri ve inatçılığıyla nitel çözümlemenin ustası olup çıktı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Yığınla basit nesne buldu: Klor, oksijen, barit, manganez; çoğu başka nesnenin de olasılıklarını haber verdi. Buldukları arasında yığınla organik ve madeni asitler vardı; gliserinin hazırlanışını ve özelliklerini gösterdi. Havanın gerçek bileşimini ortaya koydu: Ona göre, hava iki ana maddeden oluşuyordu; biri «ateş havası» (oksijen) idi ki, kimi nesnelerce özümsenebiliyordu; öteki «karışık hava» (azot) idi ki olduğu gibi kalıyordu. Kimi maddelerin ayrıştırılmasından oksijeni elde etti ve bütün niteliklerini gösterdi. Böylece yığınla özel olayın doğru olarak betimlenmesinde büyük hizmetleri oldu. Ancak, insanın olaylara bütünüyle egemen olması için, bu olaylar arasındaki ilişkileri bulmak ve onları genel bir ilkeye kavuşturmak sözkonusu olduğunda, şaşkınlık içine düştü. Çalışmasını bir sonuca ulaştırmada nereden geliyordu bu güçsüzlük? Şuradan: Scheele, aslında genel kültürden yoksun, kelimelerin kolayca kurbanı olan bir işçiydi. İlk eğitimi alabildiğine savsaklanmıştı. Pratikten geliyordu ve, bilmenin tutkusuyla yanıp tutuşan bir deha olduğundan, yararlı işler yaptı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Ne var ki, olağanüstü yeteneklerle de donanmış olsa, bir doğa felsefesi ve matematik bir alet ortaya koyamadı hiçbir zaman.</span></p>

  <p class="calibre_6"><span class="bold"><span class="calibre_1">Priestley</span></span> <span class="calibre_1">de, bütünlüğüne bir görüş getiremedi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">1733 yılında Yorkshire yakınlarında doğan İngiliz Priestley, bir dokumacının oğluydu; rahip ve profesör oldu. Elektriğin revaçta oluşu dikkatini çekti ve 1775’te ilk kez elektriğin tarihini yazdı, kimi denemeler yaptı ve Londra Krallık Derneği’ne üye oldu. 1767’de, bir bira fabrikasına yakın olduğundan, karbon gazı üstüne kimi denemelere başladı. Boş kaldığı zamanlarda gazlar üstüne denemelerini sürdürdü ve gazları üretmek, kullanmak ve incelemek üzere bir seri aygıt buldu. Gazların ne denli sık oluştuğunu ve ne denli çeşitli olduklarını devrinde gören yalnız o oldu. Bir gazla, bütün öteki maddeler arasında -büyük bir hünerle- ilişki kurdu; XIX. yüzyıla, gazların kullanımında uygulanan hemen bütün yöntemleri miras bıraktı. İşe başladığında, iki gaz biliniyordu sadece: Karbonik asit ve hidrojen. Priestley, azotu, azot bioksitini, kloridrik gazı, amonyak gazını, azot protoksidi, sülfrik asidi, oksijeni, fluosilisilik gazı, karbon oksidi buldu. Havayı, solunumu, yanmayı, kireçlenmeyi, yani yer küresinin temel işlemleri olan en önemli dokuz gazı keşfetmişti.</span></span>
  </blockquote>

  <blockquote class="calibre_10">
    <span class="italic"><span class="calibre_1">Ancak, öyle de olsa, kimya bilimini kuramadı; özel olayların üstüne çıkamadı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Dahası, şöyle diyordu: Ne kadar buluyorsam o kadar az anlıyor ve biliyorum; ne denli inceliyorsam, o denli de kuşku duyuyorum. Oysa, genel kültür bakımından bir eksiği yoktu: Yunanca, ibranice, latinceyi öğrenmişti; vakit geçirmek için fransızca, almanca ve italyancayı da katmıştı bunlara; Kutsal Kitap’da derinleşmek amacıyla, kaldece, süryanice ve arapçayı da eklemişti bildiklerine; felsefe ve ilahiyatta uzman olup 80 cilt yazmıştı bu konularda. Ancak, bir yöntem yanlışı yapmıştı; doğrulanacak bir varsayıma sahip olmadan, bir araştırma planı olmadan, rastlantıya bağlı olarak çalışıyordu. Kafasından çok ellerini kullandı. Bu yöntem yokluğunun karşılığı şu oldu: Elde ettiği sonuçlar, kafasında hiçbir zaman bir araya gelip sınıflanamadı; giderek bütünü hakkında bir hüküm veremedi. Belki de bu rahip, ilahiyat tartışmalarının içine gömülmüş gitmişti; denemeleri, bir yorgunluk gidermeydi sadece; oysa bilim bütün bir insanı ister.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Ve sonunda</span> <span class="bold"><span class="calibre_1">Lavoisier</span></span> <span class="calibre_1">gelir!</span></p>

  <p class="calibre_6"><span class="calibre_1">16 Ağustos 1743’te doğan Lavoisier, hali vakti yerinde bir burjuva ailesinin çocuğuydu. Mazarin Kolejinde pek parlak bir eğitim gördü; latince, retorik ve mantık öğrendi. Sonra, babası kendisini serbest bırakınca, o da Lacaille’dan matematik ve astronomi, Jussieu’dan botanik öğrendi ve Rouelle’in kimya derslerini izledi. Böylece, Scheele’de olmayan bir şeyi elde etmişti, yani edebî ve matematik bir kültürden geçmişti; ve hem Scheele, hem de Priestley’de olmayan bir başka şeyi de kazanmıştı: Bilim hakkında bütünlüğüne bir görüşle, açık ve aydınlık bir dünya görüşü. 1768’de 25 yaşındayken Bilimler Akademisine üye oldu ve böylece bilginler dünyası ile rahat ilişkiler içine girdi. Başka görevler de edindi; Laboratuvarına yılda 10.000 kitap alacak kadar zengindi; özetle, dehasını besleyecek bütün araçlar elindeydi.</span></p>

  <p class="calibre_6"><span class="calibre_1">Daha baştan, bir varsayımı öncü edindi kendisine: Bütün kimya olayları, maddenin yer değiştirmesinden doğuyordu; oysa, Evrene bütün olarak bakıldığında, madde hep aynı kalır; biçim değiştirir sadece, artıp eksilemez; doğada ne bir şey kaybolur, ne bir şey yaratılır. Dış görünüş değişebilir, ama ağırlık değişemez; her kimya işleminde elde edilen ürünler, kullanılmış ürünler kadar çeker. Araştırmanın aracı da terazidir; yöntem de ağırlık yöntemidir. Böylece kimya, nitelken nicel oluyordu, yani gerçekten bir bilim haline geliyordu.</span></p>

  <p class="calibre_6"><span class="calibre_1">Terazi, Lavosier’ye, çabucak temel düşüncelerini kazandırdı; hepsi de «phlogistique»e karşıydı bunların. 1772 deki bir deneyimini şöyle dile getiriyordu: «Birkaç günden beri şunu bulmuş durumdayım: Kükürt yanınca, ağırlığını artırarak bir asil ortaya çıkıyor; aynı şey fosfor için de doğru. Bu artış, çok miktarda havanın tutulmasından ileri geliyor. Isıtılan madenlerin de ağırlığı artıyor, bu halde de bir hava tutulması var». O andan başlayarak, «phlogistique», kafasında mahkûm olmuştu aslında; ancak Stahl’ın kuramının yanlışlığını göstermek ve, onun yerine, olaylarla uyum içinde olan bir başka kuramı geçirmek gerekiyordu. Çalışmalarını sürdürdü: Olaylar yeni düşüncelere götürüyor, yeni düşünceler savsaklanmış olayları incelemeye ya da bilinmeyen olayları bulmaya varıyordu. Hiçbir şey rastlantıya bırakılmadı; düşünce, araştırmayı hep yönlendirdi durdu.</span></p>

  <p class="calibre_6"><span class="calibre_1">Burada bu denemelerin ayrıntısına girme olanağı yok; ama en ünlüleri şunlar: 1777’de havayı çözümleyerek azotu, oksijeni buldu, onların gerçek oranlarını, niteliklerini, solunumda ve yanmadaki rollerini saptadı, arkasından da, havanın bireşimini gerçekleştirdi; 1783’te suyun çözümlemesini ve bireşimini gerçekleştirdi. Sonunda şu görüşe vardı: «Phlogistique» diye bir şey yok; ana maddeden ayrılmış hava, aslında basit bir nesne, o da oksijen; oksijen, yüksek ısıya tabi tutulan madenlerle birleşiyor; kükürtü, fosforu, karbonu asit haline dönüştürüyor; havanın etkin bölümünü oluşturan, alevi besleyen o; hayvanların solunumunda, oksijen, toplar damarlardan gelen kanı atar damarlara giden kana dönüştürüyor ve sıcaklık katıyor kana; yer kabuğunun, suyun, bitki ve hayvanların ana maddesi işte bu oksijen, ebedi ve yokedilmez madde, yer değiştiriyor ama kaybolmuyor, genel olarak maddenin simgesi. 1783’te, Stahl’ın «phlogistique»iyle hesaplaştığı bir incelemeden sonra,</span> <span class="italic"><span class="calibre_1">Kimya Kitabı</span></span><span class="calibre_1">’nı yazdı; iki küçük ciltten oluşan, aydınlık bir biçemde kaleme alınmış, geometrik bir ciddiyet taşıyan, her bölümü pırıl pırıl ve bütünü mantıksal biçimde birbirine bağlı bu eser, bütün Avrupa’yı hayran bıraktı kendisine.</span></p>

  <p class="calibre_6"><span class="calibre_1">Kimyacılar Lavoisier’ye uzun süre katılmadılar. Sonunda, 1785’te Bertholle ile Guyton de Morvau onun kuramını kabul ettiler; arkasından Chaptel, ve 1787’de de Fourcroy, derslerine soktular onları.</span></p>

  <p class="calibre_6"><span class="calibre_1">Lavoisier, son bir hizmette bulundu kimyaya; ona dilini kazandırdı. Gerçekten kimya, acaip adlarla dolmuştu. Kimyanın adlar dizinini yapmak gerekiyordu; öyle ki, kelime düşünceyi doğursun; düşünce de olayı hatıra getirsin. Sonunda, Lavoisier’nin de katılmasıyla, 1787’de kimyacılar bir araya geldiler ve şuna karar verdiler: Basit maddeler, maddenin en genel niteliğini, en dikkat çekici yanını dile getiren yalın kelimelerle adlandırılacaktı; bileşik maddeler içinse, türler saptadılar.</span></p>

  <p class="calibre_6"><span class="calibre_1">Böylece kimya, Lavoisier’in sayesinde, yöntemini, dilini elde etmişti; kanunlarla birbirine bağlı bir olaylar bütünüydü o. Genç bir bilim yaratılmıştı; sonraki yıllarda dev adımlarla ilerleyecektir.</span></p>

  <p class="calibre_8"><span class="bold"><span class="calibre_1">IV</span></span><br class="calibre2" />
  <span class="bold"><span class="calibre_1">DOĞA BİLİMLERİ</span></span></p>

  <p class="calibre_6"><span class="calibre_1">Doğa üstüne bilgiler hızla ilerler. Çoğu kez, bir betimlemedir bu bilgi henüz; gerekli ilk adımı oluşturan bir «doğa tarihi»dir. Ancak, olaylar arasındaki yakınlık ve benzerlikler büyük sorunlar atar ortaya; genişliğine varsayımlara gidilir; deneysel yöntem sık sık imdada çağrılır ve yaşam olaylarının karmaşıklığına git gide daha fazla uygulanır olur. Bütünlüğüne yeni bir görüş ete kemiğe bürünmektedir; yüzyılın bütün çalışması çağdaş dönümcülüğe bir hazırlık gibidir.</span></p>

  <p class="calibre_8"><span class="calibre_1">BUFFON</span></p>

  <p class="calibre_6"><span class="calibre_1">Buffon (1707-1788), yol açan en etkin kişilerden biri oldu. Sonradan soyluluk kazanıp Buffon kontu olan Leclerc, Dijon Parlömanında bir danışmanın oğluydu. Genç yaşta matematik ve fizik öğrenimi gördü; Aristoteles’i, Descartes’ı ve Leibniz’i tanıdı; bilimsel incelemeler kaleme aldı ve kimi bilimsel çeviriler yayınladı. Krallık Bahçelerine görevli olarak atandığında, büyük bir</span> <span class="italic"><span class="calibre_1">Doğa Tarihi</span></span> <span class="calibre_1">yazma düşüncesi doğdu kafasında ve bütün yaşamını ona adadı. 1749’dan 1789’a değin 32 cilt yayınladı: Bunlar Y</span><span class="italic"><span class="calibre_1">eryüzü, İnsan, Dörtayaklılar, Kuşlar, Madenler</span></span> <span class="calibre_1">üstünedir; Lacepede, Buffon’un notlarına göre</span> <span class="italic"><span class="calibre_1">Yılanların Tarihini</span></span> <span class="calibre_1">bitirdi (1789). Buffon’un -doğaldır ki- çok sayıda yardımcıları oldu; dörtayaklılar konusunda Daubenton bunlardan başlıcası. Ancak Buffon, kendisini en çok ilgilendiren bahisleri tek başına yazdı: Bunlar</span> <span class="italic"><span class="calibre_1">Yeryüzü Kuramı, İnsanın Doğal Tarihi</span></span> <span class="calibre_1">(1749),</span> <span class="italic"><span class="calibre_1">Doğanın Devirleri</span></span> <span class="calibre_1">(1778),</span> <span class="italic"><span class="calibre_1">Madenler</span></span><span class="calibre_1">’dır.</span></p>

  <p class="calibre_6"><span class="calibre_1">Buffon, her şeyden önce bir jeolog ve antropologdu.</span></p>

  <p class="calibre_6"><span class="calibre_1">Bütünlüğüne eserler yazan, büyük kuramlar ve cesur varsayımlar ortaya atan tüm yazarlar ve aynı zamanda yazar olan bütün bilginler gibi Buffon da pek eleştirilmiştir. Biçeminde yapmacıklığa, tumturaklılığa gittiği söylenmiştir. Oysa, bu hükme dayanak olarak gösterilen bahisler, yardımcılarının kaleminden çıkmadır. Kendisi yazdığında, yalınlık ve büyüklük doludur biçemi; bir yarım günü bir cümle üzerinde düşünmekle geçirdiğini söylerler; her kelime onu titizliğe götürürmüş. Aslında kutlamak gerek bunu. Buffon’un dili yüce, soluklu ve soylu idiyse şundandı: Büyük konulara değiniyordu kalemi ve onların büyüklüğünün de bilincindeydi. Asıl ağır suçlama başkaydı ve kimi zaman büyük bilim adamlarından geliyordu: Onun, sahte bir bilgin, kafadan sistemler uyduran bir düzenbaz olduğu söyleniyordu. Gerçekte, bütün yaşamını gözleme ve deneye verdi; olaylara saygı en üst düzeydeydi kendisinde ve en güzel kanıtı da şudur: Durmadan bakış açısını değiştirdi; çalışmaları ilerledikçe</span> <span class="italic"><span class="calibre_1">Yeryüzü</span></span> <span class="calibre_1">Kuramı’nın yetersizlik ve yanlışlarını gördüğünden, yirmi dokuz yıl sonra,</span> <span class="italic"><span class="calibre_1">Doğanın Devirleri</span></span> <span class="calibre_1">adıyla, tuttu yeni baştan yazdı onu. Kısmi gerçeklerle yetinmiyordu; anlamanın, olayların bütününü görmenin ve aralarındaki bağları yakalamanın aranışı içindeydi. Gerçek gibi zevke ve kazanca da düşkün, oturduğu Montbard’la Paris arasında zamanını bölen, salonları ziyaret eden, toprak spekülasyonu yapan, taş ocakları ve ormanlar işletip maden ocağı açtıran Buffon, gününün en diri saatlerini bilimsel çalışmaya ayırıyordu yine de. Tartışmalardan hoşlanmasa da, olayları dur dinlenmeden izledi; zekâsının olağanüstü niteliğini bir yana bırakarak şunu da söyleyebilmiştir: «Deha, büyük bölümüyle sabrın eseridir; ben elli yılımı çalışma odamda geçirerek zafer kazandım!»: Kitaplarını öylesine sıcaklık ve deyiş güzelliği ile donatan da bilime karşı duyduğu tutkudur: O eserler, en çok okunan, okuyucular arasında doğal bilimleri ve bilimsel düşünce zevkini -belki- en çok yayan eserler oldular; önerdiği yöntem, sınıflandırdığı olaylar, ortaya attığı düşünceler, geliştirdiği kuramlar, yığınla çalışmaya yol açtı ve yeni bilim dallarının kapısını açtı: Hayvanlar coğrafyası, antropoloji, etnografi, paleontoloji.</span></p>

  <p class="calibre_6"><span class="calibre_1">Buffon, doğa tarihinin, her türlü ilahiyatçı etkiden sıyrılıp maddenin yer değiştirmesinin incelenmesine dönüşmesinde büyük rol oynadı. «</span><span class="bold"><span class="calibre_1">Ereksel nedenler</span></span><span class="calibre_1">»</span> <span class="bold"><span class="calibre_1">düşüncesinin can düşmanı oldu</span></span><span class="calibre_1">. Böylesi bir düşünceden yola çıkan ve</span> <span class="italic"><span class="calibre_1">Doğanın Görünümü</span></span> <span class="calibre_1">(1732-1740) adıyla o yıllarda pek okunan rahip Pluche tatlı tatlı şöyle diyordu: «Tanrı, denizi tuzlu yarattıysa, tuzsuz deniz bizim için zararlı olacaktı da onun içindir; gel-gitler, gemilerin limanlara rahatça girebilmeleri için yaratılmıştır; kırmızı ya da beyaz gözlerimizi yorabilir, siyah gönlümüzü karartırdı; işte o yüzdendir ki kırlar yeşildir, gözümüzü dinlendirmektedir; yeşilin çeşitli farklılıkları vardır, içimize ferahlık getirmektedir». Buffon, bu soruya soruyla karşılık veriyordu: «Gözlerimiz olduğu için ışık vardır, kulaklarımız olduğu için ses vardır demekle, ışık ve ses olduğu için gözlerimiz ve kulaklarımız vardır demek aynı şey değil mi? Ya da fazladan neyi anlatır bunlar?». Öte yandan, çoğu hayvanda «kayıtsız, işe yaramaz ya da fazladan parçalar»ın olduğunu işaret ediyordu; bu ise, hayvanların yetkin ve kadiri mutlak bir zekaca yaratıldığı fikrini yıkıyordu. Her şeyin belli bir amaca bağlanmasına karşı çıkıyor; «nesnelerin biçimi, doğanın hareket biçimini tanımakla» yetinmemeyi eleştiriyor; ve şu sonuca varıyordu: «Ereksel nedenlerden kalkarak, doğanın eserleri hakkında hükme varamayız; doğaya kısır görüşlerle yaklaşmamalı, hareketlerine de manevi zevklerimize göre bakmamalıyız; doğa nasıl hareket ediyor, onu incelemeli ve onu tanımak için de, ürünlerinin -o sonsuz- çeşitliliğinin önümüze serdiği bütün fiziksel ilişkilerin üstüne eğilmeliyiz».</span></p>

  <p class="calibre_6"><span class="calibre_1">Her şeyi, başka sorular sormadan</span><span class="bold"><span class="calibre_1">, fiziksel ilişkileri</span></span> <span class="calibre_1">tanımaya indirgemek, pozitif bir bilim kurmak demekti. Ne var ki Buffon, eski düşüncelerden ağır ağır sıyrıldı; Tanrıyla ilahiyatın yerine, metafizik bir Doğa anlayışı geçirdi. Her şeyi ondan biliyor, ona yüklüyordu; doğa tasarlıyor, girişiyor ve deniyordu. Bununla beraber, görüşü yavaş yavaş durulaştı; ve sonunda şuraya vardı: «Doğa, Yaratıcının kurduğu bir</span> <span class="bold"><span class="calibre_1">kanunlar sistemi</span></span><span class="calibre_1">dir». Bir kanunlar sistemi, olaylar arasında evrensel ve zorunlu ilişkiler sistemi: Tam bir pozitif görüştü bu.</span></p>

  <p class="calibre_6"><span class="calibre_1">Buffon’dan önce</span> <span class="bold"><span class="calibre_1">Reaumur</span></span><span class="calibre_1">,</span> <span class="italic"><span class="calibre_1">Böceklerin Tarihi</span></span> <span class="calibre_1">(1734-1742) adlı eseriyle başka yazılarında, doğrudan doğruya Doğayı incelemeyi ve -Aristoteles’le Plinius da olsa- yazarların anlattığı her şeyin doğru olup olmadığının araştırılmasını öğütlüyordu. Buffon, sadece olayları tanımayı istedi ve olaylara saygıyı öğütledi. Öyle diyordu: «Bir sistem düşlemek, bir kuram ortaya atmaktan kolaydır. Tarihçi, icad etmek için değil, betimlemek içindir; hiçbir varsayımın arkasından koşmamalıdır; gözlemlerini bileştirmek, olayları genelleştirmek ve bunlardan bir bütün oluşturmak için başvurmalıdır imgelemine».</span></p>

  <p class="calibre_8"><span class="calibre_1">JEOLOJİNİN DOĞUŞU</span></p>

  <p class="calibre_6"><span class="calibre_1">Böylece, jeolojide, olayların dayatmadığı bütün açıklamalar reddedilmiş oluyordu: Ay’ın yokluğu, kaybolmuş bir gezegenin varlığı, evrensel tufan; «bunlar öylesi varsayımlardır ki, imgelem kolayca kapılarını açar ve böylesi nedenlerden istenilen he rşey elde edilebilir» diyordu Buffon. İstediği tek şey şuydu: «Her gün ortaya çıkan etki ve sonuçlar, birbirini izleyen ve durmadan yenilenen hareketler, belirgin ve hep tekrarlanan işlemler»</span></p>

  <p class="calibre_6"><span class="calibre_1">Felâket kuramına karşı</span> <span class="bold"><span class="calibre_1">güncel nedenler kuramı</span></span><span class="calibre_1">nın zaferiydi bu.</span></p>

  <p class="calibre_6"><span class="calibre_1">Buffon, jeolojik incelemelere başladığında, önde gelen doğa bilimcilerinin yaptığı yığınla ayrıntılı ve ilginç çalışmalara karşın, bütünlüğüne görüş hâlâ Kutsal Kitap’taki «Tekvin»de anlatılandı: Ona göre, Tanrı dünyayı altı günde yaratmıştı; bir çırpıda kıtaları ve hayvanları koymuştu ortaya ve bunlar XVIII. yüzyıl insanlarının gördükleri gibiydi, bütün çağlar boyunca da öyleydiler; insandan insana değişen önemsiz kimi küçük değişiklikler söz konusuydu yalnızca. Daha sonraları, «saptanımcılık» (fixisme) diye adlandırılacak kuram budur. Yığınla fosil biliniyordu; ama sade çakıltaşlarını, böcek kabuğuna, yaprağa ve balığa benzeten Doğanın -o çılgınca- alışkanlıklarına veriliyordu bunlar; ya da tufanın izleri olarak bakılıyordu. Bunlara aklı yatmayanlar ise, Kutsal Kitab’ın söylediklerine karşı çıkmaya cesaret edemiyor ve susuyorlardı.</span></p>

  <p class="calibre_6"><span class="calibre_1">Buffon’un ise yanlış yapmaktan başka korktuğu yoktu; tek istediği gerçekti ve yalnız olayları tanımanın arkasındaydı. 1749 yılından başlayarak, Yeryüzü Kuramı adlı eserinde, fosillerin asıl kökenlerini söylüyor; dünyamıza -ilahiyatçıların 6.000 yılına karşılık- 74.000 yıllık bir yaş biçiyordu ve böylece bir gelişmeyi göstermiş oluyordu. 1778’de yayımladığı Doğanın Devirleri adlı eserinde beş «olay»a ve üç «anıt»a dayanır. Olaylar, dünyanın asıl biçimi, iç sıcaklığı, bu sıcaklığın Güneş’le ilgili derecesi, dünyayı oluşturan maddeler ve yeryüzünde -dağlara varıncaya değin- rastlanan kalıntıların denizlerden gelmiş olmasıdır; «anıt» dedikleri de, geçmişten kalan kalıntılar. Bu güncel olaylar ve geçmişin kalıntıları, çağlar boyunca bir gelişmenin yaşandığı düşüncesini esinletti ona ve ana çizgilerini belirtmeğe çalıştı bu gelişmenin. Yeryüzünün tarihinde 7 devir vardı: Birincisi, «Dünya ve Gezegenler ortaya çıktıklarında» bir akışkanlık ve akkorluk devriydi; ikincisi, «sertleşen maddenin, yeryuvarlağının iç kayasını ve yeryüzünde görülen büyük camcıl kitleleri oluşturduğu» soğuma devriydi; üçüncüsü, «suların kıtalarımızı kapladığı» devirdi; dördüncü devir, «sular çekildiğinde ve volkanlar harekete geçtiğinde» başlamıştı; beşinci devir, «filler ve Güneyin öteki hayvanları Kuzeydeki toprakları işgal ettiklerinde» doğmuştu; altıncı devir, «kıtalar birbirinden ayrıldıklarında» oluşmuştu; yedincisi de, «İnsanın gücü Doğanın gücüne yardımcı olmaya başladığında» doğmuştu.</span></p>

  <p class="calibre_6"><span class="calibre_1">Böylece, yöntem olarak, maddenin yer değiştirmesinin incelenmesi; öngerçek olarak, geçmişteki olaylarla günümüzdekilerin benzerliğinden hareket eden fizik kanunların sürekliliği; bütünlüğüne görüş olarak da, zaman boyunca ağır bir dönüşümün gerçekleştirdiği sürekli bir gelişim düşüncesi ete kemiğe bürünmüştü.</span></p>

  <p class="calibre_6"><span class="calibre_1">Özetle,</span> <span class="bold"><span class="calibre_1">modern jeoloji</span></span> <span class="calibre_1">doğmuştu.</span></p>

  <p class="calibre_6"><span class="calibre_1">Bugün bize pek doğal gelen bu gelişme düşüncesi, yığınla düşünce biçimini alt üst ediyordu; o yüzden de direnişlerle karşılaştı. Kilise heyecanlandı: Buffon Kutsal Kitab’a karşı çıkıyordu. İlahiyat Fakültesi, 15 Ocak 1751’de 16 öneriyi mahkûm etti ve Buffon’un söylediklerinden dönmesini istedi. Buffon, «tarihin Yaradılış hakkında bütün söylediklerine harfi harfine inandığını» ve «Musa’nın söylentisine ters düşebilecek ne ki var terkettiğini» ilan etti. Ne var ki, Voltaire çapında insanlar bile Buffon’u anlayamadılar. Örneğin Voltaire, fosillerin Suriye’den Haçlı seferlerinin hacılarınca getirilmiş şeyler olduğunu inatla belirtti; kimi fosiller de, Romalıların, taze olmadıkları için yemeyip sofralarından fırlatıp attıkları balıklardı ona göre.</span></p>

  <p class="calibre_6"><span class="calibre_1">Doğaldır ki, gülünçtü böylesi karşı çıkışlar.</span></p>

  <p class="calibre_8"><span class="calibre_1">BİTKİLERİN VE HAYVANLARIN SINIFLANDIRILMALARI</span></p>

  <p class="calibre_6"><span class="calibre_1">XVIII. yüzyılda, canlı varlıkların cins ve tür olarak sınıflandırılmaları konusunda da, büyük bir çaba harcandı. Bitkilerin ve hayvanların kimliklerini belirlemek için böylesi bir sınıflandırma zorunluydu. Geçen yüzyılın sonlarında 18.000 bitki çeşidi saptanmıştı; hayvan türünün sayısı ise git gide artıyordu. Doğabilimciler bu çalışmalara can havliyle sarıldılar; çünkü, böylece Tanrının plânını keşfedeceklerine inanıyorlardı.</span></p>

  <p class="calibre_6"><span class="calibre_1">Yüzyılın başlarında, doğabilimciler, Fransız Tournefort’un bitki sınıflandırmasıyla Aristoteles’in hayvan sınıflandırmasından yararlanıyorlardı. Bir rahibin oğlu olan İsveçli</span> <span class="bold"><span class="calibre_1">Linne</span></span> <span class="calibre_1">(1707-1780), alabildiğine düzeltti bu sınıflandırmaları, Onun 1788’de yayınladığı</span> <span class="italic"><span class="calibre_1">Doğa Sistemi</span></span> <span class="italic"><span class="calibre_1">(Systema naturae)</span></span> <span class="calibre_1">adlı eseri, -her defasında yenilenerek- basıldı durdu; başka eserler de eklendi buna. Linne, bitkibilimde, 7.000 bitkiyi, -erkek organlarının sayısına, büyüklüğüne, birleşme biçimine göre- 24 sınıfa ayırdı; yalınlaştırdı. Doğabilimcilerin bir adeti vardı, betimlemedeki genel özellikleri türün adına katıyorlardı; böylece Şerbetçiotu adı şuydu:</span> <span class="italic"><span class="calibre_1">Convolvulus heteroclitus perennis floribus foliaceis strobili instar</span></span><span class="calibre_1">. Doğaldır ki, bu cümleleri hatırda tutmak için olağanüstü bir bellek gerekiyordu ve sınıflandırma işlerini kolaylaştıracak yerde güçleştiriyordu. Linne, ikili bir adlandırma kabul etti: Cins için herhangi bir ad, bir de tür için ad; sistem, hayli kullanışlı idi ve bu bugün de bitki adlandırmasının temelidir; böylece, ilerdeki araştırmacıların işi kolaylaştırılmış oldu. Linne, zoolojide de, Aristoteles’in sınıflandırmasını, aslını koruyarak yetkinleştirdi; işin içine, iç organları soktu; memeleri gözönünde tutup ilk kez doğurucuları başkalarından ayırdı ve -o güne değin balıklar arasına sokulan- Balinagilleri Memeliler sınıfına kattı.</span></p>

  <p class="calibre_6"><span class="calibre_1">Eserine pek büyük güveni vardı Linne’nin. Ona göre, türler, keskin ve sabit farklılıkları, kendine özgü nitelikleriyle birbirinden ayrılan gerçek birimlerdi. Her tür, Yaratıcının bir eylemini karşılıyordu; Tanrı, onu gerekli bütün sıfatlarla donatmış, değişmez kılmıştı. Doğabilimcinin asıl görevi, türlerin dökümünü yapmaktı: böylece, Tanrının -o hayran kalınacak- eserini betimlemiş olacaktı; sistematik, en yüce bilimdi.</span></p>

  <p class="calibre_6"><span class="calibre_1">Linne, saptanımcılığın gerçek kuramcısıdır.</span></p>

  <p class="calibre_6"><span class="calibre_1">Bununla beraber, yine de yetkin olmaktan uzaktı eseri: Sınıflandırmada, ilke olarak erkek organlarını gözönünde tutmuştu, çünkü, bu yolla tanımlanan niteliklerin büyük bir değer taşıdığına inanıyordu; doğal bir sınıflandırma yaptığı kanısındaydı. Gerçekte ise, seçimi keyfiydi, sıralamaları yapmaydı: Gülleri üç farklı sınıfa ayırmış ve incirle ısırganı da aynı sınıfa koymuştu. Hayvanbilimde, aslanı, kaplanı, susamurunu, denizanasını, köpeği, kirpiyi, köstebeği ve yarasayı tutup</span> <span class="italic"><span class="calibre_1">Ferae</span></span><span class="calibre_1">, ya da vahşi hayvanlar sınıfına sokuyordu.</span> <span class="italic"><span class="calibre_1">Jumenta</span></span> <span class="calibre_1">sınıfı atı, fili, hipopotamı, soreksi ve domuzu kapsıyordu! Böylece, sistemi pek doyurmadı kimseyi; başka bir yirmi kadar sınıflandırma ortaya çıktı. Bunlar, nitelikleri hakkında derinliğine bir incelemeyi, betimlemede alabildiğine bir ilerlemeyi de getiriyordu beraberlerinde; öyle olduğu için de yöntem git gide doğallaştı. Öte yandan, buluşlar, bitki ve hayvan âlemi arasındaki ayrılığı ortadan kaldıracağa benziyordu: Mercanların, deniz bitkileri olduğuna inanılmıştı hep; 1727’de Marsilyalı bir hekim, Peysonnel, bu bitkilerin, «mercan üreten böcekler olduğunu» gösterdi. İngiliz Trembley, 1740’ta, bir su bitkisini inceledi, ancak inceledikçe onun bir hayvan olduğu ortaya çıktı: Yeşil hidra idi bu. Üzerinde, bilinen ilk hayvansal yenilenmeleri elde etti: Kesilen hidranın her parçası, yeniden tam bir hidra olup çıkıyordu; hayvansal aşılamalarda bile bulundu ve iki başlı ya da çokbaşlı hidralar elde etti. Büyük yankıları oldu bunun ve hemen hemen bütün dikkatler, sınıflandırılması güç olan bu hayvanlara çevrildi.</span></p>

  <p class="calibre_6"><span class="bold"><span class="calibre_1">Doğanın sürekliliği düşüncesi</span></span> <span class="calibre_1">doğuyordu.</span></p>

  <p class="calibre_6"><span class="calibre_1">Sınıflandırmaların yapaylığını -belki- ilk gören Buffon oldu ve Linne’ye şiddetle çattı.</span></p>

  <p class="calibre_6"><span class="calibre_1">Ancak, doğal sınıflandırma yöntemini bulan ve türün gerçekliği inancını yıkan bir Fransız oldu:</span> <span class="bold"><span class="calibre_1">Adanson</span></span> <span class="calibre_1">(1727-1806). Adanson,</span> <span class="italic"><span class="calibre_1">Senegal’in Doğal Tarihi</span></span> <span class="calibre_1">(1757) ile, asıl eseri olan</span> <span class="italic"><span class="calibre_1">Bitki Aileleri</span></span> <span class="calibre_1">(1763) adlı kitabında, örgütlü biçimlerin sürekliliği üzerinde ısrar eder. Sınıflar, cinsler, türler, «doğada bunların bulunduğunu kimse tanıtlayamaz» diyordu; çünkü, ona göre, «birbirini izleyen bireyler vardı sadece ve değişiklikler yoluyla biri ötekinin içinde -adeta- eriyerek sürüp gidiyorlardı». Böylece, farklılıkları dikkatle inceleyerek, «ayırım çizgileri»ni koydu ortaya. Pratik zorunluluklardan dolayı sınıflandırmalara gidilse de, bu «ayrım çizgilerinin aralarında sürdürdükleri düzeni» gözönünde tutmalı; «doğanın yöntemini ya da doğal yöntemi» izlemeli. Adanson, bütün alışkanlıklarla bağlarını kopararak, bütünlerin incelenmesi düşüncesine vardı; gerçek olan «bütün»dü. Bir guruptan ötekine -farkına varmadan- geçiş üstüne bu işaretler, dönüşümcülüğe doğru açılan güzel bir yoldu; ve, zihnimizin, kolaylık adına bölümlere ayırdığı gerçeklikteki sürekliliğin, böylesi bir saptamanın yığınla felsefi sonucu da olacaktı kuşkusuz.</span></p>

  <p class="calibre_8"><span class="calibre_1">ÇEŞİTLİ SORUNLAR</span></p>

  <p class="calibre_6"><span class="calibre_1">XVIII. yüzyıl bu organizmaların sırlarını daha da çözmeği denedi.</span></p>

  <p class="calibre_6"><span class="calibre_1">Önce, neydi kökenleri bunların?</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Geçen yüzyıl kurtçuklar, sinekler ve bütün böcekler için, kendiliğinden üreme düşüncesini yıkmıştı; deneyimler, bütün bunların bir erkekle dişinin çiftleşmesinden doğduğunu göstermişti. Mikroskopla mikroplar keşfedilmişti. Buffon, 1748’de, bunların kökenini açıklamak amacıyla, kendi gelişme düşüncesine de uygun olarak, kendiliğinden üreme kuramını yeniden gündeme getirdi. Rahip Needham’a bir deneme yaptırdı: Rahip, kızartılmış etin kaynar suyunu bir şişeye döktü, ağzını sıkıca kapayıp «pek sıcak» küllerin içine bıraktı. Dört gün sonra, arka arkaya, sporlar, mantarlar, bakteriler, haşlamlılar çıktı ortaya. Needham, bunlara bakıp, maddenin «bitme gücümden bahsetmeye başladı; bu güç, maddeyi bitki haline getiriyor, sonra da hayvansal duruma geçiriyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bunun üzerine, İtalyan doğabilimcisi Spallanzani (1729-1799), -Pasteur’e yakışır- bir dizi deneylere girişti. Needham’ın, şişelerini, içindeki tohumları öldürmeye yetecek kadar ateşe tutmadığından kuşkulandı; ayrıca, şişeler «pek gözenekli» bir mantarla kapatıldığından, içine tohumlar girmiş olabilirdi. Spallanzani, 1765’te şişelere haşlamlı su koydu, sonra onları bir saat kaynar suda tuttu; hiçbir «hayvancık» ortada yoktu; tersine, şişeler açık kaldığında ya da az bir zaman ısıtıldığında, hayvancıklar kaynaşıyorlardı. Needham itirazda bulundu: Spallanzani fazla ısıtarak «bitme gücümü zayıflatmıştı. Spallanzani, bunun üzerine şişelerini iki saat boyunca kaynar suda tuttu, ancak sonra iyi kapamadı; hayvancıklar göründüler. Böylece, ısının hiçbir etkisi yoktu ve birinci deneyim geçerli idi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Buna benzer biriki deneyden sonra Spallanzani şu sonuca vardı: «Bitme gücü bir düş eseri idi»; «hayvancıklar», «</span></span><span class="italic"><span class="bold"><span class="calibre_1">tohumlar</span></span></span><span class="italic"><span class="calibre_1">»dan oluşuyorlardı; bu tohumlar, sıcaklığa bir süre direniyor, sonra yeniliyorlardı. Ancak, daha sonraki yılların denemeleri, kendiliğinden döllenmeye inancı yeniden ortaya çıkaracaktı; Pasteur ve Pouchet, Needham’la Spallanzani arasında tartışmayı tekrar başlatacaklardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Nasıl çalışıyorlardı bütün bu organizmalar?</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">İngiliz Hales, 1727’de</span></span> <span class="italic"><span class="bold"><span class="calibre_1">Bitkilerin Statiği</span></span></span> <span class="italic"><span class="calibre_1">adlı eserinde, denemelerinin sonuçlarını açıkladı: Ona göre, özsunun yükselişi terleme yoluyla idi; bu terleme ise, güneş ısısının etkisiyle yapraklarda oluyordu. Yüzyılın sonlarına doğru, kimyadaki ilerlemeler, bitkilerin kendilerine yarayan maddeyi nasıl ürettiklerin bulma olanağını sağladı. 1771’de Priestley şunu saptadı: İyice kapalı bir çanın altına konulan bir sap nane, havayı temizliyordu. Lavoisler’nin çalışmalarından sonra da şu anlaşıldı: Bitkiler, gündüz karbon gazını alıyor, karbonunu alıkoyuyor ve oksijeni salıveriyorlardı, böylece karbon bitkide kalıyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Hayvanlar konusunda, XVIII. yüzyıl, uzun süre Descartes’ın düşüncelerine bağlı kaldı: Ona göre, beden bir makine idi: bir borular, kaldıraçlar, körükler, pompalar, kalburlar topluluğu idi. Kimyasal olaylar hakkında hiçbir düşünce yoktu. Öd, idrar, süt hepsi kanda oluşuyordu; kan, bezlerden geçiyordu; bezler ise, bütün bu sıvıları ayırmak için birer süzgeçtiler. Herşey mekanik olduğuna göre, herşey de hesaba vurulabilirdi. İngiliz Keill, çıkarsama yoluyla şöyle bir hesaplama yapmıştı: 160 libre ağırlığında bir adamın 100 libresi kan, 10 libresi kemik, 17 libresi de yağdır. Bir yanlıştı bu ve pek sık tekrarlanan bir yola başvuruyordu: Daha yalın, ama daha ilerlemiş bir bilimin usullerini, çıkarsama yoluyla daha yeni ve daha karmaşık bir bilime aktarıyordu; sadece, her ikisinde ortak olan şeye bakıyor, ama en karmaşık özelliği gözardı ediyordu. Daha sonra, biyoloji, insan toplumlarının incelenmesine uygulanacak ve insanı şaşırtıcı sonuçlara varılacaktır.</span></span>
  </blockquote>

  <blockquote class="calibre_10">
    <span class="italic"><span class="calibre_1">1778’de Barthez</span></span> <span class="italic"><span class="bold"><span class="calibre_1">dirimselcilik</span></span></span> <span class="italic"><span class="calibre_1">(vitalizm) kuramını ortaya attı: Buna göre, sadece fizik güçlere dayanarak yaşam olayları açıklanamaz; bir yaşamsal ilkenin etkisiyle ortaya çıkar bu olaylar; kanunları ise, organların özellikleri incelenerek bulunabilir. Biyolojik olayların kendine özgülüğünün bilincine varılması ve yaşam üstüne bütün metafizik kuramların reddedilmesi demekti bu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Montpellier, dirimselciliğin merkezi oldu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Deneylerden önemli sonuçlara varıldı: Reaumur 1752’de, Spallanzani de 1780’de, zar miğdeli hayvanlarda, sindirimin kimyasal olduğunu gösterdiler. Sindirimin, miğdedeki kasların öğütmesine bağlı olduğu öne sürülüyordu. Her ikisi de, öğütmeye karşı, delikli küçük bir demir tüp yoluyla besinleri korudular ve eti sindirilmiş olarak buldular. Tübe bir sünger koydular ve miğde özsuyunu elde ettiler. Spallanzani, bu özsuyu et dolu tüplere koydu, ağızlarını mühürledi, onları üç gün boyunca koltuk altında gezdirdi ve eti bütünüyle sindirilmiş buldu; ilk yapay sindirimdi bu.</span></span>
  </blockquote>

  <blockquote class="calibre_10">
    <span class="italic"><span class="calibre_1">1775’e değin, havanın kana, onu serinletmek ya da ona canlandırıcı bir madde katmak için girdiğine inanılıyordu. O yıl, Priestley, solunumda bir gaz alış verişi olduğunu gösterdi. Arkasından 1777’de, Lavoisier, hekim ve doğabilimcilerin yüzyıllardan beri üzerine eğildikleri bir sorunu çözdü: Ciğerde kanın oksijeni özümseyip, karbon asidini bıraktığını gösterdi. Arkasından 1780’den 1790’a değin, Laplace ve sonra da Seguin’le, Lavoisier, kalorimetreyi hayvansal sıcaklığa uyguladı; solunumun, bedendeki sıcaklığın korunmasında başlıca etken olduğunu ve terlemenin bedeni serinleştirip rahatlattığını, sindirimin de kana solunum ya da terleme yoluyla kaybettiği şeyi geri verdiğini tanıtladı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Nasıl ürüyorlardı canlı varlıklar?</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Yığınla deney sonunda</span></span> <span class="calibre_1">bitkilerin cinselliği</span> <span class="italic"><span class="calibre_1">bulundu: Döllenme, erkek çiçeğin tozlarının dişi çiçeklerin üzerine düşmesiyle oluyordu. 1750 yılından başlayarak bu bilgi kesinleşti. Ne var ki, bilginler, hayvanların üremelerinin sırlarını çözmede tam bir başarısızlığa düştüler. Meraklandırır bir çok gözlemler yapıldı; örneğin yaprak bitlerinin döllenmesiz cücüklenmesi, bakire kaldığı halde döllenmeler... Ancak, hiçbir kesin sonuç çıkmadı bunlardan. Öyle olunca da, bilginler, önoluş ve tohumların birbirinin içine geçmesi kuramına tutundular: İlk insan, ilk hayvanlar, birbirinin içine geçmiş biçimde, bütün gelecek kuşakları içeriyorlardı. Bir bilgin, 200 milyon insanı temsil etmek üzere böyle 200 kuşaktan sözediyordu. Buffon, bu anlayışı sert biçimde eleştirdi; ancak bilginler «hikmeti ilahi» önünde eğiliyorlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Ne var ki, bütün bu başarısızlıklara karşın,</span></span> <span class="italic"><span class="bold"><span class="calibre_1">doğanın sürekliliği</span></span></span> <span class="italic"><span class="calibre_1">düşüncesi ilerliyordu. Yalın nesnelerin incelenmesinde o denli başarıya ulaştırmış gözlem ve deneyler, örgütlü nesneler için de elde bulunan tek araçlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Yığınla yaşamsal olay, fizik ve kimya olaylarına, maddenin hareketlenmesine indirgeniyordu. Kimi bilginler, henüz açıklanmamış ne ki var birgün bu yolla açıklanabileceğini düşünüyorlardı; baştan aşağıya materyalist oldular.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Ya sinirsel durumlar?</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">XVIII. yüzyıl, bir önceki yüzyılda İngiliz Willis’in öne sürdüğü</span></span> <span class="italic"><span class="bold"><span class="calibre_1">tepke</span></span></span> <span class="italic"><span class="calibre_1">(reflexe) kavramından yararlandı. Montpellier’li Astruc, 1723 ve 1736’da, «sempatiler»i inceliyordu: Organizmanın bir bölümü uyarıldığında, bir başka bölümünün bir kısılma ya da bir kıvranmaya uğradığı tepkilerdi bunlar: Göz kapaklarının seyirmesi, öksürük, hapşırma, kusma, yutma. Ne var ki, her açıklama beyne bağımlı kalmaktadır. Yüzyılın son otuz yılında Kopernik devrimine benzer bir devrim olur:</span></span> <span class="italic"><span class="bold"><span class="calibre_1">Beyinsiz işleyen «sen-sorimoteur»</span></span></span> <span class="italic"><span class="calibre_1">merkezler bulunur. Edinbourg’lu Whytt, parçalanmış kurbağalar üzerine yaptığı deneylerde, beyin olmadığı halde tepkeli hareketler saptar ve şu sonuca varır: Bu hareketler için gerekli olan omuriliktir; çünkü, omurilik yokedilince, böylesi hareketler de son bulmaktadır. Onu Halles’de profesör Unzer’le, Prag’da profesör Prochaska’nın deneyleri izler. Bu üç bilginin üçü de, sinirsel akış ve gücün niteliği üstüne soyutlamalara gitmekten çekindiler ve -Newton’un yöntemini kabul ederek- Descartes’çı mekanizmanın, fizik kuramlarının dışında, hayvansal kanunları belirlemeği denemek için sinirlerin niteliklerini incelemekle yetindiler. Daha aşağıda bulunan daha yukarıda olanı açıklamıyordu; biyolojik bilginin de kendine özgü bir düzeni ve kanunları vardı.</span></span>
  </blockquote>

  <p class="calibre_8"><span class="calibre_1">DÖNÜŞÜMCÜLÜK</span></p>

  <p class="calibre_6"><span class="calibre_1">Bununla beraber, ilerleme düşüncesi; ağır, derece derece ve sürekli değişme düşüncesi, varlıkların sınırsız olarak değişebilirliği düşüncesi ilerliyordu ve</span> <span class="bold"><span class="calibre_1">dönüşümcülüğe</span></span> <span class="calibre_1">(transformisme) götürüyordu. Yığınla olay vardı bu düşünceye kapıları açan: Günümüzde soyu tükenmiş hayvan fosilleri; türün yapay niteliği ve komşu türler arasında yığınla aracı türler; insan ve hayvan anatomisindeki ilerlemeler. Bütün bunlar, canlı varlıkların yapılarındaki birliği ortaya koyuyorlardı: Hayvanlarda, bedensel yapının genel planı birbirine benziyordu ve hepsi ortak bir atadan gelmiş gibiydiler; yapılardaki ve yaşam biçimindeki uygunluk, ortama uymayı akla getiriyordu. Buffon’un hayvansal coğrafyası da aynı anlamda ilerliyordu. Aynı hayvanların iklime, beslenmeye, alçaklık ve yüksekliğe göre gösterdikleri farklılıklar, fiziksel etkilerin altında ortaya çıkabilecek değişiklikler olmak gerekirdi; fizyolojideki ilerlemeler, canlıların yaşamında fiziksel ve kimyasal etkenlerin önemini gösteriyordu; garip olaylar, doğada bilinmeyen ve olağanüstü güçlere işaret eder gibiydi: Trembley, parçalara ayrılmış hidraların yeniden bir araya getirilebileceğini görmüştü; hidralara, aklın almayacağı biçimlerde başları aşılamıştı; 1746’da Duhamel-Dumonceau, horozun mahmuzunu hayvanın tepesine aşılamıştı. Reeamur, 1712’de istakozun kesilen ayağının yeniden oluştuğunu görmüştü; Spallanzani, 1768’de başı kesilen salyangozda aynı şeyin farkına varmıştı; Bonnet, 1780’de, bir semenderin gözünün tekrar oluştuğunu saptamıştı.</span></p>

  <p class="calibre_6"><span class="calibre_1">Böylece, dönüşümcü varsayım, erkenden Fransızların aklına geldi. Matematikçi ve astronom Maupertius, birçok deneylerden sonra,</span> <span class="italic"><span class="calibre_1">Fizik Venüs</span></span> <span class="calibre_1">(1745),</span> <span class="italic"><span class="calibre_1">Doğa sistemi</span></span> <span class="calibre_1">(1751) ve</span> <span class="italic"><span class="calibre_1">Kozmoloji</span></span> <span class="calibre_1">(1756) adlı eserlerinde, bir dönüşümcü olarak dile getiriyordu düşüncelerini. Bilgin, iklim ve besinlerin etkisi altında kazanılmış değişikliklerin, ilk kuşaktan başlayarak geçirilebilir olduğunu gösteriyor ve şöyle soruyordu: Buna bakarak, iki bireyden, birbirine hiç de benzemeyen yığınla türün çıkabileceği açıklanamaz mı? Maupertius, daha o tarihte, çevreye uyum ve doğal ayıklanma düşüncesindeydi; bu fizik etkilerin rastlantısı, yığınla bireyi ortaya çıkarmıştı; gereksinmelerine yanıt veremeyecek biçimde yapıları kötü olanlar yok olmuşlardı; ötekiler</span> <span class="bold"><span class="calibre_1">kimi uygun ilişkiler</span></span> <span class="calibre_1">sayesinde varlıklarını sürdürüyorlardı.</span></p>

  <p class="calibre_6"><span class="calibre_1">Adanson,</span> <span class="bold"><span class="calibre_1">türlerin değişebilirliği</span></span><span class="calibre_1">ne iyice inandı. Şu ya da bu yolla yeni bitki türlerinin ortaya çıktığını saptadı. Bu değişiklikler, bir sonraki kuşakta kaybolabilirlerdi, ancak miras yoluyla geçebilirlerdi de; o zaman yeni bir türdü söz konusu olan, Buffon, eşeğin, iklim ve beslenme etkisiyle soysuzlaşmış bir at olduğu, insanla maymunun -atla eşekte olduğu gibi- ortak bir kökenden geldiği sonucuna vardı. Yine ona göre, «İster hayvan ister bitki olsun, her ailenin tek bir kökeni vardı; bütün hayvanlar tek bir hayvandan geliyorlardı ve bu tek hayvan, zamanın akışı içinde, yetkinleşerek ve soysuzlaşarak bütün öteki hayvan ırklarına yol açmışlardı»; bu gelişme de, sonraki kuşaklara geçecek biçimde dış koşulların derece derece etkilerinin sonucuydu.</span></p>

  <p class="calibre_6"><span class="calibre_1">Ne var ki, bütün bunlar, kitaplarda ve kafalarda dağınık haldeydi henüz; aklın, şöyle bir değinip uzaklaştığı görüşlerdi. Ancak, düşünce doğmuştu. Onlardan dört başı mamur bir kuram ortaya atacak olan -Buffon’un oğlunun eğitmeni- Lamarck olacaktır.</span></p>

  <p class="calibre_6"><span class="calibre_1">XIX. yüzyılın başlarında gerçekleşecektir bu.</span></p>

  <p class="calibre_8"><span class="bold"><span class="calibre_1">V</span></span><br class="calibre2" />
  <span class="bold"><span class="calibre_1">İNSAN VE TOPLUM BİLİMLERİ</span></span></p>

  <p class="calibre_6"><span class="calibre_1">İnsan ve toplum bilimleri, henüz pek yetersiz kalsalar da, büyük ilerlemeler kaydederler. Onlarda da «fizik» teki anlayış ve yürüyüş görülür. Önce, böylesi «fizik» bir anlayış: Ereksel nedenler bir yana bırakılmıştır, Tanrı işin içinden çıkarılmıştır, gerekirciliğin öngerçeği kabul edilmiştir; insan, doğal nedenleri gözönünde tutmak istemektedir artık: Fiziksel ortam, insansal gereksinmeler, duygular, tutkular, düşünceler; olayların -doğrudan ya da tanıkların aracılığıyla gözlemlenmesi ve deneysel usa-vurma usulleri kabul edilmiştir. Bunun yanı sıra «fizik» teki yürüyüş: Görünüşleri iyiden iyiye betimlemek, olayların birbirlerine zincirlenişini aydınlığa çıkarmak ve kanunlara yükselmek Ne var ki, matematik aleti en karmaşık, en hareketli, her şeyin birbirine karıştığı olaylara uygulamada güçlükler vardır; öyle olunca da, bilgin, sadece yetersiz birtakım çizgileri yakalayabilmekte ve bu da bu bilimlerin olgunlaşmasını geciktirmektedir.</span></p>

  <p class="calibre_6"><span class="calibre_1">İnsan bilimleri,</span> <span class="bold"><span class="calibre_1">betimlemeci</span></span> <span class="calibre_1">bir aşamadadır bu yüzyılda; bir tarih düzeyindedir.</span></p>

  <p class="calibre_8"><span class="calibre_1">ANTROPOLOJİ VE SOSYOLOJİ</span></p>

  <p class="calibre_6"><span class="calibre_1">Buffon, antropolojiyi ve insansal coğrafyayı yaratır. İnsan, ondan önce birey olarak incelenmişti; o, tür olarak inceler. 1749’da yayımladığı</span> <span class="italic"><span class="calibre_1">İnsanın Doğal</span></span> <span class="calibre_1">Tarihi’nde,</span> <span class="bold"><span class="calibre_1">insan soyunun birliği</span></span><span class="calibre_1">ni belirtir. Birbirinden ayrı iki tür kısır filizler vermektedir; oysa, insansal bütün filizler bereketlidir. Böylece insan, iklim, beslenme ve yaşam biçimlerine göre birbirinden ayrılan çeşitlilikler ve ırklar oluşturan bir türdür. «Avrupa’da beyaz, Afrika’da kara, Asya’da sarı ve Amerika’da kızıl olan insan, aynı insandır; iklimin rengini taşır derisinde yalnız». Öte yandan insanlık tektir: Hayvandan da aklı ve düşüncesiyle ayrılır; düşünce insanın amacıdır, aynı zamanda mutluluğu.</span></p>

  <p class="calibre_6"><span class="calibre_1">Dine karşı olan Buffon, böyle manevi bir sonuca bağlar konuyu.</span></p>

  <p class="calibre_6"><span class="calibre_1">Auguste Comte’un -bir sonraki yüzyılda- «sosyoloji» diye adlandıracağı insan toplumlarının bilimi palazlanıyordu. Doğrudan gözlemler yetersizdi, o yüzden de geçmişteki tanıklara başvurmak gerekiyordu; yeni bilimin kullanacağı yöntem -ister istemez- eleştirel tarih yöntemi olacaktır; böylesi bir yöntem ise, iki yüzyıldan fazla bir zamandır iyice biliniyordu. Bir Fransız,</span> <span class="bold"><span class="calibre_1">Louis de Beaufort</span></span><span class="calibre_1">,</span> <span class="italic"><span class="calibre_1">Roma Tarihinin İlk Beş Yüzyılının Belirsizliği Üzerine İnceleme</span></span> <span class="calibre_1">adlı eserinde (1738), bunun güzel örneklerini verir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Beaufort, ateşli bir gerçek aşkının ürünü olan Descartes’çı kuşkuyla doludur. Eski tarihçilerin verdiği hükümleri dikkatle inceler; çelişme bulur onlarda; denetlemek ister. Bunun için, gerçek belgeleri toplamak gerekir; çünkü, bir tarihçinin eseri kaynakları ölçüsünde değer kazanır. Ancak, kaynakların gerçekliklerinden de emin olmalı; böylece, onların nasıl ve kimin tarafından nakledildiği ve günümüze değin nasıl geldiklerini incelemeli. Toplanan belgeleri anlamak sözkonusudur. Bir «öndüşünce» olmadan okumalı onları; belgelere isteneni söyletmeğe kalkmamalı; deyimlerini olduğu gibi almalı; vardıkları sonuçlara bakmalı yalnız. Kelimelere iyice dikkat etmeli, bir parça karanlık göründüklerinde, doğru olanı yakalayabilmek için metinde öteki bölümleri araştırmalı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Metinlerin dedikleri biliniyor. Doğru mu söyledikleri? Bu noktada, aklın temeli olan çelişmezlik ilkesine başvurmalı. Çelişen ne ki var reddedilmeli: Doğa ya da gerçeğe benzerliğin kanunlarıyla zıtlaşan herşey, yazarlarının sayısı ve şöhreti ne olursa olsun, geçersizdir. Aklı zorlamayan metinler arasında bir çelişme varsa, o zaman da bir ayırıma gitmeli: Bir belgenin söylediğini bir tarihçinin söylediğine mutlaka yeğlemeli; iki tarihçiden, başka ülkelerin tarih olayları ile sözkonusu ülkeninkiler arasında bağlantı kurmuş olanın söylediklerine bakmalı; uzun bir incelemenin sonunda kendi çıkarının tersine yazmış olanın hükmünü almalı; allayıp pullamak ya da yerin dibine batırmak niyeti olmayanın dediğini dikkat etmeli; dikkatli bir tanığı gerektirecek bol ayrıntılar karşısında kuşku duymalı: Çelişme vardır, çünkü o denli ayrıntıyla bakacak ve inceden inceye saptayacak biçimde fırsat nadir geçer ele. Yazarın niyetini, kökenini, karakterini, çalışmadaki alışkanlıklarını yazarken içinde bulunduğu durumları araştırmalı. Son olarak, alıntı ve yollamalarla, doğrudan doğruya okuyucunun kendisini, varılan sonuçlar hakkında hüküm verecek duruma getirmeli; okuyucu da kuşku duymamalı, incelemeli, karar vermeli, çelişmezlik ilkesiyle silahlı olmalıdır.</span></span>
  </blockquote>

  <blockquote class="calibre_10">
    <span class="italic"><span class="calibre_1">Akılcılığın en güzel ürünlerinden biridir bu yöntem.</span></span>
  </blockquote>

  <blockquote class="calibre_10">
    <span class="italic"><span class="calibre_1">Beaufort, pek güzel uyguladı bunu. Ne var ki, ortak bir araç haline gelmişti bu. Derinliğine her incelemeci ve hemen bütün tarihçiler -şu ya da bu ölçüde- onu uyguladılar. Voltaire gibi, bir başka ağır yanılgıların kaynağı olan aşırı eleştiriye kayanlar oldu. Ancak, bütün olarak, pek büyük bir eser kondu ortaya.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">XVIII. yüzyıl, geçen yüzyılın</span> <span class="bold"><span class="calibre_1">derinliğine inceleme</span></span> <span class="calibre_1">çabasını sürdürdü: Alabildiğine metin bulundu, kopya edilip, basıldı; dev bibliyografyalar düzenlendi; belgelerin elden ele geçirilmesi, yazarlar, örfler, coğrafya, kronoloji, özetle gerçeği yanlıştan ayırmaya yarayacak herşey hakkında bilgiler toplandı. Bu dev çalışma özellikle Fransa’dadır. Araştırmacının kimi zaman özverisi de girdi araya. Bütün bunların sonunda, İlk Çağ tarihi yenileşti; Orta Çağ bulundu; Asya uygarlıkları keşfedildi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Gramerci Premare, Şu-King’in çeviricisi Gaubil, eski Çin tarihinin yolunu açtılar. 1762’de, Fransız Anquetil-Duperron, elinde zendce, pehlevice, farsça, sanskritçe yazılı 180 elyazmasıyla dönüp Paris’e geldi. 1793’te, Sylvestre de Sacy, pehlevice sınırlı kelimelere dayanıp Sasanî hükümdarlarının yazıtlarını okudu. 1784’te kurulan Kalküta Asya Derneği’nin başkanı İngiliz Jones, 1789’da, bir Hint dramının, Çakuntala’nın çevirisini yayımladı; 1794’te de</span></span> <span class="italic"><span class="bold"><span class="calibre_1">Manu Kanunları</span></span></span><span class="italic"><span class="calibre_1">’nı yayımlamağa başladı. Doğu, masallardan sıyrılıyordu; ne var ki Mısır, Mezopotamya bilinmez ülkelerdi henüz.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Belgeler toplandıktan, eleştirisi yapıldıktan, anlaşıldıktan, olaylar -yer ve zaman olarak- bir yere oturtulduktan sonra, kalıyordu yakınlıklarına göre onları sınıflandırmak; aralarındaki ilişkileri ve zincirleniş belirtmek; onlardan kanunlar çıkarmak ve, bu kanunları, bir temel ilkeye bağlı olacak biçimde birkaç genel ilkeye kavuşturmak. Bu mantıksal davranış, aslında XVIII. yüzyılda yoktur; çünkü, derin bilgili uzmanların ve tarihçilerin çalışmaları, yüzyılın ilk yarısından başlayarak, kimi cesur kafalara son çalışmalara girişmek olanağını sağladı.</span></p>

  <p class="calibre_6"><span class="calibre_1">İtalyan</span> <span class="bold"><span class="calibre_1">Vico</span></span> <span class="calibre_1">(1668-1744), 1725 yılında</span> <span class="italic"><span class="calibre_1">Yeni Bir Bilimin İlkeleri</span></span> <span class="calibre_1">adlı eserini yayımlar. Machiavelli ile Jean Bodin’den sonra, sosyolojinin kurucularından biridir o. Ona göre, tarihi, Kilisesinin zaferi doğrultusunda Tanrı yönlendirir. Ancak, bir ilk neden olarak Tanrı varsa, ikincil olarak da doğal nedenler vardır. Vico, tarihin, her türlü mucizevi müdahalenin dışında kalan işte bu</span> <span class="bold"><span class="calibre_1">doğal kanunlarının incelenmesi</span></span><span class="calibre_1">ne verir kendini. Nesnelerin bir ebedi düzeni, her milletin gelişmesinin bir ideal kanunu vardır. Vico, Platoncudur gerçi, ama Newton’cudur da: Birbirinden farklı yığınla olay</span> <span class="bold"><span class="calibre_1">tek bir kanuna</span></span> <span class="calibre_1">göre oluşmaktadır. Bilgin, insanlığın bıraktığı işaretlere bakıp onu bulacaktır: Eski milletlerin dil ve eserleri, mitolojiler, eski şiirler, ilkel kanunlar, bütün bunlar bizim ilk psikolojik davranışlarımızın ve sosyal durumumuzun yankılarıdır. İnsanlığın ortak tutkularını görmek, dokunaklı bir tarihi izlemek; ahenkli ya da çarpıcı deyimlerin lezzetine varmak için okumak söz konusu değil artık: Belli bir düşünme ve duyma biçimine işaret eden kelimeleri, biçimleri, bir örfü, kendine özgü bir örgütlenişi yakalamak ve o yolla insanlığın eski durumunu yeniden ortaya koymak gerekiyor. Bu, «yeni bilim»dir. Vico, insan soyunun birliğini kuruyor. İnsanlarda, bütün insan soyunda, bütün bir millet ve sınıfta ortak olacak biçimde, bir ortak duygu ve usavurma vardır; «birbirinden habersiz halklarda, aynı anda aynı düşünceler doğmuştur». Böylece, bütün milletlerde, ortak kurumlar ve birbirine benzer bir gelişme görüyoruz. Belli bir millette, herşey düşüncenin durumuna bağlıdır: Din, sosyal sınıflar, hukuk, yönetim, yaşam biçimi bundan doğarlar ve birbirine uygunluk ilişkilerine göre aralarında birleşirler; biri varsa, öteki de vardır. Böylece Vico, bir toplumun belli bir andaki varlık koşullarını gösteriyor. Ne var ki, insan zekâsı değişir, gelişir ve bir durumdan ötekine geçer; toplumların dönüşümünü de beraberinde getirir bu. Ancak, bütün bu durumlar aynıdır ve dönüşüm de aynı kalıplara göre sürer gider. Dünyayı düşünceler yönlendirir. Vico, böylece toplumların gelişme kanununu saptar: Önce bir barbarlık, sonra aileye dayanan teokratik aşama, arkasından da sitelerin aristokratik dönemi ve hepsinde de -git gide az ölçüde- imgelem egemendir; onları, aklın üstün geldiği monarşik dönem izler; bütün bunlardan sonra geri çekiliş, çözülme ve yeniden başlama. Gelişim belirsiz değildir, ama «</span><span class="bold"><span class="calibre_1">çevrimsel</span></span><span class="calibre_1">» (cyclique)dir; her millette tekrarlanan bir bütün oluşturur o; bu, ebedî bir dönüştür.</span></p>

  <p class="calibre_6"><span class="calibre_1">Pek karışık ve pek karanlık olan Vico, zamanında da az tanındı; öyle de olsa bir etkisi oldu. Montesquieu onu okudu: Tuttuğu notlardan Vico’nun onu nasıl çarptığını anlıyoruz; ve, Montesquieu’nün aracılığıyla, Vico’nun temel düşünceleri, denge ve gelişme, bütün bir yüzyıla yayıldı. Ama asıl derinliğine etkisi, XIX. yüzyılda olacaktır.</span></p>

  <p class="calibre_6"><span class="calibre_1">Fransız</span> <span class="bold"><span class="calibre_1">Montesquieu</span></span> <span class="calibre_1">(1689-1755),</span> <span class="italic"><span class="calibre_1">Romalıların Yükselişi ve Çöküşünün Nedenleri Üstüne Düşünceler</span></span> <span class="calibre_1">(1734) adlı eserinde, hareket halinde topluma eğildi;</span> <span class="italic"><span class="calibre_1">Kanunların Ruhu’</span></span><span class="calibre_1">nda (1748) ise, durağan halde toplumu anlatmaya çalıştı. Bir kaftan soylusu, zaman zaman da Bordeaux Parlömanında başkan olan Montesquieu, bütün yaşamını eserine adadı, otuz yılını verdi. Tümdengelime pek başvuran bir Descartes’çıdır o; ama, aynı zamanda fizikçi ve doğabilimci, herşeye dikkat kesilen bir gezgin, yorulmak bilmez bir okuyucu. Başlıca yöntemi gözlem ve tüme-varımdır: Betimlemek, saptamak, olaylardan kanunlara yükselmek, kanunlardan ilkelere varmak.</span> <span class="italic"><span class="calibre_1">Kanunların Ruhu</span></span><span class="calibre_1">’nun «Önsöz»ünde pek güzel anlatır kendini.</span></p>

  <p class="calibre_6"><span class="calibre_1">Neydi söylediği Montesquieu’nün?</span></p>

  <p class="calibre_6"><span class="calibre_1">Bütün doğa, hayran kalınacak bir «mekanizma» olarak doğal kanunlarla düzenlenmiştir: «Kanunlar, en geniş anlamıyla,</span> <span class="bold"><span class="calibre_1">nesnelerin doğasından gelen</span></span> <span class="bold"><span class="calibre_1">zorunlu ilişkiler</span></span><span class="calibre_1">dir; ve, bu anlamda, bütün varlıkların kanunları vardır». Ne var ki, insan toplumları da doğal varlıklardır ve doğal kanunlara tâbidirler. İnsanların yaptıkları kanunlar, pozitif kanunlar, doğal kanunlarla olduğu gibi, kendi aralarında da uygunluk içinde olmalıdırlar. İnsan özgürdür ve kimi zaman kendi kanunu «zorunlu ilişkiler»i bozar; olsa olsa kötülük doğar bundan da. Böylece insan, bu ilişkileri, onlara saygı göstermek ve yararlanmak için bilmelidir. İnsan kanunları, «yapıldıkları halka öylesine has olmalıdır ki, bir milletin kanunlarının bir başka milletinkine uyması, pek büyük bir rastlantıdır. Bu kanunlar, kurulmuş ya da kurulmak istenen yönelimin doğası ve ilkesiyle ilişkili olmalıdır. Ülkenin fiziksel yapısına, buzlu, yakıcı ya da ılımlı iklimine; ülkenin niteliğine, durumuna, büyüklüğüne, çiftçi, avcı ya da çoban halkların yaşam biçimine ilişkin olmalıdır; anayasanın acısını çektiği özgürlük derecesine, ülkede oturanların dinine, eğilimlerine, zenginliklerine, sayılarına ticaretine, örflerine, davranış biçimlerine uygun olmalıdır. Son olarak, bu kanunların kendi aralarında da ilişkiler vardır; bu ilişkiler, onların kökenleri, nesnelerin düzeni, yasakoyucunun amacı bakımından kendini gösterir. Kanunlara, işte bütün bu açılardan bakmalı». Montesquieu, buradan hareketle, bu zorunlu ilişkileri bütün eserinde belirliyor; planı onların akışına göredir; okuyuşu kolaylaştırmak için alabildiğine parçalanmış ve düşünceler arasındaki bağlantıları kaybettirecek ölçülere varmış da olsa, böyledir.</span></p>

  <p class="calibre_6"><span class="bold"><span class="calibre_1">Gerekircilik ve görecilik</span></span><span class="calibre_1">, işte temel ilkeler!</span></p>

  <p class="calibre_6"><span class="calibre_1">Falan veri filan kanunu içerir, bir başkasını da safdışı bırakır. Bu gerekircilik insana özgürlüğünü sağlar. Niçin? Çünkü, her eylemin en keyfi sonuçlara götürebileceği bir dünyada silahsız kalırdı o; önceden görmek, düzenlemek ve hareket etmek olanaksız olurdu; insan kör güçlerin kölesi olurdu. İnsan, nasıl fiziksel dünyanın kanunlarından yararlanıyorsa, sosyal dünyanın kanunlarından da öylece yararlanabilir; özellikle de, insan doğasına uygun o yüce nimete, özgürlüğe erişmek için. Montesquieu, bir sosyal mühendis olarak her an değişme yoluyla, her durumda azami özgürlüğe erişilebileceğini gösterir. Örneğin, bir devlette</span> <span class="bold"><span class="calibre_1">üç iktidar</span></span> <span class="calibre_1">vardır: Yasama, yürütme ve yargılama iktidarıdır bunlar. Batı Avrupa’da,</span> <span class="bold"><span class="calibre_1">birbirinden ayrı</span></span> <span class="calibre_1">olmalı ve</span> <span class="bold"><span class="calibre_1">başka başka organlara</span></span> <span class="calibre_1">verilmelidir bu yetkiler. Bu iktidarların sınırlanması ve denetlenmesinin yolu budur; despotluğu safdışı tutmanın da yöntemidir bu: Bu iktidarlar ister bir kralda, ister bir soylular heyetinde, ister halkın elinde toplansın, despotluk doğar bundan.</span></p>

  <p class="calibre_6"><span class="calibre_1">Gergin, kimi zaman duru ve bir billûr gibi yoğun bir dille yazılan, kılıçla kesip atarmış gibi konuşan bu kitap, tarifsiz bir başarı kazandı; bütün dillere çevrildi; her ülkeden krallara, politikacılara, hukukçulara, tarihçilere esin verdi; 1787 Amerikan Anayasasının, 1791 ve III. yıl Fransız Anayasalarının, 1792 Prusya Yasasının, XIX. yüzyılda çoğu anayasanın esin kaynağı bu kitaptır. Kral Marx’ın da Montesquieu’ye borcu vardır. Ne var ki, bütün olarak yakalamak güç olduğu için, Montesquieu az anlaşıldı: Çoğu, açıp parçalar aradılar onda; yalnız başlarına alındığında ise bir başka anlama gelebilirdi bu parçalar; ancak, böylesinden de hoşlananlar çıktı!</span></p>

  <p class="calibre_8"><span class="calibre_1">EKONOMİ POLİTİK</span></p>

  <p class="calibre_6"><span class="calibre_1">Montesquieu’nün doğrudan izleyicisi olmadı. Eserinin ruhu ve ortaya attığı sorunlar, yığınla kısmi çalışmaya esin verdi. Gerçekte ona en yakın olanlar, doğal kanunlara duydukları ilgi dolayısıyla</span> <span class="bold"><span class="calibre_1">fizyokratik iktisatçılar</span></span> <span class="calibre_1">oldular; onun görecelik ilkesini bir yana bırakıp, doğal kanunlar düşüncesinde birleştiler.</span></p>

  <p class="calibre_6"><span class="calibre_1">XV. Louis’nin hekimi, biyolojist, büyük toprak sahibi</span> <span class="bold"><span class="calibre_1">Quesnay</span></span> <span class="calibre_1">(1694-1774), yığınla gözlemden de yararlanıp, düşüncelerini</span> <span class="italic"><span class="calibre_1">Ansiklopedi</span></span><span class="calibre_1">’nin</span> <span class="italic"><span class="calibre_1">Çiftlik</span></span> <span class="calibre_1">ve</span> <span class="italic"><span class="calibre_1">Tahıllar</span></span> <span class="calibre_1">maddeleriyle,</span> <span class="italic"><span class="calibre_1">İktisadi Tablo</span></span> <span class="calibre_1">(1758) ve</span> <span class="italic"><span class="calibre_1">Doğal Hukuk</span></span> <span class="calibre_1">adlı eserlerinde dile getirdi. «Yeni bilim»i ete kemiğe büründüren çömezleri oldu; «physiocratie» adını da, «doğanın yönetimi» anlamına Dupont de Nemours verdi.</span></p>

  <p class="calibre_6"><span class="calibre_1">Ne diyordu fizyokratlar?</span></p>

  <p class="calibre_6"><span class="calibre_1">Önce, iktisadi olaylar, nesnelerin doğasından çıkan kimi kanunlara boyun eğen olaylarıdır. Bir sistem, bir bilim oluşturur bu kanunlar ve onları koyan Yüce Varlıktır, Tanrıdır; onlar doğa kanunlarının bir parçasıdır; ve mümkün olan şeylerin de en iyisidirler.</span></p>

  <p class="calibre_6"><span class="calibre_1">Sonra, para hiçbir şeydir, kısır bir aracıdır o. Gerçek zenginlik, aslı bozulmadan tüketilir bir ürün koymaktır ortaya. Böylesi bir ürünü,</span> <span class="bold"><span class="calibre_1">katıksız ürünü</span></span> <span class="calibre_1">yalnız</span> <span class="bold"><span class="calibre_1">tarım</span></span> <span class="calibre_1">verir. Sanayi, katıksız ürün vermez; o, eldeki maddelerin biçimini değiştirir; ve, bunu yaparken de, yararlı nesneler yaratır gerçi, ama yerine bir başkasını koymadan maddeyi bozar. Ticaretin yaptığı, ürünleri bir yerden bir yere taşımak ve değiş-tokuş yapmaktır. Yalnız tarımdır ki, yeni bir madde yaratır, onu üretir ve çoğaltır. Böylece, asıl sınıf,</span> <span class="bold"><span class="calibre_1">toprağı değerlendiren taşınmaz mülklerin sahibi</span></span> <span class="calibre_1">olan sınıftır; sonra çiftçiler sınıfı gelir; onları bütün ötekiler, «kısır sınıf» izler. Herşey, tarımsal üretime tâbi olmalıdır. Böylece, ortak mülkleri kaldırıp bireysel mülkiyeti arttırmalı; tarım, kollektif yükümlülüklerden ve feodal haklardan kurtarılmalı; aklı başında bir tarımı geliştirmede tek söz sahibi taşınmaz mülkiyet desteklenmeli; yüksek ücret politikasıyla, genişliğine satım ve ticaret özgürlüğüyle de pahalılık sağlanmalı; ve nüfustan çok zenginlik çoğaltılmalı.</span></p>

  <p class="calibre_6"><span class="calibre_1">Son olarak,</span> <span class="bold"><span class="calibre_1">mülkiyet</span></span><span class="calibre_1">, doğal kanunun istediği bir şeydir ve böylece doğal hukuka girer o. Bunun gibi, mülkiyet hakkının kullanılmasını sağlayan</span> <span class="bold"><span class="calibre_1">özgürlük</span></span> <span class="calibre_1">de doğal hukuktandır;</span> <span class="bold"><span class="calibre_1">güvenlik, eşitsizlik despotluk</span></span> <span class="calibre_1">da: Çünkü hükümetin yaptığı, -o tartışılmaz- doğal kanunları, pozitif kanunlar halinde dile getirmektir. Despot, gerekli vergileri, yalnız mülkiyet sahiplerinden alır, çünkü yalnız onlar katıksız ürün ortaya koyarlar; böylece, despot onlarla aynı çıkarlara sahiptir, onlar gibi iktidarı babadan oğula geçmelidir ve gözönünde tutacağı yalnız onlar ya da onların temsilcileridir; doğal kanunlarının da bilincinde olmalıdır.</span></p>

  <p class="calibre_6"><span class="calibre_1">Başarısı olağanüstü oldu bu görüşün, Mirabeau’ya göre</span><span class="bold"><span class="calibre_1">, İktisadi Tablo</span></span><span class="calibre_1">, yazının ve paranın yanı sıra, insan zekâsının üçüncü temel buluşuydu. Fizyokrasi, bir din oldu Fransa’da. 1789 Kurucu Meclisi, derinden derine etkilendi ondan. Karl Marx, Quesnay’e, modern ekonominin yaratıcısı olarak, hayranlığını dile getirecektir.</span></p>

  <p class="calibre_6"><span class="calibre_1">Qesnay’in çömezleri arasında, onun düşüncesine karşı olarak, Turgot, bir noktaya ısrarla parmak bastı: İleride XVI. Louis’nin Bakanı olacak olan Turgot’ya göre, işçi, yaşamını sürdürebilmek için zorunlu asgariyi alabiliyordu ancak; bu</span> <span class="bold"><span class="calibre_1">ücretlerin tunç kanunu</span></span> <span class="calibre_1">idi: Gelirin değerini düşürüyor, ama öte yandan işçiden sınıfını terketme umudunu da çekip alıyor ve bir zenginler kastı yaratıyordu. Ticaret görevlisi Gournay’le beraber, Turgot, bireyi özgür bırakmak gerektiğine inanıyordu; çünkü, çıkarlarını bir başkasından daha iyi bilecek olan oydu; şöyleydi sloganları: «</span><span class="bold"><span class="calibre_1">Bırakınız yapsınlar, bırakınız geçsinler!</span></span><span class="calibre_1">»</span></p>

  <p class="calibre_6"><span class="calibre_1">Ne var ki, XIX. yüzyıl liberalizminin gerçek kurucusu İskoçyalı fizyokrat</span> <span class="bold"><span class="calibre_1">Adam Simith</span></span> <span class="calibre_1">(1723-1790) oldu.</span> <span class="italic"><span class="calibre_1">Miletlerin Zenginliği Üstüne Deneme</span></span> <span class="calibre_1">adlı eserinde (1776), doğanın yalnız başına bırakıldığı her yerde kendi kendine gerçekleşen bir doğal düzeni gösterir; en iyi olan da bu düzendir. İnsan, yazgısını düzeltmek eğilimindedir ve onda kişisel çıkarını ayırdetmek yeteneği vardır: Böylece özgür bırakmalı onu. Bireyler, topluma yararlı kurumları yaratmada güçsüzlük gösterdiklerinde, ancak bu halde işe karışmalıdır devlet. Bu dünya, üretici ve tüketicilerden oluşan geniş bir cumhuriyettir; herbiri birbirine bağımlıdır bunların ve barış da, bu bağımlılığın bilincinden çıkmalıdır.</span></p>

  <p class="calibre_6"><span class="calibre_1">Öte yandan, yaptığı</span> <span class="bold"><span class="calibre_1">değer çözümlemesi</span></span> <span class="calibre_1">de sosyalistlerin atası haline getirdi onu. Adam Smith’e göre, emek, metaın değerinin gerçek ölçütüdür ve fiyatı oluşturan da odur. Başlarda, bütün bu fiyat işçiye aitti. Ancak, bir birey, bir sermaye, toprak, ilkel madde, alet oluşturduğunda ve onu işçinin emeğiyle harekete geçirdiğinde kapitalist, fiyatın bir bölümünü kendisi için ayırır ve geri kalanı ya da ücreti işçiye verir. Bunlardan her ikisi de, fiyatın mümkün olan en büyük bölümünü isterler. Böylece, ücretin saptanması kapitalistle işçi arasındaki bir tartışmanın ürünüdür; bu tartışma,</span> <span class="bold"><span class="calibre_1">sınıf mücadelesine</span></span> <span class="calibre_1">dönüşür. «Patronlar, ücretlerin yükselmesini önlemek için, her yerde ve her zaman, bir tür zımnî ama sürekli ve birbirine benzeyen birlik oluştururlar». Adam Smith, üretmeyenlere karşı soğuk davranır ve öyle der: «Hükümdar ve bütün Adalet Bakanları ve bütün askeri sınıftan olanlar, üretken olmayan işçilerdir. Rahipler, avukatlar, hekimler, edebiyatçılar aynı sınıfa sokulabilirler»; çıkarları, sosyal çıkarla ters düşen tacirler karşısında da bu soğukluğunu sürdürür.</span></p>

  <p class="calibre_6"><span class="calibre_1">Bütün bu çözümlemeler, ilerde Karl Marx’ı etkileyecektir.</span></p>

  <p class="calibre_8"><span class="calibre_1">TARİH</span></p>

  <p class="calibre_6"><span class="calibre_1">Kimi yazarlar da, belli bir ülke, belli bir dönem ya da bütün insanlık tarihine dönük çalışmalar yaptılar.</span></p>

  <p class="calibre_6"><span class="calibre_1">Önce, bir düzine özel tarih yayınlandı: Voltaire’in</span> <span class="italic"><span class="calibre_1">XIV</span></span><span class="calibre_1">.</span> <span class="italic"><span class="calibre_1">Louis Yüzyılı</span></span> <span class="calibre_1">(1751), David Hume’un</span> <span class="italic"><span class="calibre_1">Büyük Britanya Tarihi</span></span> <span class="calibre_1">(1754), Robertson’un</span> <span class="italic"><span class="calibre_1">İskoçya Tarihi</span></span> <span class="calibre_1">(1759), Justus Moser’in</span> <span class="italic"><span class="calibre_1">Osnabrück Tarihi</span></span> <span class="calibre_1">(1768), bunların başında geliyor. Tarih anlayışı Montesquieu’den beri değişmişti: Beaufort ve önceki tarihçiler için, yönetimler ve örfler üzerine bilgi veren her şey yararsızdı; «olayları aydınlığa kavuşturmak ve tarihlerini saptamak, tarihte aslolan buydu»; yeni tarihçiler içinse, önemli olan</span> <span class="bold"><span class="calibre_1">uygarlık tarihi</span></span><span class="calibre_1">dir.</span></p>

  <p class="calibre_6"><span class="calibre_1">Onun öncüsü</span> <span class="bold"><span class="calibre_1">Voltaire</span></span> <span class="calibre_1">oldu.</span></p>

  <p class="calibre_6"><span class="calibre_1">Örfler, âdetler, inançlar, batıl inançlar, saplantılar, buluşlar: İşte önemli olan! Bu tarihin konusu insandır ve, öyle olduğu için de, insanlığı bütün olarak el almaya götürür. Voltaire’in,</span> <span class="italic"><span class="calibre_1">Milletlerin Örfleri ve Ruhu Üstüne Deneme</span></span> <span class="calibre_1">(1756) adlı eserinde yaptığı budur. Her zaman olduğu gibi, burada da bir dediği ötekini tutmaz ve, özellikle bu eserde, bir «aydınlık düşünceler kaos»una gelip dayanır; öyledir, çünkü Voltaire, alabildiğine yüce zekâsıyla, nesnelerin yalnız bir yanına saplanıp orada körleşmek istemiyordu. Tarih anlamsızdır, rastlantıya, bir giysinin üstünde bir su damlasına, pek kısa bir burna bağlıdır o; ama tarih, düşünülüp taşınılmış plânlara göre yapan büyük hükümdarlara, büyüğün yerine geçmiş küçük koruyuculara da bağlıdır. Tarihin, geleceğe örneklik eden dört büyük yüzyılı vardır: Perikles, Augustus, Mediciler, XIV. Louis çağlardır bunlar. Ancak, gençler modern tarihi öğrenmelidirler, yararlı olan odur yalnız. Tarih, her zaman aynı olan insan tutkularına bağlıdır; her devir, bir bütündür; geçmişe şöyle böyle bağlı, geleceğe ise hemen hemen etkisizdir o; ama, öyle de olsa, insanlık, bir kanuna göreymiş gibi ilerler. Ne olursa olsun, Voltaire, okuttu kendini; gerçek tarih düşünce ve zevkini verdi; yığınla olayı aydınlatıp sayısız sorun attı ortaya ve bütün tarihçileri kendine borçlu kıldı.</span></p>

  <p class="calibre_6"><span class="calibre_1">Ne var ki, bu tarihçiler, doğa bilimlerindeki ilerlemelerin de etkisiyle, dönüşümcü bir anlayışa, bir</span> <span class="bold"><span class="calibre_1">gelişme düşüncesine</span></span> <span class="calibre_1">varıyorlardı. Winckelmann,</span> <span class="italic"><span class="calibre_1">İlk Çağda Sanat Tarihi</span></span> <span class="calibre_1">(1764) adlı eseriyle, sanatın, insanların genel ilerleyişine katıldığını gösterir; sanat da doğar, açılıp serpilir, yaşlanır ve ölür; canlı bir olaydır o. Başkaları, insanlığın, barbarlıktan başlayıp aklın yetkinleşmesine doğru gelişen bir ilerleyiş içinde olduğuna dikkatleri çektiler. Konuya parmak basan Turgot ve</span> <span class="italic"><span class="calibre_1">Ansiklopedi’</span></span><span class="calibre_1">den sonra, Alman Lessing</span> <span class="italic"><span class="calibre_1">İnsan Soyunun Eğitimi</span></span><span class="calibre_1">’ni yazdı (1780); onu, yurttaşı Herder’in</span> <span class="italic"><span class="calibre_1">İnsanlık Tarihinin Felsefesi Üzerine Düşünceler</span></span> <span class="calibre_1">(1784-1791)’i izledi. Yalnız bu iki yazarın ikisi de, bulanık bir Tanrıyı ya da Evrenin esrarlı yaşamını yardıma çağırırlar; ve böylece bilimden çok metafizik yaparlar. Daha pozitif olan Fransız</span> <span class="bold"><span class="calibre_1">Condorcet</span></span> <span class="calibre_1">(1743-1794),</span> <span class="italic"><span class="calibre_1">İnsan Zekâsındaki İlerlemeler Hakkında Tarihsel Tablo Taslağı</span></span> <span class="calibre_1">(1794) adlı eserinde, Buffon’un</span> <span class="italic"><span class="calibre_1">Doğanın Devirleri</span></span><span class="calibre_1">’ni sürdürür ve</span> <span class="bold"><span class="calibre_1">ilerleme kanunu</span></span><span class="calibre_1">ndan söz eder: Ona göre, «insanın yetkinleşme yeteneği sınırsızdır»; «doğanın bizi içine fırlatıp attığı dünya durdukça bu yetkinleşme de sürecektir»; dünyanın fiziksel koşulları aynı olduğu sürece «geriye dönüş hiçbir zaman olmayacaktır». Gelişme süreklidir: «Şimdiki an, geçmiş anların ürünüdür; bu ürün, geleceği de etkiler». Gelişme, açık ve belirli nedenlerden doğar; insan, duygularından gelen düşünceleri birleştirerek, öteki insanlarla ilişkilerde bulunarak, dille, yazıyla, cebirle, sürekli bulup ortaya koyduğu yapay araçlarla yeni düşünceler oluşturur durmadan. Tablo, «İnsan topluluklarının değişik dönemlerde birbirini izleyen gözlemlerinden ortaya çıkacaktır»; ve bu tablo, «İnsanı, doğasının kendisine verdiği umuda dayanarak, yeni ilerlemeleri sağlayacak ve hızlandıracak araçlara» götürecektir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Birbirini izleyen on «devir» olmuştur: I. İnsanlar ilkel topluluklar halinde ortaya çıkmışlardır; II. Çoban kavimler, tarım topluluklarına geçmişlerdir; III. Tarım topluluklarından yazının bulunuşuna kadar olan bir ilerleme devri; IV. Eski Yunan’da, Büyük İskender’in yüzyılına doğru bilimlerde işbölümüne değin insan zekâsının ilerleme devri; V. Bölünüşlerinden -Hıristiyanlığın neden olduğu- çöküşlerine değin bilimlerdeki ilerlemeler; VI. Haçlılar zamanına doğru yeniden ışımasına değ Aydınlığın çöküş devri; VII. Batı’da bilimlerdeki ilk ilerlemelerden basımcılığın bulunuşuna değ süren devir; VIII. Basımcılığın bulunuşundan, bilimlerle felsefenin otoritenin boyunduruğunu kırdıkları döneme değin geçen devir; IX. Descartes’dan Fransız Cumhuriyetinin oluşumuna değin olan devir; X. İnsan zekâsının gelecekteki ilerlemeleri. Bu tarihle aydınlanan bizler, atalarımızın «boşinançlar»ını savuşturabileceğiz; «savaş çığlığı da şudur: Akıl, hoşgörü, insanlık!». Auguste Comte, XIX. yüzyılda, sosyolojisini kurarken Condorcet’nin bu düşüncelerinden hayli yararlanacaktır; dışa doğru gitgide açılan bir eğri çiziyordu bu düşünceler.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Aslında, Condorcet, hiç de bilim yapmıyor, yeni bir İncil vaazediyordu. Voltaire, geçmişte olanı, bir teze, bir tarih felsefesine başvurmadan betimleyip açıklamaya girişmişti. Condorcet ise, insanlığı, Hıristiyanlığı bir yana atmak koşuluyla, daha fazla akla doğru sürekli yürüyüş halinde göstermek istiyordu; bir iman haline dönüşmüş gelişme üstüne iyimser bir görüşü dile getiriyordu; insanlık tarihine, en sevdiği şeyi üretmeye adanmış bir halde bakıyordu. Duygunun öç almasıydı bu! Böylece Condorcet, kendi açısından, Augustin Thierry gibi romantik tarihçilerin,</span> <span class="italic"><span class="calibre_1">Yüzyılların Efsanesi</span></span><span class="calibre_1">’ni yazacak Victor Hugo gibi şairlerin imgelemine ve yürek atışlarına giden yolu açıyordu.</span></p>

  <p class="calibre_8"><span class="calibre_1">«METAFİZİK»İN YAZGISI</span></p>

  <p class="calibre_6"><span class="calibre_1">XVIII. yüzyıl, geçen yüzyılın büyük metafizik sistemlerine düşmandır.</span></p>

  <p class="calibre_6"><span class="calibre_1">XVIII. yüzyıla, Locke’un öğretisi egemendir: Bütün düşüncelerimiz, duyulardan yani deneyden gelir; soğuk, sıcak, acı, uzam, biçim, hareket gibi yalın düşünceleri bize veren deneydir. Bu yalın düşünceler arasında, uzam, biçim, sertlik, hareket, varlık, süre, sayı ile ilişkili olanlar, «baş niteliklerdir ve nesneleri oldukları gibi gösterirler; ötekiler, yani renkler, sesler, tadlar «ikincil nitelikler»dir ve nesnelerin görünmez hareketlerinin duyularımız üzerinde uyandırdığı izlenimlerin sonucudurlar.</span></p>

  <p class="calibre_6"><span class="calibre_1">Bu görüş, duyumcudur ve mekanisttir.</span></p>

  <p class="calibre_6"><span class="calibre_1">Anglikan rahip</span> <span class="bold"><span class="calibre_1">Berkeley</span></span> <span class="calibre_1">(1685-1753), bu görüşe toptan karşı çıktı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Ona göre, düşüncelerin nesnelerle ilişkisi yoktur; çünkü, örneğin büyüklük mesafeye ve gözlerin yapısına göre değişmekte ve sertlikte yumuşaklık da harcadığımız güce bağlıdır. Doğrudan bilginin tek dayanağı düşüncelerdir; düşüncelerse zihnimize aittir. Doğa, iradenin bağımsız düşünceleridir; nesneler de düşünce bileşimleri.</span></span> <span class="italic"><span class="bold"><span class="calibre_1">Tek gerçek olan düşüncedir</span></span></span><span class="italic"><span class="calibre_1">. Gözle gördüklerimiz işaretlerdir, bir dildir; oysa her dil bir düşüncenin eseridir. Gözle gördüklerimiz evrensel bir dildir aynı zamanda; böylece evrensel bir düşüncenin, Tanrının eseridirler. Düşüncelerin, giderek Tanrının varlığı pek bellidir bizim için; oysa, mekanist fizik, bir hayaldir, sonsuz hesabı bir olanaksızlıktır: Çünkü, sonsuza değ bölünmüşlüğü kabul etmek, algılanmasa da uzamın varlığını kabul etmek demektir; oysa, düşünce olarak var olan vardır ancak. Fizik, kimi ilkelerin birbirini düzenli olarak izlemesinin bilgisidir.</span></span>
  </blockquote>

  <blockquote class="calibre_10">
    <span class="italic"><span class="calibre_1">Berkeley, bu söyledikleriyle, bütün bir yüzyılın anlayışına karşı çıkıyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Fransız</span> <span class="bold"><span class="calibre_1">Condillac</span></span> <span class="calibre_1">(1715-1780), mekanizmi kurtarmak istedi. Baştan aşağıya Descartes’çı bir anlayışla donanmış olan Condillac, Berkeley’in görüşünü reddetti.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Ona göre, duyular, bir işaretle gösterdiğimiz yalın düşünceleri verirler bize; biz de bu işaretleri birbiriyle karşılaştırır, birleştirir ve bir dil çıkarırız ortaya ve, bu dilden, karmaşık düşünceler üretiriz. Bütün düşüncelerimiz, hatta imgelemle ilgili olanlar bile,</span></span> <span class="italic"><span class="bold"><span class="calibre_1">dönüşmüş duyular</span></span></span><span class="italic"><span class="calibre_1">dan başka bir şey değildir; bütün yetilerin kaynağı da bu duyulardır. Nesneler, bizim dışımızda vardırlar. İnsan, bir nesneyi tanır ve ötekilerden ayırdeder onu; dış dünyanın gerçekliği, uzam, hareket, duyulardan doğmuş düşüncelerinin değeri hakkında bir güven içindedir. Condillac, bu çözümlemesi ile, mekanist «fîzik»i kurtarmış oluyordu: Karmaşık düşüncelerimizi dilin işaretleri arasındaki bir karşılaştırmadan çıkardığımıza göre, düşüncelerle işaretler arasında tam bir uygunluk olmalı; duyuların aydınlatmadığı ve açık ve belirgin bir gerçekliği dile getirmeyen hiçbir kelimeyi kullanmamalı.</span></span> <span class="italic"><span class="bold"><span class="calibre_1">Bilim, iyi kurulmuş bir dildir.</span></span></span> <span class="italic"><span class="calibre_1">Sonra, yalnız tümdengelimle uğraşamayız; çözümleme de gerekir; çözümleme ve arkasından yeniden kurma, analiz ve sentez. En yüce bilimsel yöntemler, insan zekâsının yalın ve evrensel yöntem biçimlerinden başka bir şey değildir. Böylece her insan, birinden ötekine geçebilir; bilim, herkesin erişebileceği bir şeydir. Elde edilen bilgiler de, tümdengelimci sistemler oluşturmalıdır; varılan ilkeler, genel çekim gibi pek bilinen olaylar olmalıdır. Newton’un fiziği, bilimin ve yöntemin yetkin bir örneğidir.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Condillac, çeşitli eserleriyle, zamanının bilginleri, «ideologlar» topluluğu üzerinde pek büyük bir etki yaptı; bu etkiyi, daha sonra Stendhal gibi yazarlar üzerinde de gösterecektir.</span></p>

  <p class="calibre_6"><span class="calibre_1">Condillac, bilimsel bilgimizin değerinin yanı sıra, evrensel mekaniğin yüce «saatçı»sı Tanrının varlığı hakkındaki kanıtların değeri üstüne düşünürken, İskoçyalı</span> <span class="bold"><span class="calibre_1">David Hume</span></span> <span class="calibre_1">(1711-1776), konuya daha başka türlü yaklaşıyordu. Onun başlıca eserleri şunlardır:</span> <span class="italic"><span class="calibre_1">İnsan Doğası Üstüne Kitap, Deneysel Usavurma Yöntemini Manevî Bilimlere Sokma Yolunda Bir Girişim</span></span> <span class="calibre_1">(1740) ile</span> <span class="italic"><span class="calibre_1">İnsan Anlığı Hakkında Felsefi Denemeler</span></span> <span class="calibre_1">(1748).</span></p>

  <p class="calibre_6"><span class="calibre_1">Condillac gibi Hume da duyumcudur.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Duyumlar, bize izlenimler verir; anlığımız da, bu izlenimlerden düşünceler yapar; «</span></span><span class="italic"><span class="bold"><span class="calibre_1">iz</span></span></span><span class="italic"><span class="calibre_1">l</span></span><span class="italic"><span class="bold"><span class="calibre_1">enimler asıl</span></span></span><span class="italic"><span class="calibre_1">,</span></span> <span class="italic"><span class="bold"><span class="calibre_1">düşünceler onların kopyalarıdır</span></span></span><span class="italic"><span class="calibre_1">» der. Ancak, nesnel gerçeklik hiçbir zaman bilinemez: Çünkü, onu bilmek için deneyden başka hiçbir dayanağımız yoktur; deneyse,</span></span> <span class="italic"><span class="bold"><span class="calibre_1">evrensellik</span></span></span> <span class="italic"><span class="calibre_1">ve</span></span> <span class="italic"><span class="bold"><span class="calibre_1">zorunluk</span></span></span> <span class="italic"><span class="calibre_1">ögelerinden yoksundur. Deney, evrensel değildir, çünkü sınırlıdır, yeni bir deneyin ne türlü bir sonuç vereceğini bilemeyiz; deneyin, bugüne değin hep aynı sonucu vermesi bundan sonra da o sonucu vereceğini kanıtlamaz. Deney, zorunluktan da yoksundur; çünkü, örneğin bize soğuma olayını donma olayının izlediğini gösterir, ama soğuma olayını her zaman ve her yerde donma olayının izleyeceğine gerekçe göstermez, daha açık bir deyişle, soğuma olayını donma olayının her zaman izlemesi de zorunlu değildir, soğuma olayını örneğin buharlaşma olayı da izleyebilir. Bu ikisinden hangisinin gerçekleşeceğini anlamamız için yine deneyi izlemek ve olguya bakmak zorundayız. Böylece, bilebileceğimiz yalnızca olgulardır, yoksa onların zorunlu oldukları değil. Hume’a göre deney evrensel ve zorunlu olmadığından gerçek değil, yanılsamadır; bu yanılsamaya götüren de çağrışımlardır: Soğuğu donmanın izlediğini birçok kez görmüşüz, soğuğu yeniden görünce anlığımız bu eski görgüsünü yeniden çağrıştırır, bizler de bu yüzden bu ikisi arasındaki ilişkiyi evrensel ve zorunlu sanırız. Buysa, kuruntudan başka birşey değildir. Böylece Hume, yalnız nesnel gerçekliği değil, bilimin temeli olan nedenselliğin nesnelliğini de yadsır. Hume’a göre, bilginin, giderek bilimin görevi, varlığın anlaşılmasını sağlamak değil, pratik yaşama kılavuzluk etmektir; asıl bilginin konusu yalnızca matematiktir, bütün öteki bilimler mantıksal olarak tanıtlanamayan ve asla tanıtlanamayacak olan olgularla ilgilidir. Ya Tanrı? Hume, gerek dinsel ve gerek felsefi bütün Tanrı öğretilerine karşı çıkar; «din, doğanın dizginlenemez güçlerinin insanlarda uyandırdığı korkudan doğmuştur» der ve dinin ahlak ve uygar yaşam üzerinde çok kötü etkileri olduğunu söyler.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Hume, bu düşünceleriyle, Kant’ı «dogmatik uyku»sundan uyandırdı; Jean-Jacques Rousseau da pek etkiledi onu. Koenigsberg Üniversitesindeki profesörlüğünün yanı sıra, astronom, fizikçi ve filozof olan</span> <span class="bold"><span class="calibre_1">Kant</span></span> <span class="calibre_1">(1724-1804), 1781’de,</span> <span class="italic"><span class="calibre_1">Saf Aklın Eleştirisi</span></span><span class="calibre_1">’ni, 1788’de</span> <span class="italic"><span class="calibre_1">Pratik Aklın Eleştirisi</span></span><span class="calibre_1">’ni yayımladı; ayrıca felsefe, ahlak, tarih ve din üstüne yığınla eser yazdı. Copernik’in astronomide yaptığına benzer bir devrimi, insan zekâsının biliminde yapmak istiyordu ve bakış açısını baştan aşağıya değiştirmenin tutkusu içindeydi. O da, bilgi örneği olarak Newton’un fiziğini alır: Dağınık yığınla deney, bu deneyleri birbiriyle birleştiren kanunlar ve bu kanunların bağlandığı bir ilke. O da doğa bilimlerinin delisidir.</span></p>

  <p class="calibre_6"><span class="calibre_1">Kant’ın öğretisine «</span><span class="bold"><span class="calibre_1">eleştiricilik</span></span><span class="calibre_1">» denir; çünkü, ona göre felsefe araştırması bir değerlendirme, bir eleştiri olmalıdır. İlk yapılması gereken de, aklı değerlendirmek, onun ne olup olmadığını ortaya koymaktır. Vardığı sonuç kesindir: Akıl, metafizik ve bu anlamda felsefe yapamaz. Deney alanında akıl pek güçlüdür; iki kez ikinin dört ettiği her zaman denenebilir; ama metafizik alanda çok güçsüzdür o. Akıl, deneme sınırları dışında yargı vermeğe kalkıştığında hezeyana başlar. Buradan kalkarak, Kant, aklın öteki dünyayı tanıma konusundaki bütün iddialarını reddeder. Tanrı mı? Onun varlığı hiçbir zaman denemez. Kant, bu düşüncesinden dolayı, 1794 yılında II. Guillaume hükümetinden İhtar alır ve din konusunda yazı yazması yasaklanır.</span></p>

  <p class="calibre_6"><span class="calibre_1">Aslında Kant, aklın güçsüzlüğünü ve saltık metafiziksel felsefeyi kökünden yıkmaktadır. İnsan aklının gücüyle güçsüzlüğü çelişınesini böylesine bir açıklıkla ortaya koymak, diyalektik yönteme götüren adımların en büyüğünü de atmak demektir. Kant, «pratik akıl» adını verdiği irade ve eyleme, giderek ahlaka ve duyumculuğa önem vermekle, Tanrıya akıl yoluyla varılamıyacağını ileri sürmekle materyalizme kaymaktadır. Bu açıdan, bir «utangaç materyalist»tir o. Ne var ki, duyuların getirdiği nesnel algıları biçimlendirebilmek içki, akla</span> <span class="italic"><span class="calibre_1">a priori</span></span><span class="calibre_1">, yani deney dışı veriler yakıştırmakla -zorunlu olarak- düşünceciliğe kayar. Aklın, metafiziksel saltık gerçeği bilemeyeceğini ileri sürerken, kendiliğinden şeyi bilemeyeceğini de söylemesi, onu bilinemezciliğe götürür. Bu bilinemezcilik ilerde, bir materyalisti gerektirmeksizin, bir başka büyük düşüncecinin, Hegel’in eleştirisine yol açacak ve kolaylıkla çürütülecektir.</span></p>

  <p class="calibre_6"><span class="calibre_1">Özetle, bütün metafizik belirsizdir ve bilim değildir. Bildiğimiz şey, gerçekliktir. Duyulur gerçeklikten hareket edilerek yapılan bilim meşrudur, çünkü başka türlü yapamayız; öte yandan başarıya ulaşan da bilim oluyor, ve bu da, görüşlerimizle dış dünya arasında belli bir uyuşmanın bulunduğunu gösterir. Ne var ki, yalnızca pratik bir değeri vardır bu bilimin; biz, nesnelerin aslı hakkında gerçekten hiçbir şey bilemeyiz.</span></p>

  <p class="calibre_6"><span class="calibre_1">Kant’ın felsefesi, XIX. yüzyılın hemen bütün filozoflarının çıkış noktası olacaktır. Onun</span> <span class="italic"><span class="calibre_1">Eleştiri</span></span><span class="calibre_1">’sine uzun süre, gerçek bilginin koşullarını gösteren kesin bir buluş olarak bakıldı; ne var ki, bu felsefe, insan zekâsı için bilmenin alanını sınırlıyordu da.</span></p>

  <p class="calibre_8"><span class="calibre_1">BİLİMİN GENİŞLEMESİ</span></p>

  <p class="calibre_6"><span class="calibre_1">Böylece, devrin insanları, bilimsel alanda dev bir çaba koydular ortaya; bütün bilgileri «fizik» modeli üzerine kurmayı aradılar: Hukuk, ahlak, güzelliğe varıncaya değin herşey hakkında böyle yapılmaya çalışıldı. Fransız rahip</span> <span class="bold"><span class="calibre_1">du Bos</span></span><span class="calibre_1">,</span> <span class="italic"><span class="calibre_1">Şiir ve Resim Üzerine Eleştirel Düşünceler</span></span> <span class="calibre_1">(1719) adlı eseriyle, güzellik, hakkındaki yeni bilimin temellerini attı; 1735’te, Alman</span> <span class="bold"><span class="calibre_1">Baumgarten</span></span><span class="calibre_1">, bu yeni bilime «estetik» adını verdi.</span></p>

  <p class="calibre_6"><span class="calibre_1">Ne var ki, bilim ve bilimsel düşünce ne denli yaygın olursa olsun, bir azınlığın ayrıcalığı idi yine de; ve bu azınlığın içinde de gevşeklikler vardı. Hâlâ deniz adamlarına, deniz kızlarına, kartal başlı aslanlara, satirlere, tek boynuzlu masal hayvanlarına inanan ve bu türlü inançları yayan sahte bilginler dolaşıyordu; bunlar arasında, çakıllarda yaşayan insan ve hayvanları bulup resimlerini yaptıklarını, kuru toprakta doğup büyüyen kabuklu deniz hayvanlarını gördüklerini söyleyenler de vardı. Voltaire bile, kaldığı kırsal bölgede kabuklu deniz hayvanlarının doğduğunu ve bunlar üzerinde gözlemlerde bulunduğunu söyleyebildi. Şarlatan Mesmer’in esrarlı saplar ve zincirlerle çitlenmiş gerdelinin çevresine yığışan ve hayvansal manyetizmanın bilinmez gücüyle, bütün hastalıkların iyileştirildiğine, ağrısız doğumlara inanan meraklılar kalabalığı vardı. Havaya fırlatılan ilk balonları parçalayan köylüler; ilk Yıldırımsavara karşı başkaldıran zanaatçı takımı; sihire, büyücülere, cinlere, gulyabanilere inananlar görüyoruz. Bir avuç filozof ve bilgin, işte bu insan denizinin içinden çıkıyordu.</span></p>

  <p class="calibre_6"><span class="calibre_1">Daha başka engeller de vardı.</span></p>

  <p class="calibre_6"><span class="calibre_1">Ne var ki, bu sınırlar içinde, bilim hükümrandır; giderek bir din haline gelir; «bilimcilik» uç vermiştir. İnsan, bilim yoluyla doğanın sırlarına egemen olarak, şifa bulmaz hastalıkları iyileştireceğini, insan yaşamını alabildiğine uzatacağını, sosyal bilime dayanarak da en iyi toplumu kuracağını düşünmektedir.</span></p>

  <p class="calibre_6"><span class="calibre_1">Bir «altın çağ»a gittiğinin inancı içindedir özetle.</span></p>

  <p class="calibre_8"><span class="bold"><span class="calibre_1">VI</span></span><br class="calibre2" />
  <span class="bold"><span class="calibre_1">BÜTÜNLÜĞÜNE GÖRÜŞLER</span></span></p>

  <p class="calibre_6"><span class="calibre_1">Parça parça görüşlerin yanı sıra bütünlüğüne görüşler de vardır.</span></p>

  <p class="calibre_6"><span class="calibre_1">«Aydınlıklar Felsefesi» başında geliyor bunların.</span></p>

  <p class="calibre_8"><span class="calibre_1">«AYDINLIKLAR FELSEFESİ»</span></p>

  <p class="calibre_6"><span class="calibre_1">1760 yılına doğru «</span><span class="bold"><span class="calibre_1">Aydınlıklar felsefesi</span></span><span class="calibre_1">» zafere ulaşır; kendilerine «</span><span class="bold"><span class="calibre_1">Filozoflar</span></span><span class="calibre_1">» denen kişilerin kaleminde ete kemiğe bürünmüş bir felsefedir bu. Filozoflar, düşüncelerini, trajediler, epik, öğretici ve yerici şiirler, romanlar, yergi eserleri, diyaloglar, sistem açıklamaları ve sözlüklerle ortaya koymuşlardır. Bütünlüğüne eserler arasında, en başta gelen de, bir sözlüktür: D’Alembert’le Diderot’nun yayınladıkları</span> <span class="italic"><span class="calibre_1">Fransız Ansiklopedisi</span></span><span class="calibre_1">, XVIII. yüzyılın bir özetidir; nasıl ki, vaktiyle Aquino’lu Torna da, ilâhiyat adına böylesi bir özetlemeye gitmişti. Eserin ilk cildi, başında d’Alembert’in yazdığı bir «önsöz»le, Temmuz 1751’de yayımlanır; siyasal iktidarın yığınla engeline karşı 1764’te tamamlanır; 17 cildi metin ve 17 cildi de resimlere ayrılmıştır. Çoğu hali vakti yerinde ve resmî unvanlara sahip, avukat, hekim, profesör, rahip, akademisyen, sanayici, üretici 130 yardımcının katıldığı ve fiyatı bakımından da büyük aydın burjuvaziye hitap eden Ansiklopedi, bir burjuva eseridir. Başlıca «Filozoflar» arasında, Voltaire ve Diderot gibi evrensel yazarlar, Montesquieu gibi hukukçular, d’Alembert gibi matematikçiler, genel olarak burjuvazinin çeşitli katlarından çıkıp gelmiş insanlardır; aralarında, burjuvaziye, kılıç soylularından daha yakın olan kaftan soyluları vardır.</span></p>

  <p class="calibre_6"><span class="calibre_1">Çağın düşüncesi, geçmiş yüzyıllardan çok daha fazla olarak burjuvadır.</span></p>

  <p class="calibre_6"><span class="calibre_1">Bu burjuvaların anlayışı</span> <span class="bold"><span class="calibre_1">akılcı, pozitif</span></span> <span class="calibre_1">ve</span> <span class="bold"><span class="calibre_1">yararcı</span></span><span class="calibre_1">dır. Hepsi de açıklık, aydınlık, akla uygunluk ilkelere saygı isterler her yerde; bu ilkeler de, özdeşliktir, çelişmezliktir, nedensellik ve kanunsallıktır. Aklın yüce bir değeri vardır: Herşeyi yapabilir o, herşeye erişebilir ve herşeyi yargılayabilir; âhir zaman hükümdarıdır o. Voltaire gibi ona sınır getirmek isteyenler bile, en azından şöyle düşünürler: Aklın dışında karanlık ve kaos vardır; bilgiye ulaştırmada tek geçerli aracımızdır o bizim. Akıl, yalın ve açık gerçeklerden hareket ederek çıkarsamalarda bulunur; ama asıl yaptığı, olayları gözlemler ve kanunlar çıkarır onlardan. İnsana yararlı bilgilerin arkasındadır o; işe yarayamayan ne ki var boştur. Yuh olsun salt meraka! Bu anlayış bir yerde kısırlaştıracaktır; bereket versin başeğmeyenler çıktı.</span></p>

  <p class="calibre_6"><span class="calibre_1">«Filozof»ların çoğu</span> <span class="bold"><span class="calibre_1">yaradancı</span></span> <span class="calibre_1">(deiste)dır. Akılları onlara, bir ilk nedenin olması gerektiğini göstermiştir; çünkü onsuz, nedenden nedene sınırsız olarak geçilememektedir; böylece, herşeyin kendisine tâbi olduğu, giderek kadiri mutlak olan bir Ebedi Varlık vardır. Bu yüce varlık, baştan aşağıya zekâdır da aynı zamanda; çünkü Evren, hayran kalınacak derecede kurulup düzenlenmiş bir mekaniktir: Bu düzen, düzenleyici bir zekâyı da içerir. Tepeden tırnağa güçlü ve zeki olan bu yüce varlık Tanrıdır. Onu tanıyamayız biz, ne olduğunu da bilemeyiz, ama var olduğunu biliriz: Bütün dinlerin ortak temeli</span> <span class="bold"><span class="calibre_1">evrensel din</span></span><span class="calibre_1">dir bu.</span></p>

  <p class="calibre_6"><span class="calibre_1">Tanrı, zorunlu olarak eksik bırakmıştır eserini: Çünkü, yetkin bir dünya Tanrıyla karışırdı, Tanrı olurdu; oysa, yalnız Tanrıdır yetkin olan. Ne var ki, kadiri mutlak, zekâ sahibi, böylesi ne ahenkli bir dünyayı yaratan Tanrı, «mümkün dünyaların en iyisi»ni de zorunlu olarak yaratmıştır. Eğer kötülükler varsa bu dünyada, bizim anlayamadığımız daha yüce bir iyilik adınadır. Bu öğretiye 1737’de bir ad da konur:</span> <span class="bold"><span class="calibre_1">İyimserlik</span></span><span class="calibre_1">. Yürekten yandaşı önce Voltaire’dir bu görüşün; 1755’teki o korkunç Lizbon depreminden sonra en azgın düşmanı kesilir ve tutar -o zehir zemberek-</span> <span class="italic"><span class="calibre_1">Candide</span></span><span class="calibre_1">’i yazar (1759). Bir yerinde şöyle konuşturur kahramanlarını: «Nedir iyimserlik? diye soruyordu Cacambo-Heyhat! dedi Candide, herşey kötü olduğunda herşey iyidir diye tutturma kudurganlığı!». O andan başlayarak da, iyimserlik çözülmeğe başlar.</span></p>

  <p class="calibre_6"><span class="calibre_1">Tanrı, dünyayı ebedi kanunlarla düzenledi; bu kanunlarda asla bir değişiklik yapmıyor. Böylece, dua etmek boşuna bir iştir; ne ayine gereksinme vardır, ne de sunağa. Kanunları tanımak ve onlara uymak için yalnızca doğayı incelemeli.</span></p>

  <p class="calibre_6"><span class="calibre_1">Filozofların kimisi materyalisttir ve tanrıtanımazdır: Maupertius, hekim La Metrie, vergi mültezimi Helvetius, Paris’in belli başlı tanrıtanımazlarını sofrasında toplayan ve tanrıtanımazlık adına -adetâ- bir yazı imalâthanesi kurmuş olan Baron d’Holbach ve son olarak da -zaman zaman- Diderot. Onlara göre, herşey maddeyle açıklanmaktadır. Ebedî olan maddedir; maddeden hareket, kanunlar, evrensel düzen doğmaktadır; herşey, hatta varsayımdır. Tanrıtanımazlara hoşgörürlükle bakılmaktadır: Yüzyılın en ünlü romanı, Jean-Jacques Rousseau’nun</span> <span class="bold"><span class="calibre_1">Yeni Heloise</span></span><span class="calibre_1">’inde Mösyö Wolmar bir tanrıtanımazdır, ama canayakın bir kişidir. Ne var ki, bir avuçtur bu «Filozof»lar ve öğretilerinin de pek az etkisi vardır.</span></p>

  <p class="calibre_6"><span class="calibre_1">Hemen bütün «Filozof»lar için, Tanrının yarattığı ve düzenlediği doğa, insanları toplum halinde yaşamaya götürüyor. İnsan aklı,</span> <span class="bold"><span class="calibre_1">toplumları düzenleyen doğal kanunları</span></span> <span class="calibre_1">bulmalıdır; onlara uymak böyle mümkündür. Doğal kanunların oluşturduğu bir doğal hukuk vardır; insan, bu doğal hukuku, pozitif kanunlar halinde dile getirmelidir. Doğal kanunlara uygun bir doğal ahlâk vardır; insan, bu ahlâkı ilkelere dönüştürmeli ve doğal bir ilmihalin içinde toplamalıdır.</span></p>

  <p class="calibre_6"><span class="calibre_1">Duygularımız şunu açıklıyor bize: Yeryüzünde</span> <span class="bold"><span class="calibre_1">mutluluk</span></span><span class="calibre_1">, yani</span> <span class="bold"><span class="calibre_1">zevk</span></span> <span class="calibre_1">için varız. Zevk, bir haktır. Bencillik, ahlakın temelidir. Ancak, iyi anlaşılmalıdır bu: Akıl onu yeder ve ona, insanların birbirlerine karşılıklı yardım gereksinmesi içinde olduklarını, giderek bu gereksinmenin karşılıklı ödevler yüklediğini gösterir; bu gerçekten, ahlakın bütün kuralları çıkar ve ahlak, belki de bütün bilimler içinde en yetkin olanıdır. Bundan, temel kurallar doğar: Sana yapılmasını istemediğini sen de başkasına yapma; sana yapılmasını istediğini, sen başkasına yap! Hoşgörürlük, yardımseverlik, insanlık kuralları da bunun sonucudur. Aslında, hepsi de bunların, insanın o doğal yüceliğine uygundur; ama herkes, günün sonunda işi teraziye vurmalı: Acıdan çok zevk elde etmişse, onun kefesi ağır basıyorsa, bu ahlâki hesap onun mutlu olduğunu gösterir. Şu da çıkar bu ahlâktan: Kötü hareket eden insan, aldanmış bir insandır. Ruhun ölümsüzlüğüne ve ölümden sonra ceza görüleceğine inanç da böylesi bir ahlâkın sonucudur: İnsanlar yanılıyor ve bana haketmediğim bir acıyı çektiriyorlar; bir başka dünyada, ödüller ve cezalara başvurarak, böylesi bir haksızlığı gidermemek de, Yüce Varlığın yetkinliğine yakışmaz.</span></p>

  <p class="calibre_6"><span class="calibre_1">Toplumlar,</span> <span class="bold"><span class="calibre_1">insanların mutluluğu adına</span></span> <span class="calibre_1">örgütlenmelidirler. İşte bunu sağlamak için, insanlar, daha başlarda bir «</span><span class="bold"><span class="calibre_1">sözleşme</span></span><span class="calibre_1">» yapmışlardır aralarında ve doğal felâketlerle düşmanlarına karşı güçlerini birleştirmişlerdir. Bu mutluluk, doğal kanunların sonucu olan</span> <span class="bold"><span class="calibre_1">doğal haklara</span></span> <span class="calibre_1">saygı duyulursa gerçekleşebilir. Böylece insanlar, bu hakları güvenceye bağlasınlar diye hükümetlerini seçerler ve yönetenlerle yönetilenler arasında da gerçek bir sözleşme vardır; yönetilenler, bu sözleşmeye uymayan ve bu doğal haklara saygısızlık eden ya da etmeğe yeltenen yöneticiyi değiştirebilirler. Böylece,</span> <span class="bold"><span class="calibre_1">başkaldırı bir haktır</span></span><span class="calibre_1">; ancak, hükümet de, görevini yerine getirmek için</span> <span class="bold"><span class="calibre_1">bütün yetkileri</span></span> <span class="calibre_1">elinde tutmalıdır. Hükümet, belli bir genişlikteki devletler için despotik ve monarşik olmalıdır: «Bir Cumhuriyette, onu parçalayıp yıkacak bölünmeler olur zorunlu olarak»; «bizi bütün mutluluktan, mümkün bütün özgürlüklerden ve toplum halinde insanın yeryüzünde yararlanabileceği bütün olanaklardan yararlandırabilecek gerçek araçları bulan yalnız ve yalnız monarşik hükümettir». Despot, yalnız «Filozoflardan bilgi alacaktır; almalıdır:</span> <span class="bold"><span class="calibre_1">Aydın despotluğu</span></span> <span class="calibre_1">kuramı budur.</span></p>

  <p class="calibre_6"><span class="calibre_1">Yığınla yazar sayesinde, büyük bir başarı sağladı bu görüş.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Hükümdar,</span></span> <span class="italic"><span class="bold"><span class="calibre_1">insan haklarını</span></span></span> <span class="italic"><span class="calibre_1">sağlayacaktır. Önce kişi özgürlüğünü: Köleliği ve servajı kaldıracaktır. Hareket, ticaret, sanayi özgürlükleri ile medeni özgürlüğü tanıyacaktır; ancak -sınırlı bile olsa- siyasal özgürlükler yoktur bunlar arasında; siyasal özgürlük «halk için sözkonusu olmayan bir nesne»dir. Düşünce ve din özgürlüğü olmayacaktır; ancak, bütün insanlar aydınlanıncaya değ hoşgörü vardır. Filozofların görüşlerini dile getirebilmeleri için konuşma özgürlüğü olacaktır. Başkaları için ihtiyatlı olmalıdır: Özgürlüğe saldırı özgürlüğü özgürlük olamaz. Polis müdürü Sartine, Diderot’ya Palissot’nun Satirique adlı komedisini verir incelemesi için; o da inceler ve yasaklanmasını ister, çünkü Filozoflarla alay edilmektedir eserde. Filozoflar, kendilerine çatanları hükümete haber verebileceklerdir.</span></span>
  </blockquote>

  <blockquote class="calibre_10">
    <span class="italic"><span class="calibre_1">Hükümdar</span></span> <span class="italic"><span class="bold"><span class="calibre_1">kanun önünde eşitliği</span></span></span> <span class="italic"><span class="calibre_1">sağlayacak; doğuştan ayrıcalıkları ortadan kaldıracaktır. Ruhban, soylular, hepsi vergi ödeyecek; hepsi aynı mahkemelerde yargılanacak; aynı kusurlardan ceza görecekler. Bütün meslekler, bütün yeteneklere açık tutulacaktır; çünkü, hak eşitliği doğaldır ve, öte yandan, en yüksek makamlara en iyilerin geçmesinde kamunun yararı vardır. Ne var ki, doğa insanlara bir irade, bir zekâ vermiştir; ama yetenekler arasında eşitsizlikler vardır. Servetlerdeki eşitsizlik, işte bu yeteneklerdeki eşitsizliğin sonucudur ve böylece doğaldır. Özgürlüğün kullanılmasından doğan mülkiyet, o da doğal ve kutsaldır. Hükümdar,</span></span> <span class="italic"><span class="bold"><span class="calibre_1">mülkiyeti</span></span></span><span class="italic"><span class="calibre_1">n</span></span> <span class="italic"><span class="bold"><span class="calibre_1">dokunulmazlığı</span></span></span><span class="italic"><span class="calibre_1">nı ve</span></span> <span class="italic"><span class="bold"><span class="calibre_1">servetlerin eşitsizliği</span></span></span><span class="italic"><span class="calibre_1">ni inatla sürdürecektir. Hükümdar, en zenginlere ve taşınmaz mülk sahiplerine bir yasama yetkisi tanıyacaktır; böylece, bir servet ve yetenekler aristokrasisi olacaktır.</span></span> <span class="italic"><span class="bold"><span class="calibre_1">Ansiklopedi</span></span></span><span class="italic"><span class="calibre_1">’ye göre: «Aydınlıkların ilerlemesi sınırlıdır; dış mahallelere pek erişmemiştir; halk pek hayvandır oralarda. Ayak takımının miktarı -hemen hemen- hep aynıdır... Çoğunluk cahil ve şaşkındır». Ve Voltaire, daha da büyük bir sertlikle, «ahmak ve barbar halka, bir boyunduruk, bir üvendire ve ot gerekir» diye konuşur.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="bold"><span class="calibre_1">Adalet</span></span> <span class="calibre_1">daha yumuşak olmalı; topluma yararlı eylemleri desteklemeli, ötekileri engellemeli. Tehlikeli olan ya da sadece yararsız olan ne ki var, ortadan kaldırılmalıdır; Gücü kuvveti yerinde suçluya yakasını sıyırma, ama zayıf olana işlemediği cinayeti itiraf ettirme sonucunu veren işkenceli sorgulama; yargıcın keyfiliğine bırakılmış ya da suçla orantılı olmayan cezalar;</span></p>

  <p class="calibre_6"><span class="calibre_1">Tanrının yalnız başına pekâlâ cezalandırabileceği dine karşı hareketlerin yaptırımları son bulmalıdır. Ölüm cezası, toplumun büyük bölümünün yaşamını başka yoldan kurtarma olanağı olmadığı zaman kabul edilebilir. Suçlanan kimseye, suçlu değil, masum olarak bakılmalı, suçluya karşı sevecenlikle hareket edilmeli ve, suçları cezalandırmaktan çok, eğitini yoluyla önleme yoluna gidilmelidir. Milanolu</span> <span class="bold"><span class="calibre_1">Beccaria</span></span><span class="calibre_1">,</span> <span class="italic"><span class="calibre_1">Suçlar ve Cezalar</span></span> <span class="calibre_1">(1764) adlı eserinde, Montesquieu ile</span> <span class="italic"><span class="calibre_1">Ansiklopedi</span></span><span class="calibre_1">’nin kendisine esinlettiği bu düşünceleri daha da geliştirdi.</span></p>

  <p class="calibre_6"><span class="calibre_1">İnsanlık için utanç ve felâket olan</span> <span class="bold"><span class="calibre_1">savaş</span></span><span class="calibre_1">, ancak meşru savunma halinde kabul edilebilir. Askere, her yol açık değildir; «İnsanlığın ebedî kanunları»na karşı gelemez ve «civanmertlik» asıl zaferidir onun. Özgür insanlardan oluşan uluslara, özgür kişiler olarak bakılmalıdır; ama ödevleri de vardır onların,</span></p>

  <p class="calibre_6"><span class="calibre_1">Rahip Saint-Pierre, bütün Avrupa hükümdarları arasında sürekli bir birliğin yaratacağı sürekli bir barış adına XIV. Louis zamanında başlanmış propagandayı 1743 yılına değin sürdürdü: Bu birlik, uluslar arasındaki savaşı engelleyecek; silahlanma sınırlandırılacak, hiçbir ülke parçalanmayacak; birlik, kararlarına uyulmasını sağlamak için çeşitli ulusların güçlerinden oluşan bir orduya sahip olacak; birliğin, özgür ve yansız bir barış kentinde, örneğin Cenevre’de bir merkezi olacak.</span></p>

  <p class="calibre_6"><span class="calibre_1">İnsanlık, aydınlıkların yayılışıyla sürekli ilerler;</span> <span class="bold"><span class="calibre_1">eğitim</span></span><span class="calibre_1">, ilerlemenin en güçlü aracıdır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Eğitim, devletin yararına olmak üzere, devletçe yönetilmelidir; bu eğitim, devletin çeşitli görevlerini yerine getirecek yetenekte, aynı ruhla donanmış yurttaşlar yetiştirecektir. Eğitimle, devletin genel asayişiyle yükümlü Bakanın gözetiminde sürekli bir daire uğraşmalıdır. Eğitim doğal, duygucu olmalı; duyulabilir olanla, betimlemeyle başlamalı ve zihni alana yükselmeli; yalından kalkıp karmaşık olana gitmeli; nedenlerini araştırmadan önce olaylardan emin olmalı; yalnız sağlam kafalar değil, sağlam bedenler de yetiştirmeğe yönelik bulunmalı; pratik olmalı, yani eğitim yapılan ülkenin dilinde olmalı, modern tarihi, coğrafyayı, doğa bilimlerini, matematiği, fiziği, bir el çalışmasını içine almalıdır. La Chalotais adlı bir Fransız, başkalarının yanı sıra, 1763’te yayınladığı</span></span> <span class="italic"><span class="bold"><span class="calibre_1">Ulusal Eğitim Üstüne Deneme</span></span></span> <span class="italic"><span class="calibre_1">adlı eserinde bu noktalarda ısrar ediyordu. Öğretim, öte yandan herkese açık olmalı: «Gerçek yalındır ve her zaman, herkesin elinin altına konulabilir». D’Alembert, Ansiklopedi’deki maddelerden birinde böyle yazıyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">«Aydınlıklar felsefesi» ile ilgili bütün bu düşünceler, soyluların, Kilisenin, başka kuruluşların ayrıcalıklarına karşı mücadele eden hükümdarların hoşuna gidiyordu. Filozoflarla mektuplaşıyor ve onları yanlarına çağırıyorlardı: Voltaire, Diderot, d’Alembert, Prusya kralı II. Friedrich’le, Çarice II. Katerina ile mektuplaştılar; Voltaire Berlin’e gitti, Diderot da Saint-Petersbourg’a.</span></p>

  <p class="calibre_8"><span class="calibre_1">MASONLUK</span></p>

  <p class="calibre_6"><span class="calibre_1">Ne var ki, bütün bu düşüncelerin asıl yayıcısı</span> <span class="bold"><span class="calibre_1">Masonluk</span></span> <span class="calibre_1">oldu. D’Alembert’le Diderot’nun</span> <span class="italic"><span class="calibre_1">Ansiklopedi’</span></span><span class="calibre_1">sinin bile Masonların bir irişimi olup olmadığını soranlar olmuştur.</span></p>

  <p class="calibre_6"><span class="calibre_1">Masonlar, Orta Çağ’ın duvarcı loncalarına bağlıydılar; bu loncalar, mesleki sırlarını -büyük bir kıskançlıkla- saklıyorlar ve meraklı büyük senyörleri de üye olarak aralarına alıyorlardı. Onların locaları, İngiltere’de, bütün gelenekleri, töre ve törenleriyle XVIII. yüzyıl başlarına değin sürmüştür; üye diye de, meslekten mimarlar, aydınlar ve soylulardan oluşan bir karışımı görüyoruz. 24 Ocak 1717’de Londra’da dört loca, tek ve büyük bir İngiltere locası halinde birleştiler; ve böylece, eski meslekten masonluğun yerine, felsefi masonluk geçti. 1723 yılında da, Üstadı Azamın emri üzerine rahip mason Anderson, bu aydın ve yararcı topluluğun kurallarını içeren</span> <span class="italic"><span class="calibre_1">Mason Anayasası</span></span><span class="calibre_1">’nı kaleme aldı.</span></p>

  <p class="calibre_6"><span class="calibre_1">Masonluk, Orta Çağ’daki kaynaklarından -Doğu’dan geldiği söylenen- kimi simge ve törenleri sürdürür: Kuruluşa belli bir törenle giriş, Süleyman’ın tapınağını temsil eden sütunlar ve perdeler, parıldayan yıldız, gönye, pergel ve -eşitliğin simgesi olarak- tesviye aleti ve bir de mutlak bir gizlilik.</span></p>

  <p class="calibre_6"><span class="calibre_1">Masonlar, mistik bir tarikat oluşturuyorlardı böylece.</span></p>

  <p class="calibre_6"><span class="calibre_1">Başarılarında büyük katkısı olmuştur bunun da.</span></p>

  <p class="calibre_6"><span class="calibre_1">Masonların amacı,</span> <span class="bold"><span class="calibre_1">yeni bir ahlaki ve sosyal düzen</span></span> <span class="calibre_1">kurmak. Masonlar akılcı, Hıristiyanlığa karşı ama yaradancı (deiste), Evren’in Büyük Mimarına tapan insanlar; «dinsiz takımı»ndan, ya da «alık tanrıtanımazlardan olmamaları gerekiyor; «bütün insanların üzerinde anlaştıkları genel din»e inanıyorlar. Özgürlüğün ve eşitliğin dostları olmanın yanı sıra, zevk ahlakına da bağlılar.</span></p>

  <p class="calibre_6"><span class="calibre_1">Masonluk, uluslararası bir hiyerarşi içinde ve disiplinli; yasaları, üyelerinin birbirlerine bağlılığını ve karşılıklı yardımlaşmayı emrediyor.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Papa VIII Clement, 1738’de Masonluğu Hıristiyan dünyanın dışında ilân etti ve Papa XIV. Benoit 1751’de bu yasağı yenilediyse de, yayılış hızlı ve genişliğine oldu. Kuruluşa girmiş tacirler, diplomatlar, denizciler, askerler, savaş esirleri, gezgin komedyenler aracılığıyla, localar, pek çabuk ve hemen her yana serpildi: 1721’de Belçika’da Mons’ta, 1726’da Paris’te; Rusya’da (1731), Floransa’da (1733), Roma’da ve Lizbon’da (1735), Polonya’da, Kopenhag’da (1743), Cebellüttarık’da; 1731 yılından başlayarak Amerika’da, Hindistan’da Bengal’de kurulduğunu görüyoruz locaların. Masonluk, önde gelen saygın kişileri, hali vakti yerinde burjuvaları, serbest meslek sahiplerini; Montesquieu, Helvetius, Benjamin Franklin, Laland, Voltaire gibi filozofları çekti kendisine. Soylular kitle halinde katıldılar ve yığınla üstadı azam çıkardılar aralarından: Örneğin, Prusya kralı II. Friedrich, 1744 yılından başlayarak Berlin’de Üç-Dünya locasında üstadı azamdı. Aslında, bu gizli dernekleri gözetlemek ve -yerine göre de- onların propaganda ve desteklerinden yararlanmak için güzel bir araçtı bu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Masonluk, XVIII. yüzyılda, «Filozofların düşüncelerini yayan, ulusları ve sınıfları birleştirmeye çalışan; ortak bir görüş ve anlayış yaratmada katkısı olan bir güçtür.</span></p>

  <p class="calibre_8"><span class="calibre_1">HIRİSTİYANLIK VE KİLİSELER</span></p>

  <p class="calibre_6"><span class="calibre_1">Filozofların korkunç hasımları vardı; başta da, can düşmanları</span> <span class="bold"><span class="calibre_1">Hıristiyanlık</span></span> <span class="calibre_1">geliyordu. Ona yönelttikleri eleştiri, aklı alabildiğine zorlamasıydı. Adem, sonlu bir varlık olarak, nasıl olup da Tanrı’ya sonsuz bir küfürde bulunmuş olabilirdi? Bütün bir insan soyu, ilk insanın işlediği bir kusurdan nasıl olup da sorumlu tutulabilirdi? Bugün doğan bir çocuk, kendisinden milyonlarca yıl önce işlenmiş bir günahtan nasıl olup da sorumlu kılınabilirdi? Ya bir Tanrının üç ayrı kişi olarak düşünülebilmesi? Bir Tanrının bir insan bedeninde ortaya çıkabilmesi? Bir insanın sonradan dirilmesi? Kutsal Kitaplara, onların garip, kaba, akıl almaz, olması olanaksız öykülerine bakıp gülüyorlardı. Bunların, Tanrının esinlettiği değil, düpedüz insanların eserleri olduğu açık değil miydi? Gırtlaklarına kadar devirlerindeki boşinançlara batmış bu insanların yazdıkları bu eserler, sonra, anın gereklerine ya da kopyacıların zekâ ve dikkat derecelerine göre binlerce kez gözden geçirilmiş, bu yapılırken de bozulup berbat edilmiş değil miydi?</span></p>

  <p class="calibre_6"><span class="calibre_1">Hıristiyanlığı, doğaya karşı olmakla; yoksulluğu, özveriyi, acıyı, alçakgönüllülüğü, boyun eğmeyi öğütlemekle suçluyorlardı: Hıristiyan, çocuğunun ölümüne ebedî mutluluğu kazandığı için seviniyordu; ayinden geri kalmamak için hemcinsini ölüme terkedip gidiyordu.</span></p>

  <p class="calibre_6"><span class="calibre_1">Topluma zararlı olmakla suçluyorlardı onu. Manastırlar, miskin yatağı olmuşlardı ve böylece devleti, yığınla tarımcı, zanaatçı ve tacirden yoksun kılıyorlardı. Kilise adamlarının. bekâr kalmaları zorunluluğu, insanların çoğalmasını engelliyordu; bu da nice üretici, tüketici ve askerin toplumdan eksilişi demekti. Papaya para göndermek yüzünden ulus yoksullaşıyordu. Din adamları, uçsuz-bucaksız mülklerin sahibi oldukları halde, vergiden bağışıktılar ve devlet de gelirinden oluyordu o yüzden. Dinsel düşünceler yurttaşları bölüyordu: Kilisenin tarihi, bitip-tükenmez karışıklıklar ve savaşlar tarihinden başka bir şey değildi. Kilise, yurttaşlara, direnme ve disiplinsizlik düşüncesi aşılıyordu: Yurttaşlar, insanlardan önce Tanrıya itaat etmeliydiler; hükümetin emirlerini yerine getirmekten çok, Tanrının emirlerine uymalıydılar. Yurttaşlar, bütünüyle devlete ait değillerdi; ölüm anını ebedî mutluluk anı olarak düşünen insanlara karşı ne yapılabilirdi?</span></p>

  <p class="calibre_6"><span class="calibre_1">Bu ve buna benzer sonuçlar şunu koyuyordu ortaya: Kilise adamları, hepsi sahtekâr ve ikiyüzlü idiler. Aradıkları tek şey, kendi kişisel çıkarları, zenginlik ve hükmetme idi. Hesaplarını, insanların bilgisizliği, korkusu, zayıflığı üstüne kuruyor; onları masallarla aldatıyor, onların sırtından yaşıyor ve alay ediyorlardı onlarla.</span></p>

  <p class="calibre_6"><span class="calibre_1">Doğaldır ki, olanca hışmı çekiyorlardı üzerlerine.</span></p>

  <p class="calibre_6"><span class="calibre_1">Kiliseye karşı savaşı Voltaire yönetiyordu: «Alçağı ezelim!» diye haykırıyordu. Aslında bütün yaşamında böyle düşünmüştü; ne var ki, 1760 yılından başlayarak, bu bir saplantıdır onda. Hiçbir şey durduramıyordu onu. Oturduğu Ferney’den baştan aşağıya alayla dolu eleştiriler yollayıp duruyordu; ve, alaydan çok, aklın hünerlerinden hoşlananlar için yazılmış şeylerdi bunlar. Sonunda, inançsızlık her yana yayılır. İşportacılar soylulara, burjuvalara, din adamlarına, dine karşı yazılmış eserleri taşır dururlar. Kahvelerde, halka açık bahçelerde, casuslar da, Kiliseye ve dine karşı ne söyleniyor, ne ediliyor kulak verip dinlerler; karşı çıkanlar arasında rahipler bile vardır.</span></p>

  <p class="calibre_6"><span class="calibre_1">Kilise, ister istemez zayıfladı.</span></p>

  <p class="calibre_6"><span class="calibre_1">Devletin işe karışması, devrin düşüncesinin kendi içine sızması, iç bölünmeler yüzünden direnci en aza inmişti. Her yanda krallar, prensler, soylular, yıldan yıla, başpiskoposların, piskoposların, başlıca rahiplerin seçimini ele geçirmişlerdi. Bu görevleri, çoğu kez soylu ailelerin yaşça en küçüklerine ya da saraydaki gözdelere veriyorlardı ve, bunu yaparken de, yeteneğe ve liyakate pek de aldırış etmiyorlardı. Böylece, yığınla yüksek rütbeli papaz, büyük senyörler gibi yaşam sürüyor, şölenler veriyor, ava gidiyor, entrika çeviriyor, diplomatlık ediyor; tarımla, fabrikayla, yol ve köprülerle uğraşıyor; bunları yaparken, asıl görevlerini de savsaklıyorlardı, yani ilâhi kelâmı yaymayı bir yana bırakıyor, rahip yetiştirmeyi umursamıyorlardı. Çoğu kez soylu sınıfından olmayan sıradan rahipler ise, üzerlerine önemli görevler aldıkları halde, devede kulak bir ücretle yaşıyorlardı; pek çok halde küskün ve cesaretleri kırılmış durumdaydılar; din üstüne bilgileri de öyle ahım şahım değildi. Din adamlarının kaleminden çıkmış incelemelerin de düzeyi düşmüştü. Öte yandan, yığınla Kilise erbabı, yeni düşüncelere kaptırmışlardı kendilerini; azçok açıkça yaradancı, kimi zaman da tanrıtanımaz idiler. Onların dışında kalanların da inancı gevşedi; vaaz edenler, kendilerinden emin olmadıkları, ayrıca da pek inanmadıkları için, doğmalardan söz etmez olmuşlardı. Son olarak, Kilise, Jansenistlerle Cizvitler arasındaki büyük çekişme yüzünden saygınlığını yitirmişti; karşılıklı suçlamalar, Jansenistlerle Cizvitleri de zayıflatmıştı. En nazik inanç sorunları meydanlarda tartışılır olmuştu; zır cahil, bilgisizliğine bakmayıp, bunlar hakkında hüküm vermeğe yetkili görüyordu kendisini.</span></p>

  <p class="calibre_6"><span class="calibre_1">Dine müdahale için sivil iktidara çağrı çıkarılmıştı.</span></p>

  <p class="calibre_6"><span class="calibre_1">Devlet, hemen her yanda, Kiliseyi, ilke olarak savunuyordu. Engizisyon İspanya’da, Portekiz’de iş başındaydı; ateşte yakmalar sürüyordu. Her yerde sansür vardı; piskoposlardan ve rahip meclislerinden gelen mahkûmiyet kararları bir tehlikeydi ve hükümetçe alınan önlemler her zaman sözkonusuydu. Hoş şeyler de oluyordu: Maria-Thereza, Viyana’da, Kilisenin ilân ettiği yasak kitaplar listesini tutup yasaklattı; çünkü, listedeki adları sadece okumak bile onları okuma merakını uyandırıyordu, böylece en iyisi kimse farkına varmamalıydı bu eserlerin. Protestanlar yakasında, I, Friedrich-Guillauıne, Wolf’u Halle üniversitesindeki kürsüsünden kovuyordu.</span></p>

  <p class="calibre_6"><span class="calibre_1">Mahkûmiyetler vardı, zulümler, kapı dışarı etmeler vardı.</span></p>

  <p class="calibre_6"><span class="calibre_1">Ne var ki, krallar, Kilise’de işlerine yarayabilecek olanı seviyorlardı. Kendileri olsun, gözdeleri, metresleri, bakanları olsun, hepsi yeni düşüncelerin arkasından gidiyorlardı. Fransa’da XV. Louis, Krallık Kitabevinin başına, edebiyatçıların özgürlüğünden yana birini getirmişti. Bir devlet dairesindeki görevli, Voltaire’in dine karşı eserlerini içeren paketlerin üstüne, genel denetimci damgasını basıyordu. Sofu Maria-Thereza, danışman diye, bir Jansenisti seçmişti kendine; kocası da Masondu. Din düşmanı propagandaya karşı mücadele yetersiz kalıyordu. Kilisenin etkisi gitgide azalıyordu. Bunun bir başka işareti, Papalığın milisi olan ve Papa’ya özel bağlılık andı içmiş bulunan Cizvitler tarikatının giderek ortadan kaldırılması oldu: Tarikate Portekiz’de (1759). Fransa’da (1764). İspanya’da (1767), Napoli’de, Palermo’da son verildi; Fransa dışında, Cizvitler bulundukları ülkelerden kovuldular. Katolik krallar, Papa’yı, İsa Ortakları tarikatını yasaklama zorunda bıraktılar (1773). Voltaire, bunlara bakıp bağırıyordu: «Yirmi yıl sonra, Kilise kalmayacak!». Ne var ki, Kilise varlığını sürdürdü.</span></p>

  <p class="calibre_6"><span class="calibre_1">Kilise önce, düşünsel güçlüklere takılıp kalmayan; Tanrı aşkı diye hemcinslerine duydukları o derin aşkla donanmış olarak, kendilerini sessiz-sedasız hastalara, yaşlılara, yoksullara, çocuklara adayan büyük rahip ve rahibeler kitlesi sayesinde sürdürdü varlığını. Sonra, eskiden olduğu gibi, kardeşlerini kurtarmak için gidip yaşamlarını feda eden misyonerler vardı. Öte yandan, gürültü patırtı etmeden dinlerini yaşamaya gayret eden ve, her geçen gün, daha özü-sözü bir, daha bilinçli, daha namuslu, daha bağlı, daha sevdalı olan o binlerce dindar insan sayesinde sürdü Kilisenin varlığı. Son olarak, günah çıkarıcıları vardı onun; şehitleri, ermişleri vardı.</span></p>

  <p class="calibre_6"><span class="calibre_1">Kilisenin yaşamını sürdüren bir de şunlar oldu: Kilise içinden ya da dışından, saldırılara doğrudan doğruya yanıt verenler çıktı. Şöyle diyorlardı: İsa’ya iman, belli herhangi bir felsefeye bağlı değildir. Nitekim, Ermiş Augustinus Platoncu idi, Ermiş Aquino’lu Toma Aristoteles’i yeğlemişti, Bossuet de Descartes’çı oldu. Hıristiyanlık öğretisi, yeni bir felsefeyle pekâla uzlaşabiliyordu. Yığınla dini-bütün vardır ki, Descartes’ın ve Locke’un hayranıdırlar; bu kimseler, bilimin gerçekleriyle Hıristiyanlığın gerçeklerini uzlaştıran «aydın» hıristiyanlardır. Louis-le-Grand Kolejinde profesör olan Cizvit Buffier, Locke’un öğretisine göre ders vermektedir. Fransiskenler’le Oratorien’ler, Portekiz’e, Bacon’la Newton’u sokmaya gayret ediyorlar ve öğrencilerini eleştiriye, kişisel hüküm vermeğe alıştırıyorlardı. Rahip Konarski, Polonya Üniversitesinin programlarını yeniden düzenliyordu; Bacon, Gassendi, Descartes, Locke, öğütlediği yazarlardı. Apolojistler, Filozofların elindeki aynı silahlarla savaşa katılırlar. Akıl mı? Kilise hep sevmiştir onu: Ermişlerin sözleri üzerine and içmemeli; inanç, bir akli sınavla işe başlamalıdır, asla korkudan gelmez o; özgür ve iradi olarak varsa, gerçek din vardır. Böylece hoşgörü, tatlılık, inandırma gerekir. Akıl, en yetkin aletimizdir, ancak sınırlıdır; onun erişemeyeceği bir alan vardır ki, Filozoflar da kabul etmektedirler bunu. Böylece, Tanrı bize, erişemeyeceğimiz gerçekler de vahyetmiştir ayrıca. Sırlı şeylere inanç böylece akla karşı olamaz: Onu öğütleyen aklın kendisidir. Tarihsel eleştiri mi? Kutsal Kitabın gerçekliğini böylesi bir eleştiri de kabul etmektedir: Nice kimsenin doğruladığı mucizeler tartışılmaz niteliktedir. Onlar, doğa kanunlarını yalanlarlar; ancak, çelişme bizim zayıf aklımız için sözkonusudur, yoksa her-şey arasında bir bağ kurabilen ve bize farklılıkmış gibi görünen şeyi bir birliğin içinde eriten Tanrı zekâsı için değil. Haklarda eşitlik mi? Sosyal yararlılık mı? İsa’nın öğretisi de budur. Tanrının oğlu, İsa’nın kardeşleri olan insanlarda, doğadan gelen bir eşitlik vardır; onların görevleri birbirine eşit değildir, yoksa kendileri hep eşit kalırlar. Bu insanların hükümdarları, yalnız devletin iyiliğini gözönünde tutmak ve her şeyde ilahi kanunu izlemekle yükümlüdürler: Bu ilahi kanun, kötülüğü yasaklar; herkesin, hatta düşmanların iyiliğine çalışmayı emreder ve, bizim için ne yapmalarını istiyorsak başkalarına da onu yapmayı buyurur. Sosyal acılar için tek ilaç, insanların birbirlerine karşı duydukları ateşli aşktır, tanrısal sevgidir. Din aşktır, yoksa kaba sofulukla yobazlık değil. Napoli Üniversitesi’nde profesör olan rahip Genovesi, sonunda şuraya vardı: «İncil’i, özü aşk olduğu için seviyorum. Bu söz, aşk olan bu söz ne kadar da tatlıdır! O, yalnız o yeryüzünde hüküm sürerse yaşamamız mutlu olabilir».</span></p>

  <p class="calibre_6"><span class="calibre_1">Aşk, milyonlarca insanı, Kiliseye, başka hiçbirinin koparıp atamayacağı bağlarla bağladı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Çeşitli Protestan Kiliseler, özellikle Anglikan ve Luther’ciler (örneğin Kuzey Almanya, İsveç), Katolik Kiliseyi sarmış hastalıklara tutulmuşlardı: Devlete boyun eğme; -İskoçya ve Cenevre gibi birkaç Calvin’ci ülke dışında- rahiplerin düzeyinin ortadan aşağı olması; imandaki gevşeme; akılcılığa, yaradancılığa, «doğal» din ve ahlâka duyulan genel eğilim. Ne var ki, Protestanlarda, Katoliklerde olduğundan daha sert -ya da en azından daha göze çarpıcı-</span></span> <span class="italic"><span class="bold"><span class="calibre_1">yenilik hareketleri</span></span></span> <span class="italic"><span class="calibre_1">oldu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Oldu, çünkü Protestanlıkta bağımsızlığın tohumları vardı: Kutsal Kitap her türlü gerçeğin tek kaynağıdır; onu okuyan herkes, Kutsal-Ruhla aydınlanmış olarak -alabildiğine yetkinlikle- anlar onu ve Kilise ile devletin ona uygun hareket edip etmediği hakkında pek güzel hüküm verir; Kilise ve devlet, Kutsal Kitaba aykırı olabilecek hiçbir şeyi dayatamazlar. Dinsel yaşamda bir «yenilik» ve Protestanlığın özüne, yani «iman yoluyla kurtuluş» öğretisine dönüş isteyen yığınla görüş ayrılığının kaynağında bu vardır: İlk günahla lekelenmiş olan insanı, İsa’ya inanış kurtarabilir ancak; bunun sonuçları da, Tanrı aşkıyla dolu bir iç dünya, dua ve düşünceye dalış, eylemlerin İncil’e uygunluğudur. Bu tipten insanlar olarak şunları görüyoruz: Almanya, İsveç, Danimarka’daki Pietistler; Bohemya’dan başlayıp bütün Orta Avrupa’ya, ta Anglo-Sakson ülkelere değin yayılmış bulunan Moravyalı Kardeşler; Anglikan Kilisenin içinde hareketlenen Evanjelistler;</span></span> <span class="italic"><span class="bold"><span class="calibre_1">Wesley</span></span></span><span class="italic"><span class="calibre_1">’in 1738 de kurduğu ve sonra -bağımsız bir Kilise olarak yaşamak için- 1791’de Anglikan Kilisesinden kesinlikle ayrılan ve yalnız kişisel yeteneği gözönünde tutan İngiliz Metodistleri; alın yazısına inanmaya kadar iş götüren İngiltere ve Amerika Puritenleri.</span></span>
  </blockquote>

  <blockquote class="calibre_10">
    <span class="italic"><span class="calibre_1">Sanayileşen Anglo-Sakson ülkelerde, bu ateşli Hıristiyanlar, işçilere iç yaşama sevincini ve tevekkülü vaazedeceklerdir; patronlara da Hıristiyan kardeşliğini. İnsanlık tutkunu bir hareket de doğacaktır içlerinden: Hareketi yönlendiren</span></span> <span class="italic"><span class="bold"><span class="calibre_1">Sharp</span></span></span> <span class="italic"><span class="calibre_1">ve</span></span> <span class="italic"><span class="bold"><span class="calibre_1">Wilberforce</span></span></span><span class="italic"><span class="calibre_1">, işçi sorununa çözüm getirilmesini isterken, zenci ticaretiyle köleliğin kaldırılmasını da savunacaklardır.</span></span>
  </blockquote>

  <p class="calibre_8"><span class="calibre_1">ROMANTİZMİN BAŞLANGIÇLARI VE ROUSSEAU</span></p>

  <p class="calibre_6"><span class="calibre_1">Başka duygu biçimleri de, «Aydınlıklar Felsefesi»nin karşısına korkunç düşmanlar çıkardı. Acımasız aklı, yıkıcı eleştirisi; ihtiyatlı, hesaplı, ama son bir noktada hep bencillik üstüne kurulu ahlakıyla, sınırlı, dar, kuru birşey vardı bu felsefede; Condillac’ta, Helvetius’da, d’Holbach’ta erimiş iskelete dönmüştü. Yüreğin, duyarlığın, imgelemin istediklerine pek yanıt veremiyordu. Veremediği gibi, onları uyarıp kışkırtıyor ve hareketlerinde serbest bırakıyordu. Bu filozoflar, doğanın kanunlarını izlemeyi istiyorlardı gerçi, ama herbiri kendi kanunu buluyor ve arkasından gidiyordu. Bu filozofların hepsi «Aydınlıklar felsefesi»nin niteliklerini oluşturan ortak çizgiler olsa da, yığınla noktada birbirlerine zıttılar yine de; hatta, her biri kendi düşüncelerinde zıtlıklar içindeydiler. Birbirlerinin hısımıydılar, ama farklı insanlardılar. Öyle olduğu için de, onların söylediklerine karşı çıkıp, başka yollara yönelen, her gittiği yolda da kendi yüreğinin sesini dinleyen bir hareket çıktı ortaya.</span></p>

  <p class="calibre_6"><span class="calibre_1">Adı,</span> <span class="bold"><span class="calibre_1">romantizm</span></span><span class="calibre_1">dir bu hareketin; yandaşları da romantikler diye anılır.</span></p>

  <p class="calibre_6"><span class="calibre_1">Yığınla bireyci, romanesk ve duygusal yazar arasında; duyarlığını dinleyen, ama aynı zamanda akla da tutkun ve ortaya sarsılmaz bir mantıkla bir sistem koymuş bütün romantikler içinde en büyüğü ve kendisinden sonra gelenlerin ustası</span> <span class="bold"><span class="calibre_1">Jean-Jacques Rousseau</span></span> <span class="calibre_1">(1712-1778) oldu. Cenevre’de doğmuştu, bir saatçının oğluydu. Hep serseri ve çoğu kez asalak bir yaşam sürdü; ılımlı ve onuruna düşkün bir yaradılıştaydı; bir parça dokunan bir şey görse, gözyaşlarına boğulacak denli hasta bir duyarlığı vardı ve çılgın bir imgelemi. İnsanlar karşısında olduğu kadar, toplumun kuralları, uzlaşmaları ve yükümlülükleri karşısında da uzlaşmaz bir tutumdaydı. Hoşlandığı, doğanın tam ortasında yapayalnız, kendini, duygularını düşlemekti. Romanlarında yarattığı dünya, kendi keyfince yarattığı bir dünyadır. 1750’de yolunu buldu. Dijon Akademisi, bir yarışma açmıştı ve konusu da şuydu: «Bilimlerin ve sanatların ilerlemesinin örflerin düzelmesine bir katkısı olmuş mudur?». Diderot’nun da desteklemesinden yararlanıp yarışmaya katıldı ve 23 Ağustos 1750’de ödülü kazandı. Verdiği yanıtta Filozoflara karşı çıkıyor, «sanatlarımız ve bilimlerimiz yetkinliğe ulaştığı ölçüde, ruhlarımız bozulmuştur» diyordu. Kendisiyle de çelişiyor ve şöyle diyordu: «Bilimler ve sanatlar, kaynaklarını kötülüklerimizden almalıdırlar». Gerçek bilginler yönetmelidir devleti. Ne var ki, hiçbir şeye yararı yoktur bunun: Bilimler ve sanatlar vakit kaybettirirler, lüks yoluyla gevşetip kağşatır, zevki bozar, askeri erdemleri öldürürler; kitap basımcılığı bir felâkettir; Filozoflar şarlatandırlar. Putlara karşı bu saldırı, «bir tür terör» yarattı. Voltaire, d’Alembert, Polonya kralı Stanislas Leczinski bu terörden sözettiler. Asıl önemli olanı şu idi: Bu düşünceleri dile getiren insan, Kutsal Kitabı okumuş, XVII. yüzyılın büyük mantıkçılarının, Descartes’ın, Port-Royal’in, Malebranche’ın süzgecinden geçmişti; başa gelebilecek bütün acılarla yoğrulmuş ve bütün hınçlarla dopdolu idi. Bu düşünceleri dile getiren cümle, devrin kısa ve ince cümlesine karşılık, gergin, söylev havasında, titreyen, sert ve ahenkli bir cümleydi; öyle olduğu için de, herkesi yüreğinden yakaladı ve kabul ettirdi kendisini. Rousseau, kutsal bir yazar oldu. O tarihten başlayarak da, gitgide Filozoflardan koptu, uzaklaştı.</span></p>

  <p class="calibre_6"><span class="calibre_1">1754’te</span> <span class="italic"><span class="calibre_1">İnsanlar Arasında Eşitsizliğin Kökeni Üstüne Deneme</span></span><span class="calibre_1">’yi yayımladı. Bu eserde, o yüzyılda sık sık yapılan, doğal haldeki «canayakın vahşi»nin portresini çizer; gürbüz ve hareketli, gözden uzak ve içgüdülerinin emrinde, alabildiğine yetkin bir insandır bu. «Düşünme doğaya karşıdır; düşünen insan, soysuzlaşmış bir hayvandır» der. Ne var ki, insanın kendi kendini yetkinleştirme yeteneği de vardır. Öte yandan, ürün vermeyen yıllar, uzun kışlar, yakıcı yazlar, su baskınları, depremler, insanı başka insanlarla birleşmeğe zorlar; önce avcı topluluklar halindedirler, sonra çobanlıkla geçinen kabilelere dönüşürler. Yaptıkları toplantılarda kıskançlık, uzlaşmazlık, boş gurur, nefret çıkar ortaya. Bir rastlantıyla demiri bulurlar; tarım, bundan doğar. Çiftçi haline gelen insanlar, toprakları bölüşmek ve</span> <span class="bold"><span class="calibre_1">bireysel</span></span> <span class="bold"><span class="calibre_1">mülkiyeti</span></span> <span class="calibre_1">kurmak zorundadırlar. Ve işte o andan başlayarak, herşey kaybedilmiştir; «İnsan soyunun çöküşüne» doğru yürüyüş başlar. Mülkiyetten eşitsizlik, rekabet, hasımlık, gurur, pintilik, sınıf mücadelesi, savaşlar doğar. Bir baş seçmek gerekir; o baş tiran olup çıkar. Ne kadar kötülük varsa çöker insanlığın üstüne. Eser, böylece</span> <span class="bold"><span class="calibre_1">kötülük sorunu</span></span><span class="calibre_1">na bir çözümdür. «İnsanlar kötüdür; bununla beraber, insan, doğası bakımından iyidir; öyleyse, nedir insanı çökerten bu derece? Yapısında ortaya çıkan değişiklikler, yaptığı ilerlemeler ve edindiği bilgiler değilse ne?».</span> <span class="italic"><span class="calibre_1">Deneme</span></span><span class="calibre_1">, Rousseau’nun,</span> <span class="italic"><span class="calibre_1">Yeni-Heloise’</span></span><span class="calibre_1">den sonra en çok okunan eseri oldu. Kitaplıklarda,</span> <span class="italic"><span class="calibre_1">Toplum Sözleşmesi</span></span><span class="calibre_1">’nden daha çok ona rastlanır. Eşitlik düşüncesini başka eserlerden çok daha fazla o yaydı.</span></p>

  <p class="calibre_6"><span class="calibre_1">Nasıl kurtulmuştur insanoğlu bu badireden? Ondan da sözeder Rousseau.</span></p>

  <p class="calibre_6"><span class="calibre_1">İnsan, artık insanın yardımından vazgeçemez; geriye dönme olanağı yoktur. Oysa, sosyal durum doğal değildir ve uzlaşmalar üzerine kuruludur. Böylece, öyle bir uzlaşma biçimi bulmalı ki, sosyal durumdaki yararlar doğal haldeki yararlarla birleşsin.</span> <span class="italic"><span class="calibre_1">Toplum Sözleşmesi</span></span><span class="calibre_1">’nin (1762) konusu budur; yani bireylere, doğal haldeyken sahip oldukları eşitlik ve özgürlüğü sağlayan bir toplum biçimi bulmak.</span> <span class="italic"><span class="calibre_1">Emile’</span></span><span class="calibre_1">de (1762) de aynı kaygı içindedir: Yani toplum halindeki insana, doğal haldeki iyiliğini, masumluk ve erdemlerini sürdürtecek bir eğitim sistemi bulmak.</span></p>

  <p class="calibre_6"><span class="calibre_1">Emile’in eğitmeni, onu iyi yetişmesi, doğaya göre yaşaması, hoşuna giden şeyi yapması ve geri kalandan da kaçması için, toplumdan soyutlar. Böylece, eğitim olumsuzdur. Çocuğa hiçbir şey öğretmemeli; kendi zararına olabilecek şeyleri öğrenebilmesi için, onu doğrudan doğruya nesnelerle karşı karşıya bırakmalı, nesnelerin dersine tâbi olmalıdır çocuk. Odasındaki pencerenin camını kırmışsa, soğuğun acısını çekecektir. Bununla beraber, onu kimi şeyleri öğrenmeğe de itmek gerekir: Örneğin, astronominin yararını öğrenebilmesi için, yine yalnız başına kalması gerekir; kendini yaralamaya kalkarsa, açıklamada bulunmadan «hayır» diyeceksiniz. Böylece, olağan eğitimdekinden çok farklı bir içtenlik ve özgürlük havası içinde yetişen Emile, insandaki o doğuştan erdemleri koruyacaktır.</span></p>

  <p class="calibre_6"><span class="calibre_1">Emile, yirmi yaşına geldiğinde, eğitmeni, dinin gerçeklerini koyacaktır önüne. Protestanken katolik olan, sonra yeniden dönen Rousseau, böylece,</span> <span class="italic"><span class="calibre_1">İm</span></span><span class="calibre_1">an</span> <span class="italic"><span class="calibre_1">öğretimi</span></span><span class="calibre_1">’ni, bir katolik rahibe, Savoie’lı papaza bırakır. Filozofların birbirleriyle çelişen düşünceleri arasında sallantıda kalmış yazarımız, sonunda «iç dünyadaki ışık»a başvurmaya karar verir. İçtenlik içindeki bir yürek, duru duygular, gerçeğin akıldan önceki koşuludur: İnsanın, duygulardan önce gelen bir yargılama gücü vardır; insan, Locke ve onun gibi düşünürlere aykırı olarak, «duygusal ve edilgen değil, etkin ve zeki bir varlıktır». Çevresinde her şey cansız maddedir; ama yine de düzenlenmiş bir hareket halindedir o. Oysa, «dönüşen madde bana bir irade gösteriyorsa, belli kanunlara göre değişip gelişen madde bana bir zekâyı gösterir». Böylece, yüce zekâya, Tanrıya erişir. Akıl sahibi olarak, hayvanlardan derinden derine farklı olan insan, Filozoflar ne derlerse desinler, yeryüzünün hükümdarıdır. Ancak, kötülük de var. Ama Tanrı sorumlu değildir bundan. İnsana, bir üstünlüğü, özgürlüğü vermiştir o. Özgür insan, doğaya düzensizlik getiriyor ve kötülüğü yayıyor. Adil olursa mutlu olacak. Adaletsizlikleri giderme zorunluluğu, ruhun ölümsüzlüğünü, ölümden sonra yaptırımları ve ödülleri tanıtlar. Ahlâk kuralları, insan yüreğinin tâ dibinde yazılıdır: «İyi olduğunu hissettiğim herşey iyidir, kötü olduğunu hissettiğim herşey kötü; en büyük hakem vicdandır. Akıl pek sık olarak aldatır bizi, ama vicdan asla. Böylece o, ruhlarımızın temelinde, doğuştan varolan bir adalet ve erdem ilkesidir». İnsanın doğada olağanüstü niteliği; doğuştan düşünceler; mutlak gerçeği bulmak için, herkesten uzakta, tutkuların sustuğu bir ortamda kendi içine eğiliş: Aydınlıklar Felsefesinin karşısına geçmektir bu!</span></p>

  <p class="calibre_6"><span class="calibre_1">Duyarlı ve iyi insanlar, özgürlüklerini koruyacak biçimde, birleşecek, aralarında bir «</span><span class="bold"><span class="calibre_1">sosyal</span></span> <span class="bold"><span class="calibre_1">sözleşme»</span></span> <span class="calibre_1">yapacaklar.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">«İnsan özgür doğar ve heryerde zincirler içindedir; özgürlüğünden vazgeçmek, insan sıfatından, insanlık haklarından, hatta ödevlerinden vazgeçmek demektir; böylesi bir vazgeçiş insanın doğası ile uzlaşmaz». Otorite ile özgürlüğü uzlaştırmanın aracı, «her katılanın bütün haklarıyla kendini topluluğa vermesidir. İnsan, kendini herkese verirken, hiç kimseye vermemiş olur; kaybettiğinin karşılığında da kazanmış olur». Kanunu yapan</span></span> <span class="italic"><span class="bold"><span class="calibre_1">genel irade</span></span></span><span class="italic"><span class="calibre_1">dir; genel irade, ne bir insanın iradesidir, ne de bir temsilciler meclisinin iradesi; genel irade, özel iradelerin toplamı olmadığı gibi, bir çoğunluğun kararı da değildir. Her bireyde, içgüdülerin ve anın tutkularının harekete getirdiği özel bir irade vardır; ve aynı zamanda derin bir irade; bu sonuncusu, «tutkuların sessizliğinde, insanın başka insanlardan isteyebileceği ve başka insanların da o insandan isteyebileceği şey üzerinde düşünen sağduyunun katıksız eylemidir». Bu irade, bütün insanlarda aynıdır ve yanılmaz; bireysel vicdandan doğuş, sessizlik içinde ortaya çıkmış, partilerden, heyetlerden, topluluklardan uzakta tek başına düşüncenin ürünü olan bu irade genel iradedir. Ne derneğe gereksinmesi vardır, ne korporasyona, ne de partiye; sadece bireyler önemlidir.</span></span>
  </blockquote>

  <blockquote class="calibre_10">
    <span class="italic"><span class="calibre_1">Genel iradenin dile gelişi demek olan kanun, hükümrandır. «Devlet, üyelerinin karşısında, sosyal sözleşme yoluyla, onların mallarının sahibidir. Malları ellerinde bulunduranlar, genel yararın görevlileri gibidirler». Devlet, herkese bırakması gereken özgürlük konusunda yargıç durumundadır; toplum için gerekli olan bir dini emredebilir, ona inanmayanları kovabilir, hatta ölüme de mahkûm edebilir.</span></span>
  </blockquote>

  <blockquote class="calibre_10">
    <span class="italic"><span class="calibre_1">Herşeye karşın, uygulamada çoğunlukla karar vermek gerektiğinden, sosyal sözleşme, azınlığın çoğunluk yoluyla kendini kabul ettirdiği bir baskı rejimine varacaktır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Rousseau, eserinin uygulamadaki kapsamı hakkında, kitaplarında ve mektuplarında kendisi de değerlendirmelerde bulundu. Bir anneye, yola gelmeyen çocuğunu pansiyona vermesini öğütler açıkça; bir rahibe de şöyle der: «</span><span class="italic"><span class="calibre_1">Emile</span></span><span class="calibre_1">’de çizmeğe çalıştığım plânı kabul ettiğiniz doğruysa, cesaretinize hayranım». Sosyal sözleşme için, «ancak Cenevre, Berne, Korsika gibi pek küçük devletlere uygun olabilir» dedikten sonra, «bu denli yetkin bir yönetim insanlara göre değildir» diye konuşur. Mirabeau’ya yazdığı bir mektupta, çözümünü aradığı sorunu «geometride daireyi karelemeye çalışma» gibi gösterir.</span></p>

  <p class="calibre_6"><span class="calibre_1">Ne var ki, halk, bu ayrıntılara bakmadı, zaten çoğunu bilmiyordu da. Rousseau, bir Tanrı olup çıktı. Modayı ve örfleri değiştirdi. Güzel kadınlar çocuklarını operada localarına getirtip, herkesin alkışları arasında emzirdiler; çünkü, Rousseau, ana sütünü öğütlüyordu. Genç kızlar bitki derlediler, çünkü Rouesseau botaniği seviyordu.</span></p>

  <p class="calibre_6"><span class="calibre_1">Aynı düşünceden esinlenen Morelly,</span> <span class="italic"><span class="calibre_1">Doğanın Yasası</span></span> <span class="calibre_1">adlı eserinde (1755), insana malların ortaklığını öğreten doğaya dönmeği ister; mülkiyet, bütün suçların anasıdır; komünizm, bir altın çağa dönüş olacaktır. Rousseau’nun çömezi rahip Mably, Yasama adlı kitabında (1773) şöyle yazar: «İnsanlığa acı çektiren bütün felâketlerin asıl kaynağı nedir bilir misiniz? Mülkiyettir bu»; ve, «O mutlu mal ortaklığı»nı, bütün bencil tutkuları yıkacak ve sosyal içgüdüleri geliştirecek olan bir tarım komünizmini öğütler. Mercier, gelecek zamanları dile getiren romanında,</span> <span class="italic"><span class="calibre_1">2440</span></span> <span class="calibre_1">Yılında Paris’te, eşitsizliği, zenginlerle yoksullar arasında zorla evlendirmeler yoluyla azaltmayı ararken, gelecekte Yasama Meclisinde ve Konvansiyonda üye olacak olan Brissot de Warville, Proudhon’un formülünü atar ortaya yıllar öncesinden: «Mülkiyet hırsızlıktır!».</span></p>

  <p class="calibre_8"><span class="calibre_1">KANT</span></p>

  <p class="calibre_6"><span class="calibre_1">Ancak, Rousseau’nun en önemli çömezi Kant’tır.</span> <span class="italic"><span class="calibre_1">Savoie’lı Rahibin İman Açıklaması</span></span><span class="calibre_1">, belki Hume kadar, ona</span> <span class="italic"><span class="calibre_1">Salt Aklın Eleştirisi</span></span><span class="calibre_1">’ni esinletti; aynı kitap,</span> <span class="italic"><span class="calibre_1">Pratik Aklın Eleştirisi</span></span><span class="calibre_1">’ni, giderek Kant’ın ahlakını, dinini, politiğini de ortaya koymakta yardımcı olsa gerek.</span></p>

  <p class="calibre_6"><span class="calibre_1">Ahlakları, Newton’un yöntemini izleyip, ilkelerine yükselmek amacıyla incelerken, Kant şunu bulur: Ahlaklar, «iyi niyet»e mutlak bir değer tanıyorlar. Nedir «iyi niyet»? Ödevini yapma iradesi! İç dünyamızın derinliklerinden gelir bu; doğamızın bu eğilimi, Rousseau’nun dediği gibi doğuştan bir ilkedir. Eylem, ödevini yerine getirme iradesiyle yapılmışsa ve vicdanımızda onu ödev olarak yaptığımıza hükmetmişsek, başarıya ulaşmıştır ödev. Eylemin niteliğinin, yanılmamızın önemi o kadar büyük değildir; eylemin değeri, bilgiden değil, değeri hakkında taşıdığımız duygudan ve hakkında verdiğimiz hükümden gelir: Açlık zamanında, bir yararsız ağzı ortadan kaldırmak amacıyla, ödev icabı, acı içinde yaşlı babasını öldürmek bir yanlıştır, ama eylem ahlâk bakımından iyidir; felâket içindeki bir adama minnettarlığını kazanmak için yardım etmek bencilliktir: Ahlaka uygun eylem, manevi bakımdan iyi değildir.</span></p>

  <p class="calibre_6"><span class="calibre_1">Ödev, şu ya da bu duruma tâbi olmayan bir mutluluktur: «Öyle bir ödeyişe göre hareket et ki, onun aynı zamanda evrensel bir kanun olmasını isteyebilesin!». Bu «kategorik emperatif»tir, ahlak kanunudur. Ahlak kanunu akıl yoluyla bulunmuştur; akıl, duyarlığın nedenlerinden mutlağı ve evrenseli bulup çıkarır. Duygu bir itkide bulunur, «iyi niyet»i yaratır; ancak yolu gösteren akıldır. Akıl, insanı yapan yetidir. Böylece insan, gerek kendisinde, gerek başkalarında akla ve özgürlüğe saygı duymalıdır: «Öyle hareket et ki, kendinde ve başkalarında insanlık dile gelmiş olsun; hep amaç olarak, ama asla araç olarak değil!».</span></p>

  <p class="calibre_6"><span class="calibre_1">Ne var ki, insan duyarlık sahibidir; tatmin olmak, giderek mutlu olmak ister. Oysa, ahlak kanununa uyarken, insan çoğu kez mutsuz olur. Böylece, insanın ölümsüz bir ruhu olduğu ve ona yeteneklerine göre mutluluk verecek bir Tanrının varlığı olasıdır. Tanrı, saygı duyulacak bir yasayıcıdır; ahlakî eylem, böylece, son bir çözümlemede Tanrının hoşuna giden eylemdir, din, Tanrının hoşuna gitmek üzere bizi ödev yapmaya götüren durağan iradedir. Tanrı, pratik aklın öngerçeğidir. Kilise, iyi niyetli insanların topluluğudur; ve kiliseler, bu evrensel Kilisenin yaklaşık temsilcileri.</span></p>

  <p class="calibre_6"><span class="calibre_1">Hukuk, insanın gereksinmelerini, özgür ve düşünen bir varlık olmasından ileri gelen niteliklerini karşılamak zorundadır. Hukuk, şu özdeyişlere saygı duymalıdır: «Öyle hareket et ki, insanlığı bir araç olarak değil, bir amaç olarak alasın!»; ve «öyle hareket et ki, iradeni özgür olarak kullanışınla başkalarının özgürlüğü bir genel kanuna göre bir arada yaşayabilsin!». Bu özdeyişler, hukukun organı olan devletin birey üzerindeki baskısını sağlar; bunun gibi, bireyin devlete karşı direnme hakkını ve herkese özgürlüğünü kullanma olanağını veren mülkiyet hakkını. Bu özdeyişler, cumhuriyet rejimini içerirler: Bütün ülkeler, cumhuriyetçi bir anayasa kabul ettiklerinde, bir Milletler Cemiyeti, bir uluslararası hukuk yaratabilecek ve sürekli barışı sağlayabileceklerdir.</span></p>

  <p class="calibre_6"><span class="calibre_1">Kant, böylece zamandan, mekândan ve durumlardan bağımsız mutlak ilkeler düşüncesiyle, Montesquieu’ye ve Filozoflara karşı çıkmış oluyordu; aklın yönlendirdiği duyulardan değil, aklın aydınlattığı yürekten gelen ahlak düşüncesiyle de Filozofların görüşlerine zıt düşüyordu.</span></p>

  <p class="calibre_6"><span class="calibre_1">Aynı zamanda, Kutsal Kitabın Alman yorumcuları, Spinoza’yı incelemeğe başlamışlardı. Onun panteizmi, bütün bir doğada kendini gösteren sürekli oluş halindeki bir Tanrı anlayışı, Lessing’le Herder’e esin veriyordu. Lessing’e göre, insanların gerçek dedikleri şey, gelişmesi içinde farkına varılan bir gerçeğin geçici biçimlerinin birbirini izlemesinden başka bir şey değildir. Herder’e göre ise, yaşamımız, o büyük Bütünün içindeki bir nabız atışıdır; insanlık tarihi, doğanın derece derece dönüşümlerle sürekli olarak yetkin örneğe yaklaştığı taslakların ardarda gelişidir; bu çalışmanın zekâsı, akıl yoluyla değil, doğrudan sezgi yoluyla bize verilmiştir. Akıl yoluyla kesin bir gerçekliğe vardıklarına inanan Filozoflar, bu noktada da saldırıya uğramışlardı; onlara karşı çıkan bu düşünce, daha sonraki dönemde derinden derine etkileyecektir insanları.</span></p>

  <p class="calibre_6"><span class="calibre_1">Bu arada, düpedüz gerici düşünceler ve gericiler vardı.</span></p>

  <p class="calibre_8"><span class="calibre_1">GERİCİ DÜŞÜNCELER</span></p>

  <p class="calibre_6"><span class="calibre_1">Ansiklopedik felsefeye hasım,</span> <span class="bold"><span class="calibre_1">mistik bir Masonluk</span></span> <span class="calibre_1">doğuyordu. Almanya’dan İsviçre’den, İsveç’ten yola çıkan bir mistisizm dalgası, Fransa’nın doğusuna ve Paris’e ulaştı. Bu mistik masonlar Hıristiyanlıktan esinlenmişlerdi; ve Kilisenin dışında, İncil’e göre yaşamak için, Tanrıyla temas kurup ruhlarını yenilemenin aranışı içindeydiler. Ne var ki, ispritizmaya, manyetizmaya, ilmi simyaya, sihire başvurur, Hıristiyan kiliseleri dehşet içinde bırakırlar. Peygamberleri vardır: Ölülerle konuşan, «Göğün Sırları»nı ve «Gökle Cehennemin harikaları»nı keşfeten İsveç’li Swedenborg; iman yoluyla Tanrıyla temas kurduğunu düşünen ve evi 1789’da bütün Avrupa’nın hac yeri olan Zürih’teki İsviçre’li Lavater; insanın hiçbir şey bulamayacağını, sadece kendi kendisini hatırlayacağını ve düşünceye dalış ve dua yoluyla İsa’nın gelişini hızlandırmayı savunduğu için bilime düşman, «Meçhul Filozof», Fransız Saint-Martin. Almanya’da mistik tarikatlar kurulurken, Fransa’nın kimi kentlerinde de mistik mason locaları doğar; bütün bu mistikler kendi aralarında ilişki içindedirler.</span></p>

  <p class="calibre_6"><span class="calibre_1">Doğaldır ki, havarilerin yanı sıra</span> <span class="bold"><span class="calibre_1">şarlatanlar</span></span> <span class="calibre_1">da vardır: Paris’teki hünerleriyle gözleri büyüleyen ruh çağırıcı Cagiostro; «sihirli değnek»iyle bütün hastalıkları iyileştirdiğini ileri süren Viyana’lı hekim Mesmer. Manyetizmacılar, uyurgezerler, meczuplar haşarat gibi kaynaşır dururlar. Bir zihnî bulunıklık içinde, bireyler, karışık eğilimlere terkederler kendilerini; çoğu, öte dünyanın kapılarını açan ve insanlığı yeniden yaratacak bir Devrimin eşiğinde olduğuna inanır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Montesquieu,</span></span> <span class="italic"><span class="bold"><span class="calibre_1">Kanunların Ruhu</span></span></span><span class="italic"><span class="calibre_1">’nda, bir sosyoloji denemesi örtüsü altında, reform denemelerine karşı çıkar. Anayasaların, gerçek doğal kanunlar yoluyla, iklim, toprak, yaşam biçimlerine, halkların karakterine, örf ve dinlerine, vb. bağlı olduklarını göstermeğe kalkar. Fransa’nın anayasasına dokunmamak gerektiğini aşılamak için, bütün bunları bahane olarak kullanır; ona göre bu anayasa, Parlömanları, Krallık kanunlarının yargıçları ve hükümdarın yardımcıları yapmıştır. İngilizlerinkinden esinlenmiş bir anayasayı över durur: Bu anayasaya göre, Kralın elinde tuttuğu yürütme gücüyle, milletin temsilcilerince kullanılan yasama gücü arasında, yargıçların elinde bir yargılama gücü vardır ki, anayasanın koruyucusu olarak, hakem rolünü oynayacaktır. Comte de Boulainvilliers’nin 1732’de</span></span> <span class="italic"><span class="bold"><span class="calibre_1">Soyluluk Üstüne Deneme</span></span></span> <span class="italic"><span class="calibre_1">adlı eserinde tekrarladığı sistemi destekler: Buna göre, Fransa’da sosyal sınıflar bir ırktır; soylular, Frank fatihlerinin torunudurlar, Tiers-Etat ise boyun eğdirilmiş Goluvalardan gelmektedir; soylular, fetih hakkına dayanarak Fransa’nın malikidirler; başlarda, monarşi seçimli idi ve sınırlıydı; Krallar, vassallerinin görüşlerini almakla yükümlü idiler; o tarihten beri, krallar, senyörlerin bu ayrıcalıklarını ellerine geçirmişlerdir. Ve Montesquieu, soyluların ne denli önemli olduklarını dile getirir ve şöyle der: «Monarşinin ruhudur bu sınıf». Kitabı, 1789 yılına değ ve gitgide artan bir biçimde, gerici aristokratik muhalefetin Kutsal Kitabı oldu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Böylece, yüzyılın sonunda, Aydınlıklar Felsefesi her yerde saldırıya uğramıştı ve gitgide geriliyordu.</span></p>

  <p class="calibre_6"><span class="calibre_1">Yeni bir çağ açılacaktı.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_7"></div>
</body>
</html>
