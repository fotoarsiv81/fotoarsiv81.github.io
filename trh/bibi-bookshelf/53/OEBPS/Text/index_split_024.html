<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 4</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM V</span></span></span><br class="calibre2" />
  <span class="italic"><span class="bold"><span class="calibre_1">FRANSIZ DEVRİMİ VE NAPOLYON’UN FETHİ KARŞISINDA DÜNYA</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Fransız Devrimi, bir yerde bir «burjuva devrimidir; ancak, ileriye dönük nice gelişmenin tohumlarının da atıldığı ve yeşerdiği bir devrim. Bir başka özelliği de şu: Devrim, gösterdiği özelliklerin bir sonucu olarak, yalnız tek bir cephede, Fransa’nın sınırları içinde kalmamıştır; iki cephede, hem iç, hem dış cephede bir savaşa yol açmıştır. Ateş, yalnız bir bacayı değil, deyim yerindeyse,</span> <span class="bold"><span class="calibre_1">bütün dünyayı</span></span> <span class="calibre_1">sarmıştır. Avrupa’daki öteki burjuva devrimlerinden farklı olarak, sonuçları evrensel bir burjuva devrimidir bu; yalnız olumlu yanlarıyla değil, yol açtığı</span> <span class="bold"><span class="calibre_1">karşı-devrim rüzgârıyla</span></span> <span class="calibre_1">da.</span></p>

  <p class="calibre_6"><span class="calibre_1">Anlatacağımız şimdi bu.</span></p>

  <p class="calibre_8"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">1789 YILINDA DÜNYA</span></span></p>

  <p class="calibre_6"><span class="calibre_1">Amerikan Devrimi’nin ertesinde bile, dünyanın etkin giderek tarihi yapan bölgesi, Avrupa’yla sınırlıdır. Birleşik Devletler’in nüfusu henüz 4 milyona ulaşmış değildir; en büyük kent olan Filadelfiya’nın nüfusu 45.000’i aşmaz. Etkin Avrupa’nın kendisi de, halkın dörtte üçünün yaşadığı Batı ve Orta Avrupa ile sınırlıdır aslında; Orta Avrupa ile Doğu Avrupa’nın sınırları da belirsizdir. Ulaşım ve haberleşmedeki güçlükler, mesafeleri de arttırmaktadır. Bir mektubun Fransa’dan Polonya’ya varması için üç hafta gerekir. Pek kozmopolit de olsalar,</span> <span class="italic"><span class="calibre_1">Mercure de France</span></span> <span class="calibre_1">ile,</span> <span class="italic"><span class="calibre_1">Les Annales patriotiques et litteraires</span></span><span class="calibre_1">, uzak yerlerle ilgili haberlerini, Dresden ve Viyana ile sınırlar. Voltaire’in, Diderot’nun ve Grimm’in çabalarına karşın, II. Katerina’nın Rusya’sı, kamuoyunda «barbarlar’ın ülkesi» olarak kalmaktadır. Paris basınının yayınladığı yabancı ülkelerle ilgili haberler arasında Rusya’ya ilişkin olanlar denizde damla kabilindendir; öte yandan, Rusya’nın nüfusu otuz milyon kadardır, yani Fransa’nınkinden şöyle böyle birkaç milyon daha fazla.</span></p>

  <p class="calibre_6"><span class="calibre_1">Böylece, Avrupa, doğuya doğru ilişkilerinde, Saksonya ve Avusturya’yı pek geçmez; en azından Batı’yı, daha öteleri ilgilendirmez haldedir. Ama Doğu, bu örnek Batı’ya, zenginliğin ve insanların pek yüksek bir düzeye eriştiği bu Atlantik yöresine çevirmiştir gözlerini: Birleşik-Eyaletler ve Avusturya’nın Pay-Bas’ı, 4 ile 5 milyon arasında bir nüfusu barındırmaktadır; İngiltere, 5 milyonu İrlanda’da olmak üzere, bir onbeş milyon kadardır; Fransa 26 ile 27 milyon arasında; İspanya, bir on iki milyon dolayındaki nüfusuna, San Fransisko’dan Patagonya’ya değin uzanan koskoca bir Amerikan imparatorluğunu eklemiştir; Portekiz’in nüfusu gerçi 3 milyondur, ama Brezilya onundur. Birleşik-Eyaletler, İngiltere ve Fransa dünyanın geri kalanını, kendi koloni ya da ticaret alanlarına bağlamışlardır. İşte bu</span> <span class="bold"><span class="calibre_1">Atlantik bölgesi</span></span><span class="calibre_1">nde geçecek her olay, evrensel bir nitelik alacak durumdadır.</span></p>

  <p class="calibre_6"><span class="calibre_1">Herşeyden önce, Avrupa’nın bir bütün olduğu da unutulmasın: Batı bölgesinin dikkatlerin merkezinde olmasının yanı sıra, bütün kıtada, daha önce de belirttiğimiz gibi, siyasal ve sosyal yapılarda belli bir ortaklık vardır; İngiltere bile, bu ortaklığın ancak bir ölçüde dışına çıkabilmektedir. Böylece, bir ülkede bu yapıları sarsıp altüst edecek herhangi bir gelişme, öteki ülkelerde de etkisini gösterecektir ister istemez.</span></p>

  <p class="calibre_8"><span class="calibre_1">EGEMEN YAPILAR</span></p>

  <p class="calibre_6"><span class="calibre_1">XVIII. yüzyılda Fransa’yı zenginleştirmiş olan uzun ekonomik gelişme ve koşullar, Avrupa’yı da zenginleştirdi. Fransa’da olduğu gibi, zenginliklerin -genişliğine olarak- yeniden dağılımı gerçekleşti; maddi ve manevî yaşam değişti. Ne var ki, bu değişikliklerle eski hukuksal yapılar arasında zıtlık daha belirgin hale geldi. Aydın despotluğunun razı olduğu kimi düzeltmeler olsa da,</span> <span class="bold"><span class="calibre_1">geleneksel siyasal çerçeve</span></span> <span class="calibre_1">-genel çizgileriyle- sürmektedir. Rejim, aristokratik kalmaktadır: Mutlakiyet ve haklarda eşitsizlik üstüne kuruludur. Çağdışı niteliği, Elbe’nin doğusunda daha da göze çarpıcıdır; rejim, atlantik yakasında yeni koşullara uymuş, uyabilmiştir, oysa Orta Avrupa bir geçiş sürecindedir. Ancak, monarşik ve feodal temeller, tam bir çeşitlilik içinde, varlığını her yanda sürdürmektedir; kimi zaman güçlenmişlerdir de.</span></p>

  <p class="calibre_6"><span class="calibre_1">Bossuet’nin,</span> <span class="bold"><span class="calibre_1">krallığın mutlakiyeti</span></span><span class="calibre_1">ni haklı gösterme amacıyla tanımladığı devlet kavramı, feodal iktidara yavaş yavaş denk düşmüştür. Tanrısal hukuk ilkesi, yalnız devlete uygulanabilir; bütün hükümdarlar, Tanrıya dayanarak hüküm sürmektedirler. Hükümdar, tanrısal gücün bir görevlisi, bir temsilcisidir; kararlarında yanılmazdır: Devletle özdeştir o.</span></p>

  <p class="calibre_6"><span class="calibre_1">Aydın despotluğu, bu tanısal gücü, kamu yararının ve yararcı bir felsefenin hizmetine koşmuş da olsa, ne kaynaklarında bir değişikliğe gidebilmiştir onun, ne de kapsamında bir değişikliğe. Yasama ve yürütme yetkisi hükümdarındır; ona yardım edenler, ondan aldıkları bir yetkiyle yönetirler. Hükümdarın kişiliğinin ağır basmadığı hallerde bile, monarşik kurumlar bütün sertlikleriyle varlıklarını sürdürürler. 1789’da Danimarka, Portekiz, İngiltere ve Prusya tahtlarında, düzeyi ortadan aşağı hükümdarlar bulunmaktadır. IV. Charles, Marie-Louise de Parme ve Godoy triosu, alay konusudur saraylarda. Ancak, öyle de olsa, hanedan bağı güçlülüğünü sürdürmektedir ve krallık otoritesi için saygı büyüktür.</span></p>

  <p class="calibre_6"><span class="bold"><span class="calibre_1">Aristokrasi</span></span> <span class="calibre_1">İsveç’te, Macaristan’da hükümdara kafa tutsa, Polonya’da bizzat ülkeyi yönetse de, aynı yöntemleri kullanmakta ve aynı amaçların arkasından koşmaktadır. Ruhban ve laik senyörler, yönetimde büyük bir parçayı ellerinde tutmaktadırlar: İdarede, belediyede, önde gelen adliye makamlarında hatırı sayılır yerleri vardır. Öte yandan monarşi, onları kendi sistemi içine alıp bütünleşmiştir onlarla. Çıkarları birbirlerine bağlıdır. Uysallaştırılmış ve kademelendirilmiş bir halde, devletin kadroları içindedirler; eyaletlerin, il ve ilçelerin yönetimini ellerinde tutmaktadırlar. Hepsi de hükümdarın yardımcılarıdır ve vergileri toplamada destek olurlar ona. Örneğin, onlar olmasaydı, Prusya’da Hazineye tek kuruş giremezdi. Boyun eğmeleri yüzünden, Rusya’da Çarın güvenini kazanmışlardır ve Çar da bu bağlılıklarını ödüllendirmiştir. İngiltere’de ve Hollanda’da, bütüne bakıldığında ne askeri ne feodal niteliği olan bir aristokrasi ülkeyi yönetmektedir. Sadece lordlar, ayrı bir zümredir ve görev ve unvanlarını büyük oğullarına miras bırakabilmektedirler; ne var ki, onların da kökenleri pek eski değildir ve, ilk Tudor’lardan başlayarak, burjuvazi gelip katılmıştır aralarına.</span></p>

  <p class="calibre_6"><span class="calibre_1">Çıkarlar, orada da bağlıdır birbirine.</span></p>

  <p class="calibre_6"><span class="bold"><span class="calibre_1">Feodal soyluların mali ayrıcalıkları</span></span><span class="calibre_1">, kıta üzerinde, bu çıkar ortaklığını güçlendirmek</span><span class="calibre_9">.</span> <span class="calibre_1">tedir. Krallığın başta gelen beyzadesi olan hükümdar, soyluların köylüleri ezen haklarını, yararlandıkları ayrıcalıklarını, kendi iktidarına zarar vermeden sınırlandıramazdı. Öyle olduğu içindir ki, II. Katerina, aristokrasiye yeni güvenceler verdi. II. Joseph ise, tersine, soyluların ayrıcalıklarına saldırdı ve kendi monarşisinde karışıklıklara yol açtı bu yüzden; ancak, idareyi merkezileştirdiği için, krallık iktidarı yine de güçlendi.</span> <span class="bold"><span class="calibre_1">Aydın despotluğu</span></span><span class="calibre_1">, aslında bir mali çare olarak kendini gösteriyor bütün bunlarda. Nasıl? Şöyle: Filozof prens, ilkelerden, doğrudan bir maddi çıkar sağlamanın arkasındadır. Para nerededir, neye vergi konmalıdır, bunun aranışı içindedir; elindeki kadrolardan en iyi yararlanabilmek amacıyla uygulamalara girişir; kilisenin mallarına el koyma mülklerinin sınırın genişletir; güttüğü merkantilist politika, dışarıya satımları geliştirmeye, dışarıdan alımları sınırlandırmaya, kimi ulusal sanayi dallarını korumaya götürür onu. Günden güne çoğalan giderleri karşılamak için hazinesini böylece beslemeyi düşünür; ne var ki, bunu yaparken aristokrasiyi itmez ve onun katılımını ister. Prusya’da Junker, haklarından hiçbirini yitirmemiştir ve, II. Friedrich, senyörlüğün damgasını taşıyan Gut’un işletilmesine müdahale etmek cesaretini kendinde bulamamıştır. Böylece, eski yapılar genel olarak kalmaktadır; despotlukla aristokrasi birbirine bağlıdır; reformların bedelini ödeyen köylülerdir ve, öte yandan, görünüşlere karşın, burjuvazi, pek ufak bir çıkar sağlamaktadır bunlardan.</span></p>

  <p class="calibre_6"><span class="calibre_1">Öte yandan, feodal</span> <span class="bold"><span class="calibre_1">rejim, doğu Avrupa’da, Fransa’da olduğundan çok daha ağır basar.</span></span> <span class="calibre_1">Elbe ırmağının ötesinde, soylu mülkiyeti ve servaj egemendir; özgür köylülük bir istisnadır. Rusya’da, toprakların tamamı soyluların ve çarındır ve çar, Kilisenin topraklarını da tâca bağlamıştır. Ukrayna’yı ülkesine katarken ve gözdelerini lütuflara boğarken, II. Katerina, serflerin sayısını bir 800.000 daha arttırmıştır; nüfusun beşte dördü onlardır. Yükümlülükler, toprağı bağlamaktan çok kişileri bağlamaktadır ve, panayırlarda, sürülerle alınıp satılacak kadar bir hayvan derekesine düşürmüştür onları. Sadece kendi çıkarını düşünen senyörün keyfiliklerine karşı, bu insanları koruyacak hiçbir şey yoktur. Kimi zaman, toprağın dışında da çalışma iznini aldıkları olur; ne var ki, efendileri, o zaman da kazançlarından bir pay alır. Hazineye bağlı köylüler daha büyük bir özgürlükten yararlanırlar; ne var ki, kardeşleri gibi, onlar da angarya ve ödenti ile yükümlüdürler. 7 buçuk milyon serfin 100.000’e varmayan soyluya ait bulunduğu Polonya’da da buna benzer bir durum vardır. Bununla beraber, Prusya’da ve İskandinav ülkelerde, servaj hemen hemen kaybolmuştur; ancak, fieflere bağlı ayrıcalıklar sürmekte ve, kimi engellere karşın, köylü mülkiyeti ağır ağır gelişmektedir. İlke olarak, yalnız soylu toprağın sahibidir. Toprağın bir bölümünü işleten kesenekçi, senyörüne bağlı kalmaktadır; senyör ise, ona bedensel cezalar vermeye kadar gidebilmektedir ve</span> <span class="italic"><span class="calibre_1">Gesindedienst</span></span> <span class="calibre_1">istemektedir. Senyör komünü ilgilendiren konularda bile adalet hakkını kullanmakta; zanaatçıları gözetip denetlemekte; tahıl ticaretini ele geçirmeye çabalamakta; biracılığı, damıtmayı, içki satımını tekelleştirmekte; karada ve suda avlanmayı yalnız kendine alıkoymaktadır.</span></p>

  <p class="calibre_6"><span class="calibre_1">Mal ve para olarak yükümlülükler, hizmetler ve angaryalar, ondalıklar, satışlar, servaja son vermiş de olsa, Avusturya monarşisinde köylülerin sırtında ağırlıklarını sürdürmektedirler; çünkü, özellikle Macaristan’da canlılığını koruyan senyör muhalefeti, II. Joseph’in reformlarını hemen hemen etkisiz kılmıştır ve, bu da, güçlükleri hafifletmekten çok daha da arttırmıştır. Bununla beraber, köylü mülkiyeti, yayılma ve soyluların topraklarına el atma eğilimindedir oralarda da. Kutsal-İmparatorlukta ve İtalya’da bu eğilim daha da ileri noktalara varmıştır. Bavyera’da ve Hanovre’da süren servaj, hafiflemiş bir hale bürünür ve, Ren boyunca, köylüler mülkiyete kavuşur duruma gelirler. Bade margravı angaryaları azaltır ve ödentilerin geri satın alınmasına izin verir. Bunun gibi, İsviçre’nin dağlık bölgelerinde, feodal baskıdan daha az acı çekilir ve, Savoyard’lı köylülerin kurtuluşu ağır ağır gerçekleşir. Po ovasında, Toskanya’da, İspanya’da servaj ortadan kalkmıştır; toprağın sahibi olan soylular ve ruhban kiracılara ve yarıcılara vermektedirler bu toprakları. Bu insanların durumu ise, Sicilya’da olduğundan daha az meşakkatli görünmektedir. Parayla kiralama, sadece zengin tarım bölgelerinde yaygındır. Toprağın geniş bir bölümünün Kilise’nin elinde olduğu Pay-Bas’da, kiralama genelleşmiştir. Mülkiyetin, lordların ve burjuvaların elinde toplaştığı İngiltere’de daha da açıktır bu; ne var ki, kiralanacak toprakların genişliği ve toprağın bereketliliği, pek farklı durumlar da yaratmıştır orada. İrlanda’da toprak sahipleri, kesenekçileri sefalet içine atmışlardır; nüfusun dörtte üçü yalınayaktır ve Avrupa’nın aydın dünyası onların bu acı durumunu pek yakından bilir. Ondalık, her yerde ağırlığını alabildiğine hissettirmektedir.</span></p>

  <p class="calibre_6"><span class="calibre_1">Böylece, tarım rejimi ne olursa olsun, toplum,</span> <span class="bold"><span class="calibre_1">köylüyü sömürerek</span></span> <span class="calibre_1">yaşamaktadır.</span> <span class="bold"><span class="calibre_1">Servaj</span></span><span class="calibre_1">, Avrupa’da bir sorundur. Senyörlük hakları ve ondalıklar, çoğu Avrupa ülkesinde geçerlidir. Bütün bu değişiklik ya da hafifletme denemeleri,</span> <span class="bold"><span class="calibre_1">senyörlük olgusunu</span></span> <span class="calibre_1">-olanca açıklığıyla- gündeme getirmiştir.</span></p>

  <p class="calibre_6"><span class="calibre_1">Köylü, özgür olduğu hallerde bile, «toprak senyörleri» karşısında silahsız görünmektedir. Kırsal kesimde,</span> <span class="bold"><span class="calibre_1">büyük mülkiyet</span></span> <span class="calibre_1">egemen durumdadır. Mülk sahibi, başkalarına işletmek üzerine verdiğinde, hep daha çok iş ya da para istemektedir. Tarım ekonomisi, kapitalist bir biçime doğru yönelmiştir. Daha verimli olma kaygısı, git gide ağır basmaktadır; iktisadi görüş sosyal görüşe üstün gelmiştir. Batı Avrupa’da, çayır, eski ekilir toprakları istilâ etmiştir; buğday, çok az el emeği isteyen hayvancılığa bırakmıştır yerini. Ama buna karşılık, Avrupa’nın doğu bölgeleri, dışarıya tahıl satar hale gelmişlerdir. Mülksüzlerin sayısı artmaktadır. İrlanda’da bir milyon gündelikçi vardır ve onun da ancak yarısı bütün yıl çalışabilmektedir. İngiltere’de ve Belçika eyaletlerinde, bu proletarya, sanayiden ekmek parası istemektedir; Akdeniz yarımadalarında ise, dilencilerin sayısını arttırır. Köylü mülkiyetinin azalması ile</span> <span class="bold"><span class="calibre_1">hızlı bir nüfus artışı</span></span> <span class="calibre_1">arasındaki çelişme, daha da vahimleştirir durumu: Orta Avrupa’da nüfusun, yüzyılın son çeyreği içinde üçte bir kadar arttığı tahmin edilebilir; Rusya’da, korkunç bir ölüm oranına karşın, bu nüfus her yıl 300.000 artmaktadır; 1700 ile 1789 yılları arasında, İspanya’da, Pay-Bas’da ve İngiltere’de iki</span> <span class="calibre_1">katına çıkmıştır. Yüzyılın sonunda, köylülerin sefaleti daha derin ve daha genelleşmiş görünüyor. Başkaldırdıkları olur; ne var ki, «heyecanlar» çabucak bastırılır. Öte yandan, henüz gelişmemiş bir sınıf bilincidir gösterdikleri de.</span> <span class="bold"><span class="calibre_1">Köylü ayaklanmalarına siyasal bir ufuk kazandırmak</span></span> <span class="calibre_1">için, liberal kadroların omuz vermesi, komşudaki bir devrimin desteği ya da örneği zorunlu ve kaçınılmaz olup çıkmıştır.</span></p>

  <p class="calibre_8"><span class="calibre_1">BURJUVAZİ VE KAPİTALİZM</span></p>

  <p class="calibre_6"><span class="calibre_1">Burjuvazi, her yanda sayıca ve güççe büyümektedir.</span></p>

  <p class="calibre_6"><span class="calibre_1">Her yerde görülen</span> <span class="bold"><span class="calibre_1">iktisadi yükselişi</span></span><span class="calibre_1">dir onun. Ne var ki, hukuk kurumları, sosyal yükselişini kösteklemektedir; anglo-Sakson ülkelerinde serbestçe ilerlese de, kıtada yığınla engele çarpmaktadır başı; kimi ödünlere karşın, haklarda eşitsizlik kural olarak kalmaktadır. Feodal rejim, toprakların hukuksal durumu, soyluların siyasal iktidarı, burjuvazinin iddialarının karşısındadır. Aynı soylular, yüksek görevlere girişini de engellemektedir. Kent nüfusu, gerçi gülünç oranlardadır çoğu kez; öyle de olsa, bu nüfustaki gelişme, ticaret ve sanayi etkinliklerindeki gelişmeye tanıklık etmektedir yine de, giderek –tam bir açılış içinde olan- «burjuva» gücünün göstergesidir bu. Bununla beraber, büyük kentler, Ren’in doğusunda nadirdir: Viyana, 250.000’e varmayan nüfusuyla, Paris’in nüfusunun yarısı bile değildir; Berlin’inki onun üçte birine de varmaz; Polonya’da, sadece Varşova 100.OOO ulaşabilmiştir. Rusya’da, iki önemli merkez vardır yalnızca: Az-buçuk Viyana kadar önemli Moskova ile Saint-Petersburg. Kutsal-İmparatorluğun 51 serbest kenti, 700.000 kişiyi barındırmaktadır toplam olarak. Ne var ki, Hamburg, 130.000 nüfusuyla, tek başına, Fransa ve İngiltere’deki bütün eyalet kentlerini geride bırakmaktadır. Atlantik yakasında, denizcilik, kentsel yoğunlaşmayı hızlandırmıştır: Londra, bir milyona yaklaşmaktadır, Amsterdam’ın nüfusu 200.000’dir; Rotterdam, Brüksel, Anvers, Gand, Liege 50.000’i aşar ya da yaklaşırlar bu rakama. Güneyde Lizbon Madrid’i geride bırakmıştır; ama Barselona’nınki 100.000’i rahatça aşmıştır. İtalya’nın kentsel gücünü, halihazırdan çok geçmiş açıklamaktadır: 6 büyük kentin 100.000, -ya da biraz fazla- nüfusu vardır; öteki 6 kent ise 50.000 ile 100.000 arasında değişmektedir. Yüzyılın iktisadi gönenci, orta sınıflardan oluşan bir karışımı güçlendirmiştir ve bu, burjuvazinin yerini tutmaktadır İtalya’da.</span></p>

  <p class="calibre_6"><span class="calibre_1">Bu kentsel gelişmeyi -geniş ölçüde- açıklayan,</span> <span class="bold"><span class="calibre_1">ticaret ve sanayideki gelişme</span></span><span class="calibre_1">dir. Fiyatlarda uluslararası yükselişle beraber dış ticaretin açıldığını, mahreçlerin de genişlediğini görüyoruz; liberalizme olan eğilim de, hayli duraksamalara karşın, devletlerin ticaret politikasını belli bir ölçüde etkiliyor. İngiltere’den Rusya’ya değin, uluslararası alışverişin rakamı tam bir yükseliş içindedir. İç ticaret ve sanayideki ilerleyiş de kuşku dışıdır; onların vardığı rakam da, aynı etkiler altında hızla yükselmektedir. Bu alanda İngilizlerin başarıları pek bilinen bir şeydir; ancak, öteki ülkeleri de küçümsemeye götürmemeli bu bizi. Çeşitli ülkelerin iktisadi düzeyi ne olursa olsun, ilerleme genel boyutlardadır. La Sambre et la Meuse boyunca, Charleroi ile Liege’de, dökümhaneler kömür üzerine çalışır hale gelirler; Flaman köyleri dokumacılıkla sarmaş-dolaştır: Waas’te 40.000 dokumacı ve 200.000 de yün iplikçi vardır. Verviers kumaşçıları ile Malines dantelcileri, tutar köylüleri çalıştırırlar ve onlar da boğaz tokluğuna bir ücrete razı olurlar. Bunun tersine, Doğu Avrupa’da ise, köylü, özgür olduğu zaman bile, sanayi ya da ticari bir etkinliğe sahip olamaz; serf, haydi haydi olamaz. Bununla beraber, servaj, Rusya’da kimi işletmeleri destekler; o da, devletin ve soyluların işletmeleridir. Urallardaki maden sanayisi onlarındır ve üretimi de, 1789’da Fransa’nınkini aşar. Özgür köylüler ve serfler yetmez onlara; imalat, kadın elemeğinden yararlanmak için kırsal kesime yayılır. Bu iktisadi gönençten, çeşitli sosyal zümreler çeşitli biçimlerde yararlanırlar; ancak gerçek olan şu: Bu gönencin yararları, küçük ya da büyük burjuva girişimcilerinin -ya da kimi hallerde soyluların- cebine girer; bu arada, yaşam ve anlayış biçimlerini de değiştirir dururlar.</span></p>

  <p class="calibre_6"><span class="calibre_1">Bu gönenç, kuşku yok ki,</span> <span class="bold"><span class="calibre_1">bunalımlarla</span></span> <span class="calibre_1">kopukluğa uğrar; ilerler, ama patronlarla çalışanları karşı karşıya getiren sosyal çatışmalarla!</span></p>

  <p class="calibre_6"><span class="calibre_1">Ne var ki, büyük uyuşmazlık başka yerdedir: Aslında,</span> <span class="bold"><span class="calibre_1">burjuvazi ile aristokrasi’nin uyuşmazlığı</span></span><span class="calibre_1">dır bu. Basın özgürlüğü, Danimarka’da ve Prusya’da, burjuvazinin eline yeni bir silah vermiştir. Öyle olduğu içindir ki, II. Friedrich-Guillaume işe müdahale eder ve 1788 Aralığında çıkardığı bir kanunla, her türlü yazılı nesneyi bir resmi komisyonun incelemesine tabi tutar; ne var ki, böylesi bir yazı Berlin’de yasaklanmışsa Frankfurt’ta yayımlanır. Direnmek boşunadır; XVIII. yüzyıl, Almanya’da Devrim’in tohumlarını ekmiştir.</span> <span class="italic"><span class="calibre_1">Aufklarung</span></span><span class="calibre_1">, yani Aydınlanma, İmparatorluğun görkemli geçmişini dirilterek, yolu hazırlamaktadır. İsviçre kantonları, İtalya, birlik düşüncesine açarlar gözlerini.</span></p>

  <p class="calibre_6"><span class="calibre_1">Atlantiğin öbür yakasında, beyazlar dünyasının öteki ucunda,</span> <span class="bold"><span class="calibre_1">Latin Amerika’da</span></span> <span class="calibre_1">da, kül altında bir ateş vardır; özellikle de İspanyolların ellerindeki topraklarda. O dünya da, Avrupa’daki aynı gönenç akımının içine çekilmiştir. Oralarda, metropolün idari ve ticari baskısına, Kilisenin ezici otoritesi ve ölçüsüz zenginliği gelip eklenmiştir. Daha önce de anlattığımız gibi, görevlilerin ve ruhbanın istediklerine karşı, tacirlerden ve Amerika’da doğmuş Avrupalı plantörlerden oluşan bir</span></p>

  <p class="calibre_6"><span class="calibre_1">«burjuvazi», bir on yıldan beri mücadele içindedir: Bu burjuvazi, boyunduruk altına alınmış yerlilerle siyahi köleleri kurtarmak için değil, siyasal iktidarı ele geçirmek için İspanyol boyunduruğunu kırmak istemektedir. Şili’de, Yeni-Granada’da başkaldırılar patlak vermiştir. O dünyadadır ki, ateşli ateşli Jean-Jacques Rousseau’nun</span> <span class="italic"><span class="calibre_1">Toplum Sözleşmesi</span></span><span class="calibre_1">, Qnesnay’nin</span> <span class="italic"><span class="calibre_1">İktisadi Tablo</span></span><span class="calibre_1">’su ve Condillac’ın</span> <span class="italic"><span class="calibre_1">Duyumlar Kitabı</span></span> <span class="calibre_1">okunmaktadır. Miranda’nın kitaplığında bu eserler vardır; Bolivar’la San Martin onlarla beslenmişlerdir. Bunun gibi, Brezilyalılar da Portekiz’in vesayetinden sıyrılmayı istemektedirler. Onlardan biri, Maia, 1787’de Nimes’de Virjiniya’lı Jefferson’a rastladığında, Birleşik-Devletler’i, kendi bağımsızlık davalarına kazanmak için aklına koyduğu bir tasarıyı açıklar ona.</span></p>

  <p class="calibre_6"><span class="calibre_1">Her yanda burjuvazi, ya da onun yerini tutanlar, gözlerini Anglo-Sakson ülkelerine çevirmişlerdir; umudun tohumlarını oralarda bulmaktadırlar.</span></p>

  <p class="calibre_8"><span class="calibre_1">ANGLO-SAKSON SERABI</span></p>

  <p class="calibre_6"><span class="calibre_1">Mutlakiyetle yönetilen devletlerin karşısına kolayca İngiltere konmaktadır. «Aydın» toplum, bir öncü olarak bakar ona; ve onda, felsefi ilkelerin kesin tanıtlamasını bulduğuna inanır. Gerçekte, bir İngiliz ulusu vardır; ve Fransızların hâlâ kavuşamadıkları bir siyasal yaşamı sürdürür, bir temsili rejime ve özgürlüğün geleneklerine sahiptir. Bununla beraber, iktidar bir oligarşinin elindedir orada, toplum da pragmatik ve bezirgândır.</span></p>

  <p class="calibre_6"><span class="calibre_1">Bu anayasalı monarşide, kralla parlamentonun karşılıklı haklarını yalnız örfler düzenlemektedir. Bu hakların sınırını belirleyen hiçbir metin yoktur; o kadar ki, III. George kalkıp açıktan açığa «Başbakan olmayı istediğini» söyleyebilmektedir. Öte yandan, aynı kral iradesine boyun eğdikleri için Tory’leri desteklemekte, kimi zaman Avam Meclisi’nin isteklerine karşı yürütmektedir bu politikayı. Avam Meclisi de, ulusun küçük bir parçasını temsil etmektedir: Oy hakkı, toprak ya da ev sahipliğine bağlı bir ayrıcalık olarak kalmıştır; ve bütün ülkede seçmenlerin sayısı 450.000 kadardır. Mecliste sandalyeleri bölüşen</span> <span class="bold"><span class="calibre_1">zengin toprak sahipleri</span></span><span class="calibre_1">dir; burjuvalar, zanaatçılar, hali vakti yerinde çiftlik kiracıları da onların müşterileridir. Yüzyıllardan beri gözden geçirilmemiş halde kalan seçim haritası, halkın halihazır dağılımına hiç mi hiç uymaz. «Çürümüş kentlerine «cepteki kasabalar», tam bir skandaldır. Milletvekilinin vekâleti satın alınabilir; o zamanki parayla 25.000 Fransız altınıdır fiyatı da. Avam Meclisinin üçte ikisinin daha önceden belirlendiği tahmin edilmektedir; hükümetle irikıyım mülk sahipleri, açık oy veren seçmenlere iradelerini dayatabilmektedirler. Kontluklar, bucaklar, polis, adalet ve vergi toplaması da aynı sosyal sınıfların elindedir. Pitt’in reformlarına karşın, köhnemiş bir vergi sistemi yürürlüktedir; ona da Anglikan Kilise’nin ondalığı eklenmektedir; Anglikan Kilise de, bu parayı, bütün yurt düzeyi üzerinde, ayin hakkı tanınmayan İrlanda katoliklerinden olduğu kadar, İskoçyalı Presbiteryenlerden toplamaktadır. Dinsel bir niteliği vardır devletin: Dinsel kavgalar, sosyal ilişkileri zehirler durur; hoşgörü ise içi boş bir kelimedir. Öte yandan kamu özgürlükleri de öyledir: Dernek hakkı, biçimsel olarak tanınsa da, işçilerden esirgenmiştir; çalışma hakkı, kimi hallerde kanunla saptanmış bir ücreti kabul etme yükümlülüğü ile sınırlanmıştır. Bucakların yardımıyla geçinen yoksullar, istenildiğinde çocuklarından koparılmakta ve gerçek bir zorla çalıştırmaya tâbi tutulabilmektedirler.</span> <span class="bold"><span class="calibre_1">Yoksul sınıflar,</span></span> <span class="bold"><span class="calibre_1">ortak hukukun dışındadırlar</span></span> <span class="calibre_1">aslında. Acımasız bir kanun, sefaletten doğan suçları insafsızca cezalandırmaktadır: Yanındakinin cebinden 12 kuruş çalanın cezası, ölümdür; kırbaç ve teşhir için direğe bağlama, erkeklere olduğu kadar kadınlara da uygulanmaktadır.</span></p>

  <p class="calibre_6"><span class="calibre_1">Bununla beraber, kötülükler de, bir kamuoyu oluşturmada yardımcı olabilmektedir. Bu kamuoyu, kulüplerde palazlanmakta ve istemlerini oralarda formüllendirmektedir. 1780’da, Bağımsızlık savaşı sıralarında doğmuş olan</span> <span class="bold"><span class="calibre_1">«köktenci» hareket</span></span><span class="calibre_1">, bu kamuoyunun bir yankısıdır. Onun başlıca hatipleri, bir Price, bir Priestley, bir Thomas Paine, Rousseau’nun siyasal düşüncesinin etkisinde kalmışlardır ve «daha fazla eşitlik, daha fazla özgürlük, daha fazla kardeşlik» istemektedirler. Basın özgürlüğü, inançlarını yaymaya çağırır onları ve onlar da bol bol kullanırlar bu özgürlüğü.</span></p>

  <p class="calibre_6"><span class="calibre_1">Onların istedikleri ilkeler ise,</span> <span class="bold"><span class="calibre_1">genç Amerikan Cumhuriyeti</span></span><span class="calibre_1">nde kısa bir süre önce yürürlüğe konmuştur. 13 devletten herbirinin yazılı birer anayasaları vardır; bu anayasaların başında da, sosyal bir sözleşmenin temeli olan doğal hakları ilân eden bir Bildiri yer alır. İktidarda yetkiler bu anayasalarda açıkça ayrılmıştır ve yürütme özenle sınırlanmıştır. Pensilvanya bir yana bırakılırsa, İngiltere’de olduğu gibi, iki meclis uygulaması vardır. Ne var ki, oy hakkı, toprak sahipliğine bağlıdır ve seçilme koşulları siyasal kadroyu sınırlamaktadır: Güney Karolina’da Senatoya adaylığını koyabilmek için 2.000 dolar değerinde bir mülke sahip olmak gerekmektedir. Kendi başlarına hükümran olan devletlerin karşısında, federal hükümet zayıf kalmaktadır. Kongre ile Başkan’ın yetkileri özenle dengelenmiştir; Başkan ise, devletlerin bir vekili, bir «ortak Başbakan»ı olarak görünmektedir. Yönetim, uygulamada Anglo-Sakson ve Puriten kökenli Virjiniyalı çiftlik sahiplerinden oluşan bir oligarşinin elindedir. Merkezi hükümetin güçsüzlüğü, Cumhuriyetçileri tedirgin etmektedir; ne var ki, sosyal sınıfların muhalefeti yeni yeni palazlanmaktadır ve herkes, bu geçmişi olmayan topraklar üzerinde talihini denemenin arkasındadır. Basın ve çalışma özgürlüğüne, toplanma ve dernek özgürlüğüne hiçbir engel yoktur. Bununla beraber, Beyazların -ve yalnız kendileri için- hazırladıkları anayasalar, başka renkten olan insanları toplumun dışında tutmaktadır. Hiçbir yerde, köleliği kaldırma sorunu diye bir sorun yoktur ve kara derili insanların durumu, koloni sömürüsü döneminde ne ise bugün de odur.</span></p>

  <p class="calibre_6"><span class="calibre_1">Böylece, Anglo-Saksonların, Kıta Avrupasına oranla daha ilerde oldukları açıktır. Dışarıda yarattıkları bir</span> <span class="bold"><span class="calibre_1">çekicilik</span></span> <span class="calibre_1">vardır onların; düşler ve gerçekler de, bu çekiciliği güçlendirir durur. Anglo-Saksonlar, bütün öteki toplumlardan çok daha fazla olarak, özgürlük ve hak eşitliğine daha yakın ve içinde yüksek ya da orta burjuvazinin yönetimde olduğu bir toplumun kurucuları olarak görülürler. İngiliz Devriminin saygınlığı, dahası Amerikan Devriminin saygınlığı dev boyutlardadır böylece.</span></p>

  <p class="calibre_6"><span class="calibre_1">Ancak, işte Fransa’da, yüzyılın düşüncesini alabildiğine parlaklıkla dile getirmiş olan «düşünsel devrim»in Fransasındadır ki, bir</span> <span class="bold"><span class="calibre_1">yeni devrim</span></span> <span class="calibre_1">sözkonusudur; ve bu devrim, daha öncekilerden çok daha açık olarak, Avrupa’nın büyük sosyal sorunlarını gündeme getirmektedir. Fransa’nın bütün tarımsal sorunları, daha da ağırlaşmış olarak dışarıda boy gösterir; ve -pek değişik ölçülerde de olsa- özellikle yükselen bir burjuvazinin sorunu. Bu burjuvazi, maddi ve manevi tam bir ilerleme içindedir ve hâlâ yaşayan eski bir toplumun hukuk baskılarıyla karşı karşıyadır ve onları tasfiye etmek durumundadır.</span></p>

  <p class="calibre_6"><span class="calibre_1">Eski toplumla, Fransız Devriminden doğmuş yeni toplum arasında bir</span> <span class="bold"><span class="calibre_1">düello</span></span> <span class="calibre_1">başlayacaktır: Tâ 1815 yılına değin sürecektir bu düello ve insanlık tarihine damgasını vuracaktır.</span></p>

  <p class="calibre_8"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">FRANSIZ DEVRİMİ VE DÜNYA (1789-1802)</span></span></p>

  <p class="calibre_6"><span class="calibre_1">Fransız Devrimi, Fransa sınırları içinde kalmayıp yayılmaya başlar. Bu yayılış, «uluslararası bir sosyal savaş»tır aynı zamanda ve 1802’de Avrupa’nın yenilgisine yol açacaktır.</span></p>

  <p class="calibre_6"><span class="calibre_1">Nasıl?</span></p>

  <p class="calibre_8"><span class="calibre_1">FRANSIZ DEVRİMİNİN YA YIUŞI</span></p>

  <p class="calibre_6"><span class="calibre_1">Fransa’daki olaylar, önce</span> <span class="bold"><span class="calibre_1">genel bir merak ve yakınlığa</span></span> <span class="calibre_1">yol açar. Devrimci broşür ve gazeteler, bütün Avrupa’da bedava yorumcular bulur; ve Strasbourg, bu gizli basını doğuya doğru yayar. Yabancı gazete ve dergiler düzenli olarak Fransa’dan haberler aktarırlar: Varşova Gazetesi, 23 Mayıs 1789’dan başlayarak, her sayısında Versailles’dan bir mektup verir; Birlik ya da Özgürlük Gazetesi, Paris’te hem Fransızca, hem de İngilizce basılır. Devrimci propaganda, hiç kuşkusuz Mason localarının aracılığından da yararlanır. 1790’da, İnsan Hakları Bildirisi, çeşitli dillere çevrilmiş bir halde, liberalizmin dua kitabı olur. Engizisyonun bütün bunları mahkûm ettiği İspanya’da bile, Devrim’le ilgili ilk bilgiler, alabildiğine benimsenir.</span></p>

  <p class="calibre_6"><span class="calibre_1">Öte yandan, turistler ve «özgürlük hacıları» akar Fransa’ya. Versailles’da, Almanya’dan gelen bir Forster ile Junker Guillaume de Humbolt vardır; İngiltere’den örneğin şair Wordsworth, Whig’lerden avukat Erskine, kuaker Pigott ve geleceğin lordu Castlereagh gelmiştir; gelecekte Konvansiyon üyesi olacak Romme’un eğitmenlik ettiği genç Rus prensi Stroganov, takma bir ad altında, Je de Paume Derneği’nin kâtibidir ve içilen andın yıldönümü toplantısına katılır. Prusyalı baron Clootz, Federasyonla katılmak, oraya -içinde bir İranlı ile Türkün de bulunduğu- kalabalık ve karışık bir heyet gönderme ayrıcalığını ister; amacı da, evrensel bir Federasyonun başlangıçlarını kutlamaktır. Thomas Paine ile Amerikalı yurttaşlar, buna benzer bir onurun aranışı içindedirler.</span></p>

  <p class="calibre_6"><span class="calibre_1">Böylece, Fransa’dan haberler ve oradaki tanıklıklar, bütün halklar için ortak olan sorunları, güncelin ilk sırasına getirip koyar. Fransa’da, «İnsanlık davası için büyük bir çaba» harcanmaktadır. Kant, «sosyal sözleşmenin yürürlüğe konuluşu»nu görür bu çabada; Fichte için, insan onurunun yeniden altının çizilmesidir bu. Goethe de, daha sonra, yaşadığı yılların önemini,</span> <span class="italic"><span class="calibre_1">Hermann ile Dorathea</span></span><span class="calibre_1">’sında bir kahramana söyletecektir: O eserde, VI. şarkıda,</span> <span class="italic"><span class="calibre_1">Yabancı Yargıç</span></span> <span class="calibre_1">«yeni bir güneşin ilk ışıkları parladığında, herkes için ortak insan haklarını, sarhoş edici özgürlüğü ve övülmeye değer eşitliği işittiğinde yüreğinin coştuğunu ve göğsünü daha duru bir kanın doldurduğunu» söyleyecektir. Bunun gibi, İtalya’da, Pietroverri, «Yurdunun Paris’in ışığıyla aydınlandığını» görür. Polonya’da, Stanislas Ataszic ve Julien Niemcewicz gibi yurtseverler, iktisadi ve sosyal sorunları yazıp çizerler. Yunanlı Rhigas Velestinlis, halkların egemenliği ilkesinden, kendi milliyetçiliğinin öğelerini çeker çıkarır. Avrupa dışında, İnsan ve Yurttaş Hakları Bildirisi, çevrilip Latin Amerika’ya girmiştir; onu yayanlardan birinin yazdığı Amerikalı İspanyollara Mektup büyük yankılar yapar. İspanya hizmetinde olup Buenos-Aires’te yerleşmiş olan bir Fransız subayı, «Paris’teki son olayları anlatan bir yazı» çevirir ve ülkede alabildiğine yaygınlık kazanır yazı. Bir Brezilya şairi, «Fransa’yı öncü olarak almayı» öğütler ve Brezilya bağımsızlık hareketinin şehidi Tiradentes, bir yörede 1789’un ilkelerini ilân eder.</span></p>

  <p class="calibre_6"><span class="bold"><span class="calibre_1">Fransa’nın kapı komşusu ülkeIerde</span></span> <span class="calibre_1">derinliğine kaynaşmalar başlar: Avignon, Papa’nın egemenliğini reddederek, 11 Haziran 1789’dan başlayarak, Fransa’yla birleşmeyi ister; Alsace’taki Kutsal-İmparatorluğun prenslerine ait fieflerde feodal rejim ortadan kalkar; Montbdliard’da karışıklıklar çıkar. Belçika’da, başta Brabant’da olmak üzere, Avusturya boyunduruğuna karşı ayaklanmalar başlar; zaferi yurtseverler kazanırlarsa da, Avusturya, Prusya’nın da yardımıyla, 1790 yılı sonlarında ülke üzerindeki egemenliğini yeniden kurar. Liege’deki gelişmeler bambaşkadır: Orada, 1789 Ağustosunda patlayan devrim, Fransa’daki büyük olayların bir yankısıdır aslında. Piskopos-prensin iktidarına karşı olan hareket, zanaatçıların, veriden ezilen ve kıtlık içindeki köylülerin desteğiyle gelişir, eski rejim çöker; Devrim halkçıdır burada ve Kurucu Meclis’in ilkelerini kabul eder, yakınma dilekçeleri kaleme alınır. Ruhban ve soylular mali ayrıcalıklarından vaz geçerler; Fransız Bildirisi’nden çok daha köktenci olan 16 Eylül günlü Haklar Bildirisi, bir ulusal temsilin biçimlerini saptar. Ne var ki, Liege Devrimi, 1790’da Brabant Devrimi gibi sonuçlanır: Avusturya birlikleri gelir ve işe elkoyarlar.</span></p>

  <p class="calibre_6"><span class="calibre_1">Liege bir istisna değildir; Paris’te 4 Ağustos gecesi alınan kararlar, bir yağ lekesi gibi yayılır; Ren boyıınca Kolonya’da, Treves’le, Spire’de başkaldırılar birbirini izler. Ortada dolaşan kâğıtlarda şu yazılıdır: «Papazların boyunduruğundan kurtulmak istiyoruz». İsviçre kaynaşma içindedir; karışıklıklar İtalya’da, Livourne’a ve Floransa’ya sıçrar. Birleşik-Krallıkta, İrlanda katoliklerinin dinsel ve sosyal hareketi vardır; Hollanda’da, stathouder’e karşı açık bir muhalefet başlar.</span></p>

  <p class="calibre_6"><span class="calibre_1">Fransa’dan daha uzakta, Orta ve Doğu Avrupa’da kimi ülkeleri de sarar rahatsızlık Macarlar, büyük bir heyecan içinde şair Bacsanyi’nin mısralarını okurlar: «Fransızları örnek almalıyız ve zincirlerimizi kırmalıyız»; liberal soylular da katılır koroya. Leopold, onları tatmin etme kararında gibidir ve Diyet, basın ve ayin özgürlüklerini güvenceye bağlayacak bir şart hazırlamaya başlar; ne var ki arkası gelmez. Raditşev, Petersbourg’tan</span> <span class="italic"><span class="calibre_1">Moskova’ya Yolculuk</span></span> <span class="calibre_1">adlı eserinde, Rusya’daki acıların nedeni olarak gördüğü servajın kaldırılmasını önerir. Polonya’da, yurtseverler, bir hükümet darbesi yaparlar ve 3 Mayıs 1791’de Diyet’e ve krala yeni bir anayasa dayatırlar: Bu anayasa, soylularla ruhbanın ayrıcalıklarını sürdürse de, burjuvaziye ciddi özgürlükler tanır;</span> <span class="italic"><span class="calibre_1">liberum veto</span></span><span class="calibre_1">’nun kaldırılmasıyla da, rejim güçlenmiştir. Böylece, anarşi durur orada ve Avrupa’daki saraylar, kendi iradelerine karşın gücünü toplama iddiasındaki bir ülkeye bakıp rahatsız olurlar.</span></p>

  <p class="calibre_6"><span class="calibre_1">Bu mayalaşma, geniş ölçüde yüzlerce yerel nedenden ileri geliyordu kuşkusuz; Liege dışında, her yerde de başarısızlığa uğradı. Ne var ki, Devrimin yaygınlaştığı açıktır ve içerde, Fransa’da olduğu gibi aynı sosyal çevreleri telaşa düşürür: Yani, arkalarında ideolojik yandaşlarıyla hükümdarlar ve ayrıcalıklıların yanı sıra, zengin ya da aydın burjuvazinin yığınla ögesi, karışıklıklardan korkarlar; devrim ve onun neden olduğu kurumlardaki altüst oluş kaygılandırır onları. Alman prensleri Alsace örneğinden korkarlar: Leopold, 1790 Aralığında XVI. Louis’ye yazdığı mektupta, «senyörlük haklarını ve Devrimin değiştirdiği ne ki var, yeniden kurmayı» istediğini yazar. Florida Blanca, İspanya’yı zararlı temaslardan korumak amacıyla, Pireneler boyunca askeri birliklerden oluşan bir kordon yerleştirir. Papa, gelişmeleri mahkûm ederek, Bavyera ve Portekiz gibi katolik ülkeleri, Fransa’ya karşı kışkırtır. Almanya’da aydın seçkinler duraksamalıdır ve sonunda «Paris’teki yamyamlar»a hasım kesilirler; Kant, Fichte ve Goethe bile, «karışıp bozulmuş Fransızların böylesi soylu bir ülküye lâyık olmadıklarını» ileri sürerler. İngiltere, köşeşinden başını uzatır: Pitt’in kaleme aldığı 21 Mayıs 1791 tarihli bir krallık bildirisiyle, «Fransız ilkelerine karşı açıkça muhalefete geçtiğini» söyler. Burke, 1790’da hemen hemen tek başına eşitci düşüncelere karşı çıkar; yönetim ve Anglikan ruhbanca desteklenince de peygamber edasına bürünür. Whig’ler bölünürler; ve, Manş ötesindeki durum, reformları ertelemek ve köktencilerin üstüne çullanmak için şahane bir gerekçe Verir yöneticilerin eline.</span></p>

  <p class="calibre_6"><span class="bold"><span class="calibre_1">Aristokratik gericilik</span></span><span class="calibre_1">, buradan kalkıp müdahale düşüncesine varacaktır; ne var ki, henüz uzaktır bu. Başta şu nedenle ki, hükümdarlar, Fransa’daki olayları, geçici bir bunalımın görünüşleri olarak görürler; bunun çözümü de, XVI. Louis’nin hükümetine aittir. Hatta, komşularını zayıflatan güçlükler sevindirir de onları. Öte yandan, XVIII. yüzyıl savaşları, mutlakiyetçi devletleri karşı karşıya getirmeyi sürdürür: 1790 yılının başlarında, Avusturya, Osmanlılarla hâlâ savaş halindedir; Rusya, Osmanlılarla ve İsveç’le tutuşmuştur; Prusya, hemen hemen her yanda Avusturya’nın karşısındadır. Avusturya ve Prusya Başbakanları, 1791 Şubatında buluşurlar ve düşündükleri de Fransa’dan çok Polonya’dır; iki kutup, Varşova ile Paris arasında duraksamalı durumlarını sürdüreceklerdir. Oysa, Fransa’da Kurucu Meclis, barışçı niyetini açıkça belli etmiştir; 1790 Mayısında da, «askeri güçlerini hiçbir halkın özgürlüğüne karşı asla kullanmayacağını» resmi olarak ilan eder; ve, yine bu anlamda olmak üzere, yurttaş-asker kavramını dayatır ve, kralın elinden, savaş açmak ve barışa karar vermek yetkisini çeker alır.</span></p>

  <p class="calibre_6"><span class="calibre_1">Paris kulüp ve gazeteleri Meclis’ten çok daha ileriye giderler.</span></p>

  <p class="calibre_6"><span class="calibre_1">Öyle de olsa, bir</span> <span class="bold"><span class="calibre_1">karşı-devrim savaşı</span></span> <span class="calibre_1">için kafalar hazırlanmıştır; başını da bunun, Rusya’nın itelediği İsveç kralı III. Gustaf çekmektedir. Leopold, Osmanlılarla bir barış imzalar, II. Katerina da ona öykünür; Prusya ve Avusturya, Polonya sorunu hakkında bir anlaşmaya varırlar; bununla beraber, batıya müdahaleye kalkıp kalkmamakta duraksamalıdırlar. XVI. Louis’nin çağrısı, kaçma girişimi, krallık onuruna karşı yöneltilen sövgü ve saldırılar, siyasal göçmenlerin kışkırtmaları, onları -az çok istemeye istemeye- müdahale etmek zorunda bırakır. Pillnitz bildirisi, henüz Fransa’ya karşı savaş demek değildir, yeni rejime karşı savaştır bu; sosyal düzene karşı affedilmez bir tehdit olan 1791 Anayasasıyla olup biteceklere karşı savaştır. Tutumlar sertleşir. Devrim’le köhnemiş Avrupa arasında hiçbir uzlaşmanın olamayacağı ortaya çıkmaktadır gitgide. Birkaç yıl sonra, tam kapışma başladığında, sağcı ve gerici bir yazar olan Joseph de Maistre işin niteliğini şöyle belirtecektir: «Devrim, mayası gereği bütün yönetimlerin düşmanıdır ve hepsini de yıkmaya yönelir; öyle olunca, bu yönetimlerin de onu yıkmakta çıkarları vardır!».</span></p>

  <p class="calibre_8"><span class="calibre_1">ULUSLARARASI SOSYAL SAVAŞ (1792-1795)</span></p>

  <p class="calibre_6"><span class="calibre_1">Girişim, Devrim’den gelecektir. Robespierre’in Jakobenlere hatırlatmalarına karşın, Yasama Meclisi, 20 Nisan 1792’de, tam bir coşku içinde savaş ilân eder; karşıt, yalnızca 7 oy vardır.</span></p>

  <p class="calibre_6"><span class="calibre_1">Büyük çatışma, pek çabuk gerçek niteliğine bürünür. Eski tipte bir savaş olmaktan çok, bir tür</span> <span class="bold"><span class="calibre_1">uluslararası sosyal savaş</span></span><span class="calibre_1">tır bu; öyledir, çünkü dünyanın birbirinden bütünüyle farklı görüşlerini karşı karşıya getirmektedir. Prusya istilasının geçtiği yerlerde tam bir karşı-devrimci terör hüküm sürerken, Paris’te de yabancı diplomatlar alabildiğine panik içine düşerler. 10 Ağustos Komünü, onların izini sürer ve haberleşmelerine el koyar; onlar da pasaportlarını isteyip arabalarına atlarlar. Aradan birkaç ay geçtikten sonra, XVI. Louis’nin davası ve kafasının uçurulması, köhne Avrupa’yı zincirlerinden boşandırır; İsviçre ile İskandinav devletleri dışında, bütün kıta çok geçmeden savaştadır. Doğaldır ki, yığınla nedeni vardır çatışmanın. Pay-Bas’nın Avusturya’nın elindeki bölgelerini, 1792’nin son aylarında Fransa’nın işgal etmesi, Escaut ırmağının ulaşıma açılması, yalnız başına bunlar İngiltere için bir savaş nedeni olacak şeylerdi; çünkü İngiltere, denizler üzerindeki egemenliğinin bir sonucu olarak, koloni ticaretinin kârlı tekeli arkasındaydı hep. O tarihe değin duraksamalı olan Pitt, tutumunu açıkça belli eder ve Devrime karşı koalisyonların başını çeker. Fransız Devrimi gibi yeni ve büyük bir olay karşısında da olsalar, devletlerin diplomatik örgütü geleneksel etkinliğini sürdürmektedir; hükümdarların müdahalesi, öyle bedavadan olmamalıydı. Ne var ki, bu yeni büyük olay, yine de esası oluşturmaktadır. Girişilen genel savaş, kamuoyunda, belli bir toplum biçiminin savunulması zorunluğuyla haklı gösterilmek istenir; çünkü, onlara göre, Fransız Devrimi,</span> <span class="bold"><span class="calibre_1">bütün uygarlık değerleri</span></span><span class="calibre_1">ni tehlikeye düşürüyordu. Pitt, bağlaşıklar adına şöyle açıklayacaktır bunu: «Uygarlık için bir ölüm-kalım sorunudur bu; Avrupa’nın ve sivil toplumun selâmeti için de. Uzun bir savaşa, afeti defedinceye kadar sürecek bağışlamaz bir savaşa karar vermek zorundaydık!»</span></p>

  <p class="calibre_6"><span class="calibre_1">9 Thermidor, soruna temelde bir çözüm getirmez. Rejimin kimi görünüşleri kaybolmuştur, ama esas kalmaktadır. Şu da unutulmayacaktır: Başlamış olan savaş, 1791 Devrimi ile Avrupa arasındadır. Ve Devrim, yine Joseph de Maistre’in bir süre sonra yazacağı gibi, «Şeytanca»dır; Roberspierre’le de öyle, onsuz da. Öte yandan Burke, 1795’ten 1797’ye değin, uygar dünyayı</span> <span class="italic"><span class="calibre_1">kral öldüren Direktuar</span></span><span class="calibre_1">’a karşı mücadeleye çağıracaktır.</span></p>

  <p class="calibre_6"><span class="calibre_1">Böylesi bir mücadelede, Avrupa, Fransa içinde bile doğal bağlaşıklarını bulacaktır; buna karşı, bağlaşıklar da, kendi ülkelerinde, bir tür ikinci devrimci cepheye karşı kendilerini savunmak zorunda kalırlar. Kimi burjuva, liberal ve halkçı çevrelerde, Fransız Devrimi, rejimlerin -terörle karışık- propagandalarına karşın, kendiliğinden olumlu yankılar uyandırmayı sürdürür. Gerçekten hükümdarlar, tam bir beyaz terör kurarlar: Önce IL Katerina, Mason localarını kapatır, Raditşev’i de Sibirya’ya yollar; liberal avukat Thorild 1793 Ocağında Stockholm’de tutuklanır. Bütün İmparatorluk’ta devrimci ilkeler mahkûm edilir, öğrenci dernekleri ortadan kaldırılır; Kant’ın eserleri bile yasaklanır; Bavyera’da, Budapeşte’de, Viyana’da el koymalar birbirini izler. 1794 Kasımında Martinovics ile Macar ayrılıkçıları tutuklanır. Napoli’de, ruhbanın desteklediği kralcı bir junta demokratları koğuşturur ve ölüme mahkûm eder onları. İspanya yarımadasında Engizisyon siyasal polise dönüşür. Son olarak, İngiltere, 1793 Ocağından başlayarak sert bir eylem sürdürür adada: Oylanan</span> <span class="italic"><span class="calibre_1">alien bill</span></span> <span class="calibre_1">adlı kanun, hükümete yabancıları yurtdışı etmek yetkisini verir; Konvansiyon’da temsilci olan Paine, gıyapta yargılanıp mahkûm edilir ve az önce Paris’e hareket etmiş olan avukat Muir’e karşı koğuşturma başlar; Pitt de, milliyetçi duyguları gıdıklayıp, bütün «yıkıcı» ilkeleri -Fransızdır diye- mahkûm ettirir; İskoçya’da, «kuşkulular avı», Dundas olayıyla bağnaz bir niteliğe bürünür; 1793 sonlarında, komünler, el koymalara ve keyfi tutuklamalara izin verirler; «Onurlu Britanya Anayasasını horlayan ya da onu alçaltan» herkese karşı harekete geçilir; Anayasa Dostları Derneği’nin iki üyesi İskoçya’da ölüme mahkûm edilir ve Muir Avusturalya’ya sürgün edilir. Ne var ki Londra’da, Erskine’in savunduğu 13 sanıktan üçü -ki aralarında Thomas Hardy de vardır bunların- aklanırlar ve</span> <span class="calibre_1">kalabalık, bu Whig’lerin avukatını, bir zaferin coşkusuyla selâmlar. 1794 sonlarıyla 1795 başlarında, Annual Register’e göre, «bütün Avrupa’da, halkın aşağı tabakaları», Fransız Cumhuriyetinle karşı kurulmuş koalisyonu, «halka karşı kralların savaşı» diye nitelendirmektedir.</span></p>

  <p class="calibre_6"><span class="calibre_1">Ve bu sonuçlar da Fransız propagandasına maledilir.</span></p>

  <p class="calibre_6"><span class="calibre_1">Baskı,</span> <span class="bold"><span class="calibre_1">aydın saflara da açıklık getirir</span></span> <span class="calibre_1">kuşkusuz: Goethe, Schiller ya da Alfieri gibi kimi aydınlar söylediklerini geri alıp çekilirler; Cramer gibi kimisi de Fransa’ya sığınır. Ne var ki baskı, bir Wordsworth’da olduğu gibi, kiminin inançlarını güçlendirir.</span> <span class="bold"><span class="calibre_1">Muhalefet</span></span> <span class="calibre_1">saklanır ve</span> <span class="bold"><span class="calibre_1">kitlelerin içinde derinlik kazanır</span></span><span class="calibre_1">; kitleler ise savaştan ve altüst olmuş bir Avrupa ekonomisinden acı çekmektedir; 1794-1796 yıllarının uluslararası -o korkunç- iktisadi bunalımı, kendi güçlüklerini de getirip eklemiştir. İngiliz yardımları, koalisyon güçlerinin giderlerini karşılamaya yetmez olur; kâğıt para sürümü, 1789 ile 1796 yılları arasında yarı yarıya artar. 1792 ve 1794’ün kötü hasatları, senyör ödentilerinin toplanması, İsviçre’de kimi yerlerde karışıklıklara yol açar. Prusya, ağır bir bunalımın içine girer: Zanaatçılar Silezya’da ve Berlin’de hareketlenirler; Breslau’da gerçek bir başkaldırı patlak verir. Uyuşmazlığın sürmesi ve Fransızların zaferleri, kaynaşmaları destekler: İspanya’da, Godoy’u devirmenin aranışı içine girilir; Bolonya’da 1794 Kasımında, gençler üç renkli İtalyan bayrağını çekerler göndere ve halkı ayaklanmaya çağırırlar; Palermo’da, bir liberal komplo açığa çıkarılır ve Basilikat’ta köylüler başkaldırır; Cenevre’de, 1794 Temmuzunun demokrat hareketi zafere ulaşır ve Zürih kantonuna sıçrar; Hollanda’da «Jakobenlerin cehennemlik ruhu yükselmeye başlamıştır ve sonuçları korku vericidir». İngiltere’de de, başkaldırılar birbirini izler; kırsal kesimde,</span> <span class="bold"><span class="calibre_1">çitlemeler (enclosures)</span></span> <span class="calibre_1">cinayetlere yol açar; abluka bir parça hafifletilerek tahıl üzerindeki yasak kaldırılır. Büyük kentlerde yakınma dilekçeleri yağmaktadır; dev mitingler örgütlenmektedir. 1795’te Londra’da haykırılır: «Pitt’e hayır! Savaş’a hayır! Ekmek istiyoruz!»</span></p>

  <p class="calibre_6"><span class="calibre_1">Savaş, Fransa için de yepyeni bir türdendir. Yeni bir dünya yaratma düşüncesi, kulüplerde mayalanır ve başına geçer. Avrupa, Ren’den Rusya’ya değin bir özgürlük ülkesi olacaktır. Bu politika, Valmy’den ve Jemappes’tan sonra berraklık kazanır. 18 Kasım tarihli bir kararname şunu açıklar: «Fransız milleti... özgürlüklerini elde etmek isteyecek bütün halklara kardeşlik ve yardımda bulunacaktır». Doğaldır ki, Fransız ordularının işgal ettikleri komşulardan başlanır; aynı kararnameye göre, ordular, «özgürlük davası yolunda baskıya uğramış ya da uğrayacak yurttaşları savunma» emrini almışlardır. Bu, bir öneriden çok davettir. Böyle olduğu iyi görülür; çünkü, bir ay sonra 15-17 Aralık kararnamesi şunu ilân eder: Fransız milleti, «hükümdarı ya da ayrıcalıklı zümreleri» yeğleyecek ülkeleri düşman olarak belleyecektir; buna karşılık, «Özgür ve halkçı bir yönetim» kuracak olan ülkelerinse bağımsızlıkları güvence altına alınacaktır. Böylece, olası uydulara bir tür devrimci himaye sunulmuş, ya da dayatılmıştır. Uygulamada, çok daha ileriye varılır: Fransa’da zincirlerinden boşanan sosyal ve ulusal güçler de bir dış politika dayatırlar. Doğal sınırlar politikasıyla karşılaşan bir politikadır bu. Onları gerçekleştirmek, yeni bir rejim için ne şeref! Konvansiyon, yerel devrimci ögelere dayanır; onların çoğunlukta ya da azınlıkta olmalarının pek önemi yoktur. İşgal ordusunun denetimi altında meclisler toplanır ve Fransa’ya katılmayı isterler. Böylece, 1792 Kasımı sonlarından 1793 Martı sonlarına değin, Konvansiyon Savoie’yı, Nice kontluğunu, Pay-Bas’daki Avusturya bölgelerini, Renan’ı, Porrentruy bölgesini katar Fransa’ya.</span></p>

  <p class="calibre_6"><span class="calibre_1">1793 yılının terslikleri ve savaş zorunlulukları, en azından görünüşte, farklı bir politikaya götürür. Fransa, savunmadadır. 18 Kasım kararnamesinin ilan ettiği gibi evrensel bir kurtuluş savaşı değildir sözkonusu olan. Tersine Konvansiyon, 13 Haziran’da, Danton’un önerisi üzerine, «öteki devletlerin yönetimine, hiçbir biçimde karışmayacağını» ilan eder. 1793 Anayasası da şöyle der: «Fransız halkı... öteki milletlerin yönetimine asla karışmaz». Beş ay sonra, Robespierre, propaganda savaşını, «Jirondenlerin makyavelce küstahlığı» deyip reddeder. Kadrolar arasındaki bütün bu uyuşmazlıklara karşın, Devrim’in bir dış politikası olacaktır. «Fransız halkı», 1793 Anayasasınca «özgür halkların dostu ve doğal bağlaşığı» olarak ilân edilmiş de olsa, uygulamada devrimci yayılıştan vazgeçmez. Propaganda savaşı ve yeni sınırlar kazanmak, bir tek olayın iki yüzüdür aslında. Devrimin kendiliğinden yayılışıdır o olay da. Ancak kurtuluşun bedelini yalnız kurtaran ödemez; kurtulan da katılır. «Kurtuluş», «ayrıcalıklı zümreler»den değil mi? Sosyal düzeni olduğu gibi bırakan eski tipte katılmanın yerine, bu düzeni çoğunluk yararına altüst eden bir başka katılma türü geçmektedir. Devrim, 1794 ve 1795’te, Fransa’nın çevresini ele geçirir; 1795’te, Birleşik-Eyaletlerde ilk uydu Cumhuriyet kurulacaktır.</span></p>

  <p class="calibre_6"><span class="calibre_1">Bu savaş, her iki taraf için de, niteliğine uygun araçları harekete geçirir: Fransa’ya karşı birleşenler için, savaş</span> <span class="bold"><span class="calibre_1">geleneksel yöntemlerle</span></span> <span class="calibre_1">sürdürülecektir; başka bir yol düşünmezler. İngiltere’nin yürüttüğü ticarî savaş da gelenekseldir: Fransız maliye ve ticaretini kökünden yıkmayı hedef tutmaktadır. Pitt, silah ve askeri nitelikte malzemenin ticaretini yasaklarken, tahıl ve unu da ekler buna; 8 Haziran 1793’te şunu ilan eder: «Fransa’ya azık ve gereç taşıyan her gemiye, taşıdığı bayrak ne olursa olsun, elkonulacaktır». İngiltere, gemileri denetler ve bu yolla da yansız devletlerin ticaretini. Kendine uygun gelen bir deniz hukuku yaratır ve uygular onu; ve, bu arada, koloni ticareti tekelini sürdürmek amacıyla, Birleşik-Devletleri kendine yardımcı olmaya çabalar. Diplomatik etkinlik de geleneksel çizgidedir; Devrim, köhnemiş Avrupa’nın çerçevesi içinde yolunu bulmaya çalışmaktadır. Batı’da olduğu gibi Doğu’da da, düşünülen tek şey vardır: Sınırları genişletmek ve bölüşmek! Yağma, doğaldır ki yağmaya katılanları da böler. Herkes kendi savaşını yapmaktadır. Gövdeye hemen indirilecek lokma, hesaplara üstün gelir. Prusya’yı, Rusya’yı ve Avusturya’yı, 1793 başlarından 1795 sonlarına değin uğraştıran</span> <span class="bold"><span class="calibre_1">Polonya’nın paylaşılması</span></span><span class="calibre_1">dır. 1793 paylaşmasının dışında tutulan Avusturya, zararını gidermesi için Batı’da serbest bırakılır: O da, Alsace’ı, Flandra’yı ve Hainaut’yu alacaktır. 1793 Temmuzunda, İngiltere, Polonya’nın paylaşılmasını kabul eder ve Avusturya’nın tasarısını reddetse de başka şeyler önerir ona. Özetle, «Dörtler»in düşündüğü yalnız kendileridir; yağmanın bölüşülmesine küçük bağlaşıkları çağırmazlar ve, İspanya, Londra’nın Latin Amerika’daki ticari istemlerine büyük güçlüklerle direnir.</span></p>

  <p class="calibre_6"><span class="calibre_1">Fransa ise, tersine yekpare bir haldedir ve -XX. yüzyıldaki gibi- bir yeni savaş yürütmektedir: İnsan ve para hesabı yapmadan herşeyi seferber eder; 2 milyonu 21 ile 30 yaş arasında olan 26-27 milyonluk bir kitlenin bütün maddi ve manevi kaynaklarını, tutar terazinin kefesine atar.</span></p>

  <p class="calibre_6"><span class="calibre_1">Nasıl?</span></p>

  <p class="calibre_6"><span class="calibre_1">Rusya bir yana bırakılırsa, Fransa, nüfusca en zengin ülkesidir Avrupa’nın. Yeni kura eri, eski krallık ordusunun erleriyle yavaş yavaş kaynaşır. Kitle halinde askere almada korkulacak bir şey yoktur.</span> <span class="bold"><span class="calibre_1">Yepyeni bir taktik</span></span> <span class="calibre_1">uygulanacaktır bu kitleye: Bu taktik, son haddine vardırılmış bir saldırıda, insan kitlelerini düşmanın üstüne çullandıracaktır; onları yönlendirenler ise, araziyi pek iyi tanımaktadırlar. Cesaret ve ateş deneyimi, daha önceden uzun bir eğitimin yerine geçmiştir. Bir gençler ordusudur bu. Şefler arasında yapılan ayıklama ve arındırmalar, kulüpleri ziyaretler, gazeteleri okumalar, görevli temsilcilerin varlığı, orduda demokratik bir coşku yaratır ve sürdürür onu.</span></p>

  <p class="calibre_6"><span class="calibre_1">Ve her şey feda edilmiştir bu</span> <span class="bold"><span class="calibre_1">ordu</span></span><span class="calibre_1">ya.</span></p>

  <p class="calibre_6"><span class="calibre_1">Onu donatmak için, ülkenin bütün kaynakları harekete geçirilmiştir. «Assignat», sınırsız bir malî kaynak sağlar. Ve doğaldır ki, «kurtarılmış» ülkeler -ya da düşmanlar- da yardım edeceklerdir. Böylesi bir çabaya dayanmak ve devrimci davaya bütün şanslarını tanımak için, kurtarıcı, bu dev çatışmanın yükünü yalnız başına yüklenemez. Köylüler)e uzlaşmak için, çok geçmeden şu ilân edilecektir: «Şatolara savaş ve kulübelere barış!» Ne var ki, mallara el koymalar ve «assignat», bu ayırımı hayali hale getirir. Kamu Selameti Komitesi, işgal edilmiş ülkelere çetin özveriler dayatır. «Düşmanı yenmek ve onun zararına yaşamak, iki kez vurmaktır onu». 1793 Eylülünde, Komite, «kişileri silahsızlandırmak, alınacak rehineleri belirlemek, kent başına vergi salmak, yiyecek maddelerine, atlara, madeni eşyaya, gümüş takımlara elkoymak, köprüleri ve alevere havuzlarını yıkmak, yolların kaldırımları sökmek» emrini verir generallere. İyi ama, o ülkelerin halkları ne düşünecekler bu konuda? Şöyle yanıt verilir: «Özverilerinin büyüklüğü ölçüsünde özgürlüğe lâyık olduklarını anlayacaklar!». Ordular, savaş komiserleriyle, Cumhuriyet’in müteahhitlerine dönüşürler. «Tahliye büroları» kurulur ve taşınamayacak ne ki var kırılıp yokedilir. Görevli temsilciler, 1794’te daha da acımasız talimatlar alırlar: Ödenmesi gecikmiş vergileri, yirmidört saatte toplayabileceklerdir; el konulacak nesnelerin listesini çıkartacak ve -ençok- dörtte üçüne kadar olan miktarı «assignat» ile ödeyeceklerdir. Birliklerin arkası sıra, «şaheserleri tanıyıp getirmekle yükümlü bilgili yurttaşlar» gönderilir. Palatinat’da, kapıların kilitleri sökülür ve Fransa’ya taşınır. Thermidor’dan sonra, durumda bir düzelme olmayacaktır: «Herşeye gereksinmemiz vardır, böylece herşeyi almamız gerekir». «Tahliye büroları» kaldırılır, ancak «tahliye» sürer. İki yıl içinde, Belçika üç istilaya uğramıştır ve üçüncüsü bitirip tüketmiştir onu.</span></p>

  <p class="calibre_6"><span class="calibre_1">Nedir sonuçları bütün bunların?</span></p>

  <p class="calibre_6"><span class="bold"><span class="calibre_1">Fransızların zaferi</span></span> <span class="calibre_1">ve ona karşı birleşenlerin dağılışları!</span></p>

  <p class="calibre_6"><span class="calibre_1">Gerçekten, zafer yığınların olur; coşkunun, birliğin, yürek gücünün olur. Devrin gerçekleri içinde, Fransız Devrimi’nin temsil ettiği yeni ve yükselen bir güçtür bu. Azınlık ya da çoğunluk, Devrim’in kendine kazandıkları da vardır çevrede. Orduların ilerlemelerini gerilemeler izler, sonra yeniden atılımlar gelir. Savaşların üçüncü aşamasında, zafer tamdır: Jourdan’ın kumanda ettiği, Kleber, Marceau, Lefebvre ile Ney’in desteklediği bir ordu, 1793 Haziranında, Flerus’ta, Avusturyalıları yener, Ekimde Kolonya ile Coblentz’e varır; Belçika bir ikinci kez alınır; Aralık ve Ocakta Hollanda kurtarılır; güney doğu ile güneyde ordular, büyük Alpler ile Pirenelerin oluşturduğu çizgiye varır ve Öte yandan Katalonya ile Biscaye’ın bir bölümü işgal edilir. Güçler dengesi, kesinlikle kırılmıştır.</span></p>

  <p class="calibre_6"><span class="calibre_1">1794’ler,</span> <span class="bold"><span class="calibre_1">Fransız askeri üstünlüğü dönemi</span></span> <span class="calibre_1">başlar; yirmi yıla yakın sürecektir bu.</span></p>

  <p class="calibre_6"><span class="calibre_1">1794 sonbaharından başlayarak, Prusya, İspanya, Pidmont barış isteğinde bulunurlar. Barere, bir ihanet diye karşılar bunu. Politikası kimi zaman blöf, kimi zaman terketme, özetle kaprisli bir tutuma bürünen Thermidor’cu Komitede, barış düşüncesinin üstün gelmesi için haftalar geçer. Barış görüşmeleri sürerken, Sieyes, Avrupa’nın bir yeniden dökümünü yapar: Plan, Hollanda</span><span class="calibre_9">’</span><span class="calibre_1">dan Pidmont’a değin bağlaşık devletlerden bir kuşakla, Fransa’nın stratejik olarak korunmasını öngörmektedir. Ne var ki, bu yeniden döküm, tam bir zaferi varsaymaktadır; oysa, Avusturya gibi İngiltere de teslim olmayı düşünmemektedir. Fransız diplomatlar, hükümdarları kollarlar; onların politikası ise, bir gerçekçilik, gelenekçilik ve utanmazlık karışımıdır. Öte yandan, yeni bir uluslararası ahlak yaratmak ve örneğin Polonya sorununu yeniden tartışma alanına çıkarmak söz konusu değildir. Asıl önemli olan, Devrim için öldürücü bir tehlike olan bu</span> <span class="bold"><span class="calibre_1">Avrupa koalisyonunu dağıtmak</span></span> <span class="bold"><span class="calibre_1">ve zafer gerçeğini andlaşmalara geçirmektir.</span></span></p>

  <p class="calibre_6"><span class="calibre_1">Prusya, 1795 Nisanında tek başına barışa razı olur; ve, Polonya’yla çatıştığı ve üçüncü bir bölüşme dolayısıyla iki suç ortağı ile güçlükler içinde bulunduğu doğuda elleri serbest kalır. Böylece, Avrupa kıtasının başlıca askerî gücü, Fransa’da Cumhuriyeti tanımış olur; Ren’in sol kıyısındaki Fransız işgalini kabul eder. Arkadan, 16 Mayıs’ta Birleşik-Eyaletlerle La Haye andlaşması imzalanır; büyük Cumhuriyet’in bir uydusu olacaktır onlar: Pichegru’nun ordusu yaklaşırken, Hollanda’da bir devrim patlar, stathouder İngiltere’ye kaçar. Hollanda, Ren’in sol yakasındaki eyaletlerini devreder; bir yerde bir askeri üs tanır ve, donanmasıyla, İngiltere’ye karşı Fransız bağlaşıklığına geçer; ayrıca, bir konvansiyon toplayarak, III. yıl Anayasası üzerine ölçülüp biçilmiş yeni kurumlara kavuşur. Son olarak, 22 Temmuzda İspanya barış imzalar: Saint-Domingue’nin İspanyol bölümünü Fransa’ya verecektir, ama karşılığında da, Fransa, İspanya’da işgal ettiği bölgelerden çekilecektir.</span></p>

  <p class="calibre_8"><span class="calibre_1">SOSYAL SAVAŞIN SONU: AVRUPA’NIN YENİLGİSİ (1795-1802)</span></p>

  <p class="calibre_6"><span class="calibre_1">İşte, Avrupa koalisyonu sonunda «çatlamış»tır. Kıtanın en büyük bölümü yine de kavganın içindedir. İngiltere mali bakımdan desteklemektedir. Yaşlı kıtanın karşısında Devrim’in oluşturduğu</span> <span class="bold"><span class="calibre_1">sosyal tehlikeye</span></span><span class="calibre_1">, Basel’de imzalanmış andlaşmalar,</span> <span class="bold"><span class="calibre_1">korkunç bir denge kopuşu</span></span><span class="calibre_1">nun felaketini getirip eklemiştir. 1795 Eylülünden başlayarak, Saint-Petersburg’ta,</span> <span class="italic"><span class="calibre_1">statu que ante bellum</span></span> <span class="calibre_1">temeline dayanan üçlü anlaşma yenilenir: Fransızların tutkularını dizginleyecek ve ülkeyi eski sınırlarının içine gerçekten çekecek olan, yalnız ve yalnız krallığın yeniden kurulmasıdır. İngiliz-Fransız görüşmeleri bir sonuç vermez.</span></p>

  <p class="calibre_6"><span class="calibre_1">Son darbeyi vuruncaya değin savaştan başka çözüm yoktur.</span></p>

  <p class="calibre_6"><span class="calibre_1">Amaçlar aynı, yöntemler ve taktikler de aynıdır.</span></p>

  <p class="calibre_6"><span class="calibre_1">Fransızlar bakımından bir değişiklik yoktur; savaş, zaten 1792 ve 1793’de başlamış ve -Direktuar yönetimi istesin ya da istemesin- sürmektedir. 1797’de bir Barras’ın Venedik’e kendini 600.000 liraya satmasının, bir Talleyrand’ın İngiltere’ye birkaç milyona hizmet sunmasının pek önemi yoktur. Propagandanın köhnemiş ve tehlikeli bir araç olup çıkmasının da o kadar önemi yoktur; bu</span> <span class="bold"><span class="calibre_1">propaganda</span></span><span class="calibre_1">, acı hayal kırıklıkları içinde olsalar da, halklara yine de yapılmaktadır. Moreau, 1796’da Ren’in sağ yakasında ona başvurur; ve Poterat da Souabe’da, Bavyera’da, Wurtemberg’te, Mainz’deki eski kulüpçülerin yardımıyla bu propagandayı örgütler. Öte yandan Wurtemberg ile Bade, Kilisenin mallarını kamulaştırır ve senyörlük haklarına son verir. İtalya’da, Nisandan beri, Bonapart, Milano’dan İtalyanları özgürlüğe çağırmaktadır. Barışçıların çırpındıkları Macaristan’da «Jakoben» başkaldırılar patlak verir. Balkanlarda, Osmanlı anarşisi, daha da etkili hale getirir propagandayı; Bonapart destekler bunu ve, 1797’de Milano’da, Mora dağlılarından Manyotlar’ın bir heyetini kabul eder. Arkasından, Ege’deki adalara sahip olunca, Korfu adasını Fransız etkisinin bir merkezi haline getirir. Bu etki, Yunanistan’da büyük bir yankı bulur: Rhigas Velistinlis, bütün yarımadayı Atina’nın bayrağı altında toplamak ister; ne var ki, 1797 yılının sonlarında Viyana’da tutuklanır ve, arkasından da, Türkler onu ve arkadaşlarını boğazlarlar. Mısır’da Bonapart, Fransız Cumhuriyetinin yıldönümünü, büyük bir şölen halinde kutlar; masanın üstünde de, İnsan ve Yurttaş Hakları Bildirisi’nin yanı sıra, Kur’andan ayetler yanyanadırlar. Suriye seferi sırasında, İngilizler, «demokrat girişimler»in İran’a da sıçramasından korkarlar.</span></p>

  <p class="calibre_6"><span class="bold"><span class="calibre_1">İngiltere ve İrlanda’daki halk hareketleri</span></span><span class="calibre_1">nin özel bir yeri vardır. 1795 yılının büyük iktisadi bunalımı ile savaşın sosyal sarsıntılarının doğurduğu karışıklıklar, 1795-1796’da doruğuna çıkar; 1797’de de, donanmanın başkaldırısı ile en çarpıcı örneğini koyar ortaya: Gemilerde denizci «komite»leri kurulur ve Şampiyon adlı gemideki komite, «İnsan Haklarını anlamış tek kuruluş» olarak, Fransız yönetiminin koruması altına geçmeyi önerir. Canning’in 1797’de yayımlanan</span> <span class="italic"><span class="calibre_1">Karşı-Jakoben (Anti-Jacobin)</span></span> <span class="calibre_1">adlı eseri, Bonapart’ı cehennem zebanilerinin temsilcisi olarak gösterir. Öyle görünüyor ki, Pitt’i barışa zorlayan bu olaylardır. Cumhuriyet’in çıkarma birlikleri, kendilerini bekleyen ve çağıran -1796-1798 karışıklıkları içindeki- İrlanda’yı hedef almışlardır. Fitzwilliam, Hamburg’ta Fransa ile görüşmelerde bulunurken, Birleşik-Devletlerde de gerekli para ve malzeme toplanmaktadır. Sonunda, 1798’de başkaldırı patlak verir; ne var ki, bir istila da olmaz. Gecikerek de olsa, İngiltere’nin de Vendee’si vardır.</span></p>

  <p class="calibre_6"><span class="calibre_1">1798 Eylülünde, Koscinszko, bağlaşıkların ordularında hizmet gören Polonya askerlerini askerlikten kaçmaya kışkırtmakla görevlendirilir. Alman ve İtalyan birliklerinin yanı sıra, Fransız bayrağı altında savaşan bir de İrlanda müfrezesi vardır.</span></p>

  <p class="calibre_6"><span class="calibre_1">Böylece, Basel’deki andlaşmalardan sonra olduğu gibi önce de ve Fransa’da kamuoyundaki büyük değişikliklere karşın, Avrupa savaşı,</span> <span class="bold"><span class="calibre_1">sosyal savaş</span></span> <span class="calibre_1">niteliğini sürdürmektedir; dışarıda ve içeride yine iki cephesi vardır.</span> <span class="bold"><span class="calibre_1">Cumhuriyet ordusu</span></span><span class="calibre_1">, o da pek değişmiştir kuşkusuz. Thermidor’dan bu yana, mevcudu 500.000’e varan ordunun neredeyse yarıya yakını asker kaçağıdır. 1795 andlaşmalarının arkasından hayli asker tezkere almıştı. Göreve devam edenler ise, orduda hizmeti bir meslek olarak görürler ve, savaş da, rahatça yolunu bulmanın bir aracıdır. Bilgisi olsun olmasın, insanların, başka yerde olduğundan çok daha çabuk olarak yükselecekleri yer ordudur. Bununla beraber, tutku, kazanç hırsı, yurtseverliği safdışı etmez, edemez. 1792’deki atılım ruhu sönmemiştir. Bir şefe bağlılık yurda bağlılıkla özdeşleşip çıksa da, yine sapma kadar Cumhuriyetçi bir ordudur bu ve yeni başkentlere girecek durumdadır.</span></p>

  <p class="calibre_6"><span class="calibre_1">Sürekli elkoyma, arkasından askere almayı düzenleyen 1798 tarihli bir kanun, orduya hayli asker sağlamanın yollarını açar. Ne var ki, «assignat» yoluyla sınırsız para bulma mümkün</span> <span class="calibre_1">değildir artık. Konvansiyon, bunun güçlüklerini 1795’te görüp tanımıştı. Böylece, savaşın savaşı beslemesi zorunlu görülmektedir; Cumhuriyeti de besleyecektir o, kimi zaman generallerini de. Büyük millet, bu geri Avrupa’ya, bedavadan bir ilerleme getirmek istemez!</span></p>

  <p class="calibre_6"><span class="calibre_1">Seferin başından beri, Direktuar, zaferinden elde edilebilecek en iyi sonucu sağlaması için, Bonapart’a kapıları açar; o da gereğini pek güzel yerine getirecektir bunun. Başkumandan, rejimin Maliye Bakanıdır. Paralar kamu kasalarında istif edilir. En yüklü parayı Papa ödeyecektir; belki 100 milyondan fazladır verdiği. İsviçre de öyledir: El konulan Berne hazinesi, bir bakıma bütün bir Mısır seferini besleyecektir. Sanat eşyası da içinde olmak üzere, her türden el koymalarla askeri bakımdan sağlananları da ekleyelim bunlara. İtalya’nın «tahliye»si, 1794’te Ren bölgesinde yapılanlardan çok daha fazlasını getirir. Kimi zaman halklar tepki gösterirler, ne var ki korkunç</span><span class="calibre_9">-</span><span class="calibre_1">yanıtlar alırlar: Bonapart, Binasco kasabasının yakılmasını ve içindeki bütün ahalinin öldürülmesi emrini verir; Pavia’da, bütün Belediye üyelerini kurşuna dizdirir, 200 rehine alır ve, askerlerini, yirmidört saat boyunca yağmada serbest bırakır. II. yıldaki âdetlerden hayli uzaklaşılmıştr; öyle de olsa, İtalya’da bile, Fransız Devrimine -Jakoben ya da liberal- bağlanmış olanlar bağlılıklarını sürdürecekler ve fatihle uyuşacaklardı.</span></p>

  <p class="calibre_6"><span class="calibre_1">Hükümet mekanizmasında ve kamusal anlayışta gevşemeler olsa da, görev, bütüne bakıldığında, Fransa için 1793’te olduğundan daha az güçlükle sürüyordu. Bununla beraber, Basel andlaşmalarıyla Avusturya’nın yenilgisini dile getirecek Leoben barış hazırlıkları arasında iki yıl geçecektir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Generalleri, Moreau ile Jourdan, Ren üzerinde kararsızlık içinde ayak sürterken, Bonaparte, coşkulu askerlerini Kuzey İtalya’da, Nice dolaylarından Viyana bölgesine değin dolaştırır. Sefer, 11 Nisan 1796’da başlar. Beş gün içinde, Pidmonte’lilerle Avusturyalıların arasını açar. Turin sarayı dehşet içindedir: Cherasco ateşkesi 28 Nisan’da imzalanır. Safdışı edilen Pidmonte, Savoie ile Nice Kontluğunu terkeder. O zaman da, Avusturyalılar korkunç darbeler yerler. Bonaparte, 15 Mayısta, halkın alkışları arasında Milano’ya girer. Parma, Modena dükleri, arkadan da Papa ile Napoli kralı barış istemek zorunda kalırlar. 9 Mayıstan başlayarak, Lodi köprüsünden Adda aşılır: Beaulieu’nün Avusturyalıları Mantoue’da hapsedilmişlerdir. İmparator, bütün bir yıl sonu o yeri boşaltma çabası içinde çırpınır durur: Ona karşı ise, Cumhuriyet, Castiglione’de, Bassano’da, Arcole’de, arkasından -1797 Ocağında- Rivoli’de, bir dizi çarpıcı zaferlerle yanıt verir. Mantoue 2 Şubatta teslim olur; böylece serbest kalan Bonaparte, Alpleri aşıp Viyana’ya doğru atılır. Jourdan’ın yerine geçen Hoche, Moreau ile beraber Ren’i aşar. Avusturya, andlaşma istemek zorunda kalır: 7 Nisan’da ateşkes imzalanır; 18 Nisanda de Leoben’da barış hazırlıklar başlar.</span></span>
  </blockquote>

  <blockquote class="calibre_10">
    <span class="italic"><span class="calibre_1">Altı ay sonra, Campoformio andlaşması, Belçika eyaletlerini Fransa’ya terkeder ve Basel’de kararlaştırılmış Ren sınırını ona tanır. Öte yandan, Direktuar’a karşın, Bonaparte, düşündüğü İtalya barışını dayatır: Yarımadanın değişik yerlerinde, üç uydu Cumhuriyet doğar.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bununla beraber, söz konusu fetihlerin apayrı bir anlamı vardır: Fethedilen ülkelerin özümsenmesi ve uydular yaratılması, Avrupa’nın büyük bir bölümünün siyasal ve sosyal statüsünü alt üst eder. Fransa’nın illerinin sayısı, 83’ten 102’ye çıkar. Direktuar’ın Campoformio’dan sonra uyguladığı katma politikasına başkaları da eklenir: Mulhouse, Montbdliard, -Leman ilinin başkenti- Cenevre, Fransız birliği içine girerler. 1798’de de, Piemonte, askeri önlem gerekçeleriyle işgal edilir.</span></p>

  <p class="calibre_6"><span class="calibre_1">Nedir bütün bu gelişmelerin sonucu?</span></p>

  <p class="calibre_6"><span class="calibre_1">Şu: Fransa çevresinde</span> <span class="bold"><span class="calibre_1">uydu Cumhuriyetlerden oluşan bir bölge</span></span> <span class="calibre_1">ortaya çıkar; anayasaları da III. yıl Anayasasına öykünmüştür. Pay-Bas’nın bir köşesinde daha önce kurulmuş olan Batav Cumhuriyeti, anayasasını, 17-18 Nisanında değiştirir: «Tek ve bölünmez» olan Cumhuriyet, halk egemenliği üstüne kuruludur; stathouder rejimine, federalizme, aristokrasiye ve anarşiye karşı «değişmez bir kin»le and içmeyenler seçim kütüğüne yazılamazlar ve «1795 Devrimi’nin İlkeleri»ne karşı olanlar -belli bir süre için- oy hakkından yoksun tutulurlar. İtalya’da, her yanda, kulüpler açılır, özgürlük ağaçları yeşerir ve 1794’de ortaya çıkmış olan, -yeşil-beyaz-kırmızı- üç renkli kokartlar takılır şapkalara. Başlarına, Haklar ve Ödevler Bildirisi’nin yazıldığı 1797 tarihli Anayasalar, Batav Cumhuriyetininkinden daha az devrimci değildir. işgalci de, metinleri harfi harfine okumaz kuşkusuz: Fransız generaller, seçilecek olanları belirlemeye, idarede tasfiyeler yapmaya kalkarlar; yani, vaktiyle Direktuar’ın Fransa’da yaptığını oralarda uygulamaya girişirler. Bütün bu hareketleriyle de, ulusal duyguyu incitir ve Fransız yandaşı olan kişilerin saygınlıklarını azaltır ya da cesaretlerini kırarlar onların. Bununla beraber, Fransa’nın sınırlarında bütün bu olup bitenler, Avrupa’nın gözleri önünde, Devrim hesabına çarpıcı bir işarettirler. 1798 Nisanında İsviçre Cumhuriyeti’nin kurulmasıyla daha da genişler sistem. Devrimci kurumlar Kilise devletlerine değin gelir girerler: Aynı yılın Şubatında, eski Forum’da Roma Cumhuriyeti ilân edilir. Papa, daha önce 1797’de, Tolentino’da, «Şeytanın Devrimiyle bir andlaşma yapmış ve devletlerinden bir bölümünü de ona terketmiştir! Devrimin eli onun üzerindedir de şimdi. Papa VI. Pie tutuklanır ve Fransa’ya sürülür; çok geçmeden de orada ölecektir.</span></p>

  <p class="calibre_6"><span class="calibre_1">Ancak, ayakta kalanlar vardır yine de.</span></p>

  <p class="calibre_6"><span class="calibre_1">Başta İngiltere ayaktadır: 18 Ağustos 1798’de Abukır’da donanmasını yakıp yok ederek, Bonaparte’ı, Mısır fethinde çevreden soyutlamıştır. Rusya da ayaktadır; o günlere değin Batı’da henüz hiç görünmemiştir. Ne var ki, 1799 ilkbaharında -bütün cakasıyla- boyunu gösterir orada: Jakoben tehlikesine aklını takmış bir yarı-deli olan Çar I. Pavel, Katerina’nın yerine geçmiştir. İngiltere’nin, 1798 sonlarında Avusturya’yla oluşturduğu</span> <span class="bold"><span class="calibre_1">İkinci Koalisyona</span></span> <span class="calibre_1">Rusya’nın girmesi, donanmalarına Boğazları açar ve bayrağını Yunan adalarında dolaştırma olanağını verir ona: Tilsit’e değin oralarda kalacaktır. Suvorof’un kumanda ettiği Avusturya-Rus ordusu, bütün kuzey İtalya’yı fetheder ve Ağustosta da Dauphind’yi hedef alır. Rimski (Romalı) diye ad takılmış Korsakof İsviçre’dedir. Bir İngiliz-Rus ordusu Hollanda’da karaya çıkar. Mart ayından beri Almanya’da zaferler kazanan Avusturyalılar, Ren sınırını tehdit ederler. Koalisyonu kuranlar, bir genel restorasyon düşü içindedirler: Suvorof’un, Fransız müdahalesinden önceki düzeni yeniden getirip yerleştirdiği yalnız İtalya için söz konusu değildir bu; Franche-Comte’yi, Güneyi ve Batı’yı ayaklandıracak karşı-devrimcilerin yardımıyla, her yer içindir.</span></p>

  <p class="calibre_6"><span class="calibre_1">Bununla beraber, askeri olaylar, sonbaharın başlarından kalkarak yeni bir akış içine girer: Massena, 25 ve 26 Eylülde, Zürih’te Korsakof’un kumandasındaki Rusları ezer ve, birkaç gün sonra da, Zürih üzerine yürümekte olan Suvorof’u, felaketlerle dolu koşullar içinde doğuya doğru geri çekilmeye zorlar. Hemen hemen aynı zamanda, Brune, Hollanda’daki İngiliz-Rus ordusunu bozguna uğratır ve onları yeniden gemilerine binme zorunda bırakır. Öyle olunca da, I. Pavel, birliklerini geri çağırır; ve, Fransa, 1795’te olduğu gibi, kıta üzerinde hemen hemen yalnız kalmış Avusturya’yla yüz yüze gelir. 1800 Haziranında Marengo’da zafer kazanan birinci konsül, düşmanı ateşkese zorlar ve Lombardiya ile Pidmont’u boşaltması emrini verir. Aralıkta, Moreau’nun Hohenlinden’de kazandığı kesin zafer, Viyana’nın yolunu açar. İki ay sonra, Avusturya’nın, Luneville’de barışı istemesinden başka bir çare kalmamıştır: Bu barış, Campoformio’nun toprak koşullarını tekrarlarken, uyduları da tanıtır; bir küçük parça dışında, Avusturya, İtalya’yı Fransız Cumhuriyetime terketmiş olur uygulamada.</span></p>

  <p class="calibre_6"><span class="calibre_1">Sonunda, sıra İngiltere’ye gelmiştir. Barış isteği, orada da Fransa’dakinden az değildir. Tahıl fiyatlarının büyük bir rekor kırdığı yeni bir iktisadî bunalımın kolaylaştırdığı demokratik hareket ve kaynaşma orada dayatmaktadır kendisini. Bonaparte, yansızlara yaklaşır; ticareti savunma adına, Çar’ın kurduğu ve özellikle de Prusya’nın güçlendirdiği geçici bir topluluk, bu yansızları İngiltere’ye karşı birleştirmiştir. Lundville andlaşmasının imzalanışından birkaç gün önce Pitt görevinden ayrılır. Barış adına Londra görüşmeleri 1 Ekim 1801’de imzalanmıştır ve 25 Mart’ta da Amiens barışı imzalanır: İngiltere, Fransız Cumhuriyeti ile bağlaşıklarına, kolonilerdeki fetihlerini geri verir; sadece Cap, Seylan ve güzel bir şeker adası olan Tirinite bunların dışında kalır; Malta’dan koşullu olarak vazgeçer. Fransa, Mısır’ı geri verir. Ama asıl önemli olan şey sükûtla geçiştirilir: Belçika, Ren’in sol yakası, yeni kıta Avrupası, devrimci Fransa’nın hegemonyası.</span></p>

  <p class="calibre_6"><span class="calibre_1">Değinilmez onlara!</span></p>

  <p class="calibre_6"><span class="calibre_1">Böylece, güçleri bölen büyük çatışma, iki toplum arasındaki bir savaş değildi yalnız; dünyanın bölüşülmesi,</span> <span class="bold"><span class="calibre_1">emperyalizmler arasındaki rekabetler</span></span><span class="calibre_1">in savaşıydı da bu. Öte yandan, bu büyük çatışma, kendi zararlarına bozulmuş Avrupa dengesini yeniden kurmak için ulusların giriştiği cılız bir çabaydı; Napolyon’un ölçüsüzlük ve aşırılıklarının daha da şiddetlendiği bir sırada ortaya çıkıyordu bu çaba.</span></p>

  <p class="calibre_8"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">NAPOLYON VE</span></span> <span class="bold"><span class="calibre_1">DÜNYA</span></span><br class="calibre2" />
  <span class="bold"><span class="calibre_1">(1802-1815)</span></span></p>

  <p class="calibre_6"><span class="calibre_1">1802-1811 yılları, Napolyon’undur; talihinin yâver gittiği fetih yıllarıdır o yıllar ve bundan bir İmparatorluk doğar. Ne var ki, bu İmparatorluğun içinde ve dışında derin tepkilere de yol açacaktır gelişmeler.</span></p>

  <p class="calibre_6"><span class="calibre_1">Sonra?</span></p>

  <p class="calibre_8"><span class="calibre_1">NAPOLYON’UN ŞANSLARI (1802-1811)</span></p>

  <p class="calibre_6"><span class="calibre_1">1802 Cumhuriyetinin, Pidmont’un da katılmasıyla, 108 ili vardır. Nüfus gücü, Rusya’nınkini rahat rahat dengelemektedir. Batı bloku, bağlaşıklar ve korunmuş ülkelerle beraber, Cadix’ten Hansa denizlerine, Brest’ten Ancone’a değin yayılmaktadır.</span></p>

  <p class="calibre_6"><span class="calibre_1">Avrupa nüfusunun üçte birinden fazlasını temsil etmektedir o.</span></p>

  <p class="calibre_6"><span class="calibre_1">Uydu devletlerin siyasal, idari ve sosyal bakımdan birbirlerine uygunlukları, ikinci koalisyondan beri daha da sıkıdır. Eski Alp-berisi Cumhuriyet İtalyan Cumhuriyeti olmuştur ve, Bonaparte da, yılın başlarından beri onun başkanıdır. «Konsüllük» anayasaları, Direktoryal anayasaların yerine geçmiştir; XII. yıldan başlayarak da, «İmparatorluk» anayasaları konsüllük anayasalarının yerini alacaktır. Öte yandan, uyduların sayısı artıp duracaktır: Zaferin hem sonucudur, hem de nedenidir bu. Böylece, ötekilerinin yanı sıra şunlar gün ışığına çıkacaktır: 1802 ve 1803 İsviçre Anayasaları; 1801, 1805 ve 1806 Hollanda Anayasaları; İtalyan Cumhuriyeti X. yıl Anayasal Kararı ile İtalya krallığının 1805 tarihli Anayasal statüsü; 1806’da Napoli krallığının, 1807’de Varşova dükalığı ile Westfalya krallığının anayasaları; 1808’de Bavyera ve İspanya krallıklarının, 1810’da da Frankfurt büyük dükalığının anayasaları. Böylece, Avrupa’nın gitgide büyüyen bir bölümüne, pek çeşitli türlerde</span> <span class="bold"><span class="calibre_1">temsili rejimler</span></span> <span class="calibre_1">yerleşir. Geçmişin kalıntıları, az-çok belirgin biçimde yeni uyduların statülerine damgalarını vururlar; ne var ki, genel olarak temel özgürlüklerle de bir uyuşma içindedirler ve basın ile ayin özgürlükleri başında gelir bunların. Bütün bu anayasalar, vergilerle kanunların oylanmasını, malvarlığına göre belirlenmiş bir seçimin elediği hatırı sayılır kişilere tanır. En azından metinlerin gösterdiği bu. Ne var ki, uygulama, geniş ölçüde durumlara ve hükümdarların isteğine bağlı kalır. Despotluk varlığını sürdürür: Wurtemberg kralı, kendi devlet konseyine pek az danışır. Fransa örneği, Napolyon’un getirdiği güçlüklerle ortadadır; dışarıda da görülür bu güçlükler: Napolyon, İtalyan Meclisimi ortadan kaldırır. Tiyatroların ve gazetelerin sansürü, hiçbir yerde son bulmaz. Bununla beraber, mutlak iktidar ve aristokrasi, her yerde çekiliş halindedir; her yanda ilerleyen de</span> <span class="bold"><span class="calibre_1">burjuvazi</span></span> <span class="calibre_1">ya da</span> <span class="bold"><span class="calibre_1">orta sınıflar</span></span><span class="calibre_1">dır. Soylularla ruhbanın kendilerine özgü temsilinin sürdürüldüğü ülkelerde bile, mülk sahipleri, tacirler, aydınlar ve serbest meslek sahipleri, geniş oranda meclislere gelir girerler.</span></p>

  <p class="calibre_6"><span class="calibre_1">Böylece, Fransız siyasal sistemi, az-çok bir</span> <span class="bold"><span class="calibre_1">kıta sistemi</span></span> <span class="calibre_1">olma yolundadır; Fransa’nın idari sistemi de öyle. Devrim’in ve imparatorluk döneminin aynı birleştirıcı anlayışı, «eski idare görüşü»nü yıkmaya yönelmiştir. Bürokrasiyi etkili hale getirmek, vergilerin toplanmasına canlılık getirmek ve yardımcı birlikleri çağırmak amacıyla, «yeteneği olan herkes» idareye çağrılır. Rejimin elinde yeterli zaman olsaydı, Avrupa, Napolyon’un deyişiyle «tek bir halk haline gelecek ve, herkes, yanda yolculuk ederken, hep ortak bir yurtta yaşadığını duyacaktı». Yerinde işe alınan idare görevlileri, almanca ya da İtalyanca konuşmayı sürdürürler; ne var ki, fransızca bilgisi de yüksek görevliler için zorunlu olup çıkar. Kuzey İtalya’da yardımcı okullar açılır; Milano’da genç kızlar kolejinin «Fransa da benzeri yoktur». İtalya yarımadasında, sonra da Illirya eyaletlerinde köprü ve şoseler idaresi, bir sicil dairesi, bir ipotekler bölümü kurulur; kuşkusuz, hemen her yanda da valilikler. Napolyon bölgesinin öteki ucunda, Varşova büyük dükalığı illere ve komünlere bölünmüştür; bunun yanı sıra, Fransız maliye rejimi ve sayıştay denetimi kurulur. Bavyera’da ve Wurtemberg’te, hükümdarlar, bu idari yenilikleri, otoritelerini arttırdıkları ölçüde daha iyi karşılarlar.</span></p>

  <p class="calibre_6"><span class="calibre_1">Öte yandan, özellikle -ve asıl önemli olan da bu-</span> <span class="bold"><span class="calibre_1">Fransız sosyal sistemi</span></span> <span class="calibre_1">evrensellik yolundadır. Önce, doğaldır ki Fransız sınırları içinde görülür bu olay: İmparatorun uyruğu olmak, hak eşitliğine erişmektir ve, tek kuruş ödemeksizin, senyörlük haklarıyla ondalıktan kurtulmaktır; bu sonuncular ise, İllirya eyaletleri dışında her yerde kaybolmuştur. Ancak, bütün bir «blok» içinde de, feodalite ve zümrelere dayalı eski toplum düzeni öldürücü darbeler yer. 1801 tarihli Hollanda Anayasası, başına koyduğu Haklar Bildirisiyle, daha o yıldan hak eşitliğini güvenceye bağlıyor ve feodal haklara son veriyordu. İsviçre Cumhuriyeti, 1802 tarihli anayasasında, toprak üzerindeki sürekli ödentilerin ve özellikle de ondalıkların geri satın alınabilir olduğunu ilân eder. 1803 tarihli bir başka anayasal karar, hak eşitliğini ilân eder. Napolyon, İtalya kralı olunca, 1805’te, Fransız Cumhuriyeti İmparatorununkine benzer biçimde and içer; «haklarda eşitliğe... milli emlâk» satışlarının -geri alınamayacak biçimde- kesin oluşuna» saygıyı sağlayacağına yemin eder. 1811’de, haklarda eşitlik uydu devletlerde kural gibidir. Eski rejimin tarımsal ilkeleri kaybolmuştur ya da olma yolundadır. Soylu ve soylu olmayanların malları hukuk bakımından birbirine karışır; soylu olmayan kişiler de mülkiyet sahibi olabilirler. Servajın ortadan kaldırılması, hem insanı hem de el-emeğini serbest bırakır; servajın kaldırılmış olduğu ise Hollanda, İtalya, Westfalya, Bavyera, Berg büyük-düklüğü, İspanya, Hesse anayasalarına geçirilmiştir. Bedensel yükümlülüklere her yerde son verilir. Ne var ki, toprak yükümlülüklerinin tazminatsız ortadan kaldırılmaları, sert tepkilerle karşılaşır; soylular, kimi zaman karışıklık çıkartırlar. Böylece, Napolyon Devriminin tarım politikası eyyamcı bir nitelik taşır ve etkisi altındaki yerlerde büyük bir değişiklik gösterir. Öyle de olsa, eğilimlerde kuşku yoktur. Fransa’nın sosyal rejimi, her yana yayılma yolundadır.</span></p>

  <p class="calibre_6"><span class="bold"><span class="calibre_1">Napolyon Yasası</span></span> <span class="calibre_1">diye anılan Medenî kanun, uluslararası bir etkiyi sürdürür; öte yandan, eşlemede, bulunmaz bir araç hizmetini görecektir: Onunla, 1789’un ilkeleri, kişi eşitliği; toprak ve miras eşitliği; dinsel hoşgörü; medenî halin laikleşmesi ve boşanma yayılır. Hollanda, bu yasaya daha önceden sahip çıkmıştır; 1806’da da İtalyanlar için bir çevirisi çıkar; 1807’de Napoli -şurasına burasına biraz dokunarak- onu kabul eder; söz konusu yasa, Alman devletlerinin çoğuna, Hansa kentlerine ve İllirya eyaletlerine de girer; 1810’da Varşova’da yayınlanır; -olacak iş değil ama! - İspanya’ya ve Portekiz’e de dayatma girişiminde bulunulur.</span></p>

  <p class="calibre_6"><span class="calibre_1">Öte yandan,</span> <span class="bold"><span class="calibre_1">Devrim, düşman ülkelerde de etkisini gösterir</span></span><span class="calibre_1">. Doğaldır ki savaş, bu etkilere değişiklikler getirir; Fransız yeniliklerine karşı ulusal duyguyu öne çıkararak, karşı çıkar onlara, öyle de olsa, 1802 seçimlerinde, Nottingham’da, kalabalığın üç renkli bayrağı direğe çekmesine ve kızıl serpuş giymesine engel olamaz. Kıta da, bu etkiden bağışık değildir: Özellikle Prusya, siyasal ve sosyal reformlara girişerek bu etkileri azaltmak isteyecektir.</span></p>

  <p class="calibre_6"><span class="calibre_1">Batı’da, bu kıta bloku, gitgide genişler ve türdeşlik kazanır; onun bu aşırı irileşmesine</span> <span class="bold"><span class="calibre_1">askere almadaki genişliği</span></span> <span class="calibre_1">de katmalı. Napolyon, ne askere almanın biçimini, ne de ordunun genel örgütlenişini değiştirir. Yıllık askere alışı kura çekme ile sınırlandırarak, Jourdan kanununu sürdürür. Öyle de olsa, Fransa’nın boyutlarının gitgide büyümesinin bir sonucu olarak, çağrılıların sayısı yıldan yıla artar; ancak, bütün olarak, kayıtlı olanların %36’sını aşmayacaktır. Orduda kaynaşma ve kenetleşme sürer ve genelleşir: Emekli subaylar, sefer zamanında bile acemi erleri yetiştirmeyi yüklenirler. Rütbede ilerleme, bilgi ve talimden çok, yiğitliği ve cesareti ödüllendirir. Ordu,</span> <span class="bold"><span class="calibre_1">orta sınıflar için</span></span><span class="calibre_1">, alabildiğine</span> <span class="bold"><span class="calibre_1">görkemli bir yükseliş olanağı</span></span> <span class="calibre_1">olmayı sürdürür. Malzeme pek değişmez; Napolyon, savaş malzemesi üretimindeki yetersizliğe karşın, topçuluğu geliştirmeye verir kendini ve, topçuluk da, savaşa katılmadaki payını genişletir. Yeni bir bölüm olan Muhafız Birliği, bağımsız bir kuruluştur ve eşi az görülür bir yedektir.</span></p>

  <p class="calibre_6"><span class="calibre_1">Kâğıt paraya başvurmayı reddettiği için, Napolyon, az giderli savaşlar yapmak zorundaydı. Öte yandan,</span> <span class="bold"><span class="calibre_1">yıldırım savaşı</span></span> <span class="calibre_1">huyu ve alışkanlığıydı. Cumhuriyetçi orduların taktik niteliklerini sürdürüyordu: Savaş, kitle halinde bir savaştı; saldırıda, bütün mevcud ortaya atılırdı. Yığın, hasmın üzerine yüklenir, boğardı onu. Birliklerin cesareti, enerjisi, dayanıklılığı ve mutlak bağlılığı, şefin girişimlerini destekliyordu. İmparatora inanç, soyutta kalan Cumhuriyete inancın yerine geçer; onur da yurtseverliğin. Öte yandan, uzaklara gidildiği ölçüde, bu ordunun etkililik derecesi de düşecektir: Doğu Avrupa’da daha az kolaylıkla çarpışacaktır; nedeni de, yalnız doğal koşullar değil, insan kalitesinde, mareşallerin düzeyindeki düşüklüktür ve öte yandan da uydulardan istenen birliklerin daha fazla katılması.</span></p>

  <p class="calibre_6"><span class="calibre_1">Napolyon devriminin temsil ettiği bu dev insan yığını gücüne, bu büyük siyasal, sosyal askeri güce, iktisadi şans da gelir eklenir. Gerçekten, savaş ve ablukaya karşın,</span> <span class="bold"><span class="calibre_1">uluslararası durum</span></span><span class="calibre_1">, bir bütün olarak tâ 1810-1812 bunalımına değin Napolyon’a yaver olacaktır.</span></p>

  <p class="calibre_6"><span class="calibre_1">Nasıl?</span></p>

  <p class="calibre_6"><span class="calibre_1">Abluka, armatörlere kuşkusuz ağır kayıplara mal olur; limanlar yıkıma uğrarlar; koloni ticareti alabildiğine etkilenir; birkaç uydu devlet, kendi dışında pazarlara tahıl ve kerestesini süremez hale gelir. Bunun yanı sıra, ticaretin akışını yeni koşullara uydurmak gerekir; yeni yollar açılmak istenir ve yönler belirlenir. Ne var ki, önemli de olsa, kara taşımacılığı deniz taşımacılığının yerini tutamaz; ve, Napolyon, dolaşımı sınırlayacak iktisadi bölgeler yaratmayı reddeder. Avrupa’yı düşünmeden önce, Fransa’yı düşünür. Bir Alman zollverein’i, bir İtalyan birliği kurma öğüdünde bulunulur kendisine; fayda etmez. Sınırları kökünden söküp atan bu adam,</span> <span class="bold"><span class="calibre_1">gümrük sınırlarını sürdürür</span></span><span class="calibre_1">; vassallerine İngiltere’yi kapar, ama buna karşılık, İtalya dışında Fransız pazarını açmaz onlara. Böylece, kıtada iktisadi rejim, merkezileşmek şöyle dursun, ülkesel parçalanış ve varlıklarını sürdüren iç gümrüklerin acısını çeker.</span></p>

  <p class="calibre_6"><span class="calibre_1">Kapalı bir ekonomi içinde yaşamaya mahkûm edilen Avrupa, bu normal olmayan duruma kendini uydurmaya çalışır yine de. İngiliz rekabetinden yakasını sıyırmış olan</span> <span class="bold"><span class="calibre_1">yerel sanayiler</span></span> <span class="calibre_1">gelişirler: Thuringe’in hırdavatçılığı ile silah sanayisi böyledir; Saksonya’da pamuk sanayisi bile genişler; Frankfurt’la Magdeburg bölgelerinde pancardan şeker üretimi yayılır. Yasak, özellikle Fransa’nın doğrudan komşularını, İsviçre’yi, Kuzey İtalya’yı yararlandırır. Bu ülkelerin bütününde ulusal gelir yükselir ve dahası, sanayi ve tarım ürünlerinin altın üzerinden fiyatlarının yükselmesiyle, kârlar artar. Fransa’nın durumuyla ilgili olarak söylediklerimiz, bu ülkeler için de söz konusu olur: Fransa’da olduğu gibi, oralarda da,</span> <span class="bold"><span class="calibre_1">bu yükselişten asıl yararlanan burjuvazidir</span></span><span class="calibre_1">; bunun gibi, tarım dünyasında, büyük çiftlik kiracıları, toprak sahipleri de yüklerini tutarlar ve, bunların sayısı, ondalıklarla senyörlük hakları ortadan kalktıktan sonra artmıştır da. Maddi yaşam, iş dünyasındaki hareketlilik bu etkili zümreler yararına sonuçlarını doğururlar; rejimin, aynı zamanda siyasal yaşama ve sosyal bakımdan açılışa çağırdıkları da bunlardır.</span></p>

  <p class="calibre_6"><span class="calibre_1">Genişleme halindeki bu dev kıta blokunda, kitleler ve madde, o tarihlere değin modern insanlığın bilmediği siyasal araçları temsil ederler. Bu güçleri kullanan da</span> <span class="bold"><span class="calibre_1">bir insanın dehası</span></span><span class="calibre_1">dır:</span> <span class="bold"><span class="calibre_1">Napolyon</span></span><span class="calibre_1">’dur o ve onun dehasıdır! Bu insan, savaşta ve barışta bir dehadır; çeviklik ve etkililikte bir dehadır; romantik bir imgelem bu dehayı daha da genişletir; bir kumarcı tutkusu onu kışkırtır ve, İena’ya değin, uzun kişisel bir talih yardımcı olur ona. Mutlak olarak güçlü araçlar, devrin en güçlü ve en etkin ellerindedir.</span></p>

  <p class="calibre_6"><span class="calibre_1">Bu blokun karşısında öteki Avrupa yekpâre değildir.</span></p>

  <p class="calibre_6"><span class="calibre_1">Fransız Devrimi’nin karşı konulmaz ilerleyişi önünde, bir dünyanın sonunun geldiğini de derinden derine sezmektedir. Bir Alman yazarı, Napolyon’un Marengo zaferinden birkaç hafta sonra pek güzel dile getirir bu duyguları ve öyle der: «Bütün bir toplum için korkunç bir devir hazırlanıyor; bu devir, pek korkuyorum, varolan bütün kurumları ve onlara temel olan bütün ilkeleri alt üst edecek. Bu günkü kuşak, Devrim’in açtığı kötülükler uçurumu içinde boğulup gidecek ve bu Devrim henüz ilk kurbanlarını yemiştir!»</span></p>

  <p class="calibre_6"><span class="calibre_1">Mahkûm ya da değil, bu Avrupa korkunç darbeler yemiştir ve dağınık bir biçimde savaşmaktadır: Rus, Avusturya, Prusya, İngiliz birlikleri, Batı’da henüz bir araya gelmiş, birleşmiş değillerdir. Ve, öte yandan uluslar, bu birliklere, gönüllerinden geldiği gibi, ne bedenlerinden bir şey verir, ne de ruhlarından.</span></p>

  <p class="calibre_8"><span class="calibre_1">NAPOLYON’UN FETHİ</span></p>

  <p class="calibre_6"><span class="calibre_1">Fransız gücü, 1802 Avrupasının sırtına, ulusalla sosyalin içiçe olduğu bir tehdidi yüklemişti; bu ise, olsa olsa</span> <span class="bold"><span class="calibre_1">sadece bir ateşkese olanak verebilirdi</span></span><span class="calibre_1">. Öte yandan, silahların zaferiyle ülkenin başına geçmiş olan Napolyon, toprak konusunda hiçbir özveride bulunamazdı; hem XII. yıl Anayasası, İmparatorluk andında «Cumhuriyet’in toprak bütünlüğünü sürdürme»yi dayatıyordu ona. Dahası, Napolyon, elde ettiği olanakları çoğaltmanın ve</span> <span class="bold"><span class="calibre_1">kişisel saygınlığı</span></span><span class="calibre_1">nı arttırmanın düşü içindeydi.</span></p>

  <p class="calibre_6"><span class="calibre_1">Napolyon, bu saygınlığı her alanda düşünüyordu; askeri zafer gibi bir</span> <span class="bold"><span class="calibre_1">iktisadi zaferin de aranışı</span></span> <span class="calibre_1">içindeydi. Fransa’da ve fethedilen ülkelerde, savaş öncesi gönenci yeniden elde etmek için, aydın despotluk geleneğine döner. Ne var ki, dünya pazarlarını, ancak Londra’nın zararına ele geçirebilirdi. Pitt hükümeti, Batı Avrupa’daki mahreçlerine yeniden kavuşabilmek amacıyla, Amiens barışına razı olmuştu. Ancak, Napolyon’un kolbertizmi, tasarılarına engel oluyor; ve, anî koloniyalizmi, daha da büyük tehlikeler içeriyordu. İngiltere, tropik ürünlerinin tekelini sağlamıştı ve büyük kazançlar elde ediyordu bundan. Londra’ya kahve, çay, şeker ve baharat satılıyordu. Bonaparte, bu vesayetten yakasını sıyırmak istedi; bunun için de, Antiller’deki çalışmayı -alabildiğine- arttırmak ve Luiziana’yı da işletmeye girişmek vardı çare olarak. Ne var ki, böylesi bir güvenci sağlayacak çare diye düşündüğü köleliğin yeniden kurulması, Saint-Domingue’deki siyahilerin başkaldırısına yol açtı. Askeri müdahaleye karşın, ada, 1803 Kasımında bağımsızlığına ilân etti. Aynı yıl, Luiziana’da da başarısızlıkla karşılaşıldı: Gönderilen bir Fransız generalinin seferi, Birleşik-Devletler’i kışkırttı; Bonaparte da, bunun üzerine görüşmelere girişmeği yeğledi ve oraları 80 milyona devretti. Cezayir’e, Tunus’a, Trablus’a, Suriye’ye ve ta Hindistan’a değin gönderdiği ticaret heyetleri, pek yerinde olarak İngiltere’yi kaygılandırdı. Böylece, mücadele,</span> <span class="bold"><span class="calibre_1">iki emperya</span></span><span class="calibre_1">l</span><span class="bold"><span class="calibre_1">izmin çarpışma</span></span><span class="calibre_1">sı olarak ortaya çıkıyordu aynı zamanda. Gücünü deniz ticaretine dayamış bulunan İngiltere, elde ettiğini korumanın düşüncesi içindedir; öte yandan, Malta’nın -o pek büyük- stratejik önemini terketmeyi reddeder ve Amiens andlaşması da -çok karmaşık koşullarla- adanın boşaltılmasını öngörmüştür.</span></p>

  <p class="calibre_6"><span class="calibre_1">Böylece, İngiltere ile Fransa arasında çatışma, pek yakın bir gelecekte kaçınılmaz hale gelir; ve şöyle gelişir olaylar: 1803 Mayısında, İngiliz hükümeti, Fransız bayrağı taşıyan bütün gemilere el konulmasına karar verir; Bonaparte, Fransa’da oturan İngilizleri tutuklayarak yanıt verir buna, ve ayrıca, Hanovre ile Napoli dolaylarındaki limanları işgal eder. Başka yaptıkları ve düşündükleri de vardır: Hollanda ile İspanya’nın katılımını sağlar, ve özellikle, kesin darbeyi vurmak için, 1789’da bizzat incelediği, İngiltere’ye çıkarma yapma tasarısını ele alır; bunun için de, 2000’e yakın gemi, ordunun emrinde beklemektedir. Ne var ki, İngiliz adalarına erişmek için, birkaç gün için de olsa, düşman deniz birliklerini uzaklaştırmak gerekir oralardan. Abukır’dan canını kurtarabilmiş Villeneuve, İspanyol donanmasının da yardımıyla,</span> <span class="bold"><span class="calibre_1">Nelson</span></span><span class="calibre_1">’un dikkatini Antiller’e çekme görevini alır, ve böylece, o yardıma gelmeden önce, İngiltere’ye çıkışı koruyacaktır. Ne var ki, Nelson, 1805 Ekiminde,</span> <span class="bold"><span class="calibre_1">Trafa</span></span><span class="calibre_1">l</span><span class="bold"><span class="calibre_1">gar</span></span> <span class="calibre_1">burnunda, Villeneuve’ü yok eder. Böylece, ilk aşamayı kazanır Büyük-Britanya; denizler, sonsuza değin kendisinindir. Ancak, Napolyon tehlikesinin kendilerini de tehdit ettiği hükümdarların sağlam desteklerini de sağlamak zorundadır. Onların bağlaşıklığını satın almak amacıyla, İngiltere yeni vergiler koyar; genel zenginliğin artmış olması da, hükümetin işini kolaylaştırır. Gönenç bakımından uluslararası durum, bütün ülkeler yararına rol oynamaktadır zaten. İngiltere’de vergi yoluyla borçlanma, 1792’de 9 milyon sterlin iken 33 milyona çıkar bu.</span></p>

  <p class="calibre_6"><span class="calibre_1">Napolyon’la İngiltere ilişkileri böyleyken, Nopolyon’un büyük Avrupa devletleri karşısındaki durumu neydi?</span></p>

  <p class="calibre_6"><span class="calibre_1">Avusturya, Luneville’de boyıın eğmişti ve orada, Kutsal-İmparatorluğu yeniden gözden geçirmek gündeme alınmıştı: Napolyon 1803’te gerçekleştirir bunu; Kilisenin elindeki prensliklerin mallarına el koyup satışa çıkartır, ve bundan yararlanan da, Prusya ile Bavyera olur. Seçmenlerin çoğunluğunu protestanlar oluşturmaya başlar. Avusturya için, olsa olsa bir tehlike işaretidir bu. Pidmont’un 1802 Eylülünden başlayarak İmparatorluğa katılması, İtalyan Cumhuriyetinin genişlemesi, İsviçre’ye el konulması, Avusturya’yı kışkırtmanın son işaretleri olur. Öte yandan, Avusturya, Fransa’nın İtalya ile Almanya üzerindeki egemenliğini hoş karşılar durumda değildir; sınırları üzerindeki Jakoben tehlikesi de korkutur onu. İngiltere gibi, onun da uzun süre sessiz kalması beklenemezdi. Böylece ilk fırsatı yakaladığında harekete geçecektir. Bu arada, Çar Alexandre’ın daha önce bir Kutsal-Bağlaşıklık biçiminde düşündüğü İngiliz-Rus anlaşması, bir koruyucu kuşak öngörmektedir: Eski sınırları içine çekilmiş Fransa’yı denetleyip, çevreden soyutlayacaktır onu. II. François,</span></p>

  <p class="calibre_6"><span class="calibre_1">1805 Ağustosunda bu bağlaşıklığa katılır; ve, birliklerini, Napolyon’un bağlaşığı Bavyera’ya saldırtır. Ne var ki, Büyük Ordu, Boulogne’dan Ren’e bir yarı-dönüş yapar ve 15 Ekimde Ulm Mack’ı ele geçirir. Bir aya kalmaz, Murat, Viyana’dadır; o Türklere ve İsveçlilere dayanmış Viyana, ilk kez işgale uğramıştır. 2 Aralıkta, öğleden sonra ikide, Avusturya ile Rus ordularından kalanlar</span> <span class="bold"><span class="calibre_1">Austerlitz’</span></span><span class="calibre_1">de yerle bir olurlar. Çar koalisyonu terkeder; Prusya, İngiliz Hanovre karşılığında Fransa’yla bağlaşıklığa razı olur. Birkaç hafta içinde barış dayatılır: 26 Aralık 1805’te, Almanya ve İtalya’dan kesinlikle kovulmuş olan Habsburg’lar, İmparatorluk unvanını terketmek zorunda kalırlar. Kutsal-İmparatorluk devrini tamamlamıştır, Büyük İmparatorluk doğmaktadır. Napolyon’un romantizmi, kaynaşmış bir Avrupa’nın düşü içindedir.</span></p>

  <p class="calibre_6"><span class="calibre_1">Geçici de olsa, herşey mümkündür böyle bir Avrupa’da.</span></p>

  <p class="calibre_6"><span class="calibre_1">1806 Temmuzunda</span> <span class="bold"><span class="calibre_1">Ren Konfedarasyonu</span></span> <span class="calibre_1">doğar; kimi Alman prenslerinin yanı sıra, Bavyera ile Wurtemberg’in yeni kralları da katılırlar buna; Napolyon da koruyucusudur bu kuruluşun. Prusya, bu değişikliklere kayıtsız kalamazdı: III. Friedrich-Guillaume, Almanya’yı boşaltmasını hatırlatır İmparatora. Ültimatom, 7 Ekim 1806’da alınmıştır; yanıtı da, altı gün içinde, 8 ve 14 Ekim tarihleri arasında verilir: 14 Ekim akşamı, İena ve Auerstaedt savaşlarından sonra, Büyük Friedrich’in Prusya’sı yoktur artık. Kolu-kanadı kırılmış, işgal edilmiş, vergiye boğulmuş bir halde, tâ 1813’e kadar esamisi okunmayacaktır. Napolyon, 27 Ekimde Berlin’e girer; Auerstaedt zaferini kazanan general Davout da iki gün önce oraya varmıştır. Rusya seferi ise, 1806 Aralığından 1807 Haziranına değin tam yedi ay sürecektir. Napolyon Rusların üzerine yürür ve Varşova’ya varışı, ulusal duyguyu coşturur; bir kurtarıcı gibi karşılarlar kendisini. Ne var ki, Polonya’yı yeniden canlandırmayı düşünmemektedir: Orada geçici bir yönetim kurmak, bir ordu toplamak ve kendi birliklerini besletmekle yetinir sadece. Ancak, Rusya’nın eşiğindeki Doğu Prusya’da ve Rus kışı karşısında talih gülmez yüzüne. Eylau, hiçbir karar getirmez. Ama Haziranda, Napolyon Bennigsen’e Friedland’da bir sürpriz yapar ve ezer onu. I. Alexandre’a, bir ateşkesten çok bir bağlaşıklık önerir; anlaşma</span> <span class="bold"><span class="calibre_1">Tilsit</span></span><span class="calibre_1">’te, Prusya’nın zararına ve, bir olasılıkla İngiltere’nin aleyhine olarak hazırlanır: Prusya, Elbe’in batısındaki topraklarını yitirir ve onlarla, Jerome Bonaparte için Westfalya Krallığı kurulacaktır; Polonya’daki eyaletleri de çıkar elinden, bunlarla da Varşova Büyük Dükalığı yaratılacaktır. Böylece, Fransız egemenliği Vistul’e değin yayılır; ve, bağlaşık Rusya’yla,</span> <span class="bold"><span class="calibre_1">İngiltere’ye karşı abluka</span></span> <span class="calibre_1">hemen bütün kıtayı içine alacaktır.</span></p>

  <p class="calibre_6"><span class="calibre_1">Nedir bu abluka ve ne olur sonuçları?</span></p>

  <p class="calibre_6"><span class="calibre_1">Napolyon, iktisadi silaha inanmaktadır. 21 Kasım 1806 tarihli Berlin kararı, İngiliz adalarının abluka içinde olduğunu boşuna ilân edecektir; daha önceki durumu, pek az değiştirmiştir aslında. Önce, şu nedenle ki, Avrupa, İngiliz dışarıya satımı için pek önemli bir pazar olsa da, dünyanın geri kalan bölümü ondan çok daha önemlidir. Kaldı ki, İngiliz malları, yansız devletlerin bayrağı altında Avrupa’ya girmektedir de. Öte yandan, İngiltere de tepkide bulunur: Kopenhag’ı bombardıman ettikten sonra, Danimarka donanmasını eline geçirir, arkasından Heligoland’ı zapteder ve, Scanie’ye asker çıkararak, Baltık girişini kurtarır böylece. Londra’da bir hükümet kararı, yansızların ticaretini İngilizlerin denetimi altına alır. Napolyon, denetlenmiş her gemiye elkonulacağını ilân ederek, Milano’da yanıtlar bunu. Artık, bir seçim yapmak zorundadır. Abluka, Büyük Ordu’nun zaferlerine bağlıdır aslında. Öte yandan, bu ordunun onca genişlemiş olması, onu yara alır hale de getirmiştir; ve Hamburg, ustaca kılık değiştirip gizlenmiş İngiliz mallarını dağıtmayı sürdürmektedir. Lizbon da aynı şeyi yapar; oysa orada, 1807 Kasımında Junot yerleşmiş ve kral ailesini Brezilya’ya gitmek zorunda bırakmıştır; buna karşın olur bütün bunlar.</span></p>

  <p class="calibre_6"><span class="calibre_1">Temas sağlamak için, general Murat, Kuzey İspanya’yı, arkasından da Madrid’i işgal eder: böylece, hiç istemediği halde Joseph Bonaparte’ın gelişini hazırlar, ama bunu yaparken İspanyol halkının da ayaklanmasına yol açar. Olay pek önemlidir: 1792 yılından beri ilk kez, ulustan ulusa savaş başlamıştır. İngiliz parası burada işin içine girip, insanların kendiliğinden askere yazılmasını destekleyecektir. Durumu düzeltmek için, Napolyon Büyük Ordu’yla gelir. Ne var ki, Avusturya’yı harekete geçmekten alıkoymak konusu Erfurt’ta kararlaştırıldığı halde, Çar’dan kaçamak bir yanıt alır; öyle olduğu için de, İspanya yarımadasında hızla şöyle bir dolaşır ve etkili hiçbir şey yapamadan döner; 1809 Ocağında dönüşünden sonra ise, gerilla daha da kanlı ve ölüm saçısı olur.</span></p>

  <p class="calibre_6"><span class="calibre_1">Viyana sarayı, hayaller içindedir o sıralar. Austerlitz’den bu yana, kuşkusuz yeni bir ordu düzebilmiştir ve, Fransız ordusundan sonra Avrupa’nın en güçlü ordusu haline gelmiştir bu; ayrıca, ulusal bir solukla da canlanmış durumdadır. Ne var ki, Viyana hükümetinin politikası pek tutucu halde kalmaktadır; ve, öte yandan, Avusturya, İngiltere ve İspanya-Portekiz başkaldırılarının yanısıra, hesaplaşmaya çağrılacak tek ülkedir. Avusturya’nın savaş ilân etmeksizin başlattığı sefer üç ay sürer; daha bir ay dolmadan, Napolyon, yeniden Habsburg’ların başkentindedir. Ekim ayında imzalanan Viyana barışı, Wagram’dan üç ay sonra, Avusturya’dan Galiçya’yı koparır; elinde kalmış Adriyatik eyaletleri de bunlar arasındadır: Bunlardan birincisi, bir Polonya’yı hatırlatan Varşova Büyük-Dükalığının olacaktır; ötekiler ise, Büyük İmparatorluğa eklenecektir. Bunlarla, abluka daha da güçlenmiş hale gelir; Avusturya bile katılır buna.</span></p>

  <p class="calibre_6"><span class="calibre_1">Nereye varır bütün bunlar?</span></p>

  <p class="calibre_6"><span class="calibre_1">Bu ablukanın da yardımıyla, Napolyon, Avrupa’nın altını üstüne getirir. Neler yapar? Papalık devletlerini, Hollanda’yı, Hansa kentlerini katar İmparatorluğa. Avusturya’yı ezmiştir ve şimdi 21 milyon nüfusuyla denizden soyutlanmış bir ülkedir o; Prusya’yı ezmiştir. Batı Prusya, Brandeburg, Pomeranya ve Silezya’dan oluşmaktadır o artık. Onların karşısında,</span> <span class="bold"><span class="calibre_1">dev bir imparatorluk</span></span> <span class="calibre_1">yapısı yükselmektedir: Yalnız 27 milyonu Fransız kökenli olmak üzere, 71 milyon insanı barındırmaktadır bu İmparatorluk; 1810’da sınırları, Zuyderzde’den Preneler’e, Roma’dan Hamburg’a uzanmaktadır ve yüzölçümü 750.000 km2.’dir, 130 il ve eyalete bölünmüştür. Bu İmparatorluğa sırtını dayamış yığınla devlet vardır; romantik bir kadiri mutlaklık, onları haslar, tımarlar, ya da federasyonlar halinde örgütlemiştir. Korsikalı baş, yani Napolyon, çevresindekilere de vereceğini verir; Napolyon ailesinden gelenler taht sahibidirler: Jerome Westfalya’da, Joseph İspanya’da, Murat Napoli’dedir. Bunların hepsi de, ailenin başının koyduğu sert kanuna boyun eğmek zorundadırlar. Küçük çocukların vasisi odur; aile bağlarını kurmakta ya da bozmakta serbesttir; hatta kişilerin üzerinde bile söz hakkı vardır. Öte yandan, imparator, tâbi olunacak en büyük senyör durumundadır; despotluğu, Orta-Avrupa’da, eski feodal anlayışla uzlaşır: Her uydu ülkede, belli sayıda tımarı kendine ayırmıştır; onları, yaşam boyu olmak üzere, çevresine dağıtır: Prensliklerden Neufchâtel prensliliğini Berthier’ye, Benevent prensliğini de Talleyrand’a verir; kimi yerlerde de 18 dükalığı vardır. Ne var ki, bu ülkeler, yeni federasyonlara katılırlar. Bağımlılık bağlarını, evlilik yoluyla hısımlıklar kurarak güçlendirir; kararlarının önünde kardeşi Jerome, Berthier ve Eugene de Beauharnais eğilmişlerdir.</span></p>

  <p class="calibre_6"><span class="calibre_1">Her yanda reformlar yapar, birleştirir, merkezileştirir.</span></p>

  <p class="calibre_6"><span class="calibre_1">Ne var ki, bu yapı, özellikle kıyılar boyunca çatlaklıklar gösterir yine de: İngiliz malları, kıtaya sızmayı sürdürürler; her yanda kaçakçılık vardır. 1810 yılında, 17-18 Ekim günleri Frankfurt’u bir tümen çevirir; 234 tacirin evinde İngiliz malları bulunur. Aynı yıl, İngiliz dışsatımı, o tarihe değin ulaşmış olduğu bütün rakamları aşar; fiyat olarak öyledir, mal miktarı olarak öyledir; bir tek, Amiens barışının yapıldığı yılı bunun dışında tutabiliriz.</span></p>

  <p class="calibre_6"><span class="calibre_1">Özetle abluka, İngiliz ticaretini yoketmek şöyle dursun, atılımını bile durduramamıştır.</span></p>

  <p class="calibre_8"><span class="calibre_1">ULUSLARIN UYANIŞI VE AVRUPA’NIN ZAFERİ</span></p>

  <p class="calibre_6"><span class="calibre_1">Dışarıda olduğu gibi içeride de,</span> <span class="bold"><span class="calibre_1">çözücü ve dağıtıcı güçler</span></span><span class="calibre_1">, İmparatorluğa karşı çalışmaktadır. Napolyon Avrupası, askere almalardan, orduların gelip geçişlerinden, mallara elkoymalardan, gitgide çoğalan vergilerden yorgun haldedir: Bu vergi, 1808 ile 1812 yılları arasında, Berg Büyük-Dükalığı ile Venetie’de iki katına çıkmıştır. Yenilmiş halklarda, işgal, zafer kazanmış kumandanın Avrupa’nın bir ucundan ötekine gidiş-gelişi, yenilginin yükleri, günden güne artan bir kızgınlık yaratmaktadır. Kıta ablukası, bütün dünyada, üreticiler açısından olduğu gibi tüketiciler açısından da yığınla çıkarı çiğnemektedir. Bunun yanı sıra, Napolyon’un gümrük politikası da, tâbi ülkeleri öfkelendirmektedir: Yalnız denizler değil, bütün bir Fransa az-çok kapalıdır onlara; ama öte yandan, onlar, gümrükten bağışık Fransız ürünlerine açıktırlar. İmparatorluğa katılmış ülkelerle uydular, Fransa’nın bu yeni iktisadi düzenine karşı tiksinti içindedirler. Zanaatçılar, yitip gitmiş olan korporasyonlarının kaygısını duyarlar. Bütün bu hoşnutsuzluklar, toplu durumun tersine dönmesiyle artan bir vahimliğe bürünürler: Göründüğü kadarıyla, 1809 yılından başlayarak, gönenç dönemi kapanmıştır; sanayi ürünlerinin fiyatları düşmektedir; arkasından da, 1811-1813 yıllarının -o evrensel çapta- büyük bunalımı gelir çatar. Avrupa, Fransızların yenilikleri bir yana, aslında ablukaya yüklemektedir bu güçlükleri: Doğal olarak temelden hasım olan toprak aristokrasisi, Doğu ülkelerinde ne buğdayını satabilmektedir dışarıya, ne de kerestesini; ama yakınma yalnız onlardan gelmez, kendileriyle ilişkilerin daha az güç olduğu burjuva çevreler de, ulusal direnişlerini sertleştirmektedirler.</span></p>

  <p class="calibre_6"><span class="calibre_1">Böylece Napolyon, iktisadi alanda, büyük bir oyun bozan olup çıkmıştır.</span></p>

  <p class="calibre_6"><span class="calibre_1">Uluslararası güçler, maddi planda olduğu gibi, manevi planda da ona karşıdırlar: 1809 yılından başlayarak onu Papa’yla zıtlaştıran o sert uyuşmazlık, bütün bir katolik ideolojinin gücünü politikasına karşı ayaklandırmıştır. Napolyon Fransa’sına karşı, bütün sosyal sınıflarda</span> <span class="bold"><span class="calibre_1">genel bir husumet</span></span> <span class="calibre_1">vardır. Halkları mücadeleye sokmak, Devrim’in o güne değin yalnız başına kullandığı araçları onlara verip Devrim’in karşısına çıkarmak, bir yerde hükümetlere kalmıştır.</span></p>

  <p class="calibre_6"><span class="calibre_1">İnsan ve para olarak bütün kaynaklarını harekete geçirmek ve hepsini bir</span> <span class="bold"><span class="calibre_1">genel koalisyonda</span></span> <span class="calibre_1">toplayabilmek için, Napolyon dışı dünyanın çok güçlü olması gerekir. Bu Avrupa, 1812 yılında, yalnız İngiltere ile kıtadaki yenilmişleri almaz içine; sözde bağlaşık ya da dost ülkelerde de Fransız etkisi dolayısıyladır: Tacir Danimarka, bir bölümüyle çıkmıştır elinden; İsveç, Bernadotte’un kişiliğinde, Napolyon’a rakip birini oturtmuştur tahta: Bavyera gibi kimi bağlaşıklar, çok daha kuşkucudur. Öte yandan, Alexandre, Tilsit’in hayallerinden çabuk sıyrılmıştır; ayrıca, «ezilen ulusların koruyucusu» rolüne soyunmuştur ve, Balkanların ortodoks hıristiyanları, Osmanlılara karşı yardımını istemektedirler onun.</span></p>

  <p class="calibre_6"><span class="calibre_1">Doğaldır ki,</span> <span class="bold"><span class="calibre_1">aristokrasinin iflâh olmaz düşmanlığı sürmektedir</span></span><span class="calibre_1">. Bu aristokrasi, «sonradan görme»ler ve onun yeni soylularıyla alay etmektedir. Rejim hakkında kimi yenilikleri kabul etse de, ancak kendi çıkarlarıyla uzlaştıkları ölçüdedir bu. Fransa’nın askeri gücü kadar, Devrim’in ilkeleri de korkutmaktadır onu. I. François ile -Schoenbrunn barışından beri Başbakan olan- Metternich’in Avusturya’sı, bu eğilimi pek güzel temsil etmektedir. Alman tutucu ve katolikleri de onlara çevirmişlerdir yüzlerini. Napolyon’la arşidüşes Marie-Louise’in evlenmesi, eski toplumun kimi çevrelerinde, başka yığınla utanç sayfalarına bir yenisini eklemekten başka bir şey değildir; arşidüşes, Fransız-Rus «bağlaşıklığını bozup dağıtmayı arayan Metternich’in -o karmaşık - oyunlarının bir parçasıdır belki de. Fransa’yı ciddi olarak tehlikeye sokan bir uyuşmazlıkta, Viyana Sarayının uzatmalı yansızlığı düşünülmez bir şeydir.</span></p>

  <p class="calibre_6"><span class="calibre_1">Ne var ki, yenilikleri ve büyük araçların harekete geçirilişini başka yerlerde aramalı.</span> <span class="bold"><span class="calibre_1">Rusya’da</span></span> <span class="calibre_1">Çar, Tilsit’ten sonra, Batı’nın olanca etkisini taşıyan Speranski’nin reform tasarılarına karşı yatkın görünmektedir. Alexandre, 1809’da, eyaletlerde toprak sahiplerince seçilmiş</span> <span class="italic"><span class="calibre_1">Duma</span></span> <span class="calibre_1">(meclis)’nın yanı sıra, bütçe ve kanunları oylayacak bir imparatorluk</span> <span class="italic"><span class="calibre_1">Duması</span></span> <span class="calibre_1">ilkesini kabul eder; ancak, iş uygulamaya döküldüğünde, 1810’da bir Danışma Kurulu ve arkasından da Bakanlık daireleri kurulmasıyla yetinir. Göreve alışta sınav koyar memurlara ve yeteneklere bakar; bütün bunlar soylu sıralardan gelmektedir aslında ama üniversite diploması ister. Napolyon’un Medenî Kanunundan esinlenmiş bir yasanın kaleme alınması da bunları izleyecekti. Çarlık, bir tür anayasalı monarşiye doğru evrilir gibidir. Ne var ki, aristokrasi karşısındadır bunun: Speranski, Fransa’nın casusu olmakla suçlanıp 1812’de görevinden alınır ve tasarıları da terkedilir böylece. Aynı yıl savaş, bir ulusal nitelik alacaktır yine de. İspanya halkından çok daha fazla gönüllü olarak, Rus halkı girer savaşa: 1812’de, asker ve yandaş olarak 400.000 kişi vardır elde. İstilaya, kitle halinde askere alınış yanıt verir. Ortodoks ruhban da, direnişe bağnaz bir nitelik kazandırmada rol oynar.</span></p>

  <p class="calibre_6"><span class="calibre_1">Ya Prusya’da olan bitenler?</span></p>

  <p class="calibre_6"><span class="bold"><span class="calibre_1">Prusya’da</span></span> <span class="calibre_1">bir uyanış vardır ve Alman romantizmi de destekleyicisidir onun.</span></p>

  <p class="calibre_6"><span class="calibre_1">Gerçekten,</span> <span class="bold"><span class="calibre_1">ulusal güçlere</span></span> <span class="calibre_1">en geniş ölçüde başvurulan yer Prusya’dır; ödünler ve vaatlerle karışık olsa, sosyal tehlikeleri de beraberinde taşısa, böyledir bu. Gelişmeleri şöylece özetlemek mümkün: Bozgundan sonra Koenigsberg’e yerleşmiş olan III. Friedrich-Guillaume, Scharnhorst ve Gneisenau gibi kimi askerlerin, ya da Stein gibi kimi idarecilerin, orduyu ve devleti yeniden örgütlemek amacıyla yardımlarını kabul eder. Onlar da, sivil alanda burjuvaları ve toprak sahiplerini, siyasal yaşama ortak ederler. Böylece, sosyal yapı gündeme gelir. Sınırlı ayrıcalıklara da sahip olsalar, Junker’lerin otoritesi sürer. 1807 fermanı, toprak mülkiyetini herkese tanır: Kesenekçiler, ödentilerini geri satın alabileceklerdir,</span> <span class="italic"><span class="calibre_1">Gesindedienst</span></span> <span class="calibre_1">kaldırılır. Ne var ki Stein, köylüyü eski sert bağları içinde tutmayı istediği ve feodal bağları gevşetmeyi reddettiği için, reform tamamlanmadan kalır. Hardenberg, 1811’de, bir başka anlayış içinde eğilir konuya: 1811 tarihli</span> <span class="italic"><span class="calibre_1">Regulierungsedikt</span></span><span class="calibre_1">, toprağa bağlı yükümlülüklere son verip köylüleri azat eder; ama, öte yandan da, kapitalist tipte büyük mülkiyeti geliştirir. Hardenberg, çitlemelerin (enclosure) hayranı Thaer’in de öğütlerini tutar. Soylular, sert bir direniş gösterirler. Şubat ayında kurduğu önde gelenler Meclisi, Kasımda toplantılarına son verir; yalnız</span> <span class="italic"><span class="calibre_1">magistrat</span></span> <span class="calibre_1">ile burjuvaların seçtikleri belediye meclisleri kalırlar. İşgal giderleri ve savaş ödemelerine karşın, askeri reform, elle tutulur sonuçlar verir. Öte yandan, Scharnhorst ve Gneisenau şunu anlamışlardır: Askeri sorun, bir sosyal sorundur aynı zamanda, Fransız örneğine gözlerini çevirirler. Gneisenau, «milletin bağrında gelişmeden ve yararlanılmadan uykuya dalmış sonsuz güçler»e bakıp şaşırır. Savaşı millileştirmek, ulusu bir bütün olarak orduya sokmak için, ulus daha önceden devletin içinde yerini almış olmalıdır. Ne var ki, eski zümreli toplumun eşitsizlikleri ve ayrıcalıkları, içinden kitleler halinde askerin çıkacağı bu birikime yol açacak yerde, kösteklemektedir onu. 1808 yılından başlayarak,</span> <span class="italic"><span class="calibre_1">krumper</span></span> <span class="calibre_1">sistemi, Stein’in daha önce öngördüğü millî ordunun kadrolarını hazırlar: Scharnhorst, bağışıklıkların sayısını azaltır, bedensel cezalara son verir, subaylık mesleğini herkese açar, ne var ki, yüksek rütbeler için Junker’lerin tekelini yok etmeyi başaramaz. Ordunun yönetimini devrimci bir anlayışla yeniden örgütlerken, Prusyalı Bakanlar, Berlin’i, Alman liberallerinin bir çekici kutbu haline getirirler; öte yandan, 1810’da da, Humboldt’un önerisi üzerine Berlin’de bir üniversite açılmıştır.</span></p>

  <p class="calibre_6"><span class="calibre_1">Halk hareketlenir, Tugenbund, görevlileri gözetlemeyi ve yenilgiyle uyuşan insanların maskelerini indirmeyi üstlenir.</span></p>

  <p class="calibre_6"><span class="bold"><span class="calibre_1">Romantizm, bu ulusal uyanışa yardımcı olur</span></span><span class="calibre_1">. Romantizm, kuşkusuz başka ülkelerde de boyatmıştır; kendine özgü olarak ileriye sürdüğü değerlerle, Devrim’in ve Napolyon’un evrenselciliğine temelden düşmandır. Ancak, özellikle Almanyadadır ki, romantizm, eşrafın ideolojisine bir coşku kazandıracaktır. Alman filozofu Fichte, 1807 yılından başlayarak, yüzyılların her türlü sızıp bozmadan koruduğu diliyle, Alman halkının «Tanrının gerçek halkı», «yeniden yaratıcı maya» olduğunu söyleyip duruyordu. Heidelberg Okulu,</span> <span class="italic"><span class="calibre_1">Nibelungen</span></span> <span class="calibre_1">gibi halk öykülerini -büyük bir coşkuyla- araştırır, çevirir ve uyarlar; aynı okul, Jahn’ın 1810’da</span> <span class="italic"><span class="calibre_1">Volkstum</span></span> <span class="calibre_1">dediği şeyde, ortak ve bağımsız bir kültürün temellerini bulur; o kadar ki, Stein şöyle yazabilecektir: «Daha sonra Fransızları kovacak olan Alman yangını Heidelberg’te tutuşmuştur aslında». Ne yolla olursa olsun, 1813’ün ilk aylarında yangın genel bir hal almıştır. Almanya’da. Yurtseverler ve -Scharnhorst’un yönlendirdiği- savaş partisi, Friedrich-Guillaume’un duraksamalarını yener. Şubatta, kral, halkı silahlanmaya çağırır;</span> <span class="italic"><span class="calibre_1">Landwehr</span></span><span class="calibre_1">’i kurar ve kitle halinde askere almaya başlar. Berlin Üniversitesi öğrencilerinin coşkusu, burjuvaziyi ve soyluları da sarar. 5 milyonluk bir nüfusa getirilip indirgenmiş Tilsit’in Prusyası, 350.000 kişilik bir ordu çıkarıp koyar ortaya.</span></p>

  <p class="calibre_6"><span class="calibre_1">Böylece, birbirinden farklı ölçülerle de olsa, halklar, Fransa’ya karşı mücadelenin içine gelip girmişlerdir; Fransa’ya karşı bir yığınlar savaşıdır bu. Ve öte yandan, 1793’ten beri ilk kez, Avrupa’nın belli başlı ülkeleri, içlerinden bir teki bile eksik olmadan, güçlerini getirip bir araya koyarlar. 1793’ten çok daha fazla olarak, zamanlarını ayarlarlar birbirlerine: Polonya’nın belli başlı ülkeleri, içlerinden bir teki bile eksik olmadan, güçlerini getirip bir araya koyarlar. Polonya’nın oyalamacasının hiçbir rolü olmaz; Büyük İmparatorluğa karşı saldırıya geçecek bir milyon asker vardır. Ya Fransa’da olup bitenler? Bütün bunlar olurken, Fransa’da farklı bir durum vardır: Savaşlar, daha önceden Fransız gençliğinin kaymak tabakasını tırpanlamıştır; onları çekip çeviren savaşa alışkın birlikler de eriyip gitmiştir bu arada. Bununla beraber, insan olarak kaynaklar yine de pek büyüktür; Ne var ki, kitle olarak onları askere almak gerekmektedir ve, 1793’te olduğundan çok daha ciddi olmalıdır bu. Rejimin önde gelenleri, bütün bunlardan doğacak sosyal tehlikelerle karşılaşmak istemezler. İdeolojik güçler dengesi tersine dönmüştür; Fransa’da etkisini gösteren, Bağlaşıkların barışçı ilanlarıdır şimdi; Batı hareketlenir; aristokrasi ve burjuva ögeler istilacıya «hoş geldin!» diyeceklerdir. Son olarak para yoktur; düşman zararına savaş yürütmenin durduğu günden beri, kaynaklar tükenmiştir. Kamu kredisinin getireceği pek bir şey yoktur; «assignat» ise düşünülmez bile.</span></p>

  <p class="calibre_6"><span class="calibre_1">Fransız Devrimi’yle hesaplaşılacaktır.</span></p>

  <p class="calibre_6"><span class="calibre_1">Ancak, böylesi bir hesaplaşma için, onun çapında güçlere sahip olmak gerekiyordu. Nelerdi bunlar? Ortak ve toplu bir bilinçle canlanmış insanların bedensel gücü ya da doğanın gücü. İşte 1812 ile 1815 yılları arasında, bu her iki güç de dizginlerinden boşanır: Uçsuz bucaksız Rus coğrafyası, o anlatılmaz Rus kışı, bitmez tükenmez Rus insanı ve Avrupa insanı, her yanda uyanmış ulusal ve liberal ruh, denizlerin İmparatorluğunun, yani İngiltere’nin mali kaynakları...</span> <span class="calibre_14">•</span> <span class="calibre_1">Hepsi harekete geçer!</span></p>

  <p class="calibre_6"><span class="calibre_1">Olaylar birbiri arkasına sökün edecektir: Rusya seferinin başladığı 24 Haziran 1812 tarihi ile, Leibzig bozgununun tarihi olan 16-19 Ekim 1813 arasında, yani on altı aydan az bir zamanda, iktidar, Büyük İmparatorluğun ordularından koalisyon ordularına geçer.</span></p>

  <p class="calibre_6"><span class="calibre_1">Rus soylularının Napolyon Fransasına muhalefeti ve bağlaşık bir Rusya’yı uydu durumuna indirme tehlikesini doğuracak denli Fransa’nın genişlemiş olması, Tilsit’ten sonra,</span> <span class="bold"><span class="calibre_1">1812 yılındaki kopuş</span></span><span class="calibre_1">a varmıştı. Rusya’nın elde ettikleri vardı gerçi: 1809’da Avusturya’dan doğu Galiçya alınmıştı; 1811’de İsveç’ten Finlandiya koparılmıştı: 1806’dan beri Besarabya işgal edilmiş ve 1812’de de Osmanlıları elinden sökülüp alınmıştı. Ama Baltık’tan tâ Adriyatik’e değin, bütün bir kıtayı kaplayan Fransız bölgesinin genişliğinin karşısında neydi ağırlığı bu kazanımların? Bu bölgeden uzakta da olsa, Rusya, haklı ya da haksız, kendi sınırlarına varıncaya değin tehdit edilmekte olduğu duygusu içindedir. Napolyon, 1812’nin başlarında İsveç Pomeranya’sını işgal eder; bir serbest kent olan ve kuşkusuz Prusya’da bulunan Dantzig’te kalır. Rusya, herşeyin dışında, bir Polonya’nın yeniden kurulmasından korkmaktadır. Alexandre, bu korkuyla karmakarışık durumdadır.</span></p>

  <p class="calibre_6"><span class="calibre_1">Napolyon, onun Nisan ayındaki ültimatomunu -fütur getirmeden- reddeder ve iki ay sonra da Nidmen’i geçer, Fransız-Alman ve Polonyalılardan oluşan dev bir ordu vardır elinde; şimdiye değin hiçbir devletin bir araya getiremediği en kalabalık ve en tutarsız bir ordudur bu: 700.000 kişinin -aşağı yukarı- yarısı İmparatorluğa yabancı halklardandır; İtalyanlar, Hırvatlar, Portekizliler, İsviçreliler, Danimarkalılar, bütün bunlar büyük Fransız birliklerine dağıtılmış durumdadır. Prusya kralı ile Avusturya İmparatoru da harekâta katılmıştır: Birincisi, 20.000 kişi, ikincisi de 30.000 kişi vermiştir; yekûn 180.000 Alman vardır.</span></p>

  <p class="calibre_6"><span class="calibre_1">Ruslar, 740 km. içerilere çekilirler ve böylece, «Avrupa» ordusunun önünde bir boşluk yaratırlar. Orduda azık ve gereç sağlama eksikliği başgösterir. Hastalık, dağılıp yitme, kaçışlar, ülkenin içine doğru gömülmüş istilâ ordusunu pek erkenden çözer. 5 Eylülde, 130.000 Fransız, Alman, İtalyan, Polonyalı, Moskova’ya 150 km. mesafede Borodino’dadırlar; Moskova yolu üzerinde ise, Kudusof önlerini keser: Savaş, 7 Eylülde verilir; 14 Eylülde, general Murat Kremlin’dedir. Ertesi günü de, Napolyon ve İmparatorluk muhafız birliği</span> <span class="italic"><span class="calibre_1">Marseillaise</span></span> <span class="calibre_1">söyleyerek kente girerler. Aynı gün, ünlü yangın başlar, bir ay sonra da don: Yem kıtlığı süvariyi yok eder, topçu birlikleri ile nakliye kollarını da tehdit eder. Gerisin geriye dönmek gerekir. Bu kez de, Kudusof güney yollarını keser. Düşman, güçlerini yeniden derleyip toparlamıştır: Kazaklar ve partizanlar, istilâ ordusundan kalan 100.000 kişiyi sarsıp yıpratır; Aralık ayında Nidmen’i geçen sadece 18.000 kişidir!</span></p>

  <p class="calibre_6"><span class="calibre_1">İstilâ ordusunu, Rus coğrafyası, kışı ve insan çokluğu çözüp tüketmiştir. Rus halkı ve hükümeti direnmesini iyi bilmiştir. Rus kumandası, düşmandan geri düzeyde de olsa, bir ovalar ülkesinde işini -bir ölçüde- kolaylıkla başarmıştır; çünkü, ovalık bir bölgede birliklerin harekâtı, kurmayların karşısına fazla sorun çıkarmaz.</span></p>

  <p class="calibre_6"><span class="calibre_1">«Büyük İmparatorluğun kalkanı» düşmüştür elden!</span></p>

  <p class="calibre_6"><span class="calibre_1">Bunun sonucu, Napolyon’a karşı bir</span> <span class="bold"><span class="calibre_1">genel koalisyonun</span></span> <span class="calibre_1">kuruluşu olacaktır.</span></p>

  <p class="calibre_6"><span class="calibre_1">Gerçekten, Avrupa’daki bütün ortakların tanık oldukları talihin bu yaman dönüşü, onların işbirliğine çabucak bir nokta koyar. Sonsuz bir umut kaplar halkları. Fransa’ya karşı bir genel saldırının saati çalmıştır. 30 Aralık 1812 tarihinden başlayarak Prusya yardımcı birliği uyuşmazlık içine girer; tutar Ruslarla bir yansızlık anlaşması imzalar. Doğu Prusya ayaklanır; bütün bir ülke ve kral şubatta onu izler. Tüm Almanya sarsılmaktadır. Avusturya uygun anı gözetlemektedir. Kuşkusuz Napolyon, aceleyle bir acemi ordu düzmüştür; ne var ki, süvarisi eksiktir. Lutzen ve Bautzen zaferlerinin arkasından 4 Haziranda imzalanan Pleiswitz ateşkesi küçük bir soluk aldırır kedisine. Güçler, aralarında anlaşmak için yararlanacaklardır bundan: Prusya, eski yerinde yeniden kurulacaktır; Bernadotte Norveç’i alacaktır; Varşova Büyük-Dükalığı bölüşülecektir; birlikte hareket edilecek, tek başına barışa gidilmeyecektir. Napolyon’u, Temmuz-Ağustos aylarında düşmanlarıyla yüzyüze getiren Prague kongresinde tavrı ne olursa olsun, hükümdarlar tutumlarını değiştirmezler. Oturup kalkıp düşündükleri şudur: Napolyon Avrupası yok edilmelidir; ve harekât kuşkusuz çok daha ilerilere vardırılacaktır. Ruslara, Prusyalılara, İngilizlerle İspanyollara, gelip Avusturyalılar, İsveçliler ve Bavyeralılar katılır. Metternich, saatin ve araçların seçiminde -kuşkusuz- duraksama içindedir. Fransa’nın yenilgisi, bir Rus-Prusya hegemonyası tehlikesi yaratmamalıdır. Sonunda, Napolyon’a 7 Ağustosta ültimatom verilir ve Avusturya da 10 Ağustosta savaşa girer.</span></p>

  <p class="calibre_6"><span class="calibre_1">Harekâtın çeşitli alanlarında, bir milyondan fazla asker, Fransa’nın üstüne doğru yürümektedir. Sayıca üstünlükleri 1’e 2’dir; kumanda niteliği ne olursa olsun, bu bile bir zafere götürebilir.</span></p>

  <p class="calibre_6"><span class="calibre_1">Napolyon kaybetmiştir artık!</span></p>

  <p class="calibre_6"><span class="calibre_1">1813 Temmuzundan başlayarak, Vittoria’da zafer kazanmış Wellington, Pirenelere doğru ilerlemektedir; İspanya’yı terketmek gerekmektedir. Bağlaşıklar, Leipzig’te, 16 ile 19 Ekim tarihleri arasında, tam dört gün sürecek bir savaşta kesin darbeyi indirirler: 500.000’e yakın insan, 2.000 topla Napolyon’un karşısındadır ve o, kendisinden iki misli daha fazla bir düşmanla savaşır; üçüncü gün, tam savaşın içinde, Saksonlar ve Wurtenbergliler silahlarını ona karşı çevirirler ve Baduvalılar da geri hatlarına kurşun sıkarlar; böylece, bir felâkete dönüşür geri çekiliş. Bunun sonucu şu olur ki, son Alman bağlaşıklar da bağımsız hale gelirler. Ne var ki, Ren Konfederasyonu yaşamaktadır. Rusya felâketinden beri ihanet yolu üzerinde yürüyen general Murat, 1814 yılının ilk günlerinde, yüzünü İngiltere ile Avusturya’ya çevirir. 1795 yılı sınırı daha şimdiden aşılmıştır.</span></p>

  <p class="calibre_6"><span class="calibre_1">Napolyon, muhafız alayından kalan 60.000 kişilik bir orduyla</span> <span class="bold"><span class="calibre_1">Fransa seferi</span></span><span class="calibre_1">ne başlar; kendi strateji dehasıyla, iki ay daha tutunur. Ne var ki, hiçbir şeyi değiştirmez bu. Bağlaşıklarının kararı kesindir. Daha 1813 yılının sonlarında, Fransa çevresinde, stathouder ve Prusya’nın yardımıyla bir koruyucu kuşak kurmayı İngiltere adına öğütlemiş bulunan Castlereagh’ın girişimi üzerine, Bağlaşıklar, 9 Mart 1814’te Chaumont sözleşmesini imzalarlar; buna göre, savaşta olduğu gibi barışta da yirmi yıllığına birleşmektedirler aralarında. Napolyon 6 Nisanda tahttan feragat eder. 30 Mayıs 1814 Paris Andlaşmasıyla da Fransa, 1790 ve 1792 yılları arasındaki geçici sınırlarına kavuşur; Devrim’in fetihlerinden de kimi kentleri elinde tutar.</span></p>

  <p class="calibre_6"><span class="bold"><span class="calibre_1">Yüz Gün olayı</span></span> <span class="calibre_1">da, yine aynı güçler arasındaki dengesizlik nedeniyle bir yere ulaştırmaz;</span> <span class="bold"><span class="calibre_1">Waterloo</span></span><span class="calibre_1">, yirmi üç yıl önce başlamış bir mücadelenin kapısını kapar. Avrupa, bu savaşın sonuçlarından -sonuna değin- yararlanmaya çalışacaktır. 20 Kasım 1815 tarihli Paris andlaşması da, olan biteni şöyle dile getirecektir kendi açısından: «Fransa ve Avrupa, Napolyon Buonaparte’ın son saldırısı ve bu saldırıyı başarıya ulaştırmak amacıyla Fransa’da yeniden tezgâhlanmış devrimci sistemin tehdidi altındaydı; onun yol açacağı altüst oluşlardan korunmuşlardır ne mutlu ki!»</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_24"></div>
</body>
</html>
