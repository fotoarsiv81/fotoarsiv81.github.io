<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 4</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM II</span></span></span><br class="calibre2" />
  <span class="italic"><span class="bold"><span class="calibre_1">«AYDINLIKLAR» VE TEKNİK</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Avrupa’da teknik öylesine bir hızla ilerler ki, bir «</span><span class="bold"><span class="calibre_1">devrim</span></span><span class="calibre_1">»den söz edilebilir. Avrupa, hiç kuşkusuz, dünyanın öteki ülkelerinde kurduğu maddi ve örgütlü üstünlükle gerçekleştirmektedir bunu. Buluşlar, sosyal gereksinmelerin, iktisadî dengesizliklerin, her türden çeşitli bunalımların uyarıp harekete geçirdiği pratisyenler ya da heveslilerden gelmektedir çoğu kez. Bilim verilerinden azar azar yararlanılmakta ve bilginler uygulama sorunlarıyla yavaş yavaş ilgilenmektedir: yüzyılın ilk yarısında denizcilik, arkasından da sanayi, bilimsel hareketten yararlanır; yüzyılın sonunda, tekniğin, bütün bilimsel uygulamaların bir sonucu olabilmesi olasılığı ortaya çıkar.</span></p>

  <p class="calibre_6"><span class="calibre_1">Bununla beraber, buluşlarda, bilim ve bilimsel düşünce yine de varlığını hissettirmektedir: Sıradan bir makine bulucusu bile, bir parça aritmetik ve geometri bilir, mekaniğin temel kavramlarından haberdardır; ve, az-çok bilinçli olarak, çalışmasında usavurmanın, gözlem ve deneyimin yöntemlerini, giderek evrensel mekanizm öğretisini kabul eder. Özellikle, dünyanın hemen her yanı bunalım içinde olduğundan, buluşların Avrupa’da bollaşmasının nedenini, içinde bilimsel düşüncelerin de olduğu yüzyılın anlayışında aramalı. Nedir o? Duyuları tatmin,</span> <span class="bold"><span class="calibre_1">maddî ilerleme yoluyla yeryüzünde mutluluğa erişme</span></span> <span class="calibre_1">inancı! Yüzyılın nice yetkin zekâsını ilahiyat tartışmalarından ve dinsel düşüncelerden çekip pratiğe ve yararlı olana çeviren bu anlayıştır. Daha başka nedenler de var: Git gide yayılan ve bireysel çabaları uyarıp harekete geçiren Descartes’çı inandırma; Descartes’çılığın ve klasik eğitimin geliştirdiği, herşeyde olaylardan açık ilkelere yükselme ve, o ilkelerden de, yine olaylarda -acımasız bir düzen içinde- gerçekleşen kesin sonuçları çıkarma eğilimi.</span> <span class="bold"><span class="calibre_1">Açıklık</span></span> <span class="calibre_1">ve</span> <span class="bold"><span class="calibre_1">düzen gereksinmesi</span></span><span class="calibre_1">: Kimi teknik ilerlemeye katkıda bulunan odur.</span></p>

  <p class="calibre_6"><span class="calibre_1">Bütün teknik ilerlemeler, işte bu yeni anlayışın yayılmasından doğar.</span></p>

  <p class="calibre_6"><span class="calibre_1">Öyle de olsa, teknik üzerinde en büyük etki, bilimden farklı olarak,</span> <span class="bold"><span class="calibre_1">ekonomik gelişme</span></span><span class="calibre_1">nin sonucu oldu. Belli başlı teknik buluşların yapıldığı İngiltere pek güzel bir örnektir buna.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">İngiltere’nin deniz-aşırı ticareti, İngiliz zaferlerinden, Utrech andlaşması (1713) ile Paris andlaşmasından (1763) sonra, büyük bir gelişme içine girdi. Bu ülkenin 1715 yılında 6 milyon Sterlin olan dış alımı 1790’da 19 milyona yükselirken, aynı yıllarda dış satım da 7.5 milyon Sterlinden 20 milyona çıkar. Öte yandan, sanayi için sermayenin bir bölümünü sağlayan da işte bu ticaretten sağlanan kazançlardır. Galler bölgesinin güneyindeki ilk demir sanayisini, Bristol ve Londra’daki çay tacirleri ile öteki tacirler yarattılar. Clyde vadisindeki sanayi donanımı, büyük bir bölümüyle Glasgow’un tütün tacirlerinin eseri oldu. İç ticarette de, yollar sayesinde büyük bir gelişme görülür: Yollarda sessiz bir devrim gerçekleşmiştir; yük hayvanlarının yerini, hayvanların çektiği arabalar almıştır ve bunlar taşınır malların miktarını artırdığı gibi, taşımacılığı da hızlandırmışlardır. Ticaret, 1759 yılından başlayarak, kanalların açılmasından da yararlanır; bu kanallar, 1761 yazında Manchester’de teslim edilen kömürün fiyatını yarı yarıya düşürürler. Madenlerin, taşocaklarının, ormanların değerlendirilmesine de olanak sağlar bu kanallar. Sanayi kuruluşları kıyılara yerleşir ve İngiliz sanayisinde çok büyük değişiklikler olur böylece. Sanayicilerin kârlarını, işletmelerinde yeniden yatırıma ayırmalarının da teknik üzerinde pek mutlu sonuçları oldu: Böylece, 1714’te % 5 olan faiz oranı 1757’de %2.5’e düştü; bu ise, kullanılır sermaye miktarını iki katına çıkarıyordu; bunların yanı sıra, İngiltere’de ve Galler bölgesinde, 1700 yılında 5.5 milyon olan nüfus, 1801’de 9 milyona yükseldi ve aralarında -küçük sayıda da olsa- kalifiye işçi yekûnu vardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="bold"><span class="calibre_1">Makineleri yaratma</span></span><span class="calibre_1">ya götüren de işte bu koşullar oldu.</span></p>

  <p class="calibre_8"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">ASKERİ TEKNİK</span></span></p>

  <p class="calibre_6"><span class="bold"><span class="calibre_1">Askeri teknik</span></span> <span class="calibre_1">başta geliyordu; çünkü, o çağdakiler, ona bütün öteki tekniklerden önce bakıyorlardı. Gerçekten, Avrupa’da her yanda, Orta Çağ’ın askeri soylularına bağlı soylular vardı; bu soylular, silah kullanımına, herşeyin başında gelen yüce bir meslek olarak bakıyorlardı. Ne var ki, bu dikkat, sürekli bir gereksinmenin de dile gelişiydi: Güçlü bir ordusu olmazsa, bir devlet çok geçmeden kaybolabilirdi; halklara varlıklarını, bağımsızlık ve güvenliklerini, bu temel yararları sağlayan sadece askerlik sanatıydı ve bunlar olmaksızın başka yararlar havada kalırdı; başta gelen özgürlük, devletin özgürlüğüydü; o tehlikeye düşünce, yurttaşların özgürlükleri birer hayal olurdu.</span></p>

  <p class="calibre_6"><span class="calibre_1">Neler görüyoruz askeri tekniğinde bu yüzyılın?</span></p>

  <p class="calibre_8"><span class="calibre_1">SİLAH TEKNİĞİNDE GELİŞMELER VE SONUÇLARI</span></p>

  <p class="calibre_6"><span class="calibre_1">XVIII. yüzyılda askerî tekniğin tarihi, «tüfeği ve kaygan topçuluğu en iyi biçimde kullanmayı sağlamak amacıyla,</span> <span class="bold"><span class="calibre_1">taktik düzende</span></span> <span class="calibre_1">birbiri ardına gerçekleşen</span> <span class="bold"><span class="calibre_1">ilerlemeler</span></span><span class="calibre_1">»in tarihidir.</span></p>

  <p class="calibre_6"><span class="bold"><span class="calibre_1">Tüfek</span></span><span class="calibre_1">, bir önceki yüzyılda icat edilmişti. Almanya’da 1689’dan beri kullanılan, Fransa’da ise 1699’dan başlayarak resmen kabul edilen tüfek, eski fitilli alaybozanı 1715’te tahtında kesinlikle indirmişti ve, onu tamamlıya takmalı süngü sayesinde, mızraklı askerler sınıfını ortadan kaldırmıştı. Tüfek, alaybozondan daha uzağa gitmiyordu gerçi; en çok 300 adımdı mesafesi, etkili olduğu mesafe ise 180 adımdı. Öyle de olsa, daha hafifti ve kullanışlıydı. Bir çakmak taşıyla donanmış horozun ateşe geçirdiği sistem sayesinde, yanda bulunanlar için tehlikeli değildi ve böylece yaklaşık düzende askerlere atışta bulunma olanağı sağlayordu. Son olarak, doldurup boşaltılması çok daha hızlıydı: 1715 yılından başlayarak, dakikada bir atış mümkün oluyordu; 1740’ta, eski tahta çubuktan daha sert demir çubuğun kabulü; tüfeğin namlusuna, barutu, sıkıyı ve mermiyi -daha az zahmetle- yerleştirme olanağını sağladı ve zaman kazandırdı; atış hızı, dakikada ikiye, üçe çıktı. 1744’te, fişekle, asker hemen her zaman dakikada üç atış yapabiliyordu.</span></p>

  <p class="calibre_6"><span class="bold"><span class="calibre_1">Topçuluk</span></span><span class="calibre_1">, 4, 8, 12, 16, 24 ve 33 kalibrelik gülleler atan, düz boşluklu ağızdan dolma bronz toplardan oluşuyordu; düz atışlar için bunlar kullanılıyordu; bir siperin arkasında ya da bir çöküntü alanda kendisini korumaya almış birliklere karşı da havan topundan yararlanılıyordu. 4 kalibrelik gülleler için dakikada üç, ötekiler için bir ya da iki atış yapılabiliyordu. Gülleler de demirden, içi dolu ya da boş nesnelerdi; havada patlıyor ve düşmana içindekileri yağdırıyordu. Menzili, güllenin ağırlığına göre 600 ile 1800 metre arasında değişiyordu; salkımlar için bu 150 ilâ 600 metreydi. 4 kalibrelik bir gülle, 300 adımda 4 ilâ 8 insanı öldürüyordu. Topçular, sektirerek atış yoluyla, güllelerin etkisini artırıyorlardı; piyade saflarında 5 ya da 6 kez sektirilen gülle büyük yıkıntılara yol açıyor ve çok can alıyordu. Ne var ki, bu tür topçulukta atışlar pek belirsizdi; hedefe isabet pek mümkün olamıyordu: Gülle, ağırlığına ve mesafesine göre, hedeflenen noktanın 50 ilâ 150 metre ilerisine ya da berisine düşüyordu. Dahası, toplar pek ağırdı: 4 kalibrelik bir top 650 kilo çekiyordu; 33 kalibrelik olanı ise 3.085 kilo. Öyle olunca da, topu çekip götürme, çok sayıda hayvanı gerektiriyordu. Toplar, cephede bir kez yerleştirilince de, -pek az istisnalar dışında- yerlerinden kımıldatılamıyordu. Ayrıca, piyadenin ileriye doğru hareketinde ona katılamıyordu ve ateşinin en gerekli olduğu anda askerleri desteksiz bırakıyordu; geri çekilme hallerinde ise, buna uyamıyor ve ister istemez düşman eline geçiyordu.</span></p>

  <p class="calibre_6"><span class="calibre_1">Bunun sonucu şuraya vardı:</span> <span class="bold"><span class="calibre_1">Piyade, savaş alanına egemen oldu</span></span><span class="calibre_1">; kurşunu zırhları deliyor, beklenmedik bir süvari saldırısında, onu göğüsleyebiliyor ve birliğin yana kayabilmesi için gerekli zamanı böylece yakalayabiliyordu; ağırlığı nedeniyle yere çakılıp kalmış topçularda olmayan hareketlilik onda vardı; süvari ve topçu, sadece piyade için çalışıyordu, yardımcısıydılar onun. Böylece, piyade savaşların hükümdarı olup çıktı. 1715’ten başlayarak, hatta o tarihten önce, yeni savaş aracı olarak tüfek, bütün bir savaş sanatını altüst etmiş olacağa benziyordu. Yeni icadın tüm sonuçlarını elde etmek için -aşağı yukarı- bir yüzyıl gerekti ve başlamış gelişmeyi doruğuna ulaştıran da Napolyon Bonapart oldu.</span></p>

  <p class="calibre_6"><span class="calibre_1">1715’te, ordu, savaş alanında ateş ederek savaşmak için saf tutuyordu. Generallerin tek düşündükleri,</span> <span class="bold"><span class="calibre_1">tüfeklerle atışın hızı</span></span><span class="calibre_1">ydı. Şöyle vardılar amaçlarına: Piyade, bir kurşun örtüsü gibi öne yayıldı; düşman, önce savunma yoluyla durduruluyor, sonra atışlarla safları bozuluyor ve arkasından da saldırıya geçiliyordu. Piyade, emir üzerine, herkes aynı zamanda ve hemen hemen nişan almaksızın yaylım ateşi açmak zorundaydı; aslolan isabet değil, ama çabukluktu, bir ateş duvarı örmekti. Böylece, generaller piyadeyi, savaş alanında, düşmana karşı birbirine koşut uzun saflar halinde tertiplediler. Alaybozan silahının kullanıldığı dönemlerde olduğu gibi, askerleri birbirinden 4 ya da 5 adım aralıklarla dizdiler; her sıranın, ötekiler sırayla atış yaparken, silahını doldurabilmesi için derinliğine 6 sıra söz konusuydu; ıie var ki, güvenlik ve tüfekle atışta çabukluğu sağlamak içindi bu. Ateşsiz silahlar devrinde olduğu gibi, sıralanışı iyi yapılmış bir ordu isteniyordu; çarpışmanın sonuç sağlayabilmesi için, her saf düşman safını aynı zamanda göğüsleyebilmeliydi. Ters yüz etme yasağı sürdürüldü: Sağda kalmak alışkanlığındaki askerleri sola koymak, çoğu kez ikinci sırada duranları birinci sıraya almak gerekmiyordu; bu sonuncu usul eskiden kalmaydı ve düşman ordusunu yarmak için en yürekli askerler başa geçirilirdi.</span></p>

  <p class="calibre_6"><span class="calibre_1">Bütün bunların sonucu şu oldu: Orduyu sıraya sokmak ve askerleri birbirinden böylesi aralıklarla hizaya getirmek, işleri alabildiğine ağırlaştırdı; düşmandan uzakta safları düzenlemek ve belli bir yürüyüşten sonra onun karşısına savaş düzenini korumuş halde çıkmak zorunluğu doğmuştu; düşman ordusu çekip gitmek istiyorsa, onu çarpışmaya zorlamak olanağı yoktu bu durumda, çünkü birbirinden böylesi aralıklarla dizilmiş askerleri saf halinde tutmak için pek ağır yürümek gerekiyordu, sık sık durulmalıydı, öyle olunca da düşman, normal bir yürüyüş hızıyla bütün olarak uzaklaşabiliyordu; savaş alanında manevra yapma, düşmanı izleme, giderek düşman ordusunu yok etme olanağı kalkmıştı. Böylece, kala kala</span> <span class="bold"><span class="calibre_1">yedek parçalar stratejisi</span></span><span class="calibre_1">ni kabul etmek zorunluğu kalmıştı; yani, düşman ordusunun yeniden donanmasının ve yer değiştirmesinin önüne geçmek için, depolara, tersanelere, bağlantı noktalarına ve bütün müstahkem mevkilere, kentlere saldırmak. Özetle, sonu gelmez, ağır bir savaş biçimi ortaya çıkmıştı. Silahtardaki yetkinleşmenin ilk sonucu, eski orduların eksikliklerini abartmak oldu. XVIII. yüzyıl başlarında ordulardaki uzun hatların, Turenne’le Conde’nin ordularından çok daha az manevra yeteneği vardı.</span></p>

  <p class="calibre_8"><span class="calibre_1">PRUSYA ORDUSU</span></p>

  <p class="calibre_6"><span class="calibre_1">İlk düzeltip yetkinleştirmeler</span> <span class="bold"><span class="calibre_1">Prusyalılar</span></span><span class="calibre_1">dan geldi.</span></p>

  <p class="calibre_6"><span class="calibre_1">Savaş, Prusya’nın ulusal zanaatıydı ve en aklı başında insanlar askerlik sanatına adıyordu kendini. İlk ilerlemeler, -«Çavuş Kral» da denen- I. Friedrich-Guillaume zamanında (1713-1740) oldu; yapılanların büyük bir bölümü de, XIV. Louis savaşlarının eski kurtlarından Prens d’Anhalt-Dessau’nun eseri oldu. 1720 yılından başlayarak, Prusya ordusu, kimi subay ve askerlerin savaş alanında edindikleri kendiliğinden deneyim ve pratikleri resmen kabul etti:</span> <span class="bold"><span class="calibre_1">ince düzen ve sıkı düzen</span></span> <span class="calibre_1">diye adlandırılıyordu bunlar. Buna göre, askerler, sadece 3 sıra üzerinden düzenleniyordu: Birinci sıra diz çöküyor, ikinci sıra ayakta ve bükülmüş, üçüncüsü de dimdik duruyor ve birbiri arkasından atış yapıyorlardı. Savaşlarda büyük zayiatın sonucu mevcudun eksilmesiyle 1715’ten önce de kimi zaman başvurulan bu usul, yeterli görülüyordu. Az insanla genişliğine bir cephe yaratmanın olanağını sağlayordu bu. Sıralar sıkılaştırıldı: Sıra içinde mesafe dirsek dirseğeydi; iki sıra arasındaki mesafe ise bir öndekinin kılıcı arkadakinin dizine değecek kadardı; bununla güdülen de, ateş yoğunluğunu artırmaktı, böylece sıralanış ve alaydan saflara geçiş kolaylaştırılmış oluyordu.</span></p>

  <p class="calibre_6"><span class="calibre_1">Prusya piyadesi, savaş alanına bütün olarak geliyor ve düşman cephesine koşut olacak biçimde hattını kuruyor ve o hat üzerinde yayılıyordu. Alayda, her bölük daha önceden düzenlenmişti ve kısa mesafelerle biri ötekinden ayrılıyordu. Her bölüm hatta giriyor ve düşman karşısında yerini alıyordu: Hareketi, bir sabit eksenin çevresinde dönme biçimindeydi; öyle ki, ötekinin ucu sabit kalırken, bir kanat dönüyordu. Hareket, uygun adım yürüyüşle kolaylaştırılmıştı. Savaş hattı kurulduğunda, her albay kendisine bir hedef seçiyor ve ona doğru -bir üst gözetiminde- sancağını yürüyüşe geçiriyordu. Sancaklar, giderek alaylar, sert bir hattı koruyorlardı. Saldırı, sıraları bozmamak için koşarak değil yürüyerek yapılıyordu; daha hızlı yürüyebilmek ve omuzda yara yapmasını önlemek için dipçik kalçada, düzenli yaylım ateşi yapılıyordu yürürken de. Yirmi adım mesafede düşman üstüne son bir yaylımda bulunuluyor, sonra da düşman kaçmamışsa süngüyle saldırıya geçiliyordu. Piyade ateşinin etkisi, hafif top ya da İsveç toplarıyla arttırılmıştı; tabur aralarında piyadeye katılan bu topları askerler kol gücüyle çekiyorlardı. Pek ağır olan 33’lük top, kullanılmaz olmuştu. Prusya topçusu, hartuç ya da top mermisi kullandı ve git gide artan ölçüde havan topunu öğrendi. Prusya süvarisi, iki sıra bölük halinde düzenleniyordu; düşman ateşi altında olabildiğince az kalmak için</span> <span class="bold"><span class="calibre_1">dört nala saldırı</span></span> <span class="calibre_1">ilk kez Prusya süvarisinde kabul edildi ve çarpışmanın gücünü de arttırdı bu; düşman, ateşle sarsıldığında, süvari de yanlara atılıyordu. Böylece, Prusyalıların savaş biçimi, aslında</span> <span class="bold"><span class="calibre_1">ateş yoluyla bir savaş</span></span><span class="calibre_1">tı. Savunmaları hareketsiz bir ateş, saldırıları yürüyen bir ateşti.</span></p>

  <p class="calibre_6"><span class="calibre_1">II. Friedrich (1740-1786), babasının ordusundan yararlandı. Ancak başlarda yalnız ateşsiz silahlara inanmak ve daha hızlı ilerlemek amacıyla, yürürken, atış yapmadan birliklerini saldırıya geçirmek gibi bir yanlış yaptı. Öyle olunca da, her defasında, birlikleri düşman ateşiyle durdurulup darma duman edildi ve sonuçta da subaylarından çoğunu yitirdi. II. Friedrich, o yüzden vazgeçti bundan. 1786’da</span> <span class="italic"><span class="calibre_1">Askeri Vasiyetname</span></span><span class="calibre_1">’sinde şu kesin cümleyi yazıyordu: Savaşlar, ateş üstünlüğüyle kazanılır».</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Öylesine inanmıştı ki buna, hatta 16 ve 24’lük ağ parçalarla da olsa, topçusunu öncülerle birlikte yürüttü. Bu öncülerin önünde müstahkem hiçbir köy tutunamaz haldeydi: Başka ülkeden piyadelerin, duvarları önünde tükendiği müstahkem köyleri onlar toplarıyla delik deşik edebiliyorlardı. Başlıca taktik katkısı, koşut düzeninin yerine</span></span> <span class="italic"><span class="bold"><span class="calibre_1">eğik düzeni</span></span></span> <span class="italic"><span class="calibre_1">geçirme denemesi oldu. Hemen bütün savaşlarında, alaylarını çekmecede yürütmeğe kalktı; yani, sola yüklenmek istiyorsa, soldan birinci alay ikincisine oranla biraz ileri çıkıyor, ikincisi üçüncüsüne oranla aynı hareketi tekrarlıyordu, ve böylece bu hareket bütün alaylarca sürdürülüyor, sonunda her alay soldan sağa doğru geri çekilerek kaymış oluyordu. Uzaktan, safların sıklığı yüzünden, düşman, derinlikteki farklılıkları anlayamıyor ve Prusya ordusunu, her zaman olduğu gibi, kendisininkine koşut bir cephe üzerinde bekliyordu. Ne var ki, Prusyalılar birden bire duruyorlar, düşmanınkine oranla eğik bir cephe üzerinde hızla saf tutuyorlardı; Friedrich, ihtiyatlarını ilerleyen kanadın arkasına koyuyor ve bu noktada düşmandan daha güçlü olduğu için, onu çeviriyor ve üstüne yükleniyordu; oysa düşman, Prusya’nın savaştan kaçınan zayıf kanadına karşı hiçbir şey yapamıyor ve yandan gelen saldırıya karşı da durumunu değiştirebilecek zamanı bulunuyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Prusyalılar, yaylım ateşindeki düzenlilik ve hareketlerindeki çabuklukla karşılarındakini etkiliyor ve şaşırtıyorlardı. On dakikada hizaya giren Prusya alayları görüldü. Bu korkunç hız, ayrıntılara inen büyük dikkat ve sabırla elde edilebiliyordu; askerî eğitimde sopa ve kılıç darbesi büyük yardımcıydı. İnsanlar hangi durumda olurlarsa olsunlar, hareketlerini büyük bir hızla yerine getirmeğe amade otomatlar haline geliyorlardı. II. Friedrich, Prusya ordusunun hareketlerini pek iyi kurulmuş bir saatin çarklarına benzetiyordu. Böylece Prusyalılar hasımlarından daha hızlı davranıyor, en kritik durumlarda tam bir düzeni kuruyorlardı. II. Friedrich, dâhi bir şef olarak bu aletle çok şey elde etti.</span></p>

  <p class="calibre_6"><span class="calibre_1">İnce düzen, sıklaştırılmış saflar, yaylım ateşleri, Avusturyalılar, Alman prensleri, Hanovralılar, Hollandalılar ve -kralları Hanovre hanedanından gelen- İngilizlerce çok çabuk örnek alındı. Fransızlar, sıklaştırılmış safları pek erkenden kullanmaya başladılar; ancak, resmî olarak kabul edilişleri 1750 yılında oldu.</span></p>

  <p class="calibre_6"><span class="calibre_1">Özetle, Prusyalılar pek az yenilik getirdiler. Hareketlerini büyük bir dikkatle uyguluyorlardı; ne var ki, bu hareketler yetkinlikten uzaktı. Tüfekten, onun verebileceği her şeyi alamadılar. Yaylım ateş -pek kısa mesafeler dışında- nadir olarak etkiliydi: Çünkü, askerin atışta bulunurken dikkat ettiği, düşmanı öldürmek değil, arkadaşlarıyla aynı zamanda atış yapmaktı. Saflaşmada üçüncü sıra yararsızdı. Sert saflaşma da yararsızdı; dahası, onu sürdürmek güçtü, çünkü top dumanı bayrakları örtüyordu. İnce düzen, özellikle düz alanda iyiydi. Prusyalılar, topçuluğu pek yetkinleştiremediler. Il. Friedrich, Seydlitz’e karşın, çıkışta çizme çizmeye sık düzen içindeki süvarileri «duvar halinde» saldırıya geçirmekte inat etti; oysa, dört nala giden atın şahlanması yüzünden, süvariye, adım adım gidilen durumdakinden daha fazla yer gerekiyordu. Pek sıkı halde bulunan ve eğeri üzerinde kalkmış süvariler çeşitli güçlüklerle karşılaştılar ve, sonuç olarak, saf, saldırı gücünü yitirdi.</span></p>

  <p class="calibre_8"><span class="calibre_1">AVUSTURYA VE FRANSIZ ORDULARINDAKİ İLERLEMELER</span></p>

  <p class="calibre_6"><span class="calibre_1">Başlıca ilerlemeler, biraz Avusturyalıların, ama özellikle Fransızların eseri oldu. Avusturyalıların eksikleri, Fransızların yaratıcılıklarını etkiledi. Aslında Fransızlar, Prusya ordusunun atış ve hareket yetkinliğine erişebilmek konusunda umutsuzdular. Bütün bu sürekli ve dikkatli uygulamaların, bu en ince ayrıntıyı daha önceden hesaplamanın, bu sabrın, bu mekanizmanın, «milletin dehası»na zıt olduğu inancındaydılar. Bu alanda hep yenileceklerini düşündükleri için, küçüklük komplekslerini taktik yenilikler yaparak gidermeği aradılar ve Napolyon’un ordusunu yarattılar.</span></p>

  <p class="calibre_6"><span class="calibre_1">Avusturya Veraset Savaşı (1740-1748) ve Yedi Yıl Savaşı (1756-1763), onlar için birer gözlem ve düşünme okulu oldular; bu okullardan da, savaş üstüne yığınla anı, kitap, atış ve manevralarla ilgili Krallık emirnameleri çıktı. Emirnameler, buluşları kaydetmede hayli ağır davrandılar; çünkü, bakanlar savaş meydanlarından pek uzakta oldukları için, önerilen tasarılar arasında gerçeğe uygun olan düşünceler hangileridir, bunları birbirinden ayırmayı her zaman beceremediler. Başlıca buluşlar şunlardan geldi: Fontenay galibi Maurice de Saxe, deneyimini, Düşler, adlı kitabında bir araya getirdi; Fransızlara o denli kötü anılar bırakmış olan Yedi Yıl Savaşını yönetenlerin başında gelen Mareşal de Broglie’ün yanı sıra, Fransız generalleri, bu savaşlarda yenilikler yapmanın arkasında koştular; gerçi, başarısızlıklara mal oldu bu onlara, ama yine de kimi yenilikleri bulabildiler: Yedi Yıl Savaşının son seferlerine katılan Kont de Guibert 1772’de yayınlanacak ünlü</span> <span class="italic"><span class="calibre_1">Taktik Üstüne Genel Deneme</span></span><span class="calibre_1">’yi yazdı, bu kitap Napolyon’u da etkileyecektir; son olarak topçu Valliere’i, Gribeauval’i ve süvari Teil’i görüyoruz. Gözlem ve deneyim, başta gelen yöntemleri oldu bu insanların. Savaşın öğretemedikleri de ünlü manevralarda öğrenildi. Guibert, ilk kez atışları ölçtü; en iyi sonuç verecek hareket ve yürüyüşlerin hangisi olduğu üstüne incelemelerde bulundu.</span></p>

  <p class="calibre_6"><span class="calibre_1">Pek çabuk, saf halinde yayılmanın ve saldırıya geçmenin güçlüğü üzerinde duruldu. Şu düşünceye varıldı:</span> <span class="bold"><span class="calibre_1">Savaş</span></span> <span class="bold"><span class="calibre_1">düzenine girecek zamanı bulmadan, düşmanın üstüne yüklenmek</span></span><span class="calibre_1">! Böylece, hareket ateşi yenecektir. Süvari Folard,</span> <span class="italic"><span class="calibre_1">Savaş Sanatı Üzerine Yeni Buluşlar</span></span> <span class="calibre_1">(1724) adlı eserinde, «derin düzen»i önerdi. 30’la 180 sıra kalınlığında bir birlikti düşündüğü; belli sayıda askerin mızraklarla donatıldığı sık saflar, düşmana saldırıp yaracaktı onu. «Bir birliğin gerçek gücü, kalınlığında, birleşik ve hızlı hareket etmesindedir» diyordu. Ateşi tamamiyle unutarak söylüyordu bunu. Savaşların deneyimlerine karşın, coşkulu çömezler buldu kendine: Marki de Silva, Mesnil-Durand bunlar arasındaydı; Mesnil-Durand,</span> <span class="italic"><span class="calibre_1">Taktikte Bir Fransız Düzeni Hakkında Tasarı</span></span> <span class="calibre_1">adlı eserinde (1755), onun düşüncesini açıkça kabul etti. Bu çömezler, ateşsiz silahlarla saldırının Fransızların yaradılışına tek uygun şey olduğunu ileri sürüp, Guibert’i, yabancıları kopya etmek, Prusyalılaşmakla suçluyorlardı. 1914’ten önce, Üçüncü Cumhuriyet’te bu tartışmalar yeniden başlayacaktır.</span></p>

  <p class="calibre_6"><span class="calibre_1">Aslında, süngüyle topluca saldırı düşüncesi doğru da olsa, Folard ve Mesnil-Durand’ın önerdikleri biçimiyle yapılamazdı: Yığınla sıra yararsızdı, sadece ilk sıra vurucu oluyordu; öteki sıralardaki askerlerin getirdikleri hiçbir şey yoktu ve, ateşsiz silahlarıyla, savaş dışı kalmış askerlerin yerine geçmek için oradaydılar. Böylesi bir kitle, düşman ateşiyle darmadağın edilebilirdi; subaylar ise, dağılan askerlere birliklerini korumalarını emredebilecek durumda değillerdi; giderek saflar birbirine karışıyor ve bölük bir sürü haline geliyordu. Son olarak, böylesi bir topluluk, ileriye doğru yürüyüşün dışındaki her türlü hareket için uygunsuzdu; her türlü manevra, her türlü geri çekiliş imkânsızdı.</span></p>

  <p class="calibre_6"><span class="calibre_1">Guibert’in eleştirisi sert ve kesin oldu.</span></p>

  <p class="calibre_6"><span class="calibre_1">«Saldıran, ateşle durdurulamazsa, saldırılan geri çekilmeye başlar», diyordu.</span></p>

  <p class="calibre_6"><span class="calibre_1">Ateşin ne denli etkili olduğunu, Fransızlar Dettingen savaşında -acı olarak- öğrendiler: Alman ve İngiliz birliklerin başında İngiliz kralı II. George’un yönettiği bu savaşta (1743), Fransızların kayıpları korkunç oldu; olayı Fontenay savaşı da doğruladı (1745), ve ateşsiz silah yandaşları hayal kırıklığına uğradılar. Sonuç kendini kabul ettiriyordu:</span> <span class="bold"><span class="calibre_1">Savaşta ateş esastı</span></span> <span class="calibre_1">ve</span> <span class="bold"><span class="calibre_1">ateş harekete üstün geliyordu</span></span><span class="calibre_1">. Kısa mesafede bile, yaylım ateş etkiliydi. Ne var ki, bu savaşlar bir şeyi daha öğretmişti: İngiliz ordusunda, piyade, düşmanın pek yaklaştığını gördüğünde, insanları ateş etmek için emir beklemeye zorlamak güçleşiyordu; yaylım ateş düzenini yitiriyor ve dilediğince ateşe dönüşüyordu. Oysa böylesi ateş, yaylım ateşten daha etkili ve öldürücü idi; çünkü askerler, düşmanın ilerleyişini durdurmak için tam nişan alıyorlardı; amaçları, süpürge atış değil, rastlatıp öldürmekti. Fransız subayları, keyfe göre ateşi, kendiliğinden uygulamaya başladılar. Guibert, hararetle öğütledi bunu. Sonunda, 1776 tarihli Emirname, ilk yaylımdan sonra</span> <span class="bold"><span class="calibre_1">dilediğince atışı</span></span> <span class="calibre_1">resmi olarak kabul etti.</span></p>

  <p class="calibre_6"><span class="calibre_1">Bu savaşlar sırasında bir şey daha öğrenildi: Hafif silahlı ve cephenin ilerisinde öteye beriye dağılmış askerlerin,</span> <span class="bold"><span class="calibre_1">avcılar</span></span><span class="calibre_1">ın atışları pek etkili oluyordu. Önce Avusturyalıların dikkatini çekti konu ve savaş alanlarını Hırvat avcılarıyla donattılar. Çitlerin, derelerin, tek başına ağaçların, çalılıkların, tümseklerin arkasında oraya buraya serpilmiş bu insanlar, düzenli yürüyüş halinde ilerleyen düşman piyadesinin üstüne nişan alıyor, alabildiğine insan öldürüyor, saflara karışıklık getiriyor, saldırganların moralini bozuyorlardı; oysa kendileri, araziden istedikleri gibi yararlanıyor, saf halindeki piyadenin yaylım ateşinden pek az etkileniyor ve, düşman, kendi piyadelerinin ateş menziline girdiğinde, onlar da bu piyadelerin gerisine çekiliyorlardı. Bu avcı askerler, düşman topçusu üzerine de ateş açıyorlar ve top atışını bozuyorlardı. Kendi süvarilerini izleyen düşman süvarilerine yandan yaklaşıp dağıtıyorlardı. Çok geçmedi, bu</span> <span class="bold"><span class="calibre_1">avcı ateş</span></span><span class="calibre_1">inin etkililiğini Fransızlar da farkettiler ve çeşitli savaşlarda büyük yararını gördüler. Bu askerlerin, bu avcıların hareketi, denildiği gibi, Fransızların «coşku ve kaba sığmazlığı»na da denk düşüyordu. Son olarak Yedi Yıl Savaşında bunlardan pek yararlanmış olan Broglie, bakanların direnişini kırarak, 1766’da, her alaya bir avcı bölüğünü resmî olarak kabul ettirdi; onu, 1788’de avcı taburlarının kabul edilişi izledi. 1788’de, Amerika’da, düzenli İngiliz birliklerine indirilen darbeler, hele Saratoga’da bütün bir İngiliz alayının teslim olmak zorunda bırakılışı, avcı atışlarıyla savaşın önemini tanıtlamıştı.</span></p>

  <p class="calibre_6"><span class="calibre_1">Tüfeğin en güzel kullanılışı bulunmuştu.</span></p>

  <p class="calibre_6"><span class="calibre_1">Bununla beraber, ateşin etkinliği</span> <span class="bold"><span class="calibre_1">saldırı hatları</span></span><span class="calibre_1">nın kabulüne zorladı. Dar bir cephedeki hedeflere, bir köyün girişine, bir orman yoluna, bir geçite saldırmak için, hat, yeğlenir bir şeydi; çünkü, daha az insanı gerektiriyordu ve hedefe yaklaşıp girmekte daha fazla olanak tanıyordu. Az insandan oluştuğu için kumandası, düzenin sürdürülmesi ve manevra yapması kolaydı. Maurice de Saxe’ın, Mareşal Broglie’ün çeşitli savaşlarda yararını gördükleri bu yeni usule son biçimini veren</span></p>

  <p class="calibre_6"><span class="calibre_1">Guibert oldu; ve, onun düşünceleri, 1788’deki geçici talimname ile kabul edildi. Guibert’in bulduğu usuller, daha başka yeniliklere yol açtı. Generaller, orduyu düşman karşısında hızla savaş haline getirecek araçlar üzerinde düşünüyorlardı:</span> <span class="bold"><span class="calibre_1">Tümen</span></span><span class="calibre_1">, bu aranışlardan doğar. Tümenle, piyadesi, topçusu, süvarisiyle, karşılaşılan düşmana saldırmaya, ya da onu olduğu yerde tutmaya elverişli tam bir ordu parçası elde edilir.</span></p>

  <p class="calibre_6"><span class="calibre_1">Böylece, orduda tüfeği kullanacak araçlar belli olmuştu.</span></p>

  <p class="calibre_6"><span class="calibre_1">Aslında Prusya ve Avusturyalılara öykünse de, Fransız süvariciliğinde büyük gelişmeler oldu. 1776 ve 1777 Emirnameleri, büyük süvari bölüklerinin yanı sıra, kısa mesafede dört nala kalkan coşkulu saldırıyı kabul ettiler; ancak aralıklı olmalıydı bu ve duvar halinde olmamalıydı; düşman piyadesini delip yarmak için sütun biçiminin kullanılışı da kabul edilmişti.</span></p>

  <p class="calibre_6"><span class="bold"><span class="calibre_1">Fransızlar, topçulukta devrim yaptılar</span></span><span class="calibre_1">. 1732 tarihli Emirname Valliere’in sistemini kabul ettik ki, 1765 yılına değin yürürlükte kaldı bu. Valliere’in övülecek yanı, topçuluğu düzene sokmasıydı. Yalınlaştırma arzusuyla Valliere, çift amaçlı bir malzeme kullanmak istemişti. Ne var ki, hiçbir gereksinmeye tam bir karşılık veremedi bunlar.</span></p>

  <p class="calibre_6"><span class="calibre_1">Topları, bir parça hafifletilmiş de olsa, savaş alanı için yine de ağır şeylerdi. Öte yandan, düzene sokulmasında geri bir anlayış egemendi: Havan topuna karşı çıktı; uzun saplı demir bir kaşıkla doldurttu topları, hartuç yerine başka bir nesne kullandırdı; hemen hep tahmine yer verecek biçimde yükseltiyi kaldırttı; imalatta çeşitliliği kabul etti, öyle ki bir top için dökülmüş gülleler, aynı kalibredeki bir başka topta geçerli değildi ve top parçaları ile kundakları, birinden ötekine kullanılamıyordu. Valliere, ağırlıklara bir çözüm getirmek için, 1740’ta Orta Avrupa devletlerinin çoğunda kullanılan hafif İsveç topunu kabul etti; kol gücüyle çekip götürülen ve piyadelerce de kullanılan bir toptu bu. Ne var ki, öteki toplarda hafifletmeyi reddetti. Topçuluk okulunda profesör olan fizikçi Belidor, harcanan barutun güllenin oranına göre fazlalığına işaret etti ve her gülle için barut miktarını indirtti. Çok geçmedi, bütün topçular buna uydular. Öyle olunca da, top parçalarının kalınlığı, giderek ağırlıklar da azaltılabilecekti. Valliere, ona da karşı çıktı. Ne var ki, savaşlar, topçulukta ağırlıkları hafifletmenin zorunluğunu gösterdi. Avusturyalılar, Yedi Yıl Savaşlarında, piyadeye yoldaşlık etmek üzere pek hafif bir topu hizmete soktular. Mareşal Broglie de, 1756’da yeni toplar döktürdü; çeperlerin kalınlığını azaltarak, daha hafif, daha hareketli toplar elde etti.</span></p>

  <p class="calibre_6"><span class="calibre_1">Ancak, aslı köklü değişiklikler,</span> <span class="bold"><span class="calibre_1">Gribeauval</span></span><span class="calibre_1">’in eseri oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Bu Fransız topçu subayı, Yedi Yıl Savaşı sıralarında, Avusturyalıların hizmetinde, sonra da 1762’de Prusya kralının esiri olarak, bir gözlem hazinesiyle donanmıştı. Fransa’ya çağrılınca, o da bütün gördüklerinden sonuçlar çıkardı ve Fransız ordusunu dünyanın en iyi malzemesiyle donattı; Devrim ve İmparatorluk dönemlerinde bütün savaşlar bu malzemeyle yapılacaktır.</span></span>
  </blockquote>

  <blockquote class="calibre_10">
    <span class="italic"><span class="calibre_1">Neydi Gribeauval’in getirdiği?</span></span>
  </blockquote>

  <blockquote class="calibre_10">
    <span class="italic"><span class="calibre_1">Gribeauval,</span></span> <span class="italic"><span class="bold"><span class="calibre_1">topları uzmanlaştırmak, topçuluğa bir iş bölümü getirmek</span></span></span> <span class="italic"><span class="calibre_1">gereğini duydu. Kuşatma toplarıyla asıl savaş toplarını birbirinden ayırdı. Savaş toplarını, uzunluk ve kalınlıklarını indirerek hafifletti; kundakları da küçülttü ve hafifletti; birbiri arkasına koşma yerine, bir oka yan yana koştu atları. Böylece topu çekme kolaylaştı; öyle olunca da tırısa kalkma, hatta dört nala gidiş olanağı elde edildi. Son olarak, topçular, her alanda hareket eder hale getirildi; bir çukur aşılabiliyor, bir yokuş çıkılıp inilebiliyordu; askı kayışı sayesinde, insanlar da topa koşulabilecekti. Böylece topçuluk, hareketli hale getirildi; piyadeye yoldaşlık edebildi, onu saldırılarında destekledi ve geri çekilişinde de onu izleyebildi ve koruyabildi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Başka getirdikleri de oldu Gribeauval’in: Topçuluğun etkinliğini artırmak için havan topunu kabul ederken, topların sayısını da çoğalttı; güllenin çapı ve menziline düzeltmeler getirirken, onu top deliğe tam tamına oturtacak önlemler aldı; top dökümünde de yeniliği gerektiriyordu ki bunlar, o yapıldı. Toplar daha yalın hale getirildi, süsler kayboldu; topun, kullananların suratında patlamaması için kalınlıklar azaltılırken, madenin niteliği geliştirildi. Topçuluk, nişan çizgisi ve yükselti sayesinde daha dakik hale geldi; bunlar da, menzilini artırırken, etki alanını yaymış oldular. Top atışı, hartuç kullanılmasıyla daha çabuklaştı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Gribeauval, top dökümünde de belli aletler ve ölçüler getirdi, onların kullanılmasını dayattı dökümcülere. Toplar arabası, kundağı, herşeyiyle tek biçimli hale geldi; parçalar da, bir toptan ötekine değiştirilip kullanılabiliyordu. Savaş alanının hemen kapısında yer değiştirmeler yapılabilir hale geldi.</span></span>
  </blockquote>

  <blockquote class="calibre_10">
    <span class="italic"><span class="calibre_1">1776’da uzun mücadelelerden sonra, Gribeauval, topçuluk genel müfettişi olarak atandı ve sistemi de kesinlikle kabul edildi.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">İngiliz topçusu Robins, ancak 1771 yılında çevrilen</span> <span class="italic"><span class="calibre_1">Topçulukta Yeni İlkeleri İçeren Matematikler</span></span> <span class="calibre_1">adlı eserinde, hedefe tam isabeti arttırmak için, toplarda</span> <span class="bold"><span class="calibre_1">yiv</span></span> <span class="calibre_1">açmayı öneriyordu. Ne var ki, Euler, salt kuramsal nedenlerden hareket ederek, karşı çıktı buna; onun otoritesi de işin içine girince Robins’in önerisinin arkasından gidilmedi. Böylece, bir öncekinden çok daha büyük sonuçları olacak bir köklü yenilik geciktirilmiş oldu</span><span class="calibre_11">.</span></p>

  <p class="calibre_8"><span class="calibre_1">YENİ SAVAŞ VE AVRUPA’NIN YAYILIŞI</span></p>

  <p class="calibre_6"><span class="calibre_1">Çeşitli silahlardaki bütün bu değişiklikler sonucu,</span> <span class="bold"><span class="calibre_1">tüm savaş koşulları değişmiş bulunuyordu</span></span><span class="calibre_1">. Şimdi, bir kumandan, hasmını savaşa zorlayabilirdi; bir avuç avcı asker, bir hasmın geri çekilişini yavaşlatabilir, onu yanıt vermek üzere yerinde durdurabilir, hatta yolunu kesebilirdi. Öte yandan, avcı askerlerin ateşindeki etkililik, tümende çeşitli silahların bir araya gelişi, bir ordunun bir parçasına, arazinin olanaklarına da sırtına dayamışsa, kendisinden sayıca üstün bir düşmanın saldırılarını uzun süre durdurmak, ve kumandana, elde kalan birlikleriyle, bir çevirme hareketinde bulunmak için zaman tanıyabilirdi. Son olarak, kumandan, düşman cephesini, bir süvari sütunuyla ya da bir topçu bataryasıyla yarabilecekti; gedik açılınca da, piyade oradan geçip arkaya sarkacak ve derlenip toparlandıktan sonra, düşmanın en zayıf kanadına yüklenip yok edebilecekti onu. Kumandan, elindeki güçleri, tam savaş ortasında, hızla değiştirebilecek ve binbir değişik biçimde düşmanı şaşırtabilecekti. Bütün bu değişiklikler, «yedek parçalar stratejisinin terketme olanağını veriyordu; savaş, gerçek savaştı artık, yani düşman ordularını ezip yok etmeyi hedef alan savaştı ve giderek kısa bir savaştı bu.</span></p>

  <p class="calibre_6"><span class="calibre_1">Ne var ki, kuramdan uygulamaya geçiş zaman aldı yine de.</span></p>

  <p class="calibre_6"><span class="calibre_1">Bütün bunları gerçekleştiren de Napolyon Bonapart oldu.</span></p>

  <p class="calibre_6"><span class="calibre_1">Şimdi, Avrupalılar, bütün öteki halklar üzerinde, büyük bir üstünlüğe sahiptiler: Yalnız</span> <span class="bold"><span class="calibre_1">malzeme ve manevra üstünlüğü</span></span> <span class="calibre_1">değildi bu;</span> <span class="bold"><span class="calibre_1">disiplin ve talim üstünlüğü</span></span><span class="calibre_1">ydü de. Bütün bunlar, Avrupalıyı apayrı bir insan tipi haline getiriyordu: Soğukkanlı, enerji dolu, dayanıklı ve direşken, eşsiz bir yüreklilikle hareket eden bir insan tipi. Örneğin, bir Hindistan’da, gereken disiplin olmadığı için en yiğit savaşçıların göz yaşartıcı korku ve kaçış içine girdiği bir ülkede, Mahraca Sindhia, 1779’da İngilizlere dönüp şöyle diyecektir: «Ne asker şu elinizdekiler! Safları bir tuğla duvarı gibi; ve biri düştüğünde öteki gediği dolduruyor: İşte, böylesi birliklere kumanda etmek isterdim!».</span></p>

  <p class="calibre_6"><span class="calibre_1">Bu üstünlük, Avrupalılara, yalnız zafer ve tâbi sağlamıyor, bağlaşıklar ve dostlar da sağlayordu; onların, dünyanın hemen bütün bölgelerine girmelerinin ve evrensel egemenliğe doğru yürümelerinin başlıca araçlarından biri oldu bu.</span></p>

  <p class="calibre_8"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">DENİZCİLİKTE DEVRİM</span></span></p>

  <p class="calibre_6"><span class="calibre_1">Yelkenli gemiler hakkındaki genel ilkeler, Daniel Bernouilli’nin çalışmalarıyla 1738’de ve Euler’in çalışmalarıyla da 1749’da sağlanmıştı. Bilim akademileriyle deniz akademileri, gemi yapımcılığında, kullanılacak planlara bilimsel veriler sağlamak amacıyla, bütün bir yüzyıl boyunca çalışmalarını sürdürdüler. Matematik, mekanik ve fizik hakkında pek bilgili, hüner sahibi yapımcılar da bu verileri uygulamasını bildiler. Amprik dönem, kişisel yöntemlere, babadan oğula miras kalan örneklere göre iş yapan, XIV. Louis devrinin «balta ustaları» dönemi, bir daha açılmamacasına kapanmıştı artık. Pratisyenin yerini mühendis almıştı... Geçen yüzyılla XV. Louis devrinin üretimleri arasında, ne denli marifetli olursa olsun sıradan işçinin eseri ile, matematikçilerin, bilginlerin, uzman mühendislerin elbirliğinden doğan eseri birbirinden ayıran o büyük mesafe vardı. Bu gelişme, resmî deyimini de buldu. Fransa’da, 1765 tarihli Emirname, gemi yapımcılarını «deniz mühendisleri» olarak adlandırdı. Bu kişiler, bugünkü Deniz Mühendisliği Okulu’nun atası olan Paris Gemi Yapımı Okulu’nda eğitim gördüler. 1784 yılından beri gemi yapımcılığı müfettişi olan şövalye Borda, yeni yöntemlerin yaratıcısı olarak, bilimsel hareketi destekleyip yüreklendirdi.</span></p>

  <p class="calibre_8"><span class="calibre_1">GEMİLER</span></p>

  <p class="calibre_6"><span class="calibre_1">Gemilerin</span> <span class="bold"><span class="calibre_1">hız ve manevra yeteneği</span></span> <span class="calibre_1">artar.</span></p>

  <p class="calibre_6"><span class="calibre_1">Gemiler, büyük ticaret gemileri için 40 metre, büyük savaş gemileri için de 60 metre olmak üzere uzunluklarını korurlar; genişlik, uzunluğun üç ya da dörtte biridir. Aşağı bataryadan üst güverteye değin, savaş gemisinin yanları içeriye doğru daralır; aşağıya doğru genişleme de dayanıklılığı artırır. İnce işler yoktur artık; süslemeler ve heykeller yavaş yavaş kaybolmaktadır. Gemilerde arka alçalırken ön taraf yükselmektedir. Arkadaki köşkün yerine bir kıç güverte geçmiştir; bu kıç güverte, daha sonra XVI. Louis döneminde kaldırılacaktır. Böylece havanın direnişi azalır. Geminin gövdesi, su kesiminin altında iri başlı çivilerle donatılmıştı; ne var ki bu ağırdı ve yosunlarla ve kavkılarla daha da ağırlaşıyordu; İngilizler, bu çivilerin yerine ince bakır yapraklar koyarlar, daha hafiftir bunlar ve kaymayı da kolaylaştırırlar. Fransızlar, ele geçirdikleri bir İngiliz gemisini kopya ettiler; 1778 Temmuzunda</span> <span class="italic"><span class="calibre_1">Iphigenie</span></span> <span class="calibre_1">firkateyni, bakırla astarlanmış ilk Fransız gemisi oldu; ancak, böylesi bir astarlama pek pahalıydı ve sık sık da değiştirilmesi gerekiyordu.</span></p>

  <p class="calibre_6"><span class="calibre_1">Geminin</span> <span class="bold"><span class="calibre_1">donatımı</span></span> <span class="calibre_1">güçlendirilmiştir, direkler ve serenlere özen gösterilmektedir; yelkenin yüzeyi artırılmıştır. Yelkenlerin sayısı çoğaltılmıştır ve yüzeyle rüzgârın gücü arasında kesin bir denge kurulmuştur. Bir halat şebekesi, kolay ve sağlıklı manevralara olanak sağlamaktadır. Gemilerde borda vardır ve git gide de gelişir. Gemiler, rüzgârı daha yakından sıkmaktadır, yani rüzgâra karşı bir doğrultuda gidebilmektedir. Bu gemiler, daha şimdiden modern bir görünüme bürünmüşlerdir; ve, bu bakımdan, XIV. Louis’ninkilerden çok XIX. yüzyılın yelkenli gemilerine yakındırlar.</span></p>

  <p class="calibre_6"><span class="calibre_1">Gemiler, git gide</span> <span class="bold"><span class="calibre_1">çok daha büyük bir güvenle</span></span> <span class="calibre_1">yollarına koyulurlar. Hükümetler, deniz yolculuklarına ilişkin harita ve planlar, gazete ve incelemeler yayınlarlar; Fransızların 1720’de, İngiliz ve Hollandalıların 1740’ta böyle külliyatları vardır. Gemilerin hızını ölçmek için kullanılan loş, deniz akımlarının etkisinden -bir ölçüde- kendisini kurtaran bir ağırlık eklenmesiyle yetkinleştirilir. Çeşitli aletler sayesinde, bütün deniz hareketlerini izlemek, Güneşin öğle vakti -bir ya da iki dakika farkıyla- yüksekliğini saptamak ve enlemi -daha da doğru olarak- hesaplamak olanağı sağlanır. Ne var ki, çoğu denizciler, otuz dakika farkıyla sonuç veren arbaleti kullanmayı sürdürürler.</span></p>

  <p class="calibre_6"><span class="calibre_1">Öte yandan,</span> <span class="bold"><span class="calibre_1">boylamlar sorunu</span></span> <span class="calibre_1">çözülür. Denizciler, göksel bir olayın gözleminden hareket ederek bunları belirlemeye çalışıyorlardı; pek sık gerçekleşmeyen Güneş ve Ay tutulmalarından yararlandıkları da oluyordu; Jupiter’in uydularına, ya da yıldızların Ay’a uzaklıklarına bakıp bir sonuca varanlar da vardı. Kimi ince hesaplar isteyen bu gözlemler, doğaldır ki pratik değildi ve kaptanların çoğunun yeteneğini aşıyordu. En kestirmesi, Güneşin günlük hareketi ile geminin bulunduğu nokta arasındaki ilişkileri göz önünde tutan saat farklılıklarından yararlanmaktı. Sonunda boylam, dört dakikalık bir farklılıkla, kolayca elde edilir.</span></p>

  <p class="calibre_6"><span class="calibre_1">Ne var ki, saatlerden gelen bir güçlük vardı; çünkü saatler, çıkış yerindeki saati koruyamıyordu: Yolda, enlem değişiklikleriyle deniz hareketleri yüzünden ayarları bozuluyordu. Böylece, enlemler konusunda büyük yanlışların yapılması nadir olduğu halde, boylamlar hakkında denizciler fahiş yanlışlara düşüyorlardı. 1750’de İngiliz ve Hollanda haritaları Terre-Neuve’ün doğu yakasını, asıl yerinden 9 derece beriye yerleştiriyorlardı. 1765’te, pek sık gidip gelinen deniz yollarının üzerindeki Umut Burnu ile Horn Burnu için hâlâ çok dereceli yanlışlar içindeydi insanlar; başka yerler için de öyle. O yüzden de toprağı görebilmek için Doğu’ya ya da Batı’ya doğru koşuşup duruyorlardı. Yanlışları, kazaları da beraberinde getiriyordu doğallıkla: 1741’de İngiliz Kaptan Anson, boylamını kaybetmenin sonucu, güney Pasifikte, tam bir ay Juan-Fernandez adasını arayıp durdu; adamlarından 80 kişi de iskorbitten ölüp gitti bu arada.</span></p>

  <p class="calibre_6"><span class="calibre_1">Başka olaylar da göstermek mümkün.</span></p>

  <p class="calibre_6"><span class="calibre_1">İngiliz Parlamentosu, 1714’te, denizde boylamı yarım dereceye yakın bir farklılıkla saptamaya yarayacak bir yöntemi bulacak olana 20.000 Sterlin vaadetti. İngiliz dülger Harrison, 40 yıllık bir çalışmadan sonra bir kronometre buldu. 1761’de Jamaika’ya kalkan bir gemiye konan alet, 147 gün sonra İngiltere’ye getirildi: Sadece bir dakika elli dört saniyelik bir değişikliği vardı. Sorun çözülmüştü. Ne var ki, Harrison’un aleti pek karışıktı. Parlamento 10.000 Sterlin verdi ona; geri kalan yarısı da, Harrison’a aletini kolayca uygulanabilir duruma getirmesi halinde verilecekti. Kronometreyi, daha sonra, 1776 ve 1771 yılları arasında, iki Fransız, Le Roy ile Berthoud yetkinleştirdiler. 1767’den 1772’ye değin; birçok Fransız gemisi kronometre ile donatıldı; verdikleri sonuçlar da doyurucu idi. 1772’de Harrison’un kronometresi, Cook’a ikinci bir yolculuk olanağı sağladı. Ne var ki, yeni buluşun günlük yaşama geçmesi ağır oldu. Amerika savaşı sıralarında, amiraller fahiş boylam yanlışları yapıyorlardı hâlâ.</span></p>

  <p class="calibre_8"><span class="calibre_1">SAVAŞ GEMİLERİ. DENİZ TAKTIK VE STRATEJİSİ</span></p>

  <p class="calibre_6"><span class="calibre_1">Savaş gemilerinin güçleri git gide arttı; zayıf tiplerin aradan çıkarılması sonucu, tiplerinin sayısı da azaldı aynı zamanda. İri savaş gemilerinin eriştiği boyutlar, yelkenli filoda artık bir noktaya gelip dayanmıştı.</span></p>

  <p class="calibre_6"><span class="calibre_1">Savaş gemilerinin çeşitleri vardı: Savaş için saf gemileri; keşif ve akınlar için firkateynler; emir götürüp getiren korvetler. Saf gemileri bir, iki ve üç güverteliydi. Bir güverteli gemide 12 ve 8’lik 50 top ve 300 insan bulunuyordu; iki güvertelide, üst üste iki kat batarya halinde 24 ve 12’lik 64 top, ya da 36 ve 18’lik 80 topla beraber 500 ilâ 800 kişi vardı; üç güverteli olanında ise 90 ilâ 120 top ve 900 ilâ 1200 insan görev alıyordu. Firkateynlerde top sayısı daha azdı. 70 ya da 80 kişilik korvetler de toplarla donatılmışlardı ve artık savaşa katılabiliyorlardı. Yüzyılın son otuzlu yıllarında, tek güverteli gemiler saflara girmede yetersiz kaldığı için ortadan çekildi; iki ve üç güvertelilerden daha fazla toplu olanları korundu.</span></p>

  <p class="calibre_6"><span class="calibre_1">1785’te tezgâha konulan Etats-de Bourgogne gemisinin 118 topu, 1092 tayfası vardı; uzunluğu 63, genişliği 16 metreydi; üst güverteye değin yüksekliği 8 metre kadardı; yelken toplamı 3.162 metre kare idi; 180 günlük yiyecek ve yüz yirmi günlük de su alıyordu.</span></p>

  <p class="calibre_6"><span class="calibre_1">Top, her beş dakikada bir atış yapıyordu. Belli bir eğilişle, gülle 4000 metreye kadar gidiyordu; ancak etkili olduğu alan 500 ilâ 600 metreydi. 1774’te İskoçya’da Carron fabrikaları, «karonad» adı verilen yeni bir top döktüler. Geri tepmesiz bir kundağa yerleştiren bu top küçük ve hafifti; ayrıca daha az sayıda tayfayı gerektiriyordu. Atışı daha az isabetli ve menzili daha az da olsa, küçük gemiler onunla donatıldı. İngilizler, hemen geniş ölçüde hizmete soktular bu topu. Fransızların ondan yararlanması ise, ancak Devrim yıllarında olacaktır.</span></p>

  <p class="calibre_6"><span class="calibre_1">Topçular, atış için yalpadan yararlanıyorlardı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Fransız yöntemi, düşman gemisinin direklerini kırma amacıyla, atış için topun yükselişini kollamaktı; İngiliz yönteminde ise, topun alçalışı gözleniyordu. Sözkonusu olan düşman gemilerini batırmak değildi; çünkü gemiler pek kalın kerestedendi ve bol teller açıkları tıkamaya yetiyordu. Ne var ki, gülleler, hasım denizciler için tehlikeli tahta kıymıklar saçıyordu çevreye; bundan korunmanın yolu da bir lombardan ötekine ağ germek ve başa bez sarmaktı. İngiliz yöntemi en iyisiydi: İngiliz tayfalar, çoğu sapıp kaybolan Fransız güllelerinin verdikleri zararı hemen onarıyorlardı; İngiliz güllelerinden ise pek azı boşa gidiyordu, çünkü bakış açısı daha genişti ve su üstünde sektirme mümkündü; bütün bunlar, düşmana ağ kayıplara mal olduğundan, çoğu kez onları savaşı kesmek zorunda bırakıyordu. İngilizlerin bu üstünlüğü, onların zaferlerinin asıl nedeni oldu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">XVII. yüzyılın ortalarından başlayarak,</span> <span class="bold"><span class="calibre_1">taktikte gerileyiş</span></span> <span class="calibre_1">olmuştu. Topçuluğun gücü, dikkatleri topları en iyi biçimde kullanmaya çekmişti. Gemilerin manevra kabiliyetleri, düzenli gelişmelere de yol açıyordu. Kara ordusunda revaçta olan düşüncelerin işin içine girip karıştırdığı da oluyordu belki. Böylece, İngilizler, sonra da başkaları, gemilerini, birbirine pek yakın biçimde dümdüz bir çizgi üzerine dizdiler. Böylesi bir saf kutsaldı: Hiçbir gemi, manevra yapamaz hale de düşse, saftaki görevini terkedemezdi; ve hiçbir gemi, amiralin emri olmaksızın düşman gemisini izlemek amacıyla safı terkedemezdi. Geminin başındakinin tek görevi vardı: Safın bütünlüğüne göz kulak olmak. Böylece, her türlü manevra imkânsız oluyordu. Savaş, kesin bir sonuç elde etmeksizin, bir top atışma indirgeniyordu çoğu kez. Fransız Deniz Kuvvetleri’nde bir yetkilinin o yıllarda söylediği bunu gösterir: «Bir deniz savaşı nedir biliyor musunuz? Manevra yapılır, toplar atılır, sonra iki ordudan her biri yerlerine çekilir... ve deniz yine de tuzlu kalır!».</span></p>

  <p class="calibre_6"><span class="calibre_1">Böylece düşman donanmalarını yoketmek olanaksızdı. Öte yandan, gemiler pek pahalıydı ve onu yitirme korkusu vardı hep. Hasım donanmalar birbirinden olabildiğince kaçıyor ve denizciler, bir tür «yedek parçalar stratejisinin kabul ediyorlardı; yani, firkateynlerle düşman ticaretine saldırmak, koloniler fethetmek, döşemlerini yakıp yıkmak için düşman kıyılarının bir köşesine ani olarak iniş yapmak. Amerika savaşının başlarında, Mareşal Broglie’ün kardeşi Kont de Broglie, İngiltere’ye ayak basıp, onun bir hamlede işini bitirmeyi öğütlemişti.</span></p>

  <p class="calibre_6"><span class="calibre_1">Ama dinleyen olmadı kendisini.</span></p>

  <p class="calibre_6"><span class="calibre_1">Büyük yenilikçiler, İngiliz amirali</span> <span class="bold"><span class="calibre_1">Rodney</span></span><span class="calibre_1">’le, Fransız</span> <span class="bold"><span class="calibre_1">Suffren</span></span> <span class="calibre_1">oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Suffren örneğini alalım. Provence’lı olan ve kadırga subaylarının şanından olan göğüs göğüse savaş geleneğinden gelen şövalye Suffren, gırtlağına değin</span></span> <span class="italic"><span class="bold"><span class="calibre_1">saldırı anlayışıyla</span></span></span> <span class="italic"><span class="calibre_1">doluydu. 1781’de, Cap’ı savunmakla görevlendirildi ve büyük başarı gösterdi bunda; sonra, Hint Okyanusunda, Fransızların elindeki bir adanın donanmasın güçlendirme görevi verildi kendisine ve amirali öldüğünde bu donanmanın başına getirildi. 1782 ve 1783 yıllarında, o ünlü Hint seferini gerçekleştirdi: İngiliz filolarını beş kez bozguna uğrattı; kara ordularının başarısını sağladı; Hindular, «şeytan-amiral» diye ad taktılar ve aralarından çoğu tanrı diye baktılar kendisine.</span></span>
  </blockquote>

  <blockquote class="calibre_10">
    <span class="italic"><span class="calibre_1">Savaşlarla dolu bütün bir yaşamın esinlettiği ilkeleri de o yıllarda uyguladı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Düşman donanmasını yok etmek: Budur görev! Böylece Suffren, düşman donanmasını arar ve nerede olursa olsun, hatta bir koyda da olsa saldırır ona; karadaki bataryalardan da kaygısı yoktur, zaten onlar da, bir kapışmada, düşmanın yanı sıra dosta da zarar vereceği için etkili bir atış yapamazlar. Bir sıraya diziliş zararlıdır, felce uğratır: Suffren, «doğal halde savaş düzeni oluşturma»yı emreder; kendi konusunda tam bir «Filozoftur. Etkili olabilmek için, saldırı mesafeli bir top atışı olamaz, olmamalı; bir tabanca menzili kadar -aşağı yukarı 30 adım- yaklaşmalı düşmana. Ve özellikle, düşman gemileri sarılmalı ve -olabildiğince- yok edilmeli. Bir savaş safının duyarlı noktası, kuyruktur. Bu amaçla, Suffren, safın sonuna saldırır ve düşman safının baş kısmını, manevra korkusuyla hareketsiz hale getirir. Böylece, düşmanınkinden çok daha az sayıda gemiyle güçlü çıkar ve kesin zaferi elde eder.</span></span>
  </blockquote>

  <blockquote class="calibre_10">
    <span class="italic"><span class="calibre_1">Pek yalın görünen bu ilkeler, zamanın düşüncelerinde öylesine alt üst ediyordu ki her şeyi, astları hiçbir zaman kendisini adamakıllı anlayamadılar; ve, açıklamalarda da bulunsa, emirleri her zaman kötü biçimde yerine getirildi. Suffren, deniz taktik ve stratejisini yeniledi ve denizde, birkaç yıl sonra karadaki ordularını yürütürken Napolyon’un gerçekleştireceği devrime benzer bir devrim yaptı. Öyle olduğu için, Suffren, savaşın büyük dehaları arasında yer alır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bütün bu tekniklerle zenginleşmiş Avrupa donanmaları, denizlerin üstünde tek başınadırlar artık ve dünyanın dört bucağına gidip el koyan ve daha da koyacak olanlar da yalnız Avrupalılardır şimdi.</span></p>

  <p class="calibre_8"><span class="calibre_1">BUHARLI GEMİNİN BAŞLANGIÇLARI</span></p>

  <p class="calibre_6"><span class="calibre_1">Bir tarihte</span> <span class="bold"><span class="calibre_1">buharlı gemi</span></span> <span class="calibre_1">görünür.</span></p>

  <p class="calibre_6"><span class="calibre_1">1753’te, Paris Bilimler Akademisi, rüzgâr gücünün yerine geçecek araçlar konusunda bir yarışma açar. Fransız</span> <span class="bold"><span class="calibre_1">Marki de Jouffroy-d‘Abbans</span></span> <span class="calibre_1">bir çözüm getirmek için aranmaya başlar. 1775’te, Paris’te Chaillot’nun «ateşli pompa»sını gördükten sonra, James Watt’ın yalın etkili buharlı makinesini gemilere uygulama düşüncesine kapılır. Yenilmesi gereken direnci hesaplar ve gücü aktarma üzerinde düşünür. Başka beyzadelerle beraber küçük bir ortaklık kurar ve Doubs ırmağı üstüne eklemli küreklerle donanmış buharlı bir gemi kondurur ve onunla 1776 Haziran ve Temmuzunda dolaşır durur. Ne var ki, kürekler iyi işlemez. Bu kez, çarklı bir tekerleğe takılır aklı ve, 15 Temmuz 1783’te, Saone ırmağını 10.000 seyircinin gözleri önünde Lyon’a değin çıkar. Jouffroy d’Abbans, o tarihten sonra buluşunu işletmeği ister, ancak mali çevreler, güvence olarak, otuz yıllık bir ayrıcalık ileri sürerler. Böylesi bir ayrıcalığı tanımadan önce Bakan Calonne, Bilimler Akademisine bir komisyon kurdurur, bu komisyonun işe aklı yatmaz: Çünkü, yalın etkili makine, zorunlu görünen sürekli harekete pek uygun gelmemektedir. Komisyon, Juffroy’un gelip Paris’te Seine ırmağı üstünde deneyimlerini yeniden yapmasını ister. Juffroy’un meteliği yoktur; yığınla beyzade horlamakta, halk da alaya boğmaktadır kendisini. O da bunu görünce herşeyi terkeder. Oysa, çift etkili makine bütün güçlükleri çözecekti.</span></p>

  <p class="calibre_6"><span class="calibre_1">Amerika’da Watt’ın, bir dönüş hareketini düzenli olarak geçirten çift etkili makinesi, 1781’den başlayarak uygulamaya sokuldu. Irmakların bataklık ya da ormanlık kıyıları, gemiyi yukarı çekmeye olanak sağlamıyordu; akış boyunca inmiş gemiler yukarı çıkamıyor ve öyle olunca da heder olup gidiyorlardı. Buharlı gemi daha da zorunluydu. Amerikalı</span> <span class="bold"><span class="calibre_1">Fitch</span></span><span class="calibre_1">, 1784 yılından başlayarak, bir buharlı gemi önerdi; onu, 1787’de, üstüne Washington’la Franklin de binmiş olarak, Deleware ırmağında denedi. Heyecan ayyuka çıktı; başında Franklin’in bulunduğu bir ortaklık kuruldu Filadelfiya’da; sel gibi katıldı herkes ve hükümet de bir ayrıcalık tanıdı. Fitch denemelerini sürdürdü. Ne var ki, düşündüğü itme sistemi çok güç kaybettiriyordu ve rahatsızlık veriyordu. Makinesini ülkenin sıradan demircilerine yaptırmak zorunda kalmıştı; pek kusurluydu eser. Halk, işin çok bakım ve onarım isteyeceğini, giderek pek pahalıya mal olacağını düşündü. Yüz çevrildi kendisinden, Herkesin terkettiği Fitch’e deli diye bakıldı, o da 1793’te canına kıydı. Çözümü, XIX. yüzyılın başlarında, onun yurttaşı olan Fulton getirecekti; getirirken de, bütün denizciliği, taşımacılığı, giderek bütün ekonomiyi alt üstü edecekti.</span></p>

  <p class="calibre_8"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">MALİYEDE VE SANAYİDE DEVRİM</span></span></p>

  <p class="calibre_6"><span class="calibre_1">XVIII. yüzyılın Avrupasında, geçen iki yüzyıl içinde palazlanan devrim daha da gelişir ve, özellikle 1760 yılından başlayarak, bir makinacılık çağını açan gerçek bir</span> <span class="bold"><span class="calibre_1">sanayi devrimi</span></span> <span class="calibre_1">ortaya çıkar. İlgi, mekanik sanatlara kayar. Yüzyılın en büyük ansiklopedisinin adı şudur:</span> <span class="italic"><span class="calibre_1">Ansiklopedi, Bilimlerin, Sanatların ve Mesleklerin Açıklamalı Sözlüğü</span></span><span class="calibre_1">; eserin metne ayrılmış 17 cildi ile levhalara ayrılmış 11 cildi, çeşitli üretim mekanizmaları ile sayılamayacak denli çok usuller hakkında en değerli bilgileri verir. Teknik, yazarların öğdüğü bir konudur. D’Alembert,</span> <span class="italic"><span class="calibre_1">Ansiklopedi</span></span><span class="calibre_1">’ye yazdığı</span> <span class="italic"><span class="calibre_1">Önsöz</span></span><span class="calibre_1">’de (1751), «mekanik sanatlarla onları bulanların horlanışı»na şaşar ve şöyle der: «İnsan soyuna bunca iyiliği dokunan bu insanların hemen hepsi bilinmez; ama öte yandan yakıp yıkanların, yani fatihlerin tarihini herkes bilir. Bununla beraber, aklın kavrayışının, sabrının ve kaynaklarının en hayranlık verici kanıtlarını aramak için belki zanaatçıların yanına uğramak gerekir»; arkasından sorar: «Bir saatin içinde onca hünerleri kendilerine borçlu olduğumuz insanlar, niçin cebiri yetkinleştirmek için çalışanlar kadar saygı görmez?». Voltaire, daha da ileri gider ve öyle der: «Thomas ile Bonaventure’in mihrapları vardır; ama sabanı, mekiği, rendeyi, testereyi bulanlar bilinmez».</span></p>

  <p class="calibre_6"><span class="calibre_1">Sanayide ilerlemeler, sermayesiz ve kendine özgü ödeme araçları olmadan mümkün olamazdı. Oysa, yüzyıl boyunca, sermaye, artışını sürdürdü; ödeme araçları çoğaldı; fiyatlar, faizler, itibari ücretler de yükseldi. Bir yandan değerli madenler arttı, öte yandan malî teknikler yetkinleşti ve yayıldı.</span></p>

  <p class="calibre_6"><span class="calibre_1">Nasıl?</span></p>

  <p class="calibre_8"><span class="calibre_1">SERMAYE BİRİKİMİ VE MALİ TEKNİKLER</span></p>

  <p class="calibre_6"><span class="bold"><span class="calibre_1">Ticaret</span></span><span class="calibre_1">, özellikle de büyük deniz ticareti ve sömürgelerle alış-veriş, sermayeleri Batı Avrupa’ya getirir yığar; gitgide artan dünya altın ve gümüş üretiminin en büyük bölümü, bütün bir yüzyıl boyunca orada birikir durur. Büyük üretici, İspanyol kolonisi Meksika’dır; orada yeni madenler işletmeye açılmıştır, ancak başka yerlerde de vardır.</span></p>

  <p class="calibre_6"><span class="calibre_1">Bir istatistiğe göre dünya altın ve gümüş üretimi şöyledir:</span></p>

  <p class="calibre2" style="margin:0pt; border:0pt; height:1em"></p>

  <table class="calibre5" valign="top">
    <tr class="calibre6" valign="top">
      <td class="calibre7" valign="top"><br class="calibre2" /></td>

      <td class="calibre7" valign="top">
        <p class="calibre_12"><span class="calibre_1">Gümüş</span></p>
      </td>

      <td class="calibre7" valign="top">
        <p class="calibre_12"><span class="calibre_1">Altın</span></p>
      </td>

      <td class="calibre7" valign="top">
        <p class="calibre_12"><span class="calibre_1">Artma katsayısı</span></p>
      </td>
    </tr>

    <tr class="calibre6" valign="top">
      <td class="calibre7" valign="top">
        <p class="calibre_6"><span class="calibre_1">1701-1720</span></p>
      </td>

      <td class="calibre7" valign="top">
        <p class="calibre_12"><span class="calibre_1">335.000</span></p>
      </td>

      <td class="calibre7" valign="top">
        <p class="calibre_6"><span class="calibre_1">12.820</span></p>
      </td>

      <td class="calibre7" valign="top">
        <p class="calibre_6"><span class="calibre_1">%1.08</span></p>
      </td>
    </tr>

    <tr class="calibre6" valign="top">
      <td class="calibre7" valign="top">
        <p class="calibre_6"><span class="calibre_1">1721-1740</span></p>
      </td>

      <td class="calibre7" valign="top">
        <p class="calibre_12"><span class="calibre_1">431.200</span></p>
      </td>

      <td class="calibre7" valign="top">
        <p class="calibre_6"><span class="calibre_1">10.080</span></p>
      </td>

      <td class="calibre7" valign="top">
        <p class="calibre_6"><span class="calibre_1">-21.26</span></p>
      </td>
    </tr>

    <tr class="calibre6" valign="top">
      <td class="calibre7" valign="top">
        <p class="calibre_6"><span class="calibre_1">1741-1760</span></p>
      </td>

      <td class="calibre7" valign="top">
        <p class="calibre_12"><span class="calibre_1">535.145</span></p>
      </td>

      <td class="calibre7" valign="top"><br class="calibre2" /></td>

      <td class="calibre7" valign="top">
        <p class="calibre_6"><span class="calibre_1">-23.64</span></p>
      </td>
    </tr>

    <tr class="calibre6" valign="top">
      <td class="calibre7" valign="top">
        <p class="calibre_6"><span class="calibre_1">1761-1780</span></p>
      </td>

      <td class="calibre7" valign="top">
        <p class="calibre_12"><span class="calibre_1">652.740</span></p>
      </td>

      <td class="calibre7" valign="top"><br class="calibre2" /></td>

      <td class="calibre7" valign="top">
        <p class="calibre_6"><span class="calibre_1">-22.34</span></p>
      </td>
    </tr>

    <tr class="calibre6" valign="top">
      <td class="calibre7" valign="top">
        <p class="calibre_6"><span class="calibre_1">1781-1800</span></p>
      </td>

      <td class="calibre7" valign="top">
        <p class="calibre_12"><span class="calibre_1">879.060</span></p>
      </td>

      <td class="calibre7" valign="top"><br class="calibre2" /></td>

      <td class="calibre7" valign="top">
        <p class="calibre_6"><span class="calibre_1">-34.67</span></p>
      </td>
    </tr>
  </table>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="bold"><span class="calibre_1">Değerli maden akışı</span></span><span class="calibre_1">ndan yararlanan, özellikle</span> <span class="bold"><span class="calibre_1">Batı Avrupa devletleri</span></span><span class="calibre_1">dir. İngiltere, Portekiz’le yaptığı Methuen andlaşmasından (1703) beri, Brezilya’dan hayli altın almaktadır; Paris andlaşmasından (1763) sonra da, Uzak-Doğu’nun kapısı olan Hindistan ticaretine el koymuştur ve onun değerli madenlerini harekete geçirmiştir. Fransa, İspanyol İmparatorluğundan hayli değerli maden çekmektedir; İspanya ile yürüttüğü ticaret sayesinde yapmaktadır bunu, hatta Cadix’li İspanyol tacirlerine dayanıp doğrudan doğruya İmparatorlukla ilişki kurmuştur. Hollanda da bu akımdan yararlanır; ancak, en az ölçüdedir bu, çünkü sanayisi gerilemektedir ve öyle olduğu için de dışarıya gitgide daha az mal satmaktadır. Avrupanın öteki ülkeleri bundan pek az yararlanırlar: Çünkü, İspanya ve Portekiz gibi bir bölüm ülkeler, dışarıdan çok mal satın almak zorunda kaldıklarından ellerindeki değerli maden boşalmış gibidir; Avusturya, Prusya ve Rusya gibi öteki ülkeler ise, pek kıtasal oldukları için, öyle ahım-şahım ticaretleri yoktur, kaldı ki kolonileri de yoktur.</span></p>

  <p class="calibre_6"><span class="calibre_1">Ne var ki, madenler ödemelere yetmiyordu. Onların sınırlı dolaşım hızı, miktarlarındaki yetersizliği daha da hissettirir durumdaydı. Öte yandan, kullanılmaları pahalıydı ve çalınma tehlikesini de beraberinde taşıyordu. Fransa’da, 1782 yılında bile, büyük ticaret kentlerinde, her ayın 10, 20 ve 30’uncu günleri, sabahın 10’undan öğleye kadar, içi para dolu meşin çantaların altında ezilen taşıyıcılar dört bir yana seyirtip duruyorlardı. Taşıma şirketleri ise, kentten kente, karşılığında, mesafesine göre belli bir ücret alarak götürüp getiriyorlardı bu paraları.</span></p>

  <p class="calibre_6"><span class="calibre_1">Alıcıyı kaçırtan şeylerdi bunlar.</span></p>

  <p class="calibre_6"><span class="calibre_1">Değerli maden akışının yanı sıra, XVIII. yüzyılda,</span> <span class="bold"><span class="calibre_1">her türlü banka tekniği</span></span> <span class="calibre_1">de biliniyordu. Orta Çağ’dan başlayarak; Venedik, Cenova, Anvers, Augsbourg gibi uluslararası büyük ticaret kentlerinde ağır ağır doğmuş olan bu teknik, XVII. yüzyılda Hollandalılarca pek geliştirilmişti; oradan İngiltere’ye geçip, İspanya Mirasçılık savaşlarının dayattığı kredi işlemleri dolayısıyla alabildiğine ilerleme kaydeden bu teknikler, XVIII. yüzyılda daha da yetkinleşir. Fransa yoluyla Avrupa’nın öteki büyük devletlerine yayılır ve Doğu Avrupa’ya doğru yol alır.</span></p>

  <p class="calibre_6"><span class="calibre_1">Devlet bankaları (Londra, Amsterdam), özel bankerler, noterler, ticaret simsarları, bütün banka işlemlerini uyguluyorlardı: Mevduat, ihale, banka senedi, bono, iskonto, komandit, ipotekli ödünç, ada ya da taşıyana yazılı senet, sürekli ya da yaşam boyunca irat, hisse senedi, tahvil bunlar arasındaydı. Borsalarda çeşitli işlemler yapılıyordu; yaşam üstüne sigortalar da bu spekülasyonlara bağlıydı. Yeni bir politika kâra dönüştürülüyordu: Bir zafer, bir yenilgi, bir andlaşma, bir bakan ya da gözdenin değiştirilme beklentisi, yeni bir politikaya yöneliş, bütün bunlar bir koloni yerleşmesini, bir büyük pazarı haber veriyordu; öyle olunca da, ticaret kumpanyalarını elden ele geçirtiyor, ya da hisse senetlerinin akışını -alabildiğine- değiştiriyordu. Yalan haber ve siyasal entrika bilinmez şeyler değildi. Maliye, politikayı izliyor ve çoğu kez etkiliyordu onu. Böylece, bütün temel araçlar kullanılıyordu; ancak, her yerde eşit biçimde değildi bu kullanılış.</span></p>

  <p class="calibre_6"><span class="bold"><span class="calibre_1">Hollanda</span></span><span class="calibre_1">, Amsterdam Bankası ve Borsasının hünerleriyiz bütün bu işlemlerin yapıldığı bir Avrupa ülkesi oluşunu, uzun süredir uyguladığı -uluslararası çapta- komisyon ticaretine, «deniz hamalları»nın rolüne borçluydu. Amsterdam’da bütün Avrupa’nın senetleri karşılaşıyor, Borsasında bütün taşınır değerler değer buluyordu. Hollandalılar, XVIII. yüzyılda, Surinam’daki kolonlar için ipotekli ödüncü bulmuşlardı; ödünç verenlerin alacağı, plantasyonlar üzerinden güvenceye bağlanmıştı. Hollanda’nın ödünçleri, yalnız kendi elindeki toprakların değil, Fransız ve İngilizlerin elindeki Batı Hint adalarının (Antiller), Danimarka kolonilerinin tarımsal olarak değerlendirilişine yol açar. Çeşitli Alman devletlerindeki sanayi girişimlerince yatırılan sermayenin en az üçte biri Hollanda’ca sağlandı. 1787’de Hollandalıların yabancı ülkelerde 123 milyon değerinde rantı vardır; nüfus başına -o günün parasıyla- 62 Frank tutar ki bu, önemli bir rakamdır. Bununla beraber, onların görece değeri, koloni imparatorluklarının, öteki devletlerin ticaret ve sanayisinin gelişmesiyle, 1750 yılından beri azalmaktadır. Özellikle de Hollanda sanayi çöküş halindedir, çünkü devletler, Hollandalıların elinde olmayan hammaddelerin, kendi ülkelerinden çıkışını sınırlandırmaktadırlar. Böylece, değiş-tokuş yapacakları nesnelerin büyük bir bölümünü satın almak zorunda kalan Hollandalılar, başkalarının ürettiklerinden daha pahalıya satmaktadırlar.</span></p>

  <p class="calibre_6"><span class="calibre_1">Özetle onların ticareti aşılmıştır; Amsterdam’a daha az sermaye gelmektedir.</span></p>

  <p class="calibre_6"><span class="bold"><span class="calibre_1">İngiltere</span></span><span class="calibre_1">, büyük deniz ticaretindeki ve sanayisindeki gelişme sayesinde, gitgide artan bir üstünlük içindedir: Bu gelişmeyi, Fransız rekabetini azaltan 1713 tarihli Utrecht andlaşması vermiştir ona; özellikle 1763 Paris andlaşmasından sonra Hindistan’ın kapıları açılmıştır önünde. Sermaye sel gibi akmaktadır. İskoçya Bankası, %20 temettü verir. İngiltere Bankası ve Borsası sayesinde, Londra Amsterdam’ı altetmeğe yönelir. İspanya Mirasçılık savaşından borca boğulan İngiltere borçlanma tahvili çıkarır; ancak, akılcı yöntemlerle yapar bunu: Pek olağanüstü durumlarda borçlanılır; bütçe açığını kapatmak, ya da normal giderleri karşılamak için bu yola asla gidilmez. Alacak kalıntılarını yeni vergilerle kapatır. İratlarını satmak için kişilere büyük kolaylıklar sağlar; satıcı, bir kâğıt parçası üzerinde iki satırlık bir devirde bulunur; sicillerin bulunduğu bir büroya gider ikisi; orada devir kolayca yapılır; tek gider, simsara verilecek yüzde sekizlik bir şeydir. Oysa, Fransa’da olduğu gibi Hollanda’da da, son malik, mülkün kendinden önceki bütün serüvenine ait belgeleri saklamak zorundaydı; Fransa’da daha başka güçlükler de vardı.</span></p>

  <p class="calibre_6"><span class="calibre_1">Her yanda</span> <span class="bold"><span class="calibre_1">hisse senetli ortaklıklar</span></span> <span class="calibre_1">kaynaşır: Yangına karşı, yaşam üstüne, evlilik üstüne, vb. sigortalar. Yüzyılın başından beri, İngiltere’de 140 adet hisse senetli ortaklık vardır. 1714 yılında Londra’da John Freeke, ilk haftalık tahmin bültenini çıkarır. Fransa’da, Law örneğinin yol açtığı spekülasyon ateşi içinde, 1720 yılında acayip ortaklıklar kurulur: Sürekli dönen bir tekerlek için bir milyon liralık bir ortaklık; daha sonra da, deniz suyunu arındırma için bir başkası. Fransa’da Law’ın örneğine bakıp İngiltere Bankası ile Güney Denizi Kumpanyası, alacaklıları karşısında, devletin yerine geçmeği önerirler. 1720 yılında, Fransa’da olduğu gibi dizginlerinden boşanmış bir spekülasyon hisse senetlerini şişirir ve arkasından da bir bozgun; ancak, Fransa’dakinden farklı olarak, hisse senetli ortaklıklar karşısında güvensizlik uzun sürmez ve birkaç yıl sonra bu tür ortaklıklar yine doğar.</span></p>

  <p class="calibre_6"><span class="calibre_1">O yüzyılda</span> <span class="bold"><span class="calibre_1">Cenevre</span></span><span class="calibre_1">de, pek önemli bir mali çevreydi. Kentin maliyecilerinin hüneri öylesi bir şöhret kazanmıştı ki, Dük Choiseul onlara bakıp şöyle diyecektir: «Hesaplaşmayı öylesine iyi bilirler ki, bir Cenevrelinin üçüncü kattaki bir pencereden kendisini attığını görürseniz, büyük bir güvenle öykünebilirsiniz ona; çünkü, arkanızdan kazanılacak bir % 20 vardır!».</span></p>

  <p class="calibre_6"><span class="bold"><span class="calibre_1">Fransa</span></span><span class="calibre_1">, bütün bu ülkelerin gerisindedir: Çünkü, ticaret orada daha az gelişmiştir ve Katoliklik de devlet dinidir.</span></p>

  <p class="calibre_6"><span class="calibre_1">Kilise hukuku ve medeni hukuk, emeksiz kazanç sağladığı için faizle ödüncü yasaklamaktadır. Kapitalist için kaçınılmaz bir tehlike sözkonusu olduğunda, örneğin deniz ortaklıklarında, faizli ödünce izin vardır. 1745’te, alacaklarını alamayan Angouleme’li bankacılar mahkemeye başvururlar, ancak davaları reddedilir: Çünkü, faiz karşılığında ödünç verdikleri için kanuna aykırı hareket etmişlerdir; uğradıkları kayıp hakettikleri bir cezadır.</span></p>

  <p class="calibre_6"><span class="calibre_1">Bununla beraber, faizli ödünç zorla yayıldı. Fransa, Law’dan önce de hisse senetli ortaklıkları, taşıyana yazılı senedi, süreli işlemi, hiç olmazsa ilkel biçimleriyle tanıyordu. XVIII. yüzyıl boyunca, Law gibi İskoçyalılar, Necker, Panchaud, Claviere gibi İsviçreliler, Fransa’ya başka yerde bilinen bütün teknikleri getirmişlerdir ve Fransa’dadır ki, bu devirde en ilginç ve uluslararası anlamı en fazla olan deneyimler yapılmıştır.</span></p>

  <p class="calibre_6"><span class="bold"><span class="calibre_1">John Law’ın deneyimi</span></span><span class="calibre_1">nin ise apayrı bir önemi vardır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Herşeye karşın öteki ülkelerle beraber pek gelişmiş büyük ticaretin gereksinmelerinden çok, XIV. Louis’nin savaşları yüzünden iflasın kapasına gelip dayanmış bir devletin gereksinmeleri, John Law’u dinlemeğe götürebilirdi. Law için para, bir değiş-tokuş aracı idi sadece. Asıl sorun, böylece alış-verişi çoğaltmak ve üretimi yoğunlaştırmak için paranın dolaşımını hızlandırmaktı. Böylece Law, kâğıt paranın ateşli bir yandaşıydı. Alacaklılarının karşısında devletin yerine geçip, derece derece borcunu ödeme konusunda hükümeti inandırdı. 1716’da Kral naibinden, bir özel banka kurma izni aldı; dörtte üçü karşısında devletin sorumlu olduğu alacaklılarca sermayesi oluşturulmuştu bu bankanın. 1717’de Batı Kumpanyasını kurdu; Kumpanya, Bankanın çıkardığı kâğıt paralardan yararlanacaktı ve hisse senetlerinin karşılığında olarak da, Krallık tahvilleri aldı. Law, kendi bankası ile Batı Kumpanyasını dev bir ortaklık içinde bir araya getirdi: Bankası, 1718’de Krallık Bankası payesini almıştı; Batı Kumpanyası da, Missisippi’yi, Kanada’yı, Antiller’i, Gine’yi, Hint Okyanusunu, Uzak-Doğuyu işletmek amacıyla 1719’da Hint Kumpanyasına dönüşmüştü. Bu büyük ortaklığa, tütün çiftlikleri, para basımı vergi toplama da eklendi. Hünerli bir reklamın büyüttüğü dev kârlar elde etme umudu, 500 liralık senetleri 18.000 liraya yükseltti. Ne var ki, 1719 Aralığı diye haber verilmiş % 40’lık kâr bölüşümü % 1’i biraz aşıyordu. Spekülatörler senetleri satmaya başladılar: Senetlerin değeri düştü, güven sarsıldı; güvensizlik, bankanın çıkardığı kâğıt paralara da bulaştı; halk, nakit olarak ödenmesi için Bankanın kapısına yığıldı. Ancak Law, gereğinden fazla para çıkarmıştı; öyle olunca da, Banka kapılarını kapatmak zorunda kaldı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Ve Law, 1720’de mahvolmuş bir halde kaçtı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Borç yükünü hafifletmişti, ticaret ve sanayi girişimlerine bir kırbaç çalmıştı, bir sosyal alt üstü oluşa yol açmıştı; ancak kâğıt parayla krediye karşı da bir tiksinti uyandırmıştı. Artık, Fransızlara kimse banka lafı edemedi; kredinin gelişmesi gecikti ve, onunla beraber, sanayi ve ticaretteki gelişme de ağırlaştı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">1724’te Paris Borsası açıldı: Ne var ki, değerlerin teslimi yirmi dört saat içinde yapılmalıydı; sürekli işlem olanağı yoktu.</span></p>

  <p class="calibre_6"><span class="calibre_1">Ona 1780’de izin verildi. Bundan yararlanılıp, yeni Hint Kumpanyasının senetlerinin yükseltilmesi istendi ise de, olmadı. 1776’da, bir İsviçreli ile bir İskoçyalı, banka kelimesini kullanmaktan kaçınarak İskonto Sandığını kurdular. Sandık, ticaret senetlerini kırdı, mevduat aldı, Paris dışında pek dolaşmayan kâğıt para çıkardı. 1776’dan başlayarak Krallık Piyangosu çalışmaya başladı; 1783’te faizli ve sekiz yılda ödenebilir kâğıt para çıkarıldı. 1777’de tefeciliğe karşı mücadele etmek üzere Mont-de-Piete kuruldu; o zamanki başlıca müşterileri olan tacirlere rehin karşılığı ödünç vermeğe başladı. 1750, özellikle de 1780 yılından başlayarak hisse senetli ortaklıklar yayıldılar; onlarla beraber de kömür ocakları, maden kuruluşları, iplik fabrikaları, bankalar, deniz sigortaları. Gazeteler, kotaları yayınlar oldular.</span></p>

  <p class="calibre_6"><span class="calibre_1">Büyük sanayi ve makinecilik krediye bağlı hale geldi.</span></p>

  <p class="calibre_6"><span class="calibre_1">Öteki ülkelerde, ticaretin birçok alanları, uzun süreden beri krediyi tanıyordu. 1720 yılından başlayarak, Hamburg’ta deniz sigortaları bulunuyordu. Ancak, büyük devletler hayli geri kalmış durumdaydılar. Avusturya’da, VI. Charles, Law örneğinden esinlenip, başka kuruluşların da desteklediği üstende Kumpanyasını kurmak istedi. 1750 yılından başlayarak, Avusturya kâğıt para çıkardı; İsveç, Rusya, İspanya da öyle yaptılar. Berlin’de ve Viyana’da resmî borsa yoktur, ama «kara» borsalar vardır II. Friedrich, 1763 yılında, Yedi Yıl Savaşı sonucu borçlarını ödeyemez hale gelince Prusya Bankasını kurar.</span></p>

  <p class="calibre_8"><span class="calibre_1">İNGİLTERE’DE SANAYİ DEVRİMİ</span></p>

  <p class="calibre_6"><span class="calibre_1">İngiltere’de, su ve odun üzerine kurulu bir ekonomiden,</span> <span class="bold"><span class="calibre_1">kömür ve demir üzerine kurulu bir ekonomiye</span></span> <span class="calibre_1">geçişin son aşamasına tanık oluyoruz. 1714’te odun hâlâ herşeye yarar. Başta yakıt maddesidir doğallıkla; ancak, dokuma ve cam sanayisine potas sağlayan odur, gemiler için katran da ondan yapılır; dabbağlamada da işe yaramaktadır, vb. Ne var ki İngiltere bir odun açlığı içindedir ve bütün gelişmesine sekte vurmaktadır bu. Bitkisel ve hayvansal ürünler üzerine kurulu bir ekonomiden,</span> <span class="bold"><span class="calibre_1">madenî ürünlerin işletilmesi</span></span> <span class="calibre_1">üzerinde kurulu bir ekonomiye geçişe de tanık oluyoruz. Örneğin, ağartma için ekşimiş süt kullanılıyordu. Oysa tarım, dokuma sanayisi için yeterince temizleyici sağlayamazdı; öyle olunca da, bu sanayi kösteklenmiş olacaktı. Temizleyici maddeleri madenlerden çıkarmak gerekiyordu; o ünlü tuzdan sodyuma geçiş sorununun altında yatan budur.</span></p>

  <p class="calibre_6"><span class="calibre_1">1714’te, her yerde olduğu gibi İngiltere’de de, başka yerlerden ne denli ileride olursa olsun, sanayi, temel kaynak değildi. En yaygın biçim</span><span class="bold"><span class="calibre_1">, aile sanayisi</span></span> <span class="calibre_1">idi; özellikle de, başlıca sanayi biçimi olan yün sanayisinde gelişmişti bu. Yarı sanayici yarı köylü yığınla zanaatçı aletlerinin sahibi idiler. Ham maddelerini satın alıyorlar, evlerinde eşleri, çocukları, kimi zaman da birkaç işçinin yardımıyla mamul madde haline dönüştürüyorlardı. Atlı arabacıklarıyla ürünleri pazara götürüyor, bizzat satıyorlardı. Birkaç hektarlık bir toprağı ekip biçiyor, kaynakları tamamlamak için üç-beş hayvan yetiştiriyorlardı; kumaşları, Sheffield bıçaklarını, silahları, hırdavatı, Birmingham’ın biblolarını, Bristol iğnelerini, büyük bir bölümü Doğu’da tâ Echelle’lere, Batı’da Amerika’ya değin giden bu nesneleri yapanlar onlardı.</span></p>

  <p class="calibre_6"><span class="calibre_1">Ne var ki, deniz-aşırı ülkelerle ilişkiler, artan alış-veriş, gitgide yükselen istem, yeni müşterilerin özel gereksinme ya da zevkleri, rakiplere karşı mücadele,</span> <span class="bold"><span class="calibre_1">sanayide</span></span> <span class="calibre_1">bir</span> <span class="bold"><span class="calibre_1">merkezleşmeye</span></span> <span class="calibre_1">yol açmıştı şimdiden.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Kumaş tacirleri, hırdavatçılar, biblocular en iyi nitelikte ürün istiyorlardı; daha düşük bir fiyat, ve bunun için de, üretenlere imal usullerini ve sınırlı bir kârı dayatmak. Şöyle vardılar bu sonuca: Ya sanayisi olmayan bir bölgenin köylülerine kimi tezgâhları götürüp verdiler; ya evlerinde çalışan işçilerin, kötü hasat ve kredi gereksinmelerinden yararlanıp daha önceden avansta bulunarak aletlerine sahip çıktılar; ya da işçinin, aletlerinin sahibi kaldığı halde, hammaddeyi sağlayıp ayağına götürdüler ve ürettiğini de alıp sattılar. Gereç ya da azık ikmali yapanlarla alıcıları onlar bulmayı üstlendiler. Bu ilk işbölümü idi ve pazarın, giderek ürünün ve bu ürünü üretmenin sahibi kıldı onları. İmalatçı diye adlandırılan tacir, hammaddeyi, yünü, pamuğu, keneviri, demiri, aletleri, örnekleri sağlayordu; işçi de emeğini koyuyordu ortaya; imalatçı, sonra gelip mamul maddeyi alıp, götürüp satıyordu. Böylece zanaatçı, daha önce bağımsız sanayici iken ücretli işçi olur. İmalathane aşamasıdır bu; zaten kelime de, bir büyük kuruluşu değil, kapitalist girişimci olarak bir tacir hesabına çalışan bireysel küçük işyerlerinin bütününü dile getirmektedir kimi zaman. İmalathane, ayrıca bir büyük işyerini de alıyordu içine ve orada son perdahı bekleyen mamul maddeler bir araya getirilmişti: Bu aşamada, daha şimdiden imalat tekniğine büyük yetkinlikler getirilmişti. Her türlü maşinizmden önce,</span></span> <span class="italic"><span class="bold"><span class="calibre_1">iş bölümü</span></span></span> <span class="italic"><span class="calibre_1">ve</span></span> <span class="italic"><span class="bold"><span class="calibre_1">seri imalat</span></span></span><span class="italic"><span class="calibre_1">.</span></span>
  </blockquote>

  <blockquote class="calibre_10">
    <span class="italic"><span class="calibre_1">İş bölümü, yün sanayisinden başlamıştı; çünkü, bu sanayide tekniğin karmaşıklığı işbölümünü destekliyordu: Yıkama, temizleme, dövme, tarama ve boyama, iplik haline getirme, dokuma, perdahlama. İşlemlerden birinde uzmanlaşmış bir işçinin becerikliliği, onu aynı zaman biriminde daha çok ve daha iyi üretime götürüyordu ve daha iyi bir mamulün maliyet fiyatını da düşürüyordu. Bu teknik, gelişmesini sürdürdü ve sonunda, uygulandığı konularda</span></span> <span class="italic"><span class="bold"><span class="calibre_1">seri imalata</span></span></span> <span class="italic"><span class="calibre_1">vardı. Örneğin, iğne ve toka ile ilgili küçük imalatta, -1776’da Adam Smith’in belirttiği gibi- her biri 18 işlemden birini, iki ya da üçünü yapan 10 işçi günde 48.000 iğne ve toka yapabiliyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Son olarak, örneğin ipek gibi özel karmaşıklık gösteren ve daha pahalı aletleri gerektiren sanayilerde, daha şimdiden birkaç fabrika çıkmıştı ortaya; buralarda aletler ve işçiler merkezileşmiş durumdaydılar. Kimi hisseli ortaklıklar bakır madenlerini donatmışlardı; kimi soylu döküm ustaları bir ya da iki yüksek fırının, bir dökümhanenin sahibiydiler ve haftada 5 ya da 6 ton demir üretiyorlardı.</span></p>

  <p class="calibre_6"><span class="calibre_1">Ticaretin gelişmesi de yeni yetkinliklere yol açtı. Gerçekten ticaret gereksinme yaratıyordu: Deniz-aşırı ülkelerin yeni müşterileri, İngiliz müşterilerin yeni zevkleri, yeni rakipler. Liverpool’a Doğu’dan pamuklu dokumalar getirildi; öylesi bir ilgi gördü ki bunlar, Manchester’de taklit bir sanayi doğurdu ve Liverpool dışarıdan hammadde, yani ham pamuk getirmeğe başladı.</span></p>

  <p class="calibre_6"><span class="calibre_1">Ancak o zaman da, yaşam düzeyleri düşük ve Avrupalıların bilmedikleri bir el çabukluğuna sahip Musonlar Asyasının emekçileriyle rekabet etme gereği çıktı ortaya. İlk makineleri bulmanın temel nedenlerinden biri bu olmuştur. 1701’de yayınlanmış ve yazarının ismini bilmediğimiz bir anı eserinde, şu satırları okuyoruz daha o yıllarda: «Doğu Hint’le olan ticaret, bizimkilerden çok daha düşük fiyata sağlanmış nesneleri bize getirirken, pek olasıdır ki bizleri de kimi usulleri ve makineleri bulmak zorunda bırakacak; onlar, daha az el emeği harcayarak ve daha az parayla üretme olanağı verecek bize ve bu yolla da mamul maddelerin fiyatını da düşürecekler».</span></p>

  <p class="calibre_6"><span class="calibre_1">Bütün makineler, genel olarak bütün teknik buluşlar, bu iktisadî dengesizliklerden ve maliyet fiyatını düşürme zorunluluğunun yanı sıra, aynı zamanda, ucuz sermaye bulmak ve daha geniş kârlara kavuşma olasılığından doğmuşlardır. Bu teknik buluşlar, doğaldır ki, pamuk gibi korporasyonların kurallarına tâbi olmayan sanayi dallarında gelişmişlerdir önce; yine pamuk örneği, kanunkoyucunun dikkatine çarpmayacak denli yeni üretim alanlarıdır da bunlar. Pamuklu sanayisinde, kumaş parçalarının genişliği, mekikten geçirme nedeniyle, işçinin iki kolu genişliğiyle sınırlıydı. Daha geniş bir parça istenildiğinde, iki işçi gerekiyordu ve maliyet fiyatının artışı da kâr artışından daha yüksek oluyordu. İşte</span> <span class="bold"><span class="calibre_1">John Kay</span></span><span class="calibre_1">’i aranışa götüren ve 1733 yılında</span> <span class="bold"><span class="calibre_1">uçan mekiği</span></span> <span class="calibre_1">bulmasına yol açan bu olmuştur: Bununla, istenilen genişlikte parçalar elde etme olanaı doğmuştu.</span></p>

  <p class="calibre_6"><span class="calibre_1">1760 yılına doğru, bu buluş genel bir yaygınlık içindeydi. Bunun gibi, maden sanayisinde, yakıttaki eksiklik, demir dökümü üretimini azaltıyordu; çünkü ormanlar, otlakları genişletmek amacıyla yerle bir edilmişti. Birmingham ve Sheffield’deki sanayi için</span></p>

  <p class="calibre_6"><span class="calibre_1">İsveç’ten demir getirtmek gerekiyordu; ne var ki, pek pahalıydı bu, maliyet fiyatını -alabildiğine- artırıyordu ve o yüzden de İngiliz dökümhane sahiplerini iflasla yüzyüze getirmişti. İşte 1735’te Derby’nin, bir yanmış maden kömürü olan</span> <span class="bold"><span class="calibre_1">kokla eritme</span></span> <span class="calibre_1">buluşu bu gereklilikten doğmuştur; ham kömür sülfür maddeleri çıkarıldığından döküm sonucu elde edilen nesne kırılıyordu. Buharlı makine, o da makinelerin tekerleklerini hareket ettirmede ırmakların yetersiz kalışından ve pek pahalıya mal olacak sarnıçlar yapma güçlüğünden doğmuştur.</span> <span class="bold"><span class="calibre_1">New Comen’in atmosfer buharlı makinesi</span></span> <span class="calibre_1">(1705) suyu yükseltiyor, o da çarkın tekerleklerine düşüyordu; bir de madenlerdeki suyu boşaltmada pompaları hareket ettirmede yaradı buluş.</span></p>

  <p class="calibre_6"><span class="calibre_1">Bütün bu buluşlar, başlangıçta bilginlerin değil, meslekten gelen kişilerin, becerikli zanaatçıların eseri oldu; bunların, kullanılan teknik usullerle yakın ilişkileri vardı ve pratikte araştırmalarının konularını biliyorlardı. John Kay, dokumacıydı önce, sonra tarak imalatçısı oldu. İplik bükme makinelerinin bulucuları arasında, 1765’te</span> <span class="italic"><span class="calibre_1">Spinning-Jenny</span></span><span class="calibre_1">’i bulan Hargreaves dokumacıydı, sonra dülger oldu; jenny ile water-frame’i birleştirip</span> <span class="italic"><span class="calibre_1">mule</span></span><span class="calibre_1">-</span><span class="italic"><span class="calibre_1">jenn</span></span><span class="calibre_1">y’i bulan (1779) Crampton, iplik bükücü ve dokumacıydı. 1785’te dokuma makinesini bulan Cartwright bir rahipti ve mekanikle heves ettiği için uğraşıyordu. Derby’liler döküm ustasıydılar; 1783’te demiri eritip arıtmayı bulan Peter Onions bir döküm ustabaşısı ve Henry Cort da bir döküm ustasıydı. XVII. yüzyılda bulunan buharlı makineyi kullanılır hale getiren Newcomen, demirci ve kilitçi idi; aleti 1764’te gerçekten uygulamaya koyan James Watt ise, laboratuvar aletleri yapımcısıydı. Ne var ki, James Watt, Black’ın kalorimetresinden yararlanıyordu. Böylece, bilim teknikle birleşiyordu. Bilginler, bütün bu bulunan usulleri incelediler, kanunlarını buldular ve gelecek yüzyılın bilginleri de onlara dayanıp yeni bilimsel ve teknik buluşlara gittiler.</span></p>

  <p class="calibre_6"><span class="calibre_1">Bütün bu buluşlardan önce uzun bir aranış ve başarısızlık dönemi görüyoruz. Hargreaves ile Higs’dan önce John Wyatt ile Lewis Paul iyi bir eğirme makinesi bulmuşlardı (1733-38). Derby’lerden önce, Dudley, I. Jacques’ın hükümdarlığının sonlarından başlayarak, kokla eritme ilkesini bulmuşa benzer. Başka örnekler de gösterilebilir. Ne var ki, ilk bulucular, başta pratik yetersizliklerinden, ticaret anlayışına sahip olmayışlarından ötürü başarısızlığa uğradılar. Düşünmesini, kavramasını, bulmasını, biliyorlardı; ama tartışmasını, hesaplaşmasını, satmasını, almasını hayır! Çoğu kez ılımlı, kaygılı, kuşkucu kişilerdi; Highs ve Watt gibi gerçek bir tutkuları yoktu, bulduklarıyla yetiniyorlardı. Özellikle imalatçılar ve işçilerin direnişleriyle karşılaştılar: İmalatçılar, paralarını kaybedecekleri korkusuyla hep güvensizlik gösteriyorlardı; işçiler ise, işlerini kaybedecekleri korkusuyla hasımdılar ve o yüzden de makineleri kırıp parçalıyorlardı. Makinelerin kendilerini kabul ettirebilmeleri için, iktisadi bunalımlar gerekiyordu ister istemez; bu bunalımlar ise öylesine ağır bastırıyordu ki, makineler, onlardan kurtulmanın tek aracı olarak görülüyorlardı. Bulucuların çoğu, kimsenin gözüne çarpmadan ve yoksulluk içinde öldüler. Ne var ki, sırları çalındı ve tek kuruş bile vermek istemeyen imalatçılar yararlandılar onlardan. Arkwright, Highs’tan</span> <span class="italic"><span class="calibre_1">water-frame</span></span><span class="calibre_1">’ini, başka birçok kişilerden de ikinci derecede buluşları çaldı. Becerikli bir tacir olan Arkwright, başarıya ulaştı, büyük bir servet yaptı,</span> <span class="italic"><span class="calibre_1">sir</span></span> <span class="calibre_1">oldu, büyük adamlar sırasına geçti. İngiltere’nin zenginleşmesini ve Fransa’ya karşı uzun mücadelenin başarısını, ona malettiler yurttaşları: Namussuzluklarını unuttular; Carlyle da tuttu kahramanlar arasına soktu onu ve Napolyon’la karşılaştırdı. James Watt’ın talihi, bir püriten olan Boulton’a rastlamış olmasıydı; Boulton onu yüreklendirdi, destekledi, makinelerini kurdu ve uzun yıllar süren bir mücadeleden sonra başarıya ulaştırdı buluşlarını.</span></p>

  <p class="calibre_6"><span class="calibre_1">Her buluş, yeni bir iktisadî dengesizliğe yol açtı; o da, yeni makinelerin aranışı içine soktu insanları. Buluşlar birbirini izlemeğe başladı. Uçan mekik, dokuma imalini hayli hızlandırdı; ama öte yandan, iplik hep çıkrık ürünü idi. Dokumacılar, özellikle yazın, kız-erkek eğiriciler hasada gittiklerinden iplik bulamıyorlardı. Sipariş almış tacirler, iplik olmadığı için siparişlerini yerine getiremiyorlardı. Bunun sonucu işçilerine yol vermek zorunda kalıyor, ama öte yandan da müşterilerinden oluyorlardı.</span></p>

  <p class="calibre_6"><span class="calibre_1">Bunalım, 1760 yılına doğru, İngilizlerin Hindistan’daki zaferleri nedeniyle yoğunlaştı; çünkü, bu zaferler, istemi daha da arttırmıştı. Hargreaves’a,</span> <span class="italic"><span class="calibre_1">Jenny</span></span><span class="calibre_1">’sini bulma (1767) esinini veren bu olmuştur; yeni buluş, tek bir işçiye, evinde 8 ilâ 80 ipliği birden yapma olanağı veriyordu.</span> <span class="italic"><span class="calibre_1">Jenny</span></span><span class="calibre_1">, ince bir iplik çıkarıyordu, ancak zayıf ve kırılır cinstendi bu. Highs’in silindirli ve dikme tığlı</span> <span class="italic"><span class="calibre_1">Waterframe</span></span><span class="calibre_1">’i (1768), sağlam bir iplik verdi; ne var ki, bir parça kabaydı bu ve Doğu dokumalarındaki inceliğe erişme olanağını veremiyordu. Crompton’un</span> <span class="italic"><span class="calibre_1">mule</span></span><span class="calibre_1">’u (1779), sonunda pek sağlam ve alabildiğine ince ve böylece muslin imaline pek uygun bir iplik verdi. Ancak, o zaman da, iplikçi dokumacının önüne geçti; dokumacı ise hep elle çalışıyordu. İplikçiler, mallarını nasıl yatıracaklarını bilemez oldular; Kıta Avrupasına göndermeğe başladılar. Öyle olunca da, İngiliz dokumalarına rekabet tehlikesi ortaya çıktı. Cartwright’ın 1785’te başlayıp 1800 yılıyla tam bir başarıya ulaşan buluşunun kaynağında bu vardır. 15 yaşında bir çocuğun göz-kulak olduğu iki buharlı makine, üç parça ve bir yarım parça kumaş dokuyordu; oysa, uçan mekikle çalışan becerikli bir işçi bir tek parça çıkarabiliyordu aynı süre içinde. Üretilen iplik tüketilebildi; dokumacıların fiyatı düştü; müşteriler arttı.</span></p>

  <p class="calibre_6"><span class="calibre_1">Derby’lerin kokla eritme yönteminin sonucu eriyik çoğaldı. Ancak, maden sanayicileri, bunu demire dönüştürmeyi bilmiyorlardı. Eriyik pek çoğaldığından satılamıyordu da; oysa, hep ağaç kömürü ile üretilen demire de gereksinme vardı. Onions ve Cort, el yordamı ile</span> <span class="bold"><span class="calibre_1">demiri eritip arıtma yöntemi</span></span><span class="calibre_1">ni buldular (1783-1784): Kok ateşine tutulan eriyik, karbonundan bir bölümünü kaybediyordu; sonra, demir oksidi bakımından zengin cürufuyla beraber eritiliyordu; içinde hâlâ bulunan karbon oksijenle birleşiyor ve saf maden süngerimsi bir hal alıyordu; o da cürufundan temizlenmek üzere dövülüyor ve silindir altında yaprak ya da kol haline getiriliyordu.</span></p>

  <p class="calibre_6"><span class="calibre_1">Pratik, bu noktada kuramın önüne geçti.</span></p>

  <p class="calibre_6"><span class="calibre_1">1750’de, Hunstman, toprak potalarda az miktarda ağaç kömürü ve cam karışımıyla demiri eritmek yoluyla dökme çeliği bulmuştu; 1770 yılından başlayarak da, en âlâ cinsinden bir çelik elde etti ve eritip arıtma yöntemi de bundan bol miktarda üretmenin yolunu açtı.</span></p>

  <p class="calibre_6"><span class="calibre_1">Ama asıl büyük buluş</span> <span class="bold"><span class="calibre_1">buhar makinesi</span></span><span class="calibre_1">dir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Newcomen’ın atmosferik makinesi, elde edilen sonuçla karşılaştırılamayacak denli çok yakıt kullanıyordu: Buhar, pistonu kaldırdığında, soğuk su pompanın içine çekilmiş oluyordu; bu soğuk su, buharı yoğunlaştırıyor ve pistonun altında bir boşluk doğarken, piston, hava basıncının altında aşağına iniyordu. Ancak ısınan pompanın içine doldurulan su yeniden ısıtılmış oluyordu; ve bir bölümü buhar haline geliyordu. Boşluk yetersizdi. Bu buhar, pistonun tam aşağına inişine karşı koyuyor, güç kayboluyordu. Dahası, pompanın içi, doldurulan su ve aşağıya inen pompanın geri getirdiği iç hava ile soğumuş oluyordu. Pistonu yukarı kaldırmak için yeniden buhar göndermek gerektiğinde, bu buhar, soğumuş bir silindirin içine dolduğu için genişleme gücünden yitiriyordu ve o zaman da pistonu yukarı kaldırmak için normal olarak gerekenden çok daha fazla buhar sağlamak gerekiyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Watt, Black’ın kuramlarıyla donanmış olarak, 1765 yılında yalıtılmış bir yoğunlaç düşündü. İçinde pistonun gidip geldiği pompanın yanına, soğuk su dolaşımından ötürü aşağı bir ısı derecesinde tutulan bir silindir yerleştirdi; bu silindir, bir subaplı boru aracılığıyla pompayla ilişki içindeydi. Buharla dolmuş pompanın subabı açılıyor ve, pek genişlemiş olan buhar soğuk silindire doluyordu; yoğunlaç da, bütün buharı çağıran bir boşluk yaratıyordu. Pompa, piston yeniden indiğinde giren havadan başka birşeyle soğumadan önce, yoğunlaşma tamamlanmış oluyordu. Watt, 1769’da</span></span> <span class="italic"><span class="bold"><span class="calibre_1">tek kademeli makine</span></span></span><span class="italic"><span class="calibre_1">si için berat aldı: Pistonun kolunun gidip gelmesi için yukarıda küçük bir açılışı olan kapalı bir silindirdi bu. Buhar, pistonun üst yüzeyine geliyor, onu aşağıya itiyordu; çünkü, buhar alttan yoğunlaşıp gitmekte serbest kalıyordu. Sonra, subaplar yoluyla, buhar, birbirine eşit iki güce tâbi pistonun her iki yüzeyine geliyordu. Böylece, karşı ağırlık pistonu yukarı kaldırıyordu. Pistonun çevresindeki tahtadan bir gömlek, ısı kaybını sınırlıyordu. Yeni bir «ateşli pompa», yakıt tüketimini dörtte üçe indiriyordu. Watt’ın makinelerini yapan sanayici Boulton, makineleri veriyor, Newcomen’inkileri alıyor ve yakıttan tasarruf edilen yıllık miktarın üçte birini istiyordu sadece. Chasewater’de üç ateşli pompa için, malikler, Boulton’la Watt’a yılda 40.000 altın frank ödüyorlardı; kendileri 120.000 lira kazandıkları halde yine de yüzlerini ekşitiyorlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Tek kademeli makine sadece pistonun inişi sırasında güç sağıyordu. Çaba aralıksızdı. Pompaları hareket ettirmede pek güzel olan makine, fabrikaların eşit ve sürekli çalışmasına pek uygun değildi. Watt bunu gördü ve evrensel bir motor,</span></span> <span class="italic"><span class="bold"><span class="calibre_1">çift kademeli makinesi</span></span></span><span class="italic"><span class="calibre_1">ni yarattı. Bu makinede, buhar birbiri arkası sıra, pistonun bir ve öteki yüzüne etkide bulunuyor ve, böylece, birbirine hep eşit güçte bir gidiş-geliş hareketi sağıyordu. Dahası makine, pistonun tek doğrultudaki hareketini, bir hareket kolu ve manivela aracılığıyla dairesel bir harekete dönüştürdü(1784). Artık, buhar gücü, bütün makinelerce uygulanabilirdi: İplik bükme, pamuk dokuma makinelerine, körüklere, preslere, çekişlere, tahıl öğüten ya da şeker kamışı değirmenlerine, çabucak uygulandı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Yeni bir çağ başlıyordu insanlık tarihinde.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bütün bu buluşlar, karşılıklı olarak yardımcı oldular birbirlerine. Hadde makinaları için geometrik çevreli silindirler, sürtünmesiz pistonlar, saatinki gibi hassas çarklar gerekiyordu; başka işler içinse madeni kuleler, buharlı çekiçler, delme makinaları, tezgâhlar. Daha dayanıklı ve kesinliğe daha çok olanak veren demir, gitgide odunun yerini aldı. Demirsiz maşinizm olamazdı. Maden sanayisindeki yetkinleşmeler, miktarı çoğaltırken, kaliteyi de arttırdı. Buhar makinesi, en büyük, en kolay gücü verdi; en ele avuca gelen oydu, en çok başeğen de. Bununla beraber, buharla çalışan ilk iplik fabrikaları 1785 tarihli de olsalar, buhar makinesinin genel olarak kullanılır hale gelmesi ancak 1802 tarihindedir. Dokuma ve maden sanayisindeki tezgâh ve makineler, onlar da demire ve Watt’ın makinelerine mahreç sağladılar.</span></p>

  <p class="calibre_6"><span class="calibre_1">Maşinizmden ve buhardan önce, ilk merkezileşme olmuştu. Tacir-imalatçılar, aynı metaın imaline katılan işçileri aynı binalarda toplamayı uygun görmüşlerdi; onlara daha iyi göz-kulak olmanın yanı sıra, bir maddeyi, imalatın değişik aşamalarında işçiden işçiye taşımayı ortadan kaldırmak için gerekli görüyorlardı bunu. Yeni fabrikalar çıktı ortaya. Ancak maşinizm bir merkezileşmeyi de beraberinde getirdi. Arkwright’ın alet-edavatı pek pahalıydı; çok yer tuttuğu gibi, parçaları da birbirini tamamlıyordu: Tarama, bükme ve iplik haline getirme makineleri hareket ettirici merkezi güçtü. İmalatçılar, tek bir yer ve disiplinli bir personelden yararlandılar. İplik fabrikaları 4-5 katlı tuğladan yapılardı; 150 ila 600 işçi çalışıyordu içlerinde. Bu fabrikaların sahipleri gerçekten sanayici idiler. Maden sanayisinde, kok kullanmaya başlanır başlanmaz, işletmenin boyutları, ormanların alanlarıyla sınırlı kalmadılar artık. İşletmenin birçok yüksek fırını ve dökümhanesi oldu. Hatta, «dikine merkezileşme» görüldü: Wilkinson’un, 1787’de demir madenleri, kömür madenleri, dökümhaneleri ve Tamise üzerinde yük iskeleleri vardı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">İç merkezileşmeye coğrafi merkezileşme de eşlik etti. Başlangıçta, makineleri hareket ettirmek için,</span></span> <span class="italic"><span class="calibre_1">suyun düşme gücünden yararlanıldığından, oraya buraya dağılmış sanayi, engebeli ve rutubetli bölgelerde toplaşmıştı. Sonra, buhar yaygınlaştığında, merkezileşme değişti bir parça: Aynı zamanda büyük kömür yataklarının bulunduğu kuzey bölgeleri, sanayi bölgeleri olarak kaldılar; ancak, birçok su yolları kömür taşımacılığında kolaylık sağladığından, fabrikalar, ya hammadde pazarlarına yakın yerlerde, ya ürünlerin satıldığı pazarlara yakın yerlerde, ya da çalışan insanların alındığı nüfus merkezlerine yakın yerlerde kurulur oldular.</span></span>
  </blockquote>

  <blockquote class="calibre_10">
    <span class="italic"><span class="calibre_1">«</span></span><span class="italic"><span class="bold"><span class="calibre_1">Bölgelerin uzmanlaşması</span></span></span><span class="italic"><span class="calibre_1">» başlamıştı böylece.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bir malî merkezileşme de işyerlerini aralarında bağladı; kimi zaman «ufkî merkezileşmenin bir taslağı idi bu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Maşinizm ve öteki teknik usuller, XVIII. yüzyıl sonlarında, İngiltere’ye, öteki uluslara oranla büyük bir üstünlük sağladı. Üretilen meta miktarı arttı. 1780’de, Birleşik-Krallık, 360.000 Sterlinlik pamuklu dokuma satıyordu dışarıya; 1792’de iki milyon Sterlin oldu bu. 1717’de Derby’ler yılda 5 ila 600 ton döküm yapıyorlardı; 1790’da 13 ila 14.000 tona çıktı bu. Kalite ve ticaret değeri de artmıştı.</span> <span class="italic"><span class="calibre_1">Water-frame</span></span><span class="calibre_1">, hasse denilen bezin üretimine olanak sağlamıştı.</span> <span class="italic"><span class="calibre_1">Mule</span></span> <span class="calibre_1">ile de Hint muslinlerinden çok daha hafif olanları yapılabildi; hammaddenin değeri, imalat sırasında % 5.000 artıyordu. 1783 yılından başlayarak, İngilizler, bakırdan silindirlerle kumaşlar üzerine desenler çizebiliyorlardı. 1786’da, Taylor Türk kırmızısının sırrını çözdü ve, üretilen kırmızı pamuklu bez (andrinople), Hint bezleri kadar çabuk ün kazandı. Demiri eritip arıtma, İsveç ya da Rus demirinden çok daha üstün çubuklar veriyordu. Huntsman’ın eritilmiş çeliği bütün Avrupa’da tanınır oldu. Fiyatlar da iniyordu: Bir bakır silindir 100 işçinin çalışmasını yapıyordu; 60 kilogramlık buharlı çekiç, dakikada 150 darbe vuruyordu.</span></p>

  <p class="calibre_6"><span class="calibre_1">İngiltere’deki bütün bu gelişmeler, yabancıları şaşkına çeviriyordu. «Demir sanayisinin babası» Wilkinson, 1779’da Severn ırmağı üstüne tek kemerli ilk demir köprüyü kondurmuştu; 1797’de de, bir başka yerde, altından bir geminin bütün direkleriyle geçebileceği bir başka demir köprü yaptırdı. İtirazlara kulak asmayıp, 1787’de ilk demirden gemiyi indirdi denize. 1788’de, Paris kentinin su yolları için kullanılmak üzere, 64 km. uzunluğunda dökme demirden boru teslim ediyordu.</span></p>

  <p class="calibre_6"><span class="bold"><span class="calibre_1">Büyük sanayi</span></span><span class="calibre_1">nin, bize pek yabancı olmayan sonuçları daha şimdiden ortadadır:</span> <span class="bold"><span class="calibre_1">Fazla üretimin bunalımları</span></span> <span class="calibre_1">uç vermişti, örneğin 1788’de pamuk üretimindeki «büyük yükseliş»in arakasından 1793’teki «iflas» gelir; kentlerde nüfus artışı ve gelişme vardır; hâlâ soyluların içine girip onlarla kaynaşmayı düşünen bir sanayici kapitalist sınıf oluşmaktadır; elleri ve çocuklarından başka hiçbir üretim aracına sahip olmayan fabrika işçilerinden bir sınıf, yani</span> <span class="bold"><span class="calibre_1">proletarya</span></span> <span class="calibre_1">gelişmektedir. Onların içinden bir bölümünün, üretim sayesinde gerçek ücretleri yükselmiş, beslenme ve sağlıkları düzelmiş, yaşam süreleri artmıştır. Ancak, sanayi ile geçinen halkın önemli bölümleri, fabrika çırakları, çiviciler, dokumacılar yeterli ücret alamamakta, kötü beslenmekte, iyi barınamamakta, «fabrika ateşi» ve veremden kıvranmaktadır. 1785 yılından başlayarak, bu işçiler bir araya gelir, grevler yaparlar; makinelere ve kişilere karşı şiddet eylemleri de karışır bu grevlere; Parlamentodan kendilerini koruyucu kanunların çıkarılmasın istemektedirler.</span></p>

  <p class="calibre_6"><span class="calibre_1">Özetle, yeni bir sınıf mücadelesi başlamaktadır.</span></p>

  <p class="calibre_6"><span class="calibre_1">Bütün bu gelişmelere karşın,</span> <span class="bold"><span class="calibre_1">küçük sanayi</span></span><span class="calibre_1">, en yaygın halde kaldı. Evde kullanılmaya pek uygun olan</span> <span class="italic"><span class="calibre_1">Jenny</span></span><span class="calibre_1">, 1775 ilâ 1785 yılları arasında her yana yayıldı; bireysel üreticilerin sayısı da arttı. Bu üreticiler, mekanik tezgâhların kullanılmasından sonra bile, düşük ücreti ve sefaleti kabullenerek, varlıklarını sürdürdüler. Yünde, hırdavatçılıkta, bıçakçılıkta usta zanaatçılar uzun süre kendilerini savundular. XIX. yüzyılın başlarında, onların toplam üretimi fabrikaların üretimini hala aşıyordu.</span></p>

  <p class="calibre_6"><span class="bold"><span class="calibre_1">Kimya sanayisi</span></span> <span class="calibre_1">de gelişti bu arada.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Tezgâhtan çıkan kumaş tacire teslim edilmeden önce, temizlenmeli ve boyanmalıydı. Kumaşın yağını almak için, onu ağartıp kastarlama gerekliydi; çünkü, yağ kaldığında, kimyasal bileşiklerden oluşan boyayla kaynaşıp, kumaşın kimi yerlerinin açık, kimi yerinin daha parlak olmasına yol açacaktı. Öyle olduğu için de, kumaş, önce potasça zengin odun külleriyle kaynatılıyor, ve sonra günlerce otların üzerinde yayılıyor, suyu kesilmiş süte batırılıyor ve son olarak da sabunla ağartılıyordu. Ne var ki, bütün bu işlemler, önemli sorunlar çıkarıyordu ortaya: Odun fazla yoktu, ekime pek az yer ayrılmıştı, sadece süt için yetiştirilen koyun sürüleri vardı, sabun da yeterli değildi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Dokuma sanayisinin karşısında engeller vardı böylece.</span></span>
  </blockquote>

  <blockquote class="calibre_10">
    <span class="italic"><span class="calibre_1">Sülfürik asit ve sodyum yoluyla engeller kaldırıldı; ağartma sorunu çözüldü ve dokuma sanayisi yeniden açılıp serpildi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Halkın beğenisi parlak kumaşlaraydı. Ne var ki, bilinen bütün boyalar pek zayıftı. Mavilerde endigo ve pastel, kumaşın yüzeyinde kalıyor ve kullanışta geçiyordu. Berlinli bir boyacı Diesbach, 1704’te «Prusya mavisi»ni buldu ve 1724’te de formülünü yayınladı. Kimyacı Macquer, 1750’de onu sanayiye uyguladı. Kumaşa işleyen ve etkisi zayıflamayan parlak mavi elde edilmişti. Georges Gordon, 1758’de, likenle bir tür yosunu amonyağa yatırıp pek güzel bir kırmızı-mor elde etti. Fransız Borelle ile Papillon, 1786’da, kızıl-kök kullanıp «Türk kırmızısı» denen parlak kırmızıyı yeniden bularak Afrika’da İngiliz kumaşlarının ticaretini kurtardılar.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bütün bu buluşlar, el yordamıyla ve pek bir kimya bilgisi olmaksızın elde edilmişlerdi.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="bold"><span class="calibre_1">Tarımda sanayileşme</span></span><span class="calibre_1">ye gelince... Denebilir ki sanayiden önce, tarımda yenilik oldu. İngilizlerin itibarını kazanmada iki sistem tartıştı aralarında: XVII. yüzyılın son yıllarından beri kullanılan «Norfolk sistemi» ile «Jethro Tull sistemi». Bu sonuncusu, 1731’de yayınladığı bir kitapta, gübrelerin yararsız, hatta zararlı olduğunu söylüyordu. Ona göre, bitkiler toprağın oyuklarındaki küçük taneciklerle besleniyorlardı. Bu beslenmeyi kolaylaştırmak için, toprak alabildiğine bölünmeli ve böylece köklerin toprağa iyice girmesi sağlanmalıdır. Bunun için de, toprak olabildiğince sürülmelidir; ve Tull, buğdayın serpildiği sıralarda bile toprağı sürebilmek için, birçok aygıt bulup koydu ortaya. Böylece, gübre ve almaşık ekim yararsız olacaktı. Norfolk’un sistemini tutanlar da, gerçi toprağı iyice sürüyorlardı; ancak, bol gübre kullanıyor ve sistemli olarak almaşık ekime gidiyorlardı. Home ile Dickson’un deneyimleri, Tull’un haksız olduğunu tanıtladı ve, 1762 yılından başlayarak, Norfolk sistemi zaferini kazandı. Sistem, git gide çoğalan ve belli merkezlere yığılan bir nüfusa gerekli besinleri bol miktarda sağladı, ölüm oranını azalttı ve sanayileşmeyi kolaylaştırdı.</span></p>

  <p class="calibre_6"><span class="calibre_1">Bu yeni teknikleri uygulamak için, büyük toprak sahipleri, kiracı ve işletmecilerine yol verdiler; topraklarını yeniden birleştirdiler; çevresini çitle çevirdiler. Parlamentoda egemen oldukları için onun da yardımını sağladılar. Ne var ki, teknik zorunluluktan değil, dönüşümün yararlarını yalnız kendilerine ayırma hırsından ileri geliyordu bu. Norfolk sistemi, yalnız otlakları çevirerek çitlenmemiş toprağa (open field) ve ortakçı ekime pekâlâ uyabiliyordu; ve yığınla köy de böyle yaptılar. Ne var ki, köylüler iktidar sahibi değildiler.</span></p>

  <p class="calibre_8"><span class="calibre_1">KARA AVRUPASINDA SANAYİ DEVRİMİ</span></p>

  <p class="calibre_6"><span class="calibre_1">Kara Avrupasında ilerlemeler</span> <span class="bold"><span class="calibre_1">daha ağır</span></span> <span class="calibre_1">oldu: Genellikle, deniz ticaretinin sağladığı sermaye eksikliği nedeniyledir bu ağırlık; böylesi bir sermayeyi yalnız büyük deniz ticareti bir araya getirebiliyordu o yıllarda.</span> <span class="bold"><span class="calibre_1">Hollanda</span></span><span class="calibre_1">’nın elinde böyle bir sermaye vardı; ne var ki, sanayi orada çöküşe yüz tutmuştu daha çok; belki de, toprakları üstünde hammadde olmayışından ve sanayileşme arkasından koşan devletlerin kendi ülkelerindeki hammaddelerin çıkışına koydukları sınırlamalardan doğuyordu bu. Hollandalılar da, ellerindeki sermayeyi İngiltere’ye, Fransa’ya, çeşitli Alman devletlerine yatırdılar ve bu ülkelerin sanayileşmelerine katkıda bulundular. İngiltere ve Birleşik-Eyaletlerin dışında, sanayi,</span> <span class="bold"><span class="calibre_1">devlet müdahalesiyle</span></span> <span class="calibre_1">gelişti ve askerî nedenlerle oluyordu bu müdahale de: Dışarıya bağlı olmaktan kurtulmak; üniforma için kumaşları, silahları, barutu bizzat üretmek; ve rekabet yoluyla da hasını zayıflatmak amacıyla dışarıya mal satmak gerekiyordu. Devlet, paraca yardımda bulunarak, tekeller sağlayarak, gümrük tarifelerini saptayarak, resmî işletmeler kurarak yapıyordu müdahalesini; doğaldır ki, kolay da olmuyordu bu; kimi zaman yapma ve pazarsız bir sanayi oluşuyordu ve bir yığın iflaslar, sonra yeniden işe koyuluşlar bahasına gelişiyordu.</span></p>

  <p class="calibre_6"><span class="bold"><span class="calibre_1">Fransa</span></span><span class="calibre_1">, bu aşamadan çıkıyordu ve sanayi orada daha şimdiden kendi kendine hareket etme yeteneği kazanmıştı. Ülkenin, büyük bir deniz ve koloni ticaretinin yanı sıra, hatırı sayılır bir sermayesi vardı; ne var ki, öteki iki deniz gücüne oranla daha az ölçüdeydi bu ve malî teknik de orada daha az gelişmiş durumdaydı. Öte yandan, devlet, maliyesi kötü örgütlendiği için, kullanılır sermayenin büyük bir bölümünü çekip alıyordu. Böylece, Fransız sanayisi, devletin doğrudan doğruya işin içine girmesinden vaz geçemedi ve öyle olduğu için de gelişmeler İngiltere’de olduğundan daha ağır oldu. İngiltere’deki gibi, aile sanayisi de alabildiğine yaygındı. Gitgide artan bir</span> <span class="bold"><span class="calibre_1">ticari merkezileşme</span></span> <span class="calibre_1">görüyoruz. Örneğin Lyon tuhafiyeciliğinde, 48 tacir 819 kalfa çalışıyordu. Van Roubais’lerin Abbeville’de bir çok işyerlerinde guruplaşmış 1800 işçisi varsa, bir onbin kadar işçi de evlerinde onlar için çalışıyorlardı. Yün işleyen 12 «krallık imalathanesi», kırkma, vb. gibi hazırlık çalışmalarını bir işyerinde topluca yaptırıyor; ama iplik haline getirme, dokumanın da büyük bir bölümü, yöredeki köylülerce evlerinde yapılıyordu. Öte yandan, pahalı ve karmaşık alet-edavat gerektiren sanayi kollarında maşinizmin işin içine girdiği</span> <span class="bold"><span class="calibre_1">fabrika halinde bir merkezileşme</span></span> <span class="calibre_1">de vardır; bunun yanı sıra, aynı konuda çeşitli biçimlerde ortaya çıkan üretim yolları: Reims’te, yün tezgâhlarının yarıdan fazlası toplaşmış durumdadır. Louviers’de, 15 işletmeci, binlerce işçiyi bir araya getirmektedir. «Hindi» denen bir tür pamuklu çeşidi üretimi için geniş ağarma yerleri, büyük işyerleri, kurutma için geniş odalar, ona göre alet-edavat, önemli miktarda stok bez ve boya maddeleri, aynı çatı altında çalışan işçiler arasında bir işbölümünü gerektiriyordu; öyle olduğu için de, pamukta, 1789’a doğru yılda 6 milyon kilo renkli bez üreten 100 imalâthane vardı. Hisse senetleri hayli zengin yığınla ortaklık bulunuyordu. Oberkampf, 1789’da, 9 milyona yakın bir sermayeyi toplayan bir ortaklık kurmuştu. Madenlerde, devlet, 1744 yılından başlayarak</span> <span class="bold"><span class="calibre_1">toprak-altı</span></span><span class="calibre_1">nı elinde tutar ve işletilmesini büyük kumpanyalara verir.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">1756’da kurulan Anzin şirketinin 1789’dan önce 400 işçisi vardı. Alais’de, Carmaux’da, başka yerlerde de ortaklıklar kurulur. O zamana değin, derinliği fazla olmayan ve sahipleri de çoğu kez köylü olan yığınla küçük kuyudaki işletmeden birçok nedenlerle az kömür çıkarılabiliyordu; bu işletme biçimleri hızla düzeltilir. Rastlantıya bağlı aranışların yerini sondajlar alır. Kuyuların iç yüzeylerine oyulmuş basamaklardan inme yerine, madenciler demir merdivenler kullanmaya başlarlar; arkasından, 1760 yılında Anzin’de, atlı çıkrıkların hareket ettirdiği küfeler kullanılır olur. Galerilerin havalandırılması özel kuyular yoluyla sağlanır. Sulara karşı mücadele için, galeriler Anzin’de tuğlalarla örülür; su depoları yapılır; bir tek kişinin kol gücüyle harekete geçirdiği küçük pompaların yerini, çok sayıda insanın ve atın hareket ettirdiği büyük pompalar alır. Kuyulardaki 50 metre derinlik, 300 metreye çıkar; delme, 1200 metreye ulaşır. Anzin şirketi, 1789 da 375.000 ton kadar kömür üretiyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Sonunda,</span> <span class="bold"><span class="calibre_1">maşinizm</span></span> <span class="calibre_1">Fransa’ya da girdi. 1732 yılından başlayarak, Newcomen makinesinden, madenlerde kimi zaman yararlanılıyordu. İpeğin makine ile eğrilmesinde Vaucansun’un buluşları, büyük işletmelerin kuruluşuna yol açtı. Aubenas’da, Vaucansun, aynı binada 120 yumaklama havuzunu bir araya getirebilmişti. İplik haline getirme ailevi ve tarımsal bir sanayi olarak kaldı. Fransızlar, pamuk için İngiltere’den işçiler ve makineler getirttiler. 1789’da Brive’de, Amiens’te, Orleans’ta, Montargis’de, Louviers’de fabrikalar bulunuyordu. Demirin kokla üretimine başlandı ve bu, Creusot gibi büyük işletmelerin kuruluşunu getirdi beraberinde. Watt’ın ilk buharlı makinesi, Chaillot’nun ateşli pompası oldu ve 1779’da Paris için suyun yükseltilmesinde kullanıldı. Makine ağır ağır yayıldı. 1789’da, ateşli pompalar Fransa’da öyle fazla değildi; Anzin şirketinin elinde bunlardan 12 adet vardı ki, şaşkınlık konusuydu.</span></p>

  <p class="calibre_6"><span class="calibre_1">Maşinizm, ancak İmparatorluk dönemimle gelişecektir.</span></p>

  <p class="calibre_6"><span class="calibre_1">Teknik ilerlemeler,</span> <span class="bold"><span class="calibre_1">Avrupa’nın geri kalan bölümünde</span></span><span class="calibre_1">, hükümdarların çabalarına karşın, daha da ağır oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Bu devletler, bir bakıma, Fransa’nın Colbert zamanındaki durumu içindeydiler. Orta ve Doğ Avrupa’da, sermaye eksikliği vardı; çünkü, oralardaki devletler dünya ticaretine az katılıyorlardı ve sömürgeleri de yoktu. Böylece her yanda, Bavyera’da ve Rusya’da, birbirinden farklı derecelerde de olsa,</span></span> <span class="italic"><span class="bold"><span class="calibre_1">ortak nitelikler</span></span></span> <span class="italic"><span class="calibre_1">görüyoruz: Her yerde devlet müdahale etmektedir. Hükümdar, işletmeleri kurmakta ve sonra onları özel kişilere devretmektedir; ya da işletmelerin kurulmasını soylulara, manastırlara, kentlere, tacirlere, Yahudilere dayatmaktadır. Bu işletmeler paraca yardım görmekte, vergiden bağışık tutulmakta, tekellerle donatılmaktadır; çoğu kez yabancı yol göstericileri vardır; ayrıca -dilenciler, serseriler, kötü yaşamı seçmiş kızlar, anasız-babasızlar, askerler gibi- zorla çalıştırdığı elemeği. Çalışmanın örgütlenişi imalathanede olduğu gibidir: İşlerin son bir kez gözden geçirildiği bir merkezi atölye vardır; ancak, işlemlerin en büyük bölümü -sayıları binlere varan- ücretlilerce evlerde yerine getirilmektedir; Bohemya’da Friedau’da, Johann Fries’nin dokuma imalathanesi, atölyelerinde 55 işçiyi bir araya getirmekte, ancak 200 işçiye ise evlerinde iş vermektedir. Berlin’in</span></span> <span class="italic"><span class="bold"><span class="calibre_1">Königlicbes Lagerbaus</span></span></span><span class="italic"><span class="calibre_1">’u, 1740’ta örnek kumaşlarını 1400 işçiye evlerinde yaptırmaktadır. Solingen, hammaddeyi işçilere vermekte, onlar da evlerinde çalışmakta ve bıçakları belirlenmiş bir fiyatla teslim etmektedirler. Rusya’da kumaş ve ipek imalathaneleri, çalıştırdığı işçilerin beşte birini atölyelerinde kullanmakta, ötekiler içinse eve iş vermektedir. 1780’de, Meyding’in yelken bezi imalathanelerinde, kendi evlerinde çalışan işçilerin sayısı, atölyede çalışan işçi sayısını aşıyordu. Dantel, saat, züccaciye, ayna imalathaneleri için de durum aynıdır. Baştan aşağıya merkezileşmiş imalathaneler pek nadirdir; böylesi imalathanelere porselen, tütün, lüks mobilya, bira üretiminde, tasfiyehanelerde, bıçkı fabrikalarımda ya da belli bir işe koşulmuş bir el emeğini kullanmak sözkonusu oldukta rastlanmaktadır. Örneğin, Breslau’da üslenmiş 5 alay asker, kışlalarında, boş zamanlarında, pamuk ipliği büküyorlardı; gözaltına alınma sonucu bir araya toplanmış elemeği için de aynı şey söz konusu idi: Spandau mahkumlar (ipek ve yün iplikçiliği), Postdam yetimleri (Brabant danteli), Erfurt hastanesindeki hastalar ve daha başkaları.</span></span>
  </blockquote>

  <blockquote class="calibre_10">
    <span class="italic"><span class="calibre_1">Maşinizme gelince, o çok daha geç ve ağır ağır gelip girdi bu ülkelere; Watt’ın ilk makinesi, Almanya’da 1785 yılında gözüktü.</span></span>
  </blockquote>

  <p class="calibre_8"><span class="calibre_1">MAKİNELER VE GELECEK</span></p>

  <p class="calibre_6"><span class="calibre_1">Hemen her türden makinelerin çoğalıp durduğu XVI. yüzyıl, pek parlak bir geleceğe sahip buluşlar üzerinde de çalıştı: Yıldırımsavar, otomobil, demiryolu, buharlı gemi, telgraf ve telefon, hava yolculuğu.</span></p>

  <p class="calibre_6"><span class="calibre_1">Kısaca anlatalım.</span></p>

  <p class="calibre_6"><span class="bold"><span class="calibre_1">Yıldırımsavar</span></span><span class="calibre_1">, Franklin’in araştırmalarının bir sonucuydu; buluşunun ilk örneğini de 1752 Eylülünde kendi evinin damına dikmişti. Yıldırımsavar, 1754 yılından başlayarak yayıldı. 1782’de, Filadelfiya’da 400 adet vardı ondan. 1762’de Londra’da ilk yıldırımsavar dikildi. Oradan, daha sonra kıtanın güneyine geçti yeni buluş: 1776’dan başlayarak İtalya’daydı; Fransa’da önce güneyde, sonra da 1782’de Paris’te görüyoruz. Kimi ilahiyatçılar, yeni aletin kullanılmasına karşı çıktılar: Şimşek ve gökgürültüsü tanrısal kızgınlığın işaretidir, diyorlardı; böylece, onların yıkıcı güçlerine karşı çıkmak küfürdü. Başka ilahiyatçılar ve Filozoflar şöyle yanıtladılar bu savı: İnsanlar, nasıl yağmura, kara, rüzgâra karşı çıkıyorlarsa, Tanrı’nın ellerine verdiği araçlara dayanarak yıldırıma karşı korunmaları da bir görevdi. Kalabalık, bu yeni buluşa karşı büyük kızgınlık gösterdi çoğu kez. 1783’te Fransa’da, Sain-Omer’li bir beyzade, evinin damına bir yıldırımsavar koydurdu ve üstüne de göğü tehdit eden bir kılıç dikti. Kalabalık ayaklandı. Belediye, yıldırımsavarı damdan indirmesi emrini verdi beyzadeye; o da Arras mahkemesine başvurarak belediyenin kararını bozdurdu; davada savunmayı bir genç avukat üstlenmişti ki, ileride pek büyük bir ün kazanacaktır. Adını merak ediyorsanız söyleyelim: Fransız Devriminin dillere destan Robespierre’idir bu! Yıldırımsavar, gözalıcı hizmetleriyle kendini kabul ettirdi. Sık sık yıldırım çarpan yapılar, Venedik’teki Saint-Marc Kilisesi, Sienna Katedrali, yıldırımsavarla donanır donanmaz rahat ettiler. Gemiler daha büyük bir güvenlik içine girdiler: Cook’un gemisi, yıldırım çarpan bir Hollanda gemisinin yanında, yıldırımsavar sayesinde, sağ salim yoluna devam edebildi.</span></p>

  <p class="calibre_6"><span class="calibre_1">Bir Fransız mühendisi olan</span> <span class="bold"><span class="calibre_1">Joseph Cugnot</span></span> <span class="calibre_1">topçuluğu hareketli hale getirmek amacıyla buhar gücünden yararlanmayı denedi. Bir</span> <span class="bold"><span class="calibre_1">buharlı araba</span></span> <span class="calibre_1">yaptı ve onu Gribeauval’in incelemesine sundu; Bakan Choiseul de 1769 ve 1770 yıllarında denemeler yaptırttı araca. Bir denemede, ilk otomobil diyebileceğimiz Cugnot’nun makinesi, 48’lik ağır bir topla iri kundağını bir saatte 5 kilometre uzağa çekip götürdü. En dik yokuşları tırmandı ve her türlü engebeleri kolayca aşabildi. Ne var ki, hareketleri pek sertti; öyle olunca da,</span> <span class="bold"><span class="calibre_1">yönetilmesi güç</span></span><span class="calibre_1">tü ve bir defasında bir duvarı da yıktı. Özellikle, çok miktarda suyu gerektiriyordu ve Cugnot, suyun yerine geçebilecek hiçbir şey bulamadı; onbeş dakikada bir arabayı durdurmak gerekiyordu; böylece kullanışlı değildi. 1786’da, bir Amerikalı, Olivier Evans, Pensilvanya devleti Kongresine başvurup buharlı bir araba için ayrıcalık istedi; yüksek basınçlı, öyle olduğu için de çok daha az su gerektiren bir makinenin hareket ettirdiği bir araçtı bu. Ne var ki, 1797 yılında elde edebildi bu ayrıcalığı ve sonunda da başarısızlığa uğradı. Bununla beraber, İngiltere’de, kömür madenlerinde, atların koşulduğu kömür vagonlarını çekmeyi kolaylaştırmak amacıyla raylar kullanılıyordu; ve, XIX. yüzyılın başlarında, sürtünmeyi azaltan bu rayların ve -Cugnot’da eksik olan- yüksek basınçlı makinenin kullanılışı, bir başka çözüme ulaştıracaktır insanları: Lokomotif ve demiryolu bunlardan doğacaktır.</span></p>

  <p class="calibre_6"><span class="bold"><span class="calibre_1">Bir telefon denemesi yapıldı.</span></span> <span class="calibre_1">1 Haziran 1782’de Citeaux manastırında bir rahip, Don Gauthey, Bilimler Akademisi’ne, uzak yerler arasında haberleşme ile ilgili bir buluş sundu: İki menzil arasında madeni tüpler yerleştirilecek ve onlar aracılığıyla, ses, yoğunluğundan pek birşey yitirmeden yayılacaktı. Rahip, bir bilginin bir saatte 200 fersah mesafeye gönderilebileceği görüşündeydi: Marki de Condorcet, bir deneme isteminde bulundu ve XVI. Louis de olumlu karşıladı bunu. 800 metre üzerinde, Chaillot pompasıyla sıvı gönderilen borular kullanıldı; başarı tamdı. Gauthey, o zaman 150 fersah üzerinde bir deneyim yapılmasını istedi: Krallık idaresi, böylesi bir deneyimin pek yıkıcı giderlere malolacağını ileri sürüp reddetti. Gauthey Paris’te, sonra da Filadelfiya’da halktan para yardımı sağlamaya kalktı deneyimi için, ne var ki elde ettikleri yetersiz kaldı.</span></p>

  <p class="calibre_6"><span class="calibre_1">XVIII. yüzyılın son otuz yılında,</span> <span class="bold"><span class="calibre_1">telgrafı</span></span> <span class="calibre_1">bulmak amacıyla, büyük çabalar harcandı; işin içinde özellikle Fransız rahip Claude Chappe’ı görüyoruz. Bu çabalar başarıya ulaşamadılar: Çünkü, bilinen, sürtünmeden doğan ve elektrik makinelerince sağlanan durağan elektrikti sadece; bu elektrikse, nesnelerin yüzeyinde kalıyor ve sürekli kaçma eğilimini taşıyordu; nemli hava, dağılıp kaybolması için yetiyordu. Böylece, otuz yıllık bir çaba boşa gitti. Öyle olunca da, araştırıcılar, boşlukta oluşturulan ve büyük mesafelerden görülebilen ya da işitilebilen işaretlere yeniden döndüler. Alınan Hanau’lu Bergstrasser, pek az kullanışlı olan eğretili bir dil buldu: 20 kelimelik bir cümle için 20.000 top atışı yapılıyor ya da 20.000 havai fişek atılıyordu. Claude Chappe, Devrim yıllarında bulacaktır çözümü.</span></p>

  <p class="calibre_6"><span class="bold"><span class="calibre_1">Hava yolculuğu</span></span> <span class="calibre_1">Fransa’da doğdu. Onu ilk gerçekleştirenler de Etienne ve Joseph</span> <span class="bold"><span class="calibre_1">Montgolfier kardeşler</span></span> <span class="calibre_1">oldular.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Annonay’de bir kâğıt imalatçısının oğluydu ikisi de; bu imalathane de, ürünlerinin yetkinliğiyle bütün Avrupa’da ün yapmıştı. Montgolfier kardeşler, Priestley’in birçok yeni gazlardan bahsettiği eserini okudular bir gün. Ondan esinlenerek, içinde havadan daha az ağır hafif bir balonla göğe yükselebileceklerini düşündüler. İlk büyük deneyimlerini Annonay’de, 4 Haziran 1783’te, Vivarais eyaletinin temsilcileri önünde yaptılar: «Montgolfiere» adı verilen 12 metre çapında, kâğıtla astarlanmış bezden bir balonun içindeki hava saman yakılarak ısıtılmıştı; balon 500 metre yüksekliğe kadar çıktı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Paris Bilimler Akademisi, deneyimi, 27 Ağustos 1783 günü, Champ de Mars’ta tekrarlattı. Pere Charles, balonu, havadan 14 kez daha hafif olan hidrojenle şişirtti ve, hidrojen, ilk kez laboratuvar ürünü olarak böyle çok miktarda elde ediliyordu. Balon, 1000 metre yükseldi. Seyre gelmiş 300.000 kişi ağlaşıyor ve anlatılmaz bir coşku içinde sarmaş dolaş oluyordu; çünkü, insanlığın en eski düşlerinden biri gerçekleşmişti. Ne var ki, başta tam şişirildiği için, yırtıldı ve Paris’in 20 kilometre ilerisine düştü. Gökten Ayın düştüğünü sanıp dehşete kapılan köylüler, korkudan makineyi parçaladılar. Krallık yönetimi, köylülere, resmi olarak, korkacak birşey olmadığını ve bundan böyle aleti parçalamamalarını bildirmek zorunda kaldı. 19 Eylül 1783’te, bizzat kralın da onurlandırdığı bir deneyimden sonra, Pilatre de Rozier ile Marki d’Arlandes, göğe yükselen ilk insan oldular; 19 Kasım 1783 günü Paris üzerinde uçuyorlardı. Balona bir de sepet takan Pere Charles, Robert’in de eşliğinde, 1 Aralık 1783’te 4.000 metre yüksekliğe çıktı ve Paris’ten 36 kilometre uzaklıkta yere indi; ilk mesafe ve yükseklik rekorları kırılmıştı böylece. 7 Ocak 1785’te Douvres kıyılarından hareket eden Blanchard ile Dr. Gefferies, ilk kez hava yoluyla Manche’ı aştılar. Aynı yıl, balonda bir yırtılma sonucu ölen Pilâtre de Rozler, ilk hava şehidi oldu. Blanchard ile Guyton de Morveau, bir güdümlü balon düşündüler; ancak, kürekleri insan gücüyle yetinmenin olanaksızlığını gösterdi. Fransa’da her yanda amatör dernekler çıktı ortaya; hemen hergün bir balon yükseliyordu göğe. Balon, modaya girmişti; şapkalar, kurdelalar, entariler, arabalar ona öykünüyorlardı. Tutku, bütün Avrupa’yı sardı. İngiltere’de 22 Şubat 1784’te bir hidrojenli balon salındı göğe. İtalya’da ilk balon aynı yılın 25 Şubatında yükseldi. 1784’te, Lyon Akademisi’ne gönderdiği bir mektupta, Gudin; balonlardan askerî amaçlarla yararlanılabileceğini söylüyordu ve, Soubise’in elinde bir balon olsaydı Rossbach savaşını yitirmeyeceğine dikkatleri çekiyordu. Balon, 1794 yılından başlayarak Fransız ordusunda kullanılacak ve Fransa’ya havalarda ilk egemenliği sağlayacaktır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bütün bu gelişmelere bakıp söylenecek olan nedir?</span></p>

  <p class="calibre_6"><span class="bold"><span class="calibre_1">Büyük teknik devrim</span></span><span class="calibre_1">, Avrupa’ya, dünyanın bütün halkları üzerinde büyük bir maddî üstünlük sağlayacak ve Asya’nın güçlü uygarlıklarını kuşatma olanağını verecektir ona; başka halklar, aynı tekniklerle donanıp, silahlarını Avrupa’ya çevirinceye değin sürecektir bu. İşte bu devrim, bu büyük teknik devrim, aslında Avrupa zekâsının bir ürünüydü. Ne var ki, bu zekâ, Avrupa’nın deniz-aşırı ülkelerle temasından doğan gereksinmelerle uyarılmıştı çoğu kez; onlarla ilişkilerin sonucu etki araçlarını arayıp bulmuştu bu zekâ. O kadar ki, şunu pekâlâ söyleyebiliriz: Malî ve teknik devrim, Avrupa’nın Dünya’yla temasının bir görünümüdür.</span></p>

  <p class="calibre_8"><span class="bold"><span class="calibre_1">IV</span></span><br class="calibre2" />
  <span class="bold"><span class="calibre_1">İNSAN YAŞAMINI DÜZELTMENİN TEKNİKLERİ</span></span></p>

  <p class="calibre_6"><span class="calibre_1">XVIII. yüzyıl, sağlık, eğitim ve basın gibi insan yaşamına biçim vermenin tekniklerinde de büyük değişikliklere sahne oldu.</span></p>

  <p class="calibre_6"><span class="calibre_1">Nasıl?</span></p>

  <p class="calibre_8"><span class="calibre_1">TIP VE CERRAHLIK</span></p>

  <p class="calibre_6"><span class="calibre_1">Hekimlik sanatı, bilimsel hareketin etkisiyle büyük ilerlemeler kaydetti; gözlem ve deneyime gitgide başvurulur oldu.</span></p>

  <p class="calibre_6"><span class="calibre_1">Hekimlerin yetişmesi, kaçınılmaz olarak kitaplara ve kuramlara bağlı kalmıştı. Ne var ki, öğreticiler ve öğrenciler, kuramı gerçekle sınamaya başladılar günden güne. Klasik eğitimden sonra, Paris Tıp Fakültesi’ne yazılan öğrenciler, tıpta bakalorya aşamasına erişmiş olmak için, iki yıl boyunca şu dersleri görmek zorundaydılar: Anatomi, tıp, kimya, botanik, eczacılık, cerrahlık, doğum bilgisi. Arkadan, lisans için iki yıl gerekliydi: Kıyas yoluyla hüküm yürütülen genel tartışmalara katılmak gerekiyordu. Son olarak, doktora için, Fakülte hekimlerini, birkaç büyük hastanedeki hastalarına yaptıkları ziyaretlerde izlemek gerekiyordu. Bu pratik aşama gitgide gelişir. İlk üniversite kliniği Viyana’da 1754 yılında, bir başkası da Paris’te 1770’de açıldı. Fransızların usta olarak anıldıkları doğum bilgisinde cansız mankenler üzerinde deneme yapılıyordu ve, bu ilkel araçlarla, pek yetkin doğum uzmanları yetişmişti. Çoğu hekim, Haller Spallanzani, Vicq-d’Azyr gibi büyük değer taşıyan doğa bilimcileriydi aynı zamanda. Fakültelerin yanı sıra daha modern bir öğretim yaratılır: 1771’de, Portal, College de France’ta ilk deneysel fizyoloji kürsüsüne getirilir. Paris ve Montpellier, bütün Avrupa’dan öğrenci çekiyorlardı. Padua, Pavia, Budapeşte ve Viyana da büyük bir önem taşıyordu. Özel süreli yayınlar, hekimlere gözlemlerini karşılaştırmak olanağını veriyordu: 1751’den başlayarak Erfurt’ta</span> <span class="italic"><span class="calibre_1">Medizinische Bibliothek</span></span> <span class="calibre_1">yayımlanır; 1754-1792 yılları arasında Paris’te</span> <span class="italic"><span class="calibre_1">Journal de Medicine et de Chirurgie</span></span> <span class="calibre_1">çıkar; 1763’den 1777’ye değin de Venedik’te</span> <span class="italic"><span class="calibre_1">Giornale di Medicina</span></span> <span class="calibre_1">bilginlendirir tıp çevrelerini.</span></p>

  <p class="calibre_6"><span class="bold"><span class="calibre_1">Cerrahların büyük etkileri oldu gelişmelerde</span></span><span class="calibre_1">. O tarihlere değin, cerrahlar, arkasından gittikleri hekimlerin emirlerine göre ameliyat yapmak zorundaydılar. Ne var ki, üstün birer pratisyendiler. Çoğu, berber dükkânlarında başlarlardı mesleklerine; kimi küçük ameliyatlarla dişçilik sanatı bu berberlere bırakılmıştı. Bu cerrahlar pratiğe dayanarak bililerini arttırıyorlardı ve, deneyimlerden de güç alarak, sanatlarını pek yetkin bir noktaya eriştirdiler ve bu sanata bağımsızlık kazandırdılar. Sonunda da, cerrahlık konusunda özel bir öğrenim hakkı kazandılar. 1753’te, Fransa’da, Krallık Cerrahlık Akademisi kuruldu. İngiltere’de, 1745’de, Parlamento, cerrahlara bir berat verdi; onlar da, buna dayanıp bir okul ve bir anfiteatr yaptırdılar. 1782’de II. Joseph, Viyana’da bir Cerrahlık Okulu kurar; aynı şeyi, VI. Christian 1785’te Kopenhag’da yapar. Bu okullarda, öğretim, üç yıl boyunca özellikle pratik çalışmalar üzerine kuruluydu ve sonunda da teşrih, ameliyat ve pansuman gibi yine pratik nitelikte sınavlardan geçiliyordu. Şu nokta pek önemlidir: Tıpta çoğu gelişme ve ilerleme cerrahlar sayesinde oldu; çünkü onlar gözleme ve deneyime daha alışıktılar.</span></p>

  <p class="calibre_6"><span class="calibre_1">Daha önce tanınan birçok hastalıklar, daha da büyük bir açıklıkla tanımlandı ve onları gösterip gelişmelerini izlemede işe yarayan belirti tabloları kondu ortaya. Örneğin, Fransız Jean Senac kalp hastalıklarının işaretlerini belirledi: Çarpıntılar, ayaklarda şişmeler, nefes darlığı, özellikle yatakta solunum güçlüğü, aort genişlemesi, kan tükürme. İtalyan hekimleri sıtma nöbetlerini tanımladılar. Bunun gibi, daha iyi incelenen hastalıklar oldu: Dizanteri, karın ağrısı ve sürgün, guatr ve göz fırlaması, kuşpalazı, -kızamıktan pek güç ayırt edilen- kızıl, kabakulak, damar hastalıkları.</span> <span class="bold"><span class="calibre_1">Bilinmeyen hastalıklar da keşfedildi</span></span><span class="calibre_1">. İngiliz topçusunun genel cerrahı olan Rollo, bir topçu subayında,</span> <span class="calibre_1">şeker hastalığını ve belirtilerini buldu: Aşırı yeme ve susuzluk, zayıflama, pek bol ve tatlı idrar, diş etlerinde yanmalar, dişlerde sallanmalar. Şu hastalıklar da bulunanlar arasındadır: Sümüksü ateş adıyla tifo, suçiçeği, kemik veremi; bu sonuncusunun başlıca belirtisi -Pott ağrısı diye- onu bulan İngiliz cerrahın adını taşır.</span></p>

  <p class="calibre_6"><span class="calibre_1">Hekimler, hastanın durumunu değerlendirmek için, bedenin sıcaklık derecesi ile nabız atışlarını göz önünde tutuyorlardı. Termometreyi özellikle İngiliz hekimleri kullandılar. Tıp, nicel görüşü kabul ediyor ve bununla daha da bilimsel oluyordu. Hekim Auenbruggen, Viyana’da, 1760 yılında, göğüs hastalıklarını tanımanın aracı olarak parmakla ya da aletle dinleme usulünü buldu; ne var ki, buluşunun -hemen hemen- farkına varan olmadı.</span></p>

  <p class="calibre_6"><span class="bold"><span class="calibre_1">Yığınla tıp sistemi</span></span> <span class="calibre_1">ortaya çıkar ister istemez; çünkü hekim, bir bütünü, insan varlığını göz önünde tutmak, böylece birsenteze varmak zorundadır. Stahl’ın (1660-1734) animizmi, Boerhave (1661-1738)’in seçmeciliği, Hoffman’ın mekanizmi, Barthez (1734-1806)’in vitalizmi, sırayla revaç görür. Bu kişiler ve onların çömezleri, birbirlerinden pek farklı da olsalar, ortak bir noktaları vardır yine de:</span> <span class="bold"><span class="calibre_1">Beklemeci olmak</span></span><span class="calibre_1">! Onlara göre, doğanın sağaltıcı bir erdemi vardır; özellikle ateş, bir arınma aracıdır. Böylece, hastalığın belirtilerinin üstüne gitmekten, örneğin ateşi ve basuru ortadan kaldırmaktan kaçınmak gerekir; beklemeli, doğanın bedeni suyuklarından ve kokuşup çürümüş maddelerden arındırmasını kolaylaştırmalı. Bu anlayışın sonucu, doğal ve yumuşak araçlara başvurma olur: İç söktürme, tenkiye, rejim yaptırma, diyet. Örneğin, Rollo şeker hastasını rejime sokarak iyileştirir. Kan boğmasını giderici usullere başvurulur: Kan alma, bacaklara uygulanan yakı; hafif egzersizler, oğuşturmalar, kaplıcalar. Bu arada, tatlı su ıstakozu gözü, inciler ve engerek eti gibi acayip ilaçlar git gide geri çekilirler.</span></p>

  <p class="calibre_6"><span class="calibre_1">Ne var ki, yine gitgide,</span> <span class="bold"><span class="calibre_1">doğrudan hastalığın üstüne yürümek</span></span> <span class="calibre_1">zorunluluğu anlaşılır. Sentetik anlayışa bir çözümlemeci anlayış gelip karışır ve onu tahtından indirmek için bekleyişe geçer. Başlıca kuramcısı bunun, Fransız psikiyatrı Pinel (1735-1826)’dir: Önerdiği çözümlemeci yöntemdir ve her hastalığın bir organik bozukluk ve zedelenmeden doğduğunu ileri sürer; önemli olan bu bozukluğu bulmak ve sağaltmaktır. Yüzyıl, kınakınanın baştacı olduğu bir yüzyıldır; bunu, özellikle İtalyanlar ateşlere karşı öğütlerler. Bedenin su toplaması halinde kalbi güçlendirmek için yüksükotu kullanılır. Kansızlık için, Fowler, sıvı arsenik önerir. İngiliz hekimi Pringler, 1750’de akciğer yangısı ve satlıcanda, göğsün en ağrılı noktasına yakı yakılması düşüncesini atar ortaya. Volta, işitme hastalıklarını elektrik şokuyla iyileştirmeyi dener. Kopenhag’lı Kratzenstein, felce, damla hastalığına, kronik romatizmaya karşı elektrikle karşı çıkar. Fourcroy, 1790’da, veremlilere oksijeni çektirmenin sonunda pek az olumlu sonuç elde eder, ama nefes darlığında, klorozda, sıracada, raşitizmde başarıya ulaşır.</span></p>

  <p class="calibre_6"><span class="calibre_1">Hekimler, özellikle</span> <span class="bold"><span class="calibre_1">salgın hastalıkları önlemenin</span></span> <span class="calibre_1">de arkasına düşmüşlerdir; çünkü, bütün dünyayı kırıp geçirmektedir bu illetler. Veba 1737’de Ukrayna’da, 1743’te Messina’da kol gezer, 1789’dan beri de Moskova’yı inletmektedir. Tifüs, orduları izler; 1750’den beri de İspanya’da yerleşip kalmıştır. 1761’den başlayarak, korkunç bir enflüenza salgını Avrupa ve Amerika’yı kasıp kavurur. Boğmaca, Avrupa’yı yakıp yıkmaktadır; yalnız İsveç’te, 1749 ve 1764 yılları arasında 40.000 çocuğu öldürür. Çiçek hastalığı bir felâkettir. Paris’te, 1719’da 14.000 insan ölür bu yüzden. 1770’te genel bir çiçek salgını dünyayı dolaşır: Bütün büyük kentler inler; Hindistan’da 3 milyon ölüm tahmin edilmiştir.</span></p>

  <p class="calibre_6"><span class="calibre_1">Uzun bir süre, hemen hemen yalnız polis önlemleri alındı: Hastalığa bulaşan bölgeler, askerlerden oluşan bir sağlık kordonu içine alınıyor ve dışarı çıkmak yasaklanıyordu. Yolcular, ancak bir sağlık belgesiyle yola koyulabiliyorlardı; vardıkları yerde de, bir karantinaya, yani herkesten ayrılmış bir halde, kırk gün süren bir gözleme tâbi tutuluyorlardı. Hastalık kuşkusu altında olan kimse, hemen karantina altına alınmış oluyordu. Viyana’lı hekim Frank, 1779’da</span> <span class="italic"><span class="calibre_1">Tıp Politikası Sistemi</span></span> <span class="calibre_1">adlı eserini yayınlamaya başlar: Kamu sağlığını görüp gözetmenin, devletin görevleri arasında olduğunu söyler o kitapta ve özel kanunlar ister. Venedik’te, verem olaylarını bildirmek, veremli hastalara ait şeyleri temizlemek yükümlülüğü konur; başka yerlerde de buna yakın önlemler alınır.</span></p>

  <p class="calibre_6"><span class="calibre_1">Öte yandan, hekimler, herkese sağlığını koruma ve hastalıklara karşı daha dirençli olmak için, sağlık bilgisi kitapları yazıyorlardı. Bu kitapların içinde en iyileri, İsviçre’li Tissot’nun</span> <span class="italic"><span class="calibre_1">Halka, Sağlığı Üstüne Öğüt</span></span> <span class="calibre_1">(1761) ile</span> <span class="italic"><span class="calibre_1">Okur-yazarların Sağlığı</span></span> <span class="calibre_1">(1772) adlı kitaplardır; bunlar bugün bile güncelliklerini koruyan eserlerdir.</span></p>

  <p class="calibre_6"><span class="calibre_1">Bu arada,</span> <span class="bold"><span class="calibre_1">çiçeğe karşı aşı</span></span> <span class="calibre_1">yoluyla kesin bir ilerleme oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">İstanbul’da İngiliz elçisinin eşi Lady Montague, Çerkeslerin, çiçek yarasının irinine batırdıkları iğneleri, sonra alıp kendilerine batırdıklarını görmüştü. Böylece, halim bir çiçeğe yakalanıyor ve asıl hastalığa karşı da güçlülük kazanıyorlardı. Lady Montague, bu yöntemi getirip tanıttı. Cenevreli hekim Tronchin (1709-1781), aşının şampiyonu olup çıktı.</span></span>
  </blockquote>

  <blockquote class="calibre_10">
    <span class="italic"><span class="calibre_1">İngiltere’de halkı aşılamakla yükümlü İngiliz cerrahı</span></span> <span class="italic"><span class="bold"><span class="calibre_1">Jenner</span></span></span> <span class="italic"><span class="calibre_1">(1749-1823), şöyle bir gözlemde bulundu: İneklerdeki çiçeğe yakalananlar insandaki çiçeğe karşı direnç kazanıyorlardı. Yirmi yıl süren gözlem ve deneyimlerden sonra, 14 Mayıs 1795’da, James Phipp adlı bir çocuğu aşıladı ve, 1798 yılında hayvanlardaki</span></span> <span class="italic"><span class="bold"><span class="calibre_1">Çiçek Hastalığının Neden ve Sonuçları Üstüne Araştırma</span></span></span> <span class="italic"><span class="calibre_1">adlı kitabını yayınladı; eser, büyük heyecan uyandırdı. İnsanlık çiçek hastalığından kurtulmuştu. Bir süre sonra, aşının Hindistan’da, İran’da, Peru’da daha önceden uygulandığı ortaya çıktı. Ne var ki, yerel rastlantılardı bunlar; evrensel değerde buluşu yapan Jenner olmuştur.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Tıpla cerrahlığın ara yerinde olan</span> <span class="bold"><span class="calibre_1">doğum bilgi ve tekniği</span></span><span class="calibre_1">nde büyük ilerlemeler gerçekleşti; çünkü, bu konuda herşey mekanik ve fizik ilkelerine uyduruldu; «doğum, hareketin kanunlarına tâbi bir mekanik işlemden başka bir şey değildir» deniyordu. Fransız Veliahtının eşini doğurtan iki doğumcu, Puzos (1686-1753) ile Levret (1703-1780), o zamana değin düz olan lavta (forsep) aletini yetkinleştirdiler; istenen eğriliği verdiler ona ve lavta asıl kullanılır nesne oldu. Budapeşte’de ve Viyana’da profesör olan Plenck (1738-1807), kalçanın ölçülerini aldı ve, her ölçü için, kendine has ameliyatları belirledi. Doğum, «geometrik kesinlik» kazandı; bu sanat, teknik yetkinliğe ulaştı. O tarihten sonra gerçekleşen ilerlemeler, sadece antisepsi ile anestezi oldu.</span></p>

  <p class="calibre_6"><span class="calibre_1">Birçok</span> <span class="bold"><span class="calibre_1">cerrahi ameliyat</span></span> <span class="calibre_1">da yetkinliğe ulaştı. Fransız cerrah Petit (1674-1750), kendi kullandığı damar kıskacı ile, kan akışını önleyerek cerrahlara güven verdi. Bu hekim bir çıkık uzmanıydı; safra kesesinden taş çıkartan da ilk kez o olmuştur. Organ kesme, teknik bir yetkinlik kazandı: Kırılmış organlar, kangrenler, tümörler, anevrizmalar, -yeniden depreştikleri bilinse de- kanserler, büyük bir başarıyla ameliyat edildiler. Ayak ameliyatlarında bir yöntemin bulucusu olan Chopart (1743-1795), idrar yolları ameliyatında büyük gelişmelere yol açtı. Daviel (1696-1762), gözdeki billur cismin çıkarılması yoluyla yaptığı katarakt ameliyatlarındaki hünerinden dolayı ün kazandı. Sidik torbasından taş çıkarma çok gelişti. Ameliyatlar pek acılıydı: Çünkü, cerrahın elinde, hastasını uyutma ya da duygusuzlaştırma konusunda hiçbir olanak yoktu; teknik hüner ve temizlikle başarıya ulaşıyorlardı; gereğinde, kızgın demire de başvuruyorlardı. Gelecek yüzyılın başlarında, bir gerileme dönemi yaşanacaktır; mikrobla anestezi üzerine buluşların herşeyi yeniden ilerleme yoluna koyacağı güne değin sürecektir bu duraklama.</span></p>

  <p class="calibre_8"><span class="calibre_1">EĞİTİM VE ÖĞRETİM</span></p>

  <p class="calibre_6"><span class="calibre_1">Geleneksel öğretim, pek yeni bir şey söylenmese de, geçen yüzyılda olduğundan daha açık, daha genel, kimi zaman daha etkileyici biçimde saldırıya uğradı. XVIII. yüzyılın öğretim konusundaki düşüncesi, aslında XVII. yüzyılın bir devamıdır, kimi yerde de çaptan düşüşü. Ancak,</span> <span class="bold"><span class="calibre_1">kuramdan uygulamaya geçiş</span></span> <span class="calibre_1">daha çok olmuştur kuşkusuz.</span></p>

  <p class="calibre_6"><span class="bold"><span class="calibre_1">Üç tür eleştiri</span></span> <span class="calibre_1">görüyoruz. Bir yandan bilim adamları vardır; okulların, son buluşlara ve bilimin yeni dallarına yeterince yer vermediğini ileri sürmektedirler. Öte yandan, işe yararlılık açısından bakanlar vardır; programlarda, günlük yaşamda doğrudan kullanılacak sanat ve bilgilerin daha fazla yer tutmasını istemektedirler. Son olarak da, Locke, Condillac ve Rousseau’dan esinlenen duyumcular vardır: Bütün düşüncelerimizin duyulardan geldiğine iyice inandıkları için, kitaplardan ve lâflardan değil, varlıklardan ve nesnelerden, gerçekliğin gözleminden ve deneyimden gelen bir öğretimi savunmaktadırlar. Kuşkusuz, aynı insanın bu üç görüşten üçünü de savunduğu görülmektedir çoğu kez. Tartışmalar azgın ve düşmancadır kimi zaman. Reformcular, öğretimdeki eksiklikleri abartıyorlar ve hasımlarını da horluyorlardı. Tutucular, ilericilere karşı, deneyimi ve gerçekliği savsakladıkları suçlamasını yöneltiyorlardı. Bununla beraber, bütüne bakıldığında, reformcular, arzu ettiklerinden çok daha az başarıya ulaştılar: Programlara yeni konular, kimi zaman yeni yöntemler girdi ve</span> <span class="bold"><span class="calibre_1">yararcı bir öğretim</span></span> <span class="calibre_1">gelişti. Reformlar özellikle Fransa’da, Germen hükümdarlara tâbi ülkelerde ve Rusya’da gerçekleşti; onların dışında kalan yerlerde pek az yeniliğe gidildi. İngiltere bile, eski klâsik eğitime, mesleğin pratik yolla doğrudan çıraklığını yapmaya bağlı kaldı.</span></p>

  <p class="calibre_6"><span class="calibre_1">6 ile 11 ya da 13 yaş arasındaki çocukları, doğrudan yararlanacakları ön bilgilerle donatacak</span> <span class="bold"><span class="calibre_1">ilköğretim</span></span><span class="calibre_1">, eşitsiz dağılmıştı. Zenginler ve hali vakti yerinde olanlar için, ailelerde yapılıyordu bu eğitim. Halk içinse, katolik ülkelerde bu öğretim özeldi: Onu, Hıristiyan Öğretisi Kardeşleri gibi dinsel kuruluşlar üstleniyorlar, ruhanî çevrelerden ve ana-babalardan malî yardım görüyorlardı; bu yardımın olmadığı da oluyordu. Anglikan mezhebindeki İngiltere’de, kişilerin yakınlığının ayakta tuttuğu ruhanî çevre okulları vardı yalnız. Calvin’ci ve Luther’ci ülkelerde, Kutsal Kitabı okuma zorunluluğu,</span> <span class="bold"><span class="calibre_1">halka açık bir temel öğretimi</span></span> <span class="calibre_1">geliştirmişti; çoğu kez gözalıcı bir eğitimdi bu. Yüzyılın ikinci yarısı boyunca, «aydın despotlar», kendilerine bağlı, boyun eğen ve yetenekli uyruklar yetiştirmek amacıyla, bir</span> <span class="bold"><span class="calibre_1">devlet öğretimi</span></span> <span class="calibre_1">yaratmaya çaba harcadılar, Prusya’da IL Friedrich, öğretimi 1763 yılında zorunlu kıldı; Avusturya’da, Maria-Thereza, 1774’te ilk öğretimi yeniden örgütledi; Rusya’da, II. Katerina, 1786’da Avusturya’dan esinlenen ve devlete tekel tanıyan Halk Okulları Statüsü yayınladı.</span></p>

  <p class="calibre_6"><span class="calibre_1">Öğretim,</span> <span class="bold"><span class="calibre_1">din</span></span> <span class="calibre_1">ve</span> <span class="bold"><span class="calibre_1">ahlâkı</span></span> <span class="calibre_1">içine alıyordu önce, yanı herkese Evren ve insanın yazgısı, bireyin toplumdaki yeri ve rolü hakkında bir görüş veriliyordu; arkadan temel bir bilginin araçları geliyordu: Okuma, yazma ve hesap. Sonuçlar iyiydi çoğu kez. Fransa’da, halk eğitimi, XIX. yüzyılın ilk yarısında olduğundan çok daha üstündü.</span></p>

  <p class="calibre_6"><span class="calibre_1">Çok geçmeden, bu öğretimin, okulu bitirdikten sonra yaşamını kazanması gereken insanlar bakımından yetersiz olduğu görüldü. Bu amaçla ve, el emeğinde gözün, elin ve kafanın önemi göz önünde tutularak, Fransa’da Hıristiyan Öğretisi Kardeşleri, öğretime, uzun bir süreden beri çıraklık eğitimini de sokmuştu. Almanya’da, 1700 yılından başlayarak, Francke ve Semler, Halle’de, öğretimle atölyede teknik çıraklığı birleştiren okullar açmışlardı. Bu örnekleri II. Friedrich de izledi ve ilkokullara dut ağacı yetiştirme ile ipek böcekçiliğini soktu.</span></p>

  <p class="calibre_6"><span class="calibre_1">Tekniğe bir yer ayıran bu kuruluşların yanı sıra, özellikle Almanya ve Fransa’da sadece</span> <span class="bold"><span class="calibre_1">teknik eğitim yapan okullar</span></span> <span class="calibre_1">açıldı. Paris’te, 1767 de Krallık Desen Okulu açıldı; sekiz yaşını aşkın 1500 çocuk, burada parasız ders görüyordu. Özel kişiler, imalathanelerin bulunduğu belediye ve eyaletler, sınıflarında desen ve matematik öğretilen okullar açtılar. Bir insansever, Duc de la Rochefoucault-Liancourt, kendi bölgesindeki öksüz ve yetimler için pek gözalıcı bir çıraklık okulu kurdu; sonradan bir krallık emirnamesinin de tanıdığı bu okul, Fransız Devrimi’nde, ilk</span> <span class="italic"><span class="calibre_1">Sanatlar ve Meslekler Okulu’</span></span><span class="calibre_1">na örnek olacaktır. Ne var ki, bütün bu okullara, yalnız el işçisi yetiştirdikleri, insanla yurttaşı savsakladıkları suçlaması yöneltildi.</span></p>

  <p class="calibre_6"><span class="calibre_1">Bu kuruluşlara, öğretimlerindeki temel nitelik gözönünde tutularak, orduya subay yetiştirmek amacıyla -soylu ailelerin küçük çocukları için- kurulmuş okulları da eklemeli; bunlara Prusya’da ve Rusya’da (1732) öykünülecektir.</span></p>

  <p class="calibre_6"><span class="calibre_1">Kuramcılar, Rousseau’nun etkisi altında kalarak, herşeyden önce</span> <span class="bold"><span class="calibre_1">görünüş yoluyla ve duygulara hitapla eğitim</span></span><span class="calibre_1">de bulunmak istiyorlardı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Alman</span></span> <span class="italic"><span class="bold"><span class="calibre_1">Basedow</span></span></span> <span class="italic"><span class="calibre_1">(1723-1790), Dessau’da, nesnelere dayanan dersler uyguluyordu. Çocukların önüne, yanında kocası ve bir masanın üstünde de iki takke olmak üzere, yatakta bitkin yatan bir anneyi gösteren bir tablo getirip koyuyordu. Çocuklar, kadının durumunu, takkelerin anlamını, geleceğin annesinin göğüslediği tehlikeleri; kendilerini dünyaya getirmek için onca acıya katlanan anneleri karşısındaki görevlerini bulmakla yükümlüydüler. Nesnelere dayanan dersler,</span></span> <span class="italic"><span class="bold"><span class="calibre_1">Pestalozzi</span></span></span> <span class="italic"><span class="calibre_1">(1746-1827)’nin yöntemini de oluşturur; eğitim havariliğine 1775’te Neuhofta başlayan ve görüşleri ilk öğretimle sınırlı kalmayan Pestalozzi’nin etkinliği, üzerinde durduğumuz yüzyılı aşmaktadır. Belli bir noktaya gelip takılmış bu yöntemlere, yalnız geri zekâlı çocuklar için iyi oldukları, normal çocuklara ise zaman kaybettireceği suçlaması yöneltildi; normal çocukların sezgi, imgelem ve hatta yargılama yetenekleri azımsanmış, küçümsenmiş oluyordu bunlarla.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="bold"><span class="calibre_1">Orta öğretim</span></span><span class="calibre_1">, Kilisenin ve devletin gözetiminde, hemen her yerde özeldi. Kolejler, öğretmen korporasyonları ya da üniversitelerce, Cizvitler gibi dinsel tarikatlarca, çoğu kez de özel kişilerce yönetiliyorlardı. Cizvitlerle Paris Üniversitesinin kolejlerinde, gündüzlülere öğretim parasızdı; yatılılara ise yığınla burs sağlanıyordu. «Aydın» kişiler, özellikle Fransa’da, git gide bir «</span><span class="bold"><span class="calibre_1">ulusal eğitim»</span></span> <span class="calibre_1">ve «</span><span class="bold"><span class="calibre_1">agregation sınavları</span></span><span class="calibre_1">»yla elde edilecek Kilise-dışı hocalar ister oldular. Cizvitlerin yurtdışına kovulmasından sonra, her yerde egemen eğilim bu oldu. Örneğin Fransa’da, 1763’ten sonra, her kolej, içine belli başlı yöneticilerin girdiği bir idare bürosunca yönetiliyordu. Ne var ki, mesleğinin ehli yığınla profesörün işine son verilmesi, öğretimde bir gerileyişe yol açtı; bundan da yararlanan Prusya ile Rusya oldular ve Cizvitleri çağırıp kendi yurtlarında görevlendirdiler.</span></p>

  <p class="calibre_6"><span class="calibre_1">Kolejlerdeki eğitim,</span> <span class="bold"><span class="calibre_1">Rönesans’ın yıllanmış hümanizması</span></span><span class="calibre_1">na dayanıyordu. Pratik bir eğitimdi bu. Geleceğin yöneticilerine, avukatlarına, hekimlerine, rahiplerine hitap eden bu öğretim, başta herşeyin temeli olan yetkin bir dil vermeğe yönelikti. Kolejler, bu amaçla Avrupa uygarlığının ana dili olan latinceyi kullanıyorlardı; daha güç ve daha uzaktaki bir dil olarak yunanca da giriyordu işe; ancak, yaşayan dillerden hiçbir iz yoktu. Aslında, fransızca bir yana, bu diller dalgalanır bir durumdadır ve ancak yüzyıl boyunca durulup kararlılığa kavuşacaklardır. En önemli kelimelerin değişmez ve yerli yerinde bir anlamı olmadığı için, düşüncenin aracı olarak kullanılmaları güçtü. Ayrıca şu da söyleniyordu: Latin yazarlarında, bir duygu, ahlak ve siyaset deneyimine dayanan bir hazine vardı; bütün zamanlarda görülebilecek durumlar kadar, sorunlar da bu yazarlarca ele alınmıştı. Başlı başına bir felsefeyi, bir insan ve toplum bilimini içeren din, her yere sızıyordu: Din dersleri ve ödevlerinin yanı sıra, küçükler için eski yazarların Tanrı ve ahlâk üzerine yazdıklarından parçalar alan basit kitaplar vardı; İlk Çağ düşünce ve insanlarına hep Hıristiyan görüş açısından bakılıyordu; böylece, bu öğretimin eksiksiz, dört-dörtlük olduğu düşünülüyordu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Dersler, iki döneme bölünüyordu. Birinci dönemde üç sınıf vardı: Gramer, özellikle şiire ayrılmış yunan ve latin dili edebiyatı ve bir de uzanlatım (rhetorique) sınıfları. Uzanlatım, bir bilimdir: Büyük yazarların incelenmesinden, inandırmanın kanunlarını çıkarır; sonra onları kurallar ve öğütler haline getirir.</span></span>
  </blockquote>

  <blockquote class="calibre_10">
    <span class="italic"><span class="calibre_1">Öğrencilerin çoğu, koleji, ilk dönemden sonra terkediyorlardı. Ötekilerse, ayrıca iki yıl felsefe öğrenimi yapıyorlardı; biçimsel mantık, metafizik ve ahlâk üzerinde duruyorlardı. Biçimsel mantık, insan zekâsının ortaya koyduğu büyük eserlerin incelenmesinden usavurmanın kanunlarını çıkaran, giderek bir düşünme sanatı öğreten bir bilimdir. Öğrenciler matematik ve fizik de öğreniyorlardı; ne var ki, fizik, maddenin doğası ve nitelikleri üstüne usavurmalara indirgenmişti. Herşey, Aristoteles öğretisinin -kıyaslar halinde- bir açıklanışına varıyordu; kimi zaman, bir parça Descartes ve Locke da giriyordu işin içine.</span></span>
  </blockquote>

  <blockquote class="calibre_10">
    <span class="italic"><span class="calibre_1">Dersler, birinci dönemde aslında etkindi. Latince, çoğu kez doğudan yöntemle öğretiliyordu; konular bir yana, fransızca tek kelime yoktu içinde. Çok geçmeden dile egemen olan öğrenci durmadan latince ödev yapıyordu: Öyküler kaleme alıyor; nesir ve nazım masallar yazıyor; ağıtlar, neşideler, övgüler, savunmalar, söylevler düzenliyordu. İkinci dönemde, daha fazla ders vardı ve öğrenciler not alıyorlardı. Ancak, bir sorunun durumunu kavramak ve bir düzine kıyası izlemek, gençler için zor bir çabayı gerektiriyordu; konular, kıyaslı tartışmalarla sürdürülüyordu. Önde gelen kişilerle ana-babaların önünde temrinler, komediler, okuma ve tartışmalar, öğrenimi tamamlıyorlardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bu öğretim, saldırılara uğradı.</span></p>

  <p class="calibre_6"><span class="calibre_1">Kimi insanlar, «anasını öldürdükten sonra Neron’un duyduğu vicdan azapları» deyip alay ediyorlardı uzanlatımla; öğrenciler böylesi bir cinayeti işlemediklerine göre, kendiliklerinden söyleyecekleri hiçbir şey olamaz, diyorlardı. Başka hasımlar, «cevher ile ilinek karşısında insan tek anlamlı mıdır?» gibi sorulara bakıp felsefe konularını eleştiriyorlardı. Bu eleştirilere verilen haklı yanıtlar da vardı. Ama asıl eleştiri şuydu: Geleceğin tacirleri, sanayicileri ve tarımcıları için hiçbir şey yoktu bu öğretimde. İleride yüksek öğrenim yapma niyetinde olmadan, koleje gelip birkaç yıl geçiren zanaatçı ve köylü çocukları, zamanlarını boşa geçirdikleri izlenimi içindeydiler. Şöyle düşünülüyordu: Hiç olmazsa Fransa’da, dil yeterince oturmuştu ve edebiyat hayli zengin idi, öyle olunca da latince ancak pek gerekli temalar ve çeviriler için işe yarayabilirdi; bunun gibi, bilimler, hayli ilerlemeler kaydetmişti ve usavurmalarla tanıtlamalar için yeterince güzel örnekler koymuştu ortaya, öyle olunca da uzanlatımın ve mantığın yığınla anlamsız inceliklerinden vazgeçilebilirdi. Bütün bu eleştirilerin doğal sonucu olarak,</span> <span class="bold"><span class="calibre_1">klasik eğitimi yenileştirmek ve teknik eğitimi geliştirmek</span></span> <span class="calibre_1">için girişimlerde bulunuldu.</span></p>

  <p class="calibre_6"><span class="calibre_1">Neler yapıldı?</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Hemen hemen her yerde, kolejlere yeni konular gelip girdi: Prusya’da II. Friedrich, 1763’te fransızca öğretimini soktu okullara; ve, Aristoteles’in mantığı yerine, Wolff’un mantığını koydu. Avusturya’da, 1773 tarihli ders planı, fizik, felsefe ve ahlâkta deneysel yöntemi emretti. Fransa’da kimi tarikatların kolejleri, 1763’ten sonra da üniversite, grameriyle fransızcayı öğretime soktular ve uzanlatımı da Fransız yazarlarının yardımıyla incelemeğe başladılar. Okullara modern tarih girdi ve, çok geçmeden, bir kronoloji olmaktan çıkıp uygarlıkların, yönetimlerin ve dış politikanın incelendiği bir ders oldu. 1760’tan sonra, birçok kolejlerde, deneysel fizik kürsüleri kuruldu, fizik dershaneleri açıldı. Programlara yabancı diller girmeğe başladı. Felsefede profesörler Newton’u, Locke’u, Descartes’ı reddediyorlardı; bu da, onları tanıma merakını uyandırıyordu. Kimi hocalar, bu filozoflara hak veriyor ve içlerinden bazıları da kıyas yoluyla açıklamayı terkediyordu. Az da olsa, kimi dinsel tarikatların kolejlerinde, daha da göz alıcı değişiklikler oldu: İsteyen öğrenci latincesiz ders görebilecekti ve dersler arasında seçme yapabilecekti. Ne var ki, kolejlerin çoğu geleneğe bağlı kaldı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Kolej hocalar, uygulamalı derslere karşı oldukları için, teknik eğitim yapan özel okullar açıldı. Hecker, Almanya’da, 1747 yılına doğru, ilk «Gerçek Okul»u kurdu; II. Friedrich, 1763’ten sonra Prusya’da bu tür okullar çoğalttı. Almanya’da ticaret okulları kum gibi kaynaşmaya başladı. Fransa’ya da girdi bunlar: Alsace’da, 1781 yılında, Mulhouse tacirleri ilk ticaret okullarını açtılar; birkaç tarım okulu da kuruldu. Hepsinde din, yaşayan diller, tarih, coğrafya, matematik fizik, desen öğretiliyor; ayrıca, uzmanlık alanına göre, kimya, doğal bilimler, ticarî yazışma, muhasebe, başlıca ülkelerin ağırlık ve ölçüleri, ticarî işlemler gösteriliyor, ekim ve atölye çalışmaları yapılıyordu. Tüm öğretim, uygulamaya ve günlük yaşama yönelmişti.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bunlar yanı sıra, özel askerî ve denizcilik okulları açıldı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="bold"><span class="calibre_1">Yükseköğretime</span></span> <span class="calibre_1">gelince... Yaşları biraz daha ilerde ve daha yüksek derecede bilgileri edinecek olgunluğa erişmiş gençlere hitap eden bu öğretimde, üniversiteler, yeni bilimlerin ve uygulamalı bilimlerin bütünü göz önüne alındığında, geriye dönük kaldılar ne yazık ki! Alman üniversiteleri, krallık topraklarının ya da öteki büyük işletmelerin yönetimine hazırlanan gençler için ticarî işletme dersleri koydular programlarına. Halle, Heidelberg, Göttingen üniversiteleri, uygulamalı kimya ve mekanik dersleri vermeğe başladılar. Ancak, ilahiyat ve yunan ve latin edebiyatı profesörlerinin karşı çıkmaları sonucu, çok geçmedi kaldırıldı bu dersler. Habsburglar, yönetimlerindeki ülkelerde, özellikle Kuzey İtalya’da Pavia’da, üniversitelere deneysel bilimler ve yararlı bilgiler soktular. Ne var ki, genel olarak, yeni öğretimi, üniversitelerin yanında, akademiler, edebî ve bilimsel kurumlar, özel kuruluşlar örgütlediler. Fransa’da bilginler, zengin meraklılar, model ve makinelerden oluşan çeşitli kolleksiyonlara sahiptiler; bunlar bir araya getirildi:</span> <span class="italic"><span class="calibre_1">Sanatlar ve Meslekler Millî Konservatuarı</span></span> <span class="calibre_1">böyle oluştu. Buffon’un yönettiği Krallık Bahçesi, bilimsel yayınların ve öğretimin bir merkezi oldu. Bilginlerin verdiği botanik, kimya, anatomi, eczacılık dersleri yığınla öğrenciyi çekip durdu. Fransa’da olduğu gibi, Avrupa’nın çeşitli ülkelerinde madencilik okulları açıldı; Fransızların</span> <span class="italic"><span class="calibre_1">Köprüler ve Şoseler Okulu</span></span> <span class="calibre_1">(1147), modern mühendislikte örnek oldu her ülkeye.</span></p>

  <p class="calibre_6"><span class="calibre_1">Orta öğretimden gelen gençlerin yetiştirildiği askeri akademiler kuruldu. Bu arada modern topçuluğu öğreten okullar açıldı; bunların içinde en ünlüleri, Fransa’da ve Hanovre’daki topçuluk okullarıydı. Bütün Avrupa’da, en ileri yüksek teknik öğretim ise Fransa’daydı; Fransız ordusunun mühendisleri, tüm Avrupa’nın en yetkin mühendisleri olarak görüldüler. Haritacılık ve denizcilikteki yüksek eğitimi de bu arada zikredelim.</span></p>

  <p class="calibre_6"><span class="calibre_1">Bütün bu okullarda, öğretim</span> <span class="bold"><span class="calibre_1">uygulamaya yönelik</span></span><span class="calibre_1">ti. Dersler, pek büyük bir bilimsel nitelik taşıyordu ve her alana özgü bir seçme de yapılmıştı. Örneğin, maden mühendisleri için kimya, maden bilgisi, hidrolik, havalandırma, maden işletmesi dersleri veriliyordu. Öğrenciler, dershanelerde çeşitli pratik sorunları çözüyor ve planları çiziyorlardı; laboratuvarlarda çalışıyorlardı. Zamanın yarısı, genellikle altı günden üçü çalışmalara ayrılmıştı: Köprü ve istihkâm yapımı, barut üretimi, manevralar, atışlar... Ayrıca, yazın bir bölümünde fabrikalara stajlara gidiliyor; kamu işleri şantiyelerinde çalışılıyor; gemi yapım ve onarımı işlerinde hünerler geliştiriliyordu. Bilimle pratik, zekâ çalışmasıyla el çalışması içiçeydi ve, bu yakın birlik, mesleki öğretime en büyük değerini kazandırıyordu. Bir tarihçi, Fransız yüksek teknik eğitiminin, XVIII. yüzyılda bütün Avrupa’da, yani dünyada en iyisi olduğunu söyler ki, doğrudur.</span></p>

  <p class="calibre_8"><span class="calibre_1">BASIN</span></p>

  <p class="calibre_6"><span class="calibre_1">XVII. yüzyılın başlarında doğmuş süreli basın, XVIII. yüzyılda, daha fazla özgürlük ve siyasal yaşamdaki etkinlik sayesinde, Hollanda’da ve özellikle İngiltere’de pek gelişti; bu gelişme, onlara öykünerek, düşünsel yaşamın yoğunlaşması ve basının sağladığı siyasal eylem araçları daha da çoğaldığı ölçüde, öteki ülkelerde de oldu.</span></p>

  <p class="calibre_6"><span class="calibre_1">Basın hemen her yerde, ülkenin durumunu pek doğru yansıtıyordu.</span></p>

  <p class="calibre_6"><span class="bold"><span class="calibre_1">Hollanda gazeteleri</span></span><span class="calibre_1">, bir</span> <span class="italic"><span class="calibre_1">Gazette d’Utrecht</span></span><span class="calibre_1">, bir</span> <span class="italic"><span class="calibre_1">Gazette</span></span> <span class="calibre_1">de</span> <span class="italic"><span class="calibre_1">Leyde</span></span><span class="calibre_1">, geçen yüzyılda kazandıkları Avrupa çapındaki başarılarını sürdürürler. İyi haber alan yayınlardır bunlar: Çoğu kez pek önemlidir yazdıkları, örneğin kimi andlaşma tasarılarından söz ederler, ya da skandal dolu haberler yayarlar. Bu cesaret de, bu küçük cumhuriyetçi ülkedeki yayıncıların yararlandıkları özgürlüğün sonucudur; dünya ticaretinde büyük yeri olması, Ren’in denize döküldüğü yerde Avrupa’nın en etkin dar denizlerinin buluştuğu noktada bulunması da etkilemektedir bunu. Çoğu kez fransızcadır gazeteler ve her yerde okuyucu bulmaktadırlar; ve, bu dil, orta sınıflarla halkın yabancısı olduğundan, başka ülkelere girip çıkmasına da hükümdarlar ses çıkarmazlar. Alabildiğine serbesttirler, ve çoğu kez, yabancı hükümetler, küstahlık ve patavatsızlıklarına bakıp, ülkenin gazetecilerinden Birleşik-Eyaletlerin hükümetine yakınırlar. Hükümet, onlara korkutucu işaretlerde bulunur gerçi; ne var ki, pek seyrek sonuç verir bu tehditler. Bir defasında, Prusya kralı II. Friedrich bizzat işin içine girdi: Groningue kentinde bir gazete kendisine saldırmıştı; Prusya elçiliğinden bir görevli gidip gazeteciyi görür ve saldırıyı sürdürürse yapılacak olanı söyler: «Öyle bir karar alınacaktır ki, yaşamınızın geri kalan yıllarını pişmanlık içinde geçireceksiniz!». Hollanda gazetelerinin rakipleri de vardı: Fransızca çıkan bu gazeteler, büyük devletlerde olduğundan çok daha fazla özgürlüğe sahip küçük ülkelerde yayınlanıyorlardı ve başarılarını da doğru haber ve açık yüreklilikleri sağlıyordu. Liege’de, Berne’de, Kolonya’da böyle gazeteler görüyoruz:</span> <span class="italic"><span class="calibre_1">Journal de Herve, L’Esprit des Journaux, Gazette de Berne, Gazette de Cologne.</span></span></p>

  <p class="calibre_6"><span class="calibre_1">Bununla beraber, hükümdarlardan paraca yardım görmektedir kimisi.</span></p>

  <p class="calibre_6"><span class="bold"><span class="calibre_1">İngiltere’de</span></span> <span class="calibre_1">modern görünüşlü bir basın açılıp serpildi. Bu basın, görece pek özgürdür: Gazete çıkarmak için önceden izin yoktur; isteyen istediği gazeteyi yayınlar. Önceden sansür de yoktur; makaleleri, yayınlanmadan önce, resmi bir sansürcü okuyup, kesip budayamaz. Temsili bir rejimle yönetilen ve parlamento yaşamında daha şimdiden hayli yol almış olan bir ülkede bir zorunluluktur da bu; çünkü, yurttaşların bir bölümü seçmendir ve düşüncelerini açıklamalıdırlar. Ne var ki, basın, sadece siyasal bir gereksinme değildir; siyasal yaşamın bütün biçimlerindeki gelişmenin bir sonucudur bu ve, öyle olduğu için de, düşünce ve haber alış-verişi bütün ötekilerle beraber artıp durmaktadır.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Görece yetkinliğe ulaşmış bir basındır bu. Önce haftalık olan süreli yayınlar, Londra’dan hareket eden başlıca yollar üzerinde üç posta seferi işlemeğe başlar başlamaz, haftada üç kez çıkmaya başlarlar. 1702-1735 yılları arasında yayımlanan</span></span> <span class="italic"><span class="bold"><span class="calibre_1">Daily Courant</span></span></span> <span class="italic"><span class="calibre_1">ilk gündelik gazete oldu. Süreli yayınlar için de dört tip vardır: Siyasal gazete; en ünlü örneği Addison’un -1712 yılına değin büyük başarıların sahibi-</span></span> <span class="italic"><span class="bold"><span class="calibre_1">Spectator</span></span></span><span class="italic"><span class="calibre_1">’u olan ve öyle olduğu için de İngiltere’de ve kara Avrupasında yığınla taklidi görülen ahlaki gazete; haber gazeteleri; son olarak da, «magazin» denen ve dünyada ilginç ne ki oluyor yansıtan dergi. İlk dergi, 1731’de yayımlanan, çift sütun üzerine 42 sayfalı aylık</span></span> <span class="italic"><span class="bold"><span class="calibre_1">Gentleman’s Magazine</span></span></span> <span class="italic"><span class="calibre_1">oldu. Ne var ki, bu tür ayrımlar mutlak değildir. Siyasal organlar, ahlaki denemeler ve haberler yayımlarlar; haber gazeteleri siyasal makaleler, magazinler de parlamento tartışmaları hakkında özel değerlendirmeler verirler. Bu büyük ticaret ülkesinde, gazeteler ilanlarla yaşarlar.</span></span>
  </blockquote>

  <blockquote class="calibre_10">
    <span class="italic"><span class="calibre_1">İngiliz basını, hali vakti yerinde olanların basınıdır. Bu tuzu kuru takımı, 1712’de konulan ve gitgide ağırlaşan «pul vergisi» ile yoksulları saf dışı ederler. Bu vergi, halkı cehaletten çekip kurtaran ve çocuklarına okumayı öğreten bir kuruşluk yığınla küçük gazeteyi ortadan siler. Bununla beraber, kahveler sayesinde, gazeteleri esnaf takımı bile okumaktadır; Montesquieu, kiremit aktaran bir işçinin gazete okuduğundan şaşarak sözeder.</span></span>
  </blockquote>

  <blockquote class="calibre_10">
    <span class="italic"><span class="calibre_1">Partilerin ve hükümetin yararlanmak istedikleri bir mücadele basınıdır bu. Parti şefleri gazeteler kurarlar; en parlak kalemler birbirleriyle tartışmaya girişirler; içlerinden kimisi büyük İngiliz yazarlarıdır: Defoe, Swift, Fielding. Bir büyük senyör, Bolingbroke da, 1728 ile 1731 yılları arasında, partisine bağlılık içinde gazetecilik yapar. Başbakan Walpole (1721-1742)’un bir yazarlar takımı vardır, makalelere taslak hazırlar, yığma gazeteye esin verir, bağımsız ya da hasım gazeteleri paraca destekler; bu destek, devlete yılda 50.000 Sterline malolur. Bütün siyaset adamları, gazetecilere, Parlamento hakkında yalnız iyi şeyler söylemek konusunda anlaşmış durumdadırlar. Parlamentodaki oturumlar herkese açık değildir; içerde olan biteni dışarıya yaymak da yasaktır: Başbakanın, milletvekillerinin sıralarının arasına girip banknot dağıttığını halkın bilmemesi için de gerekliydi bu; basın, kösteklenmiş ve, bir bakıma, boyun eğdirilmiş oluyordu böylece.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Herşeyden önce, mesleklerinin hakkını vermek amacıyla, gazeteciler,</span> <span class="bold"><span class="calibre_1">bağımsızlıklarını sağlamayı</span></span> <span class="calibre_1">denediler. Partilere karşı, haberler sayesinde, hatta rakipleri safdışı bırakan pul vergisi sayesinde bu amaçlarına eriştiler. Dergi yöneticileri, Avam Kamarasındaki oturumların değerlendirilmesini, önce milletvekillerinin adlarının iki harfini belirterek yayınladılar; Swift’in romanının yayımlanmasından sonra da, Lilliput Senatosu’ndaki tartışmalardan bahsediyormuş gibi yaptılar; son olarak, tartışmaları açıkça yayımladılar ve gazeteler de onları izledi. III. George’un kişisel yönetime kalkmasının doğurduğu uzun bunalım, özellikle Wilkes davası ile damgalandığı için, gazetecilerin zaferi ile sonuçlandı. 1771’de, parlamento tartışmalarını yayımladıkları için tutuklanan gazeteciler, Londra’da yargıçlarca serbest bırakıldılar; ve, kamuoyu öylesi bir noktaya vardı ki, Parlamento yasağı kaldırıldı. Son olarak, yargıçlara, bir makalenin hakaret niteliği taşıyıp taşımadığına karar verme yetkisini sağlamak için girişilen çabalardan sonra, 1792’de, bu görev jüriye bırakıldı ve böylece korunan gazeteciler bütünüyle özgür kaldılar.</span></p>

  <p class="calibre_6"><span class="bold"><span class="calibre_1">Amerika’daki İngiliz kolonilerinde</span></span><span class="calibre_1">, basın güçlükle gelişti. Mürekkep, kâğıt ve harfler, Avrupa’dan geldiği için pahalıydı. Pek az abone vardı: Çünkü, haberler nadirdi ve gecikerek veriliyordu; Atlantik’i aşma beş ile sekiz hafta sürüyordu ve Kuzey kolonileriyle Güney kolonileri arasındaki ilişkiler de daha az ağır değildi. Bununla beraber, 1775’te, -az çok düzenli- 34 haftalık vardı; bunların içinde de en önemlisi Franklin’in Filadelfiya’daki</span> <span class="italic"><span class="calibre_1">Pensylvania Gazette</span></span><span class="calibre_1">’i idi. Bağımsızlık savaşı sırasında, düşünce mücadelesi özellikle broşürlerle oldu; öyle de olsa, Sam Adams’ın</span> <span class="italic"><span class="calibre_1">Boston Gazette</span></span><span class="calibre_1">’i ile Thomas Paine’in gazeteleri bir rol oynadılar. Amerikanlarda süreli yayın zevki gelişti. Kâğıt, mürekkep, harf imalathaneleri kuruldu ve böylece İngiltere’ye avuç açmaktan kurtuldu basın. 1782’de 43 süreli yayın vardı; ve 1784’de, ilk günlük gazete,</span> <span class="italic"><span class="calibre_1">Pensylvania Packet</span></span> <span class="calibre_1">yayınlanmaya başladı.</span></p>

  <p class="calibre_6"><span class="calibre_1">Avrupa kıtasında, mutlak monarşinin hüküm sürdüğü her yerde, basın önceden izne, tekele ve önceden sansüre tâbidir. Öte yandan, gazeteciler, cahil ve yüzeysel diye her yerde özellikle horlanmaktadır. Asıl önemli olan kitap ve broşürdür. Bütün zamanların ilk gazetecisi Voltaire, gazetelerde yazmadı. Böylece, elle yazılmış palto altında satılan gazeteler, basının bu düşük biçimi hayli boldur.</span></p>

  <p class="calibre_6"><span class="calibre_1">Bununla beraber,</span> <span class="bold"><span class="calibre_1">Fransa’da</span></span><span class="calibre_1">, genel bir gevşeyiş basını destekler. Yeni gazeteler, ayrıcalığı olan süreli yayınlara bir tazminat öderler: Siyasal haberler için</span> <span class="italic"><span class="calibre_1">Gazette de France</span></span><span class="calibre_1">’a; edebi yazılar için</span> <span class="italic"><span class="calibre_1">Mercure de France</span></span><span class="calibre_1">’a; bilimsel yazı ve haberler için de</span> <span class="italic"><span class="calibre_1">Journal des Savants</span></span><span class="calibre_1">’a ödenir bu tazminat. Fransa dışında yazılan ötekiler, Dışişleri Bakanlığına bir ödemede bulunarak yurda girerler. Hükümette birliğin olmayışı, sansüre karşı koruyan bir Bakan bulma olanağını da sağlar. Her türden süreli yayınlar kum gibi kaynaşırlar. Kitapçı Panckoucke, 1772 yılından başlayarak, gerçekten bir gazete tröstü kurar; 1787’de de,</span> <span class="italic"><span class="calibre_1">Gazette de France</span></span><span class="calibre_1">’la</span> <span class="italic"><span class="calibre_1">Mercure de France’</span></span><span class="calibre_1">ın ayrıcalıklarını elde eder ve kendilerini okutan kavgacı kalemleri hizmetine alır. Bununla beraber, İngiliz basınına oranla gecikmişlik büyüktür; 1777 yılındadır ki, ilk günlük gazete,</span> <span class="italic"><span class="calibre_1">Journal de Paris</span></span> <span class="calibre_1">yayınlanır.</span></p>

  <p class="calibre_6"><span class="calibre_1">Hükümet, Fransız gazeteleriyle bütün Avrupa’daki Fransız dilindeki gazeteleri kendine bağlamak için çabada bulundu; bu yolda büyük paralar harcadı. Bunun yanı sıra, kendi gazeteleri de olsun istedi: Choiseul, 1761’de</span> <span class="italic"><span class="calibre_1">Gazette de France</span></span><span class="calibre_1">’ı, Dışişleri Bakanlığına bağladı ve onu «Cumhuriyetçi bir renk»e büründürttü; Vergenne, basına dayanıp kamuoyunu Amerika savaşına hazırladı. 1775 yılından başlayarak,</span> <span class="italic"><span class="calibre_1">Gazette de France’</span></span><span class="calibre_1">la</span> <span class="italic"><span class="calibre_1">Mercure de France</span></span><span class="calibre_1">, «başkaldıranlar»la öğünüyorlardı. Dışişleri Bakanlığı, 1776’dan başlayarak, bir gazeteyi gizlice yönetti:</span> <span class="italic"><span class="calibre_1">Les Affaires de l’Angleterre et de l’Amerique</span></span><span class="calibre_1">’di bunun adı; durmadan İngiltere’ye saldırıyor ve Bağımsızlık Bildirisinin ilkelerini öğmeye, Thomas Paine’in demokratik yergisi olan</span> <span class="italic"><span class="calibre_1">Sens Commun</span></span> <span class="calibre_1">(Sağduyuyken uzun parçalar yayınlamaya kadar götürüyordu işi.</span></p>

  <p class="calibre_6"><span class="calibre_1">Bu ise ateşle oynamaktı.</span></p>

  <p class="calibre_6"><span class="calibre_1">Avrupa’nın öteki ülkeleri ise Fransa’dan aşağıdaydılar. İzinler alabildiğine hasislikle veriliyordu; sansür ise çok daha sertti. Süreli yayınlar, Frankfurt, Hamburg, Kolonya, Augsburg gibi birer ticaret merkezi olan</span> <span class="bold"><span class="calibre_1">serbest kentlerde</span></span> <span class="calibre_1">geliştiler özellikle; öyle de olsa, sansür can sıkıcıydı yine de. Her yerde asıl önemli olan edebi yayınlardı. Bütün hükümdarlar içinde, II. Friedrich, basından en çok yararlananı oldu: Prusya’daki büyük kentlerde gazeteler kurdurdu; kendisi de makaleler yazdı; yalan ve yanlışı büyük bir ustalıkla kullandı. Alman ve protestan kamuoyunu katolik Avusturya’ya karşı kışkırtmak için elinden geleni yaptı. Avrupa kamuoyunu etkilemek için de Cleves’de fransızca bir gazete kurdu:</span> <span class="italic"><span class="calibre_1">Courrier du Bas-Rhin</span></span><span class="calibre_1">. Herkes gibi o da, fransız dilindeki Avrupa gazetelerine para yardımı yaptı. Her aracı kullanıp hasımlarıyla mücadele etti; hasım</span> <span class="italic"><span class="calibre_1">Gazette de Cologue</span></span><span class="calibre_1">’un müdürüne sopa arttırması ünlüdür. Avusturyalılar, onlar da büyük kentlerin gazetelerini II. Friedrich’e karşı desteklediler. Avrupa’nın bir başka ucunda, Batı’nın düşünsel yaşamına gözlerini açan Rusya’da, Çariçe II. Katerina,</span> <span class="italic"><span class="calibre_1">Herşeyden Bir Parça</span></span> <span class="calibre_1">adlı dergiyi yönetiyor ve polemik yapıyordu orada. II. Joseph’inki gibi, az-buçuk basın özgürlüğü denemeleri olduysa da fazla sürmediler.</span></p>

  <p class="calibre_6"><span class="calibre_1">Böylece, basın güçlü bir eğitim aracı olarak ortaya çıkar. İngiliz ve Fransızların birçok süreli yayınları büyük değer taşırlar. Ne var ki, soylu ve burjuva, özellikle hali vakti yerinde ve kültürlü kişilere hitap etmektedir bu basın; halkçı basının dönemi gelmemiştir henüz. Ve daha şimdiden, kimi kişilerin elinde, basın bir yalan ve kamuoyunu saptırma aracıdır.</span></p>

  <p class="calibre_6"><span class="calibre_1">Gözden geçirdiğimiz teknik usullerin hepsi, ister bütünüyle yeni olsunlar, ister kullanışları yeni bir boyut ve yeni biçimler kazanmış olsun, gerçekten «Devrim» adına lâyıktır. Avrupalılar, o güne değin bilinen herşeyi aşan araçlara sahiptiler. Kendi yaşamlarına ve bütün insanların yaşamına çeki düzen vermeğe girişebilir, giderek tüm insanları insanlığın yüksek düzeyine ulaştırmaya kalkabilirlerdi. Fetih ve sömürüyü, sadece iştahlarını gidermek için denediler çoğu kez. Yüce gönüllü niyetlere karşın, Avrupa uygarlığının XVIII. yüzyıldaki çıkarcı eğilimi, okyanus-ötesi insanları, Avrupa’nın elinde olan en yetkin şeylere inandırmanın önünde bir engel olup çıktı.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_8"></div>
</body>
</html>
