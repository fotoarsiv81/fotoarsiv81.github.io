<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 4</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM III</span></span></span><br class="calibre2" />
  <span class="italic"><span class="bold"><span class="calibre_1">AVRUPA VE AMERİKA’DAKİ AVRUPALILAR</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Avrupa, Afrika’nın bir komşusu ve Asya’nın uzantısı olduğu halde, Eski Dünya, Avrupa uygarlığına hemen hemen kapalı kaldı. Avrupalılar, denizlerin ötesinde, Yeni Dünyada yeni toplumlar oluşturmayı başardılar. Petersburg’tan Quebec’e ve Nouvelle-Orleans’a, Venedik’ten Lima’ya ve Buenos-Aires’e kadar</span> <span class="bold"><span class="calibre_1">ortak bir uygarlık</span></span> <span class="calibre_1">egemendir.</span></p>

  <p class="calibre_6"><span class="calibre_1">Atlantik bir bağdır, engel değil.</span></p>

  <p class="calibre_6"><span class="calibre_1">Önce, deniz yolu, kolaylık bakımından kara yolculuklarından üstündü; ve, deniz yoluyla, Avrupa, Asya’ya olduğundan çok daha fazla Yeni Dünyaya yakındı. Sonra, Avrupa ile Amerika arasındaki coğrafi farklılıklar, bölgelerin uçsuz-bucaksızlığı ile bir örnekliği, insan için ezici ögelerin gücü, Avrupa ile Afrika ve Asya arasında görülenlerin pek üstünde olmasa da, Amerika kıtasına kolayca girebilme olanağı, beyaz insanın yaşayabileceği iklim alanlarının genişliği ile dengeleniyordu. Son olarak, Amerika’da, Avrupalılar, hiçbir yerde, Asya’da olduğu gibi büyük insan kalabalığı ve güçlü İmparatorluklarla karşılaşmadılar; karşılarına çıkan, oraya buraya serpilmiş, maddi düzeyi düşük, insan sayısı az topluluklar oldu; Meksika ve Peru’da olduğu gibi, daha uygar imparatorlukların bulunduğu yerde bile, bu imparatorluklar teknik bakımdan Avrupalıların gerisindeydiler ve bir avuç fatih, başkaldırmaya hazır insanların tepesindeydi.</span></p>

  <p class="calibre_6"><span class="calibre_1">XVIII. yüzyılda, yeni dünyadaki Avrupalı toplumlar, pek çabuk gelişirler; nüfus sayısı, çalışma ve zenginlik, düşünsel etkinlik, her şey artar. Bu topluluklar, metropoldekilerden farklı bir örf ve çıkarlara sahip olduklarının bilincine varırlar. Bir</span> <span class="bold"><span class="calibre_1">ulusal görüş</span></span> <span class="calibre_1">uyanır. Bu toplumlar, uyruk olarak, koloni olarak görülmelerine, yalnız ana-yurdun çıkarları açısından kendilerine bakılmalarına git gide daha az tahammül ederler; merkantilist öğretiye göre, kolonilere sadece metropolle ya da öteki kolonilerle ticaret yapmayı ve yalnız ana-yurtta eksikliği duyulan şeyi üretmeyi dayatan düzene bağımlı kalmayı, giderek metropolce yönetilmeyi istemez olurlar artık. Özerkleşmeye ve bağımsızlığa eğilim vardır her yanda. Ne varki, bu eğilim, gelişim derecesine göre belirgindir.</span></p>

  <p class="calibre_6"><span class="calibre_1">Böylece, bir ayırım yaparak incelemeli onları.</span></p>

  <p class="calibre_8"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">PORTEKİZ AMERİKASI</span></span></p>

  <p class="calibre_6"><span class="calibre_1">Brezilya, metropole muhalefetin en az canlı olduğu ve bağımsızlık isteğinin en az belirgin olduğu bir Amerika kolonisidir. Brezilya, sarsıntısız gelişti ve, yüzyılın sonlarında, kişiliğini ortaya koymaya hazırdır; ne var ki, bu çözümü zorla dayatma isteğinde değildir, düşünmüyordur da hatta.</span></p>

  <p class="calibre_8"><span class="calibre_1">YÜZYILIN BAŞLARINDA BREZİLYANIN DURUMU</span></p>

  <p class="calibre_6"><span class="calibre_1">Bununla beraber, Brezilya</span> <span class="bold"><span class="calibre_1">sadece metropol için</span></span> <span class="calibre_1">vardır; Portekiz onun sömürülmesini kendisine ayırmıştır: Yabancı tacirlerin oraya girmesini yasaklamıştır; 1703’de, Methuen andlaşmasıyla, İngiltere’ye, Brezilya’yla serbest ticaret</span> <span class="calibre_9">•</span> <span class="calibre_1">yapma hakkını tanıyan bir istisna tanınmışsa, Birleşik-Krallığı şaraplarına açmak, kendine bir koruyucu sağlamak, koloni için gerekli mamul maddeleri üretemediği içindir. Rehberi, kendi çıkandır. Portekiz’in her yıl Brezilya’ya gönderdiği donanmaya, İngiliz malları yükleyen, Lizbon’daki İngiliz ticaret acentesidir; bir depolama ve yeniden dağıtım limanı olan Londra için, Brezilya ürünlerini toplayan da yine aynı acentedir.</span></p>

  <p class="calibre_6"><span class="calibre_1">Yüzyılın başlarında, tarım başlıca kaynaktır. Portekiz, kolonilerde yetişen nesneleri bekler Brezilya’dan. Ona, bağcılığı, zeytin ve dut dikimini kesinlikle yasaklamıştır; kolonlar, şarabı, zeytinyağı ve ipeği -hem de pahalıca- Portekiz’den satın almak zorundadırlar. Tuz ve boyalar üzerinde tekel vardır ve Portekiz kralı kendine alıkoymuştur onların ticaretini; böylece, tuzun yüksek fiyatı balık avcılığını ağırlaştırır. Şeker kamışı, işlenmeden Portekiz devletinin imalathanelerine ayrılmıştır; kolonlar, tütünün işlenmesinden doğacak karı, Portekiz’e bırakmak zorundadırlar. Bütün ürünlerden bir Kilise ondalığı alınır; ancak kral toplar bunu ve bir bölümünü kendisine ayırır.</span></p>

  <p class="calibre_6"><span class="calibre_1">Portekiz, bunların dışında, ülkenin yönetimini de belirler.</span></p>

  <p class="calibre_6"><span class="calibre_1">Portekiz’e ve çıkarlarına mutlak bağımlı bu rejime, kolonlar kolayca tahammül ediyorlardı; çünkü,</span> <span class="bold"><span class="calibre_1">gerçekten çok görünüşte</span></span><span class="calibre_1">ydi o. Portekiz’den gelen görevliler, yerlerinde pek az kalıyorlardı; asıl yerleşik kurumlar ülkede oturanlardan oluşuyordu. Aslında, bu görevliler, görevlerine bir gelir kaynağı olarak bakıp yüklerini tutmaktan başka bir şeyi düşünmedikleri için, yerli kurumları hareketlerinde serbest bırakmışlardı. Portekiz yönetiminin despotik kuralları, liberal bir uygulanış içindeydi orada. Öte yandan, insan toplulukları dağınık, mesafeler büyük, gidiş-geliş ağırdı: Yerel görevliler gibi, büyük toprak sahipleri de istediklerini yapıyorlardı.</span></p>

  <p class="calibre_6"><span class="calibre_1">Ülkede emek gücü eksikliği vardı; sermaye eksikliği de.</span></p>

  <p class="calibre_6"><span class="calibre_1">Brezilyalılar, ne siyasal rejimi, ne de iktisadi rejimi değiştirmenin gereksinmesini duyuyorlardı. Alçakgönüllü ve uysal kişiler olarak görülüyorlardı. Gururlu diye şöhret bırakmış da olsalar, sıradan görevlerle yetiniyorlardı. Bu görevleri Brezilya’da doğmuş Avrupalılar yerine getirirdi; en zengin olanlar, daha yüksek görevlere erişir idiyseler de, genellikle metropolün Portekizlilerine ayrılmıştı bunlar. Öte yandan, bu yüksek mevkiler, soyluluk da kazanıyorlardı. Yığınla melez horlanmış değildi. Sosyal bölünmeler, derinin görünüşüne dayanmıyordu. Renkli insanlar da, Brezilya’da doğmuş Avrupalılar gibi kamu görevlerine girebiliyorlardı. Etkin ve girişimci olan melezler, orta sınıf içinde çoktu; bu sınıf içinde vahim hoşnutsuzluklar da yoktu.</span></p>

  <p class="calibre_6"><span class="bold"><span class="calibre_1">Brezilya’nın birliği güçlükle oluşuyordu</span></span><span class="calibre_1">. Bölgelerden her biri, kendi limanlarının çevresinde ayrı bir yaşam içindeydi; ve herbirinin Lizbon’la ilişkisi, birbirleriyle olduğundan daha fazlaydı. Öte yandan, her bölgenin kendine özgü parası vardı. Kimi bölgelerde bir tarım kolonizasyonu yayılmaya başlamıştı. Ülkenin içi hemen hemen boştu. İktisadi soyutlanışı, idari soyutlanış bir kat daha artırıyordu: Lizbon, kral naibini umursamadan, doğrudan doğruya genel başkanlarla ilişkide bulunmayı âdet edinmişti.</span></p>

  <p class="calibre_6"><span class="calibre_1">Böylece, halk, yakasını kolaylıkla sıyırabileceği bir egemenliğe tahammül ediyordu; çünkü, Portekizli görevliler pek azdı ve, yeterli ve düzenli ücret almayan Portekizli askeri birlikler, yerel milislerden çok daha az sayıda idiler.</span></p>

  <p class="calibre_8"><span class="calibre_1">POMBAL’İN REFORMLARI VE SONUÇLARI</span></p>

  <p class="calibre_6"><span class="calibre_1">Brezilya yavaş yavaş zenginleşti, nüfusu arttı, bütünlüğünü sağladı. Baş nedeni, İngilizlerin İspanyol İmparatorluğunda tezgâhladıkları ve büyük bölümü Brezilya’dan geçen kaçakçılık oldu. Bu ticaret, girişimcilere gerekli sermayeyi sağladı ve Brezilya’da bölgeler arasında ilişkileri çoğalttı.</span></p>

  <p class="calibre_6"><span class="calibre_1">Öte yandan, 1700’e doğru altın, 1725’ten başlayarak da elmas madenleri keşfedilip işletmeye açıldı. Ülkeyi geliştirmek için sermaye, yeni iktisadi bölgeler, Brezilya’nın bölgeleri arasında alış-veriş ve git gide büyüyen birlik: Madenlerin bulunuşunun yararları bunlar oldu.</span></p>

  <p class="calibre_6"><span class="calibre_1">Nüfus da arttı ve bileşimi değişti. Madenlere köle sağlayabilmek için Amazon bölgesine değin insan avına çıkıldı. Cizvitler, buna karşı çıktılar ve yerlileri esirlikten kurtarmaya çalıştılar. Özellikle pek zayıf yerliler, madenlerde eriyip gittiler. Öyle olunca, Afrika’daki Portekiz topraklarından kitle halinde zenci getirmek gerekti ve yüzyılın sonuna değin yavaşlamadan sürdü bu. Aynı zamanda, Portekiz hükümeti tarıma pek önem verdiği için, kimi adalardan yer ve iş sağlayıp köylüleri çekiyordu Brezilya’ya. 1750’den 1777’ye değin,</span> <span class="bold"><span class="calibre_1">Pombal’in reformları</span></span><span class="calibre_1">nı görüyoruz.</span></p>

  <p class="calibre_6"><span class="calibre_1">Portekiz’de olduğu gibi Brezilya’da da büyük şeyler yaptı o.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Bir «aydın despot» olarak, Brezilya’yı kralın yönetimine daha sıkıca bağlamak istedi. Bağış yoluyla atanan son genel-başkanların görevine son verdi; hepsi görevli idi artık. Ve bütün görevliler, görevlerinde sürekli kalacaklardı; öyle olunca da, ülkeyi tanıyabildiler ve karar serbestliği elde ettiler. Kent meclisleri, sadece belediye yetkileriyle donandılar.</span></span>
  </blockquote>

  <blockquote class="calibre_10">
    <span class="italic"><span class="calibre_1">Merkantilizme yürekten inandığı için, andlaşmalara dokunmaksızın, Brezilya’yla ticarette, İngilizlerin yerine Portekizlileri geçirmeyi denedi. Biraz da bu yüzden Portekiz sanayisini geliştiriyordu. Brezilyalılara, Portekiz’de kurulacak aynı sanayi kolunu kurmayı yasakladı; onlara, zenci köleler, Yerliler ve aşağı-halk tabakası için kaba yün ve pamuk dokumaları bıraktı: Devletin desteklediği büyük kapitalist Portekiz şirketleri yoluyla Brezilya’yı kalkındırmaya girişti. Kimi kumpanyalar pek güzel sonuçlar elde ettiler.</span></span>
  </blockquote>

  <blockquote class="calibre_10">
    <span class="italic"><span class="calibre_1">Madenlerden, Portekiz kralı için daha fazla kazanç elde etmenin yollarını aradı. Yerlilerin köle olarak tutulmasının kötülüklerine inandığından, 1755’te azat etti onları; kimi nedenlerle buna karşı çıkan Cizvitleri kovdu Brezilya’dan. 1777 ve 1778 tarihli andlaşmalarla da, İspanya’yla olan sınır güçlüklerini sonuçlandırdı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Özetle, sermaye, el-emeği, üretim, bölgeler arasında ilişkiler: Pombal, herşeyi geliştirdi.</span></p>

  <p class="calibre_6"><span class="calibre_1">Ne var ki, dizginleri sıkma bahasına oldu bu.</span></p>

  <p class="calibre_6"><span class="calibre_1">1777’den sonra, Pombal Bakanlıktan çekilmiş olduğundan, ticaret kumpanyalar ortadan kaldırıldı; ancak, aldığı öteki önlemler sürdürüldü. Güzel sonuçları oldu hepsinin de. Kuzey, gelişmesini sürdürdü; eski şeker kamışı ve tütün ekiminden başka, son olarak gelenler, yani endigo ve pirinç, kahve, pamuk ve kakao üretimi gelişti; bakır dış-satımı arttı. Tarım, gerçekten büyük zenginlik getirdi; gönenç, Brezilya nüfusunu da, 1776 ve 1806 yılları arasında iki katına çıkardı.</span></p>

  <p class="calibre_6"><span class="calibre_1">Ne var ki, nüfusu daha artmış, daha zengin ve daha birleşmiş ülke, metropolün dayattığı sıkı rejimin sakıncalarını daha fazla duymaya başlamıştı; Pombal, daha da sıkı hale getirmişti rejimi. Ülke, ticaret özgürlüğünü, plantasyon ve imalathane özgürlüğünü dilemeğe başlıyordu; ayrıca, Brezilya’yı Brezilyalılar yönetmeli ve Brezilyalılar için yönetmeliydiler. Fransa’dan gelen «felsefî» düşünceler, Brezilya’da doğmuş zengin ve bilgili Avrupalılar arasında yayılıyordu; ve, Birleşik-Devletler örneği bağımsızlık düşüncesini uyandırıyordu. Hoşnutsuzlukların ve kaygıların belirtileri vardır. Aslında, Brezilya ulusu, anayasasını yapma yolundaydı ve, Portekiz’den ayrılmak, hemen hemen bir zaman ve fırsat sorunuydu. Ancak, bütün olarak, Portekiz idaresinin görece liberalizmi sayesinde, Brezilya’da keskin bir bunalım yoktur.</span></p>

  <p class="calibre_8"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">İSPANYOL AMERİKASI</span></span></p>

  <p class="calibre_6"><span class="calibre_1">İspanyol Amerikasının gelişimi de Brezilya’nınkine benzer; ne var ki, ulusal duygu orada daha fazla gelişti ve</span> <span class="bold"><span class="calibre_1">bağımsızlık bunalımı</span></span> <span class="calibre_1">da 1789’da başladı. Niçin? Çünkü, Portekiz’den daha güçlü olan İspanyol devleti, «koloni andlaşması»nı daha sertlikle uyguladı; ayrıca, İspanyol imparatorluğunun beyazları, renkli insanların karşısında tekelci bir anlayışla, bir kast davranışıyla göründüler; bu bakımdan, Portekiz’in tutumu aynı derecede olmamıştır.</span></p>

  <p class="calibre_8"><span class="calibre_1">UTRECHT ANDLAŞMASININ ERTESİNDE DURUM</span></p>

  <p class="calibre_6"><span class="calibre_1">1714’te İspanya kralı, metropol İspanyollarının gerisinde insanlarla dolu bir İmparatorluğun mutlak sahibi olarak görür kendini; ve, bu İmparatorluk, hükümdarın ve İspanya’nın çıkarına kanırta kanırta sömürülmelidir ona göre.</span></p>

  <p class="calibre_6"><span class="calibre_1">Batı İmparatorluğu, İspanya’dan, kral adına Hint Konseyi’nce yönetilir. Bu Konseyin kararlarını iki genel vali yerine getirir: Biri Yeni-İspanya’nındır ve Meksiko’da oturur; öteki Peru’nundur Lima’da yerleşmiştir. Kralın seçtiği bu genel valiler bütün yetkilere sahiptirler. Onların emirleri altında Guatemala’da ve Saint-Domingue’de genel-yöneticiler bulunur; Küba, Porto-Riko ve Florida yöneticileri de onlara bağlıdır. Yerliler dışındaki toplulukların yerel yönetimi belediyelere (cabildos) bırakılmıştır. Adaleti, ilk aşamada sorgu yargıçları yerine getirir; ikinci ve üçüncü aşamada dinleyiciler de katılır. Yerli halklar, örflerini sürdürebilirler; ancak Katolik Kilisesinin ilkelerine aykırı olmamalıdır bu; kendilerine göz-kulak olup yargılayan ayrı görevliler (corrogidors) vardır; ücretini verip zorla çalıştırabilirler de onları. Bütün bu görevlileri, ya doğrudan İspanya Kralı, ya genel vali, ya da yöneticiler seçerler. Ne var ki, hükümdarın mutlak otoritesi, tâ belediyelere değin kendini hissettirir.</span></p>

  <p class="calibre_6"><span class="calibre_1">İmparatorluğu tek başına</span> <span class="bold"><span class="calibre_1">metropol</span></span> <span class="calibre_1">sömürür: İmparatorluk, İspanya’nın ürettiği bir şeyi üretemez; imal ettiğini imal edemez; İmparatorluğun ürettiğini yalnız İspanya satın alabilir, tüketeceğini de o satar ona. 1718’de Cadix’e taşınmış olan Sevilla Ticaret Odası, batıya gidecek gemilerin büyüklüğünü, sayısını bizzat kendisi belirler. Gemiler, kervan halinde Cadix’ten yola çıkar; yükünü beli yerlerde boşaltır, orada satılır onlar ve İmparatorluğun çeşitli yerlerinden getirilmiş ürünleri yükler ve dönerler İspanya’ya. İspanya İmparatorluğu ile çıkış yeri arasında doğrudan tek ticaret köle ticaretidir; o da, 1713’ten beri İngilizlerin tekelindedir.</span></p>

  <p class="calibre_6"><span class="calibre_1">Bu</span> <span class="bold"><span class="calibre_1">yasak ve tekel rejimi</span></span><span class="calibre_1">, İmparatorluğu pahalı almaya, ucuz satmaya zorlar; öyle olduğu için de, tarım ve sanayisinin gelişmesini engeller. O da, Brezilya’nın çektiği acıları çekmektedir. İşletme biçimi sermaye ve emek gücünü azaltır. İspanya ve kaçakçılar, değerli madenleri çektikleri için, ödemelerde para sıkıntısı vardır. Taşımada yığınla insan kullanılmaktadır. Kendi meşrebine göre katolik olan bu ülkede, ölçüsüz derecede rahip ve rahibe dolaşır; bunlar da etkiler el-emeği azlığını.</span></p>

  <p class="calibre_6"><span class="calibre_1">İspanya devleti, Amerika’daki uyruklarında, belli geleneksel düşünceleri sürdürmenin arkasındadır. Dinci çevrelerin yönettikleri kolej ve ilkokullar çoğunluktadır. Kitaplar nadir ve pahalıdır; yalnız Meksika ve Peru’da basımevi vardır. Hükümet, basına göz kulak olur; tehlikeli saydığı kitapların İmparatorluğa girmesini engeller ve akılcı eğilimdeki eserleri yasaklar. Baş yardımcısı Engizisyon’dur; onun yaptığı bir liste vardır ki, yasaklanmış yazar sayısı 5.420’yi bulur. Amerikalılar, vesayet altındadırlar.</span></p>

  <p class="calibre_6"><span class="calibre_1">Ayrıca, büyük bir hoşnutsuzluk da vardır İmparatorlukta: Amerika’da İspanyollardan doğanlar, kendilerini İspanya’ya feda edilmiş görürler; çünkü, hemen bütün yüksek kamu görevlileri İspanya’da doğmuş İspanyollara ayrılmıştır ve yerel görevlere bile giremezler. Ama bu insanlar, metropol için ayıp gördükleri kast anlayışını sürdürürler. Melezleri horlarlar; onlar da, kanlarında beyaz kanı bulunduğu için Yerlilerden tiksinirler. Yerliler ise, bir yabancı fatihin sömürdüğü yenik bir insan olmanın acısıyla doludurlar. Kralın İspanyollara verdiği toprakların üzerinde yaşayanların, uygun bir ücret karşılığında da olsa, madenlerde ve tarlalarda zorla çalışma yükümlülükleri vardır; yollarda ve kamu yapılarında da çalıştırılırlar. Yerliler için çıkarılmış kanunlar pek güzeldir; ancak, o denli geniş bir ülkede, uzaktaki bir hükümetin olan-bitene göz kulak olması olanaksızdır. Çoğu kez aşırı bir çalışmaya, az ücrete, kötü beslenmeye mahkûm edilmiş Yerliler efendilerinden nefret ederler. Yerlilerin de altında köle zenciler vardır ve, çoğu, hâlâ tazeliğini sürdüren bir özgürlüğün anısını yaşarlar. Hepsinin de altında</span> <span class="italic"><span class="calibre_1">zambos</span></span><span class="calibre_1">’lar bulunur: Bir zenci meleziyle Yerlilerden doğmuşlardır; herkes horlar onları, en ağır ve ücreti de en az işler onlara ayrılmıştır çoğu kez.</span></p>

  <p class="calibre_6"><span class="calibre_1">Bu kast rejimi kinleri bileyliyordu. XVII. yüzyılın başlarından başlayarak, Portekiz İmparatorluğundan farklı olarak, İspanyol imparatorluğunda</span> <span class="bold"><span class="calibre_1">yaygın bir</span></span> <span class="bold"><span class="calibre_1">başkaldırı ve bağımsızlık</span></span> <span class="calibre_1">isteği vardır.</span></p>

  <p class="calibre_8"><span class="calibre_1">1713’TEN 1759’A DEĞİN İSPANYOL İMPARATORLUĞU</span></p>

  <p class="calibre_6"><span class="calibre_1">Güney Amerika’dan Kuzey Amerika’ya değin uzanan İspanyol İmparatorluğu, III. Carlos’a kadar, kuzeye doğru, özellikle din görevlilerince yayıldı. Ticaret sayesinde, zenginlik ve nüfus da arttı. Ne var ki, ayrıca kaçakçılık da, İmparatorluğa büyük ölçüde çeşitli malları sokuyor ve oradan da başka malları çıkarıp götürüyordu. Önce İngilizler uyguladılar bunu; ancak onların rakipleri de vardı: Fransızlar ve Hollandalılar; depo olarak da Antiller’i kullanıyorlardı.</span></p>

  <p class="calibre_6"><span class="calibre_1">Kaçakçılık, Fransızların egemen olduğu Cadix yoluyla ticaretin yararlarını azalttığı için, İspanya’yı yoksullaştırıyor ve öteki Avrupalı güçleri de birbirinin karşısına çıkarıyordu. İngiliz hükümetinin kaçakçılara destek sağlaması, 1739-1748, 1762-1763 yıllarındaki İngiliz-İspanyol savaşlarının temel nedeni olmuştur. Ancak, kaçak ticaret, yabancı tacirlere büyük kazançlar sağlarken, İspanyol İmparatorluğunda oturanlara da, normal ticaretten çok daha fazla kârlar sağlıyor, onları daha fazla üretime götürüyor ve malî ve insansal araçlar veriyordu ellerine.</span></p>

  <p class="calibre_6"><span class="calibre_1">Böylece,</span> <span class="bold"><span class="calibre_1">büyük bir iktisadî gelişme</span></span> <span class="calibre_1">oldu. Taşıt sayesinde, madenler merkezileşti; ve, XVII. yüzyılda azalmış olan üretimleri de arttı. Bu madenler, Avrupa’ya, gelişmesi için gerekli nakdi sağladı; ve, Avrupa’da derin iktisadî, sosyal ve siyasal değişikliklere yol açan fiyat yükselişine katkıda bulundu. Bu merkezileşme, ayrıca Amerika’da, And yaylalarının «ılımlı» ve «soğuk» topraklarında yiyecek ekimine de hız verdi; mısır, arpa, buğday, zeytincilik ve bağcılık gelişti; plantasyonlar da, eskiden olduğundan daha fazla bu konuya eğildiler. Kolonlar ve Amerika’da doğmuş İspanyollar, tarıma toprak kazanmak ve Peru’da, Kolombiya’da, Venezuella’da, Guyan’da, Meksika’da, Antiller’de, «sıcak topraklar»da şeker kamışı, tütün, vanilya, kakao ve kahve ekimi sağlamak için zenci köleleri kullandılar; boya ve kınakına gibi çeşitli maddelerin elde edilmesi için ormanların işletilmesinde, melezler ve Yerliler çalıştırıldılar. Hayvan yetiştiriciliği dev boyutlara vardı; et ve derisinden çok taşımadaki hayvan gereksinmesi hız verdi işe.</span></p>

  <p class="calibre_6"><span class="bold"><span class="calibre_1">Düşün yaşamı</span></span> <span class="calibre_1">da gelişti. 1722’de, yetkili makamlar, Meksika’da bir sürekli gazeteye,</span> <span class="italic"><span class="calibre_1">Mercure Volant</span></span><span class="calibre_1">’a izin verdiler; gazete, Avrupa’dan haberlerin yanı sıra, fizik ve doğa bilimleri üstüne makaleler yayımlıyordu. Ancak, özellikle Fransa’dan gelen kaçak yayınlar, Amerika’da doğmuş İspanyollar yeni düşüncelere çekti.</span></p>

  <p class="calibre_6"><span class="calibre_1">Nüfusun ve işlerin çoğalması, kaçakçılığı önleme ve üretime göz-kulak olma kaygısı, İngiliz tehditi, yeni yönetim birimlerinin doğmasına ve görevlilerin artmasına yol açtı. Ne var ki, bu</span> <span class="bold"><span class="calibre_1">denetim sıklaşması</span></span><span class="calibre_1">, ülkenin gelişmesine ve özgürlük ve özerklik gereksinmesine zıt bir önlemdi; halkta daha önce zaten varolan hoşnutsuzluğa bunlar da eklenince, başkaldırılar patlak verdi.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Bunlar arasında gördüklerimiz şunlar: Amerika’da doğmuş İspanyolların, Paraguay’da, 1721 yılındaki komün hareketi; Amerika’da doğmuş İspanyollarla asıl İspanyolların Peru’da (1741) ve Meksika’daki (1742) başkaldırılan; Venezuella’da toprak sahiplerine karşı melezlerle Yerlilerin 1749 yılındaki ayaklanmaları.</span></span>
  </blockquote>

  <blockquote class="calibre_10">
    <span class="italic"><span class="calibre_1">İspanyol hükümeti, 1750’de Portekiz’le bir andlaşma imzaladığında, Paraguay’daki Cizvitler de başkaldırdı: Andlaşma, Paraguay’da dinci çevrelerin ellerindeki toprakları Portekiz’e bırakıyor ve Cizvitleri de o toprakları boşaltmaya zorluyordu. Böylece, bu andlaşmanın tertipçisi olan İngilizlere, Brezilya’ya serbestçe girdikleri yetmiyormuş gibi, Bolivya ve Peru yaylalarına giden yollar da açılıyordu; bu ise, yeni bir kaçakçılık olanağıydı ve kendi başlarına terkedilmiş Yerlilerin selametini tehdit ediyordu. Cizvitler, baş eğmeyi reddettiler. İspanyollarla Portekizlilere karşı koymak için istihkâmlarını kurdular. Onlara boyun eğdirmek için savaş gerekti. Bu süre içinde, Şili’de, Arokan’lara karşı savaş sürüyordu; Arokan’lar, başkaldırmış yerlilerdi ve bir devlet kurmuşlardı.</span></span>
  </blockquote>

  <p class="calibre_8"><span class="calibre_1">III. CARLOS DEVRİ</span></p>

  <p class="calibre_6"><span class="calibre_1">III. Carlos zamanında (1759-1788), kesin ilerlemeler oldu. Bu kral, İspanyol kolonileştirmesinin temel ilkelerini saklı tuttu; ancak, İspanya ile İmparatorluğa, her ikisi için de</span> <span class="bold"><span class="calibre_1">ortak bir çıkar ve anlayış</span></span> <span class="calibre_1">yaratmak gerekliliğini anladı ve işe koyuldu.</span></p>

  <p class="calibre_6"><span class="calibre_1">III. Carlos, İspanyol imparatorluğunu genişletmeyi ve, İngilizlere karşı iktisadî durumunu da savunmayı başardı.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">2 Ocak 1762’de, Fransa’nın yanında İngilizlere karşı savaşa giriyordu. Sonuç yenilgi oldu: l Ağustosta İngilizler Havana’yı alıyorlardı; La Vera Cruz’a saldırdılar ve İspanyollar da karşı koyamadılar; 22 Eylülde, bir İngiliz donanması, Pasifikte İspanyolların büyük sığınağı Manille’i alıyordu. 1763’te barış, ya Porto-Riko’yu, ya da Florida’yı bırakmaya zorluyordu İspanya’yı; III. Carlos, Fransızlar Mississippi’nin sol yakasını İngilizlere bıraktıkları için iyiden iyiye tehdit edilen Florida’yı terketmeyi yeğledi. Bir denizcilik okulu olan Terre-Neuve’deki dalyanlardan da vazgeçti. Honduras’ta boya ağaçlarını kesme hakkını da verdi İngilizlere; bu ise, Pasifik’e doğru girişimlerini sürdürme olanağı sağlıyordu onlara. Bunlara karşılık Havana ile Küba’yı yeniden elde ediyordu; ve İngilizler, İspanyol İmparatorluğunda bir ticaret tekeli kurma iddialarından da vazgeçiyorlardı. Kaçakçılıkları sona erdi mi? XV. Louis, Florida kaybını gidermek amacıyla, III. Carlos’a, Mississippi’nin sağ yakasını bıraktı. Amerikan Bağımsızlığı gündeme girdiğinde, III. Carlos, 1779’dan 1783’e değin, Fransızların bağlaşığı olarak İngilizlere karşı savaşa katıldı ve Versailles andlaşması Florida’yı geri verdi ona.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bunu, Portekizlilere ve başkalarına karşı başarılar izledi.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Böylece, İspanyol İmparatorluğunun sınırları, her yönde genişlemişti ve, komşularının, toprakça ve iktisadî bakımdan el uzatmalarına karşı, git gide daha iyi korunur hale gelmişti.</span></p>

  <p class="calibre_6"><span class="calibre_1">III. Carlos, bir «aydın despot» olarak, İspanyol İmparatorluğunun idaresini de güçlendirdi ve düşün yaşamını destekledi. Ne var ki, iktisadî ilkeler değişmedi; tekelci rejim, bütün sertliğiyle sürdü. Mamul madde sağlayan İspanya’ydı ve ticaret de İspanya’ya dönük kaldı. Amaç, İspanyolların ticaret ve sanayisini geliştirmekti; aynı zamanda, Amerika’da doğmuş İspanyolların Amerikan örneğine öykünmelerini engellemekti. III. Carlos, 1778’de, İspanya ile imparatorluk arasında, belli limanlar arasında da olsa, ticaret serbestliğini ilân etti; Meksika bunun dışında tutuldu ise de sonra ona da tanındı bu serbestlik. Ne var ki, bu özgürlük, İspanya ile imparatorluk arasındaki ilişkileri çoğaltmaya yönelikti; öyle olduğu için de, tekelci rejimin temelinde bir değişiklik yapmadı. Bununla beraber, yine de büyük bir gelişmeye yol açtı. İspanya daha fazla mal sağlıyor, daha fazla da alıyordu; Amerika’da doğmuş İspanyollar zenginleşiyor, kentler kalabalıklaşıyor ve güzelleşiyordu.</span></p>

  <p class="calibre_6"><span class="calibre_1">III. Carlos’un despotik yönetimi, imparatorluk için bir iyilik olmuştur.</span></p>

  <p class="calibre_6"><span class="calibre_1">Öyle de olsa hoşnutsuzluk da büyüyordu. Artan gönenç, bireysel bağımsızlık ve kişisel değer duygusunu uyandırıyor, bir kazanç kaynağı da olan</span> <span class="bold"><span class="calibre_1">özgürlük gereksinmesini</span></span> <span class="calibre_1">daha çok hissettiriyordu. Alınan önlemlere karşın, Fransız filozoflarının düşünceleri ülkeye sızıyordu. Kitap kaçakçılığı eskisinden çok daha fazlaydı. Fransız öğretmenler, Rousseau’nun ve</span> <span class="italic"><span class="calibre_1">Ansiklopedi</span></span><span class="calibre_1">’nin öğretilerini de getiriyorlardı beraberlerinde.</span></p>

  <p class="calibre_6"><span class="calibre_1">Birleşik-Devletler örneği umutları uyarıp duruyordu.</span></p>

  <p class="calibre_6"><span class="calibre_1">Bu düşünceler, toplumun yüksek sınıflarına bile sızmıştı. Ne var ki, ülkenin zenginleşmesinden ve düşünsel gelişmesinden yararlananlar, hemen hemen Amerika’da doğmuş İspanyollardı tek başına. Üniversiteler onlara ayrılmıştı; ve renkli insanlar, kendilerini beyazlardan ayıran mesafenin büyüdüğünü görüyorlardı. Bütün önlemlere karşın, Yerliler hâlâ sömürülüyordu. Aşağı sınıflar, İspanyollara olduğu gibi, Amerika’da doğmuş İspanyollara karşı da bir başkaldırıya hazırdılar.</span></p>

  <p class="calibre_6"><span class="calibre_1">İspanyol Amerika’sının nüfusu da metropolden kat kal fazlaydı artık.</span></p>

  <p class="calibre_6"><span class="calibre_1">Yüzyılın son çeyreğinde başkaldırı hareketi yeniden başlar.</span></p>

  <p class="calibre_6"><span class="calibre_1">1778’de, bir İspanyol albay ve yöneticinin oğlu, Şili’nin ve Peru’nun gelecekteki kurtarıcısı San-Martin ve, 1783’te de Amerika’da doğmuş İspanyollardan gelen zengin bir ailenin çocuğu Bolivar böylesi bir ortamda doğuyordu.</span></p>

  <p class="calibre_6"><span class="calibre_1">1789’da, «Ben İspanyolum» denmez artık; «Ben Amerikalıyım» denir.</span> <span class="bold"><span class="calibre_1">Bağımsızlık hareketi</span></span> <span class="calibre_1">daha şimdiden başlamıştır. IV. Carlos’un tepkisi ve Fransızların İspanya’yı fethi bu inanışı genişletip duracaktır.</span></p>

  <p class="calibre_8"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">«ADALAR»</span></span></p>

  <p class="calibre_6"><span class="calibre_1">Fransızlar ve İngiliz Antiller’in, bir başka adıyla «Adaların,</span> <span class="bold"><span class="calibre_1">ortak yığınla özelliği</span></span> <span class="calibre_1">var. Metropolleri için birer tip-kolonidir bunlar; yani, ana-yurtta kesinlikle olmayan ürünleri sağlarlar ve ana-yurdun yetiştirdiği ürünlerden hemen hiçbirini de yetiştirmezler. Tütün, endigo, özellikte şeker kamışı ve kahve plantasyonları git gide çoğalır durur; bütün bunlar, Afrikalı kölelerin aktığı geniş alanlardır. Bu ürünler, İngiliz «üç köşeli» ticareti denen, en zengin ticaretin konusudurlar: İngiliz gemileri, Liverpool’dan Gambia ve Gine’ye, zencilerle değiş-tokuş için inci-boncukla dokuma getirir, sonra Antiller’de şeker, rom, tütün ve pamuk karşılığında dağıtır onları ve bu aldıklarını Avrupa’ya getirir; buna benzeyen Fransız ticareti de Saint-Malo, Nantes, La Rochelle, Bordeaux limanlarını zenginleştirir ve İngiltere’nin ticarî rakibi yapar Fransa’yı. Bir ırkçılık bölgesidir de bu. Ekim-biçim, köleler aracılığıyla, mümkündür ancak. «Zenciler ve zenciler için yiyecekler, işte kolonilerin ekonomisi»! Beyazlardan oluşan kapitalist plantörlerin debdebeli aristokrasisi, bir üst kast olarak yaşar; zencilere bir beyazla evlenme olanağı tanımaz; kamu görevlerinden, milis örgütlenişinden uzak tutar onları; Beyazlar gibi giyinmelerini yasaklamıştır; okumalarını reddeder ve Kilisenin eşitçi hıristiyan dininin dışında tutar onları.</span></p>

  <p class="calibre_6"><span class="calibre_1">İngilizlerin elindeki adalar büyük bir bunalım içindedirler ve, Britanya İmparatorluğunu olduğu gibi, Avrupa barışını da sarsar bu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">1713 yılından beri, şeker tüketimi alabildiğine artmıştı Avrupa’da. Öyle olduğu için de, şeker kamışı Antiller’de başta gelen ekin olmuştu. Ne var ki, İngilizlerin elindeki adalarda, toprağın hızla halden düşüşü, böylece çok sayıda siyahı köle ile çok gübre kullanma zorunluluğu, maliyet fiyatını alabildiğine yükseltti. Tersine, Fransız Antiller’inde, toprak ekime daha sonra açıldığı ve daha az yorgun olduğu, kölelerden de daha iyi yararlanıldığı için, düşük fiyata ürün sağlanıyordu. Fransızlar, şekerlerini, % 40 ucuzuna satabildiler. 1728’den beri, Avrupa kıtasında her yerde Fransız şekeri İngiliz şekerini tahtından indirdi. Daha kötüsü, Yeni-İngiltere’deki İngiliz kolonlar, şekerli sıvı ile romu gidip Fransız Antiller’inden alırlar; ve, karşılığında, tahıl, et, yapım araçları, gemi verirler. İngiliz Antiller’i hepsinden yoksundur ve oradaki kolonlar, Kuzey-Amerikalılardan aldıklarını nakit olarak ödemeleri gerektiği için, İspanyol İmparatorluğunda kaçakçılığı yoğunlaştırmak zorunda kalırlar; bu da 1739 yılı savaşına yol açar. Fransız Antiller’i bolluk içindedir, fiyatlar düşüktür orada; ve, Fransızlar, şeker fiyatını daha da düşürürler. O kadar ki, İngiliz Antiller’indeki İngiliz tacirler, hile yapıp Fransız şekeri alır ve onu yollarlar Londra’ya; ve, İngiltere bile, ilke olarak İngiliz şekeri kullandığı halde, Fransız şekerinin istilasına uğrar. İngiliz plantörler tepkide bulunurlar: Sözleri geçer kişilerdir; pek zengin oldukları için, Avam Meclisine üye seçtirir ve kimi üyeleri de satın alırlar. Örnek kolonlar, vazgeçilmez alıcı ve satıcı olarak görüldükleri için, onları ilgilendiren herşey kamuoyunu etkiliyordu. Böylece Yeni-İngiltere ile Fransız Antiller’i arasındaki ticaretin yasaklanmasını isterler. Ne var ki, bütün İngiliz ticaret sistemi sarsılacaktır bundan; çünkü, Yeni-İngiltere’deki kolonların, metropolden aldıkları şeyleri ödeyebilmeleri için Antiller’le ticarete gereksinmeleri vardı. Plantörler, en azından, 1733 tarihli kanunu çıkarttırırlar: Bu kanun, yabancı Antiller’den Amerika kıtasına getirtilen şeker üzerine ağır vergiler koyar; ve, 1739 tarihli bir kanun da, merkantilist öğretinin tersine, Avrupa’ya doğrudan doğruya şeker yollama olanağını sağlar onlara. Ancak, Yeni-İngiltere’deki Amerikalıların, hepsi bir arada Kuzey Amerika kadar kalabalık olan bütün Antiller’e, pazar olarak gereksinmeleri vardır. Böylece, tam bir ticaret özgürlüğü gerekiyordu onlara ya da Fransız Antiller’ini ele geçirmek!</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Böylece, bu koloniler,</span> <span class="bold"><span class="calibre_1">sert mücadelelerin konusu</span></span> <span class="calibre_1">olurlar: Her iki ulustan kolonların, korsanların sürekli uyuşmazlığının yanı sıra, devletlerin de uyuşmazlığıdır bu; «Adalar» ve onların ticareti, Avusturya Veraset Savaşları, Yedi Yıl Savaşı ile Amerikan Bağımsızlık Savaşı boyunca, büyük Fransız-İngiliz mücadelelerinin nedenleri arasındadır. Fransızlar, 1763’te, Paris andlaşmasında, Tabago ile kimi adalar üzerindeki haklarından vazgeçip, Antiller’deki en iyi adalarını, onların yanı sıra Senegal’de siyahi ticareti için önemli Goree adacığını kurtarmış olmayı büyük bir başarı sayarlar. İngilizler, bundan dolayı derin acılar duyarlar. Fransızlar da İngilizler de, Kanada ile Hind’e daha az önem verirler. Kolonilerin rolü hakkındaki işte bu genel kanı nedeniyledir ki, 1783 Versailles andlaşmasında, İngilizleri yenmiş olan XVI. Louis, Tabago’yu, Sainte-Lucie’yi ve Senegal’deki kuruluşlarını istemekle yetinir.</span></p>

  <p class="calibre_6"><span class="calibre_1">«Adalar», ilke olarak, koloni andlaşması rejimine tabiydiler. Ne var ki, plantörlerin zenginliği ve plantasyonların ticarî önemi, devletleri hayli ödüne zorluyordu. Öte yandan, İngilizlerin elindeki adalarda temsilî kurumlar vardı. Fransızlarınkine gelince; kurullar, hükümetlerin de kolladığı mülkiyet sahiplerinin çıkarlarını destekliyorlardı. Bununla beraber, kolonlar, etkinlikleri üzerinde kalmış engellerden hoşnutsuz idiler; özellikle Fransızlar arasında, 1789’da güçlü bir özerklikçi akım vardır, öyle ki kimi Fransızlarda ayrılıkçılığa kadar uzanıyordu bu.</span></p>

  <p class="calibre_8"><span class="bold"><span class="calibre_1">IV</span></span><br class="calibre2" />
  <span class="bold"><span class="calibre_1">1763 YILINA DEĞİN FRANSIZ VE İNGİLİZ KUZEY AMERİKASI</span></span></p>

  <p class="calibre_6"><span class="calibre_1">Kuzey Amerika’daki Fransız ve İngiliz yerleşmesi, 1763’te İngilizlerin zaferiyle sonuçlanacak bir mücadeleye sahne olur; bu mücadelede yenilenler Fransızlardır, ama en başta da Yerliler.</span></p>

  <p class="calibre_6"><span class="calibre_1">Nasıl?</span></p>

  <p class="calibre_8"><span class="calibre_1">ÜLKE VE YERLİLER</span></p>

  <p class="calibre_6"><span class="calibre_1">Kuzey Amerika’da Fransız ve İngiliz kolonlar, Avrupa’nın dörtte birine eşit genişlikte, bir «ormanlar denizi»nin içindeydiler. Beyazlar, ormandan tarıma az-buçuk toprak kazanmışlardı. Kıyıya yakın yerlerde, çoğu kez adacıklar halinde varlığını sürdürüyordu orman; ancak, daha uzaklarda düzlükler daralıyordu. Mississippi yakınlarında Yerlilerin yol açtıkları yangınlar, yüksek otlarla örtülü geniş çöller oluşturmuştu; onların da ötesinde bozkırlar başlıyordu. Ancak, birkaç keşifçi ve kürk tacirinin dışında, ormanda kolonileştirme henüz başlamıştı.</span></p>

  <p class="calibre_6"><span class="calibre_1">Bu alabildiğine geniş ortamda sarı derili, elmacık kemikleri çıkık, siyah ve düz saçlı</span> <span class="bold"><span class="calibre_1">Moğol kökenli yerliIer</span></span> <span class="calibre_1">yaşıyordu. Sayıları fazla değildi; bir olasılıkla 400.000’den azdılar; genellikle mısır ekimi, yaban yemişi toplama, alegeyik ve karaca avcılığı karışımına dayanan yarı-göçebe, yarı-yerleşik bir yaşam biçiminden doğuyordu bu azlık ve, bu yaşamı sürdürmek için de, ilkbahar ve sonbaharda odundan yapma köylerini terkeder, gidip çadırlarda yaşarlardı. Örgütlenişleri anarşik bir nitelik gösteriyordu: Ortak bir atadan gelenlerin oluşturduğu klanlar, kabileler halinde toplaşıyorlardı; her kabilenin, kolonları ve savaş şeflerini temsil eden bir kurulu vardı. Erie ve Ontario göllerinin doğusundaki İrogua’larda, Alabama’nın Krik’lerinde, kabileler, kabile şeflerinin kurulu ile konfederasyon birliklerine gitmişlerdi. Ne var ki, bu birliklerin kabileler üzerinde hiçbir zorlayıcı araçları yoktu; kabilelerin klanlar üzerinde, klanların da bireyler üzerinde hiçbir etkileri yoktu. Her yerli, arkadaşlarıyla bir yağma seferine çıkabilirdi ve, kaynaklar yetersiz olduğu için, sık sık yaptıkları da buydu. Andlaşmalar sık sık bozulurdu; Yerlilerle Avrupalılar arasında sürekli bir savaş vardı.</span></p>

  <p class="calibre_6"><span class="calibre_1">Avrupalıların karşısında, Yerliler hep yenik durumdaydılar ve sürülüyorlardı. Ateşli silahları kullanmayı iyi öğrenmişlerdi; ne var ki, Beyazların tarım tekniğini özümseyememişlerdi. Beyazlar, savunulması kolay küçük bir alandan, bütün bir yıl kendilerine yetecek besini çıkartıp elde etmesini biliyorlardı. Oysa, Yerlilere uçsuz-bucaksız bir alan gerekiyordu; öldürdükleri hayvanları çoğaltmak için böylesi bir genişlik olmalıydı. Avrupalıların attıkları her adım av hayvanlarının yok olmasını ya da kaçışını getiriyordu beraberinde; ve Yerliler, açlıktan ölmemek için çekilmek zorundaydılar. Öte yandan, aralarında daha birleşmiş olan Avrupalılar, onların bölünmüşlüklerinden yararlanıyor, birbirlerinin karşısına çıkarıyorlardı onları. Son olarak, Yerlilerin bir kötü talihi oldu: Anglo-Saksonlar Amerika’da öteki Avrupalı hasımlarını yenmişlerdi. Fransızlar, Yerlilere karşı yumuşak davranıyor, onları anlamaya, yetiştirmeye ve özümsemeye çalışıyordu. İspanyollar, onları korumak için kanunlar çıkarıyorlardı. Anglo-Saksonlar ise, her yerde olduğu gibi burada da, kuramda olmasa bile, iç güdüleri bakımından ırkçı idiler. Yerlilerden tiksiniyor ve onları yok etmeye yöneliyorlardı. Protestan olarak, Kutsal Kitap’tan hareket edip kendilerini haklı çıkarmaya çabalıyorlardı: Tanrı, bu ülkeyi onlara bağışlamıştı; İbranilerin vaktiyle Kenanîlere yaptıklarını onlar da Yerlilere yapmalıydılar.</span></p>

  <p class="calibre_8"><span class="calibre_1">FRANSIZ VE İNGİLİZ KOLONİLERİ</span></p>

  <p class="calibre_6"><span class="calibre_1">Kuzey Amerika’daki</span> <span class="bold"><span class="calibre_1">Fransız kolonileri</span></span><span class="calibre_1">, büyük bölümünü Kanada’nın oluşturduğu Yeni-Fransa’yı içeriyordu önce; Yeni-Fransa, Utrecht andlaşmasıyla, Acadie’nin, Terre-Neuve’ün ve Hudson körfezinin büyük bir bölümünden yoksun kalmıştı. Fransa, kürkçülük dışında, metropoldekine pek benzeyen şeyler üreten bu topraklara git gide ilgileniyordu. Quebec’e, yılda bir otuz kadar gemi uğrardı. Görevliler ve askerler, uzun zaman kalırlardı oralarda; çoğu evlenir ve mülk edinirlerdi. Bir barış havası egemendi bu bölgeye. Yeni-Fransa uygulamada özerkti.</span></p>

  <p class="calibre_6"><span class="calibre_1">Bir de Louisiane vardı ve Mississippi vadisinde İllionis bölgesi de, 1717’den beri yeniden oraya bağlanmıştı.</span></p>

  <p class="calibre_6"><span class="calibre_1">Amerika’daki Fransız toprakları büyük bir İmparatorluk oluşturuyordu; ne var ki nüfusu azdı bu imparatorluğun.</span></p>

  <p class="calibre_6"><span class="calibre_1">Kimi noktalarda Fransız kolonilerine benzeyen</span> <span class="bold"><span class="calibre_1">İngiliz kolonileri</span></span> <span class="calibre_1">ise, büyük nüfusu, pek yüksek bir üretim ve ticarete sahip oluşlarıyla onlardan farklı durumdaydılar; Fransızların katolik olmalarına karşılık, İngiliz kolonileri protestan idiler. Dış göçle alabildiğine beslenen İngiliz kolonileri, daha 1700’de 250.000 kişiyken, 1763’te 1.640.000 kişi olur. Güneyde pek çok sayıdaki siyahi köleler plantasyon çalışmalarında kullanılırlardı; kuzeyde ise seyrektiler ve ev işlerinde çalışırlardı.</span></p>

  <p class="calibre_6"><span class="calibre_1">Bu İngiliz kolonileri, pek bölünmüşlerdi. Birbirinden bağımsız olarak, kayıtsızlık ya da düşmanlık gösteriyorlardı birbirlerine. Savaş zamanı yardıma gelmeyi çoğu kez reddederlerdi ve birbirlerinin mallarını gümrüğe tâbi tutarlardı. Aralarında büyük mesafeler bulunuyordu ve gidiş-geliş olanakları da pek kötüydü.</span></p>

  <p class="calibre_6"><span class="calibre_1">Doğal koşullar, yaşam biçimi, kimi çıkarlar da ayırıyordu onları birbirlerinden.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Güney (Maryland, Virginie, Karolinler, sonra Georgie), bir büyük toprak mülkiyeti ülkesiydi; tarım da ticarî nitelikteydi. Plantörler, topraklarında senyör gibi davranırlardı: Milislere kumanda eder, sulh hakimi gibi yönetir, milletvekili gibi oy verirlerdi. İngiliz üniversitelerinde yetişmiş bilgili kimselerdi ve göze çarpan kitaplıklar vardı. Kuzey ya da Yeni-İngiltere (New-Hampshire, Massachusett ve Maine, Rhode-İsland, Connecticut) ise, bir küçük mülkiyet ülkesiydi. Toprağın yoksulluğu, sanayi ve ticarete yol açmıştı. Ateşli ve sıkı bir Puritanizm egemendi; kimse, pazara çalışamaz korkusuyla cumartesi bira içmez, denirdi. Kutsal Kitap için zorunlu eğitim vardı; ama çoğu sadece imzasını atmasını biliyordu. Bununla beraber, Harvard’da ve Yale’de kolejler açılmıştı; siyasal tartışmalar büyük gürültüler koparırlardı; rahipler köktenci düşüncede idiler; Locke’un, Montesquieu’nün, Blackstone’un, ateşli çömezleri vardı. Boston, 20.000 nüfusuyla, bir düşün merkezi olarak sivrilmişti. Merkez (New-York, New Jersey, Pensilvanya, Delaware) her boyuttan mülkiyeti barındırıyordu; bir halklar ve inançlar karışmıştı ve dinsel hoşgörürlük egemendi; en büyük kentler, içinde domuzların koştuğu New York ile Filadelfiya oradaydı. Dışarıya büyük boyutlarda dış satımı olan bu bölgeye tacirler egemendi.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bununla beraber, bu kolonilerin</span> <span class="bold"><span class="calibre_1">birbirine benzer çıkarları</span></span> <span class="calibre_1">vardı; o yüzden de İngiliz hükümetine karşı birleşiyorlardı. Siyasal bakımdan, aralarında kimi farklar da olsa, birbirlerine benziyorlardı. Hepsinde, bir burjuva temsili rejimi vardı; kanunları oylamakla yükümlü bir milletvekilleri meclisi seçiyorlardı; her yerde, oy hakkı, hali vakti yerinde mülkiyet sahiplerine tanınmıştı; çoğu kez, dinsel koşullar da konmuştu. Hepsinde, kanunları ikinci kez gözden geçirip oylamakla yükümlü bir konsey ve onları uygulayacak bir yönetici vardı.</span></p>

  <p class="calibre_6"><span class="calibre_1">Connecticut ile Rhode-İsland’da, siyasal sorun, oy hakkına sahip olmayanların hoşnutsuzluğuna gelip indirgenmişti; bu koloniler özerktiler; milletvekilleri kanunları özgürce oyluyor ve konsey ile yöneticilerini seçiyorlardı. Maryland ile Pensilvanya’da, sorun mülk sahiplerinin seçtikleri konsey ile yöneticiye karşı mücadele olup çıkmıştı; çünkü kurumlar vetoya tâbi değildiler. Ancak, sekiz krali kolonide, kolonlar, konseyle, yönetici ve kralla mücadele içindeydiler. Yöneticinin kanunlara karşı veto hakkı vardı; onları kabul ettiğinde ise, ancak özel konseyce uygun görülmeleri halinde yürürlüğe girebilirlerdi. Kolonlar ise, kendileri için gerekli kanunu kendilerinin belirlemesini istiyorlardı. Savunma ve idare hakkındaki vergilerle aylığına ilişkin oylamayı yapmayacakları tehdidiyle, yöneticiye isteklerini dayatıyorlardı. Özel konsey üzerinde ise hiçbir şey yapamıyorlardı ve dayanılmaz vesayeti altındaydılar onun. Özetle, her türlü denetimin kalkmasını ve tam bir yasama gücü elde etmeyi istiyorlardı.</span></p>

  <p class="calibre_6"><span class="calibre_1">Öte yandan, koloniler bir</span> <span class="bold"><span class="calibre_1">tekel</span></span> <span class="bold"><span class="calibre_1">rejimine</span></span> <span class="calibre_1">tâbiydiler.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Ticaret ve Plantasyonlar Bürosu, onların iktisadi yaşamına yön veriyordu; görüşleri, kralın bakanları ve konseyince karara dönüşürdü. Pek çok sayıda koloni ürününün dışsatımı ancak İngiltere’ye ya da öteki İngiliz kolonilerine yapılabilirdi. Bir İngiliz kolonisinden bir şey satın alan kolonlar, bir dışsatım vergisi ödemek zorundaydılar. Hiçbir Avrupa malı, İngiltere’de boşaltma ve yeniden yükleme yapmadan, kolonilere getirilemezdi. Merkezde ve kuzeyde sanayi gelişmişti: Kimi sanayi ürünleri İngiltere’ye rahatça girebilir idiyse de, kimi ürünlerin dışsatımı yasaklanmıştı ve 1750 tarihli bir kanun, demir-döküm, hadde ve çelik imalathaneleri kurmayı yasaklamıştı. «Amerika bir çivi üretmeyi aklından geçirse, İngiltere bütün ağırlığıyla sırtındadır». Ne var ki, İngiliz hükümeti, bu kayıtlara yan çizildiği durumlara gözlerini kapıyordu ve kaçakçılık da hayli boldu. Bir yerde, kolonlar, Britanya iktisadî sisteminden alabildiğine yararlanıyorlardı da; bu sistem, İmparatorluğu kendi kendine yeterli bir birim haline getirme eğilimindeydi ve, her parça, en iyi üretecegi şeyi verecekti. Hükümet, kolonilere daha çok mal göndermek için imalatçılara prim veriyordu; kolonilerdeki tüketici için fiyatlar düşüktü. Öte yandan, koloni ürünleri, Britanya pazarında tekel kurmuştu: İngiliz tüketicisi, İngiliz kolonilerinde üretilen tütünü içmek ve şekeri yemek zorundaydı; rekabet olmadığı için, pahalıya da geliyordu bu ona. Ünlü Denizcilik Kanunu (Acte of Navigation), metropoldeki gemi yapımcılarından çok, Yeni-İngiltere’dekilere yarıyordu; çünkü metropoldekine kereste daha pahalıya geliyordu. 1750 tarihli kanunun yasaklamalar, bir yerde Amerikan demirini çubuk halinde kayıtsız-şartsız kabul etmenin karşılığındı; çünkü, İsveç demirinin üstüne ağ kayıtlar konmuştu. Özetle Amerika’nın öfkesinde, anlayışsızlık ve bencilliğin yanı sıra, özsaygı ile bireycilik hayli rol oynamıştır.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Metropolle olan bu siyasal ve iktisadi uyuşmazlıklar, koloniler arasında</span> <span class="bold"><span class="calibre_1">bir</span></span><span class="calibre_1">l</span><span class="bold"><span class="calibre_1">iğin ögeleri</span></span><span class="calibre_1">ni taşırken,</span> <span class="bold"><span class="calibre_1">ayrılığın tohumları</span></span><span class="calibre_1">nıda içeriyordu. Bütün bunlar, kolonilerin iktisadi açılışı, kıtanın içine doğru ilerlemeleri ve Fransızlara karşı mücadeleleri sayesinde, yüzyıl boyunca gelişti durdu.</span></p>

  <p class="calibre_6"><span class="calibre_1">Amerikan kolonileri, 1763 yılından önce pek çabuk</span> <span class="bold"><span class="calibre_1">kaIabalıklaştılar</span></span><span class="calibre_1">; bunda Avrupa’dan gelen</span> <span class="bold"><span class="calibre_1">göçmen akını</span></span> <span class="calibre_1">büyük rol oynadı ve göçmenleri çeken de şuydu: Düşük fiyata toprak bolluğu, yiyeceklerdeki ucuzluk, işçi ücretlerindeki yükseklik, istediği dini bulma kolaylığı. İngiltere’den az göçmen geldi; en çok Ulster’den oldu, çünkü İngilizlerin koruyucu kanunlarının yol açtığı dokuma bunalımı yüzünden İskoçyalı Presbiteryenler oradan kovulmuşlardı; Almanya’nın Ren bölgesinden de hayli göçmen yola çıktı, çünkü dinsel baskı, savaşlar, feodal rejim, çoğu köylüye yaşamı dayanılmaz hale getirmişti. Yol parası ve yerleşme sermayesi gerektiği için, çoğu yoksul göçmenler, bir yükümlülük altına giriyordu; anlaşma yaptığı kolon için üç ilâ beş yıl çalışıyordu. Sözleşmenin bitiminde, giyecek, alet-edavat, hayvan ve az bir miktar para alıyor ve kendi hesabına yerleşiyordu. Bütün güçlüklere karşın göçedenlerin sayısı çoktu; çoğu siyasal nedenlerden hüküm giymiş mahkûmlar da vardı aralarında. Çoğu göçmen batıya doğru gidiyordu. Kürk tacirleri, öncüler ve kapitalistler, ileriye doğru yürüyüşlerinde, Yerliler, İspanyollar ve Fransızlar çıkıyordu karşılarına: Yerlilerle savaş sürekli idi ve, 1759’dan 1761’e değin gerçek savaşlar oldu aralarında; Florida’daki İspanyollarla, Georgie kolonisini kurmak için, 1732’de bir anlaşma yapıldı; yağma ve karşılıklı saldırılar, İspanyollar Florida’yı 1763’te devredinceye değin sürdü.</span></p>

  <p class="calibre_6"><span class="calibre_1">Ancak, asıl mücadele Fransızlara karşı oldu.</span></p>

  <p class="calibre_6"><span class="calibre_1">Uzun çarpışmalardan sonra, Fransızlar yenildiler: Fransa, 1763 Paris andlaşmaşıyla, Kanada’yı, Ohio vadisini ve Mississippi’nin sol yakasını İngiltere’ye terketti. Kuzey Amerika’da Fransız İmparatorluğu yoktu artık ve, Britanya kolonileri, önlerinde uçsuz-bucaksız bir yayılma alanının açıldığı inanandaydılar.</span></p>

  <p class="calibre_8"><span class="bold"><span class="calibre_1">V</span></span><br class="calibre2" />
  <span class="bold"><span class="calibre_1">AMERİKA’DAKİ İNGİLİZ KOLONİLERİNİN BAĞIMSIZLIĞI (1763-1783)</span></span></p>

  <p class="calibre_6"><span class="calibre_1">Fransa’ya karşı kazanılmış zaferden yirmi yıl sonra, Amerika kıtasındaki eski Britanya kolonilerinin İngiltere ile ayrılığı olup bitmişti. Bağımsızlık, mutlak olarak iradi olmadı. Çoğu kolon ana-yurda bağlı kalıyordu; oraya gittiklerinde «memlekete» gittiklerini söylüyorlardı. Amerikan Devrimi sırasında, onca çarpışma ve şiddetten sonra, insanların hâlâ üçte biri «yurtseverini; bu sonuncular da, kararlarını son anda, esefle, yürekleri sıkılarak verdiler.</span></p>

  <p class="calibre_6"><span class="calibre_1">Ne var ki, başlarda kendileri de açıkça farkına varmasalar bile, bir yeni halk oluşmuştu.</span></p>

  <p class="calibre_6"><span class="bold"><span class="calibre_1">Amerikan halkı</span></span> <span class="calibre_1">idi bu.</span></p>

  <p class="calibre_8"><span class="calibre_1">AMERİKAN HALKI</span></p>

  <p class="calibre_6"><span class="calibre_1">Bir</span> <span class="bold"><span class="calibre_1">göçmenler karışımı</span></span><span class="calibre_1">ndan ortaya çıkmıştı bu halk; İngiliz kökenli olanlar bile, her yerde baskın durumda değildi bu toplulukta. Pensilvanya’da bulunanların üçte ikisi Ulster’den gelme İskoçyalı ya da Almandı. Güneyde, iç bölümler çoğunlukla yabancı kökenliydiler. Bu insanlar, yeni bir ortamda, ortak yeni alışkanlıklarla uzlaşmışlardı. İngilizcelerinde eski kelimeler, eskimiş söyleşiler vardı; ama Yerlilerden ve yabancı göçmenlerden yeni kelimeler de alıyorlardı. Bir gözüpeklik kazanmışlardı; bir yenilik ve girişim zevki vardı anlayışlarında. Toplum, bütün olarak, İngiltere’de olduğundan daha fazla demokratikti. Amerika’ya gelen bir göçmen ya da onun oğlu, zenginleşebiliyor ve ilk sıraya çıkabiliyordu. Kıtanın batısı köktenci idi. Ancak, güneydeki plantörler bile, Locke’a, Montesquieu’ye, Beccaria’ya ve Ansiklopedicilere aşina idiler; ve, metropolde gerileme halindeki İngiliz devrimlerinin ruhunu saklı tutuyorlardı. Öte yandan, krala uymayı vaazeden Anglikan Kilise, sadece güneyde ve New York’ta etkili idi; başka yerlerde karşıtlar egemen durumda idiler; iktidara karşı, sözleşme kavramından güç alan bir güvensizlik ve direniş ruhu hüküm sürüyordu.</span></p>

  <p class="calibre_6"><span class="calibre_1">İngilizlerle Amerikalılar birbirlerini hiç anlamıyorlardı. İngilizler, «Amerika’daki uyruklarımız» deyip horluyorlardı onları. Askeri çevreler, direnemeyecek kadar gevşemiş kolonların, ilk çarpışmada kaçacakları inancı içindeydiler. Devrin kuşkusuz en ünlü ve en etkili yazarı Samuel Johnson, öyle diyordu: «Zindan hükümlülerinden oluşmuş bir ırktır bu efendiler!». Metropole geziye gelen Amerikalılar, bu görüşlere bakıp eziliyorlardı; Wesley’e karşın hâlâ yoğunluğunu sürdüren, İngilizlerin yüksek sınırlarındaki ahlâki çözülmüşlük, kuşkuculuk, yaşamdan kâm alma, işret, hayal kırıklığına uğratıyordu onları; mutlak iktidara ve emperyalizme eğilimden hırpalanıyorlardı.</span></p>

  <p class="calibre_6"><span class="calibre_1">İngiliz hükümetinin alacağı pek çok önlem vardı. Oysa o, durmadan Amerikalıların çıkar ve duygularına aykırı hareket etti durdu; şu bilince götürdü onları: İngiltere’den ayrıydılar ve birleşmeliydiler; giderek, bir millet haline gelmelerine yardımcı oldu bu.</span></p>

  <p class="calibre_8"><span class="calibre_1">İNGİLİZ EMPERYALİZMİ VE DİRENİŞ</span></p>

  <p class="calibre_6"><span class="calibre_1">İngilizler, zaferlerinin gururu içinde, 1763’ten sonra, eski tekelci merkantilist kuramı son noktasına vardırdılar. Britanya İmparatorluğuna bir bütün olarak bakıyorlardı: Herkes hesabını görecekti orada, ancak</span> <span class="bold"><span class="calibre_1">metropolca</span></span> <span class="calibre_1">ve</span> <span class="bold"><span class="calibre_1">metropol için</span></span> <span class="calibre_1">yönetilmeliydi o; ve, ortak gönenç de buna bağlıydı. III. George’un mutlakiyetçi eğilimleri ile pek güzel uyuşuyordu bu düşünceler; o da, eğitimine borçluydu bu eğilimleri ve belki de «aydın despotlar»ı örnek alıyordu. Paris andlaşmasından sonra, İngiliz hükümeti, Amerika’daki kolonileri keyfine göre kullanabileceğini sandı.</span></p>

  <p class="calibre_6"><span class="calibre_1">7 Ekim 1763 tarihli bir krallık bildirisi ile, fethedilmiş ülkeler, Alleghanys sularının ayırım çizgisinin batısındaki yerler, İmparatorluğun toprakları olarak ilân edildiler; oradaki yerleşmeler yasaklandı ve oturanlar da sürülüp çıkarılacaktı. Kolonlar ve kapitalistler, uğruna savaştıkları bu batı topraklarının kendilerine kapandığını görüyorlardı.</span></p>

  <p class="calibre_6"><span class="calibre_1">Öte yandan, İngiliz hükümeti, yöneticilere, yerel meclislerden bağımsız hale gelmeleri ve otoritelerinin güçlenmesi için sabit bir aylık bağlamak istiyordu. Kolonileri korumak amacıyla, Amerika’da 10.OOO kişilik bir ordu bulundurma arzusundaydı. İngiltere borçlanmıştı; orada taşınmaz mülkler üstündeki vergiyi arttırmak güçtü; kendileri için yapılacak giderlere kolonilerin katılmaları doğruydu. İngiliz Parlamentosu, vergi koyarak kolonilerin ticaretine düzen vermek hakkına sahipti. 1764’te,</span> <span class="bold"><span class="calibre_1">Şeker Kanunu</span></span><span class="calibre_1">nu ve 1765’te de</span> <span class="bold"><span class="calibre_1">Pul Kanunu</span></span><span class="calibre_1">nu onayladı. Şeker Kanunu, yığınla yabancı ürüne yeni gümrükler yüklüyordu; içlerinde en önemlisi de şeker sıvısıydı. Pul Kanunu, kanunsal ve ticari belgelere, gazetelere vergi koyuyordu. Son olarak, 1776’da, koloni mallarını İngiltere’den başka yere taşıma yasağı yenilendi.</span></p>

  <p class="calibre_6"><span class="calibre_1">Aslında, yeni hiçbir şey yoktu bunlarda, Yenilik şu idi: Bakan Grenville, kanunu uygulamak istedi; Amerika’ya, gümrükçüler ve kıyı muhafız gemileri yolladı; suçluları da Amirallik mahkemelerinin önüne çıkardı.</span></p>

  <p class="calibre_6"><span class="calibre_1">Kaçakçılık zorlaşmıştı.</span></p>

  <p class="calibre_6"><span class="calibre_1">Amerikalılar, İngiliz yurttaş hakları adına tepkide bulundular. Parlamentoya, vergi koyarak İmparatorluk ticaretine düzen verme hakkını tanıyorlardı; ancak, o günkü koşullarda, söz konusu olan ticari düzenleme değil, Hazineye kaynak sağlama idi. Böylece şeker ve pul üzerine konan vergiler, üstü örtülü vergilerdi. Oysa, Amerika’da yerleşmiş de olsalar, Amerikalılar, İngiliz yurttaşı olma haklarını sürdürüyorlardı yine de; vergiyi onama temel hakkı da bunlar arasındaydı. İngiltere Parlamentosunda temsilcileri yoktu; böylece bu Parlamentonun oyladığı vergileri ödememek haklarıydı. İngilizler seçildikleri bölgeyi değil, bütün milleti temsil ediyorlardı; ancak Amerikalılar, bir milletvekili marifetiyle yapılacak gerçek temsili kabul edebilirlerdi.</span></p>

  <p class="calibre_6"><span class="calibre_1">Direnme işaretini, 29 Mayıs 1765’te, Virginya Meclisi’nde genç avukat Patrick Henry verdi: Tarquin ile Sezar’ın Brutus’ları ve I. Charles’ın da Cromwell’i olduğunu hatırlatıyordu; ve, Amerikalıların hukukunu içeren «</span><span class="bold"><span class="calibre_1">Virginia Karar</span></span><span class="calibre_1">I</span><span class="bold"><span class="calibre_1">arı</span></span><span class="calibre_1">»nı oylattı. Büyük yankıları oldu bunun. Tacirler, İngiliz mallarına karşı dev bir boykota girdiler; belli başlı limanlar, New York, Filadelfiya, Boston’daki tacirler, İngiltere’den olan siparişlerini durdurma konusunda anlaştılar. Kentlerdeki işçiler, «Özgürlüğün Çocukları» adlı dernekler oluşturdular; tacirler hoşgörüyle karşıladılar bunları, sonra onlar da yararlandılar ve, hepsi bir arada, pullu kâğıtları dağıtanları istifalarını vermeğe zorladılar. 9 koloninin temsilcilerinden oluşan bir Kongre, 1765 Ekiminde New York’ta toplandı; krala ve Parlamentoya saygılı bir dilekçe kaleme aldı. Bir Parlamento komisyonunun önüne Franklin yollandı. Bakanlık, Pul Kanunun kaldırdı, şeker sıvısı üstündeki vergiyi -galon başına bir peny olmak üzere- indirdi (Mart 1766). Amerika’da genel bir sevince yol açtı bu; çünkü, ticaretin durdurulması hayli yoksunluklara neden olmuştu. Ne var ki, anayasal sorun olduğu gibi kalıyordu: Çünkü, şeker sıvısı üzerindeki yeni hak, pek az da olsa, ticareti düzenlemiyordu, bir vergi idi bu ve, Parlamento, İngiltere’nin tüm kolonilerinde uygulanacak her türden kanun yapma konusunda mutlak hakkını ilân etmişti.</span></p>

  <p class="calibre_6"><span class="calibre_1">1776 yılında, Pitt’in ikinci Başbakanlığı sırasında, Maliye Bakanı Townshend, Grenville’in politikasını yeniden ele aldı ve 1767 Mayısında kâğıda, züccaciyeye, kurşun ve çaya zam yaptırdı. Tacirler, yeniden İngiliz mallarına boykot ilân ettiler ve yabancı malların kaçakçılığına başladılar. Karışıklıklar oldu. 5 Mart 1770’de, Lord North, çay üstündeki bir vergi dışında, vergileri kaldırttı. Birkaç uzlaşmazın dışında, herkes sevindi. Ancak 1713 Nisanında, çay stoklarını tüketmede Hint Kumpanyasına yardım olsun diye, North onların doğrudan Amerika’ya satılmasına izin verdi. Çay, oraya ucuza malolacaktı. Ne var ki, Amerikalı tacirler, taşıma kazançlarından ve İngiliz çayını Amerika’da yeniden satmaktan yoksun kalacaklardı; ayrıca ellerindeki stokların da fiyatı düşecekti. «Özgürlüğün Çocukları» yeniden çıktılar ortaya. Boston’da, 1773 Aralığında, Kızılderili biçimine girmiş bir gurup, çayla yüklü üç geminin yükünü denize boşalttı.</span></p>

  <p class="calibre_6"><span class="calibre_1">Aslında, İngiliz hükümeti, yetkilerini aşmamıştı; Amerikalıların tutumu ise, kendi iktisadi sorunlarını, İmparatorluğun genel çıkarlarının kaygısını duymadan kendilerinin çözme iradesini açığa vuruyordu ve gerçek bir bağımsızlık iradesiydi bu. Başlangıçtaki sorun, daha şimdiden alabildiğine aşılmıştı. Benjamin Franklin gibi kimi Amerikanlar, İmparatorluğun birliğini koruma kaygısıyla, ileriye dönük bir formül ortaya atıp, kralın şahsında birleşmiş bir özerk ülkeler federasyonu istediler; Pitt’in de görüşü buydu ve bunun için Franklin’i malikânesine çağırtmış ve onunla, 1774 Ağustosundan Aralığına değin, Kuzey denizinden Pasifike kadar uzanan bir İngiliz İmparatorluğu gerçekleştirme konusunda çalışmıştı.</span></p>

  <p class="calibre_6"><span class="calibre_1">Ne var ki, pek ileri gitmişlerdi.</span></p>

  <p class="calibre_6"><span class="calibre_1">İngiliz hükümeti, Boston limanını kapadı ve, Boston’la Massachussetts’te askerî rejim kurdu (Mayıs 1774). Georgie dışında koloniler, bir kıta Kongresi için elçiler yolladılar (5 Eylül 1774). Kongre, 20 Ekimde, İngiltere’ye karşı tam bir iktisadî boykot amacıyla, bir «Kıta Topluluğu» kurdu. Amerikalıların öfkesi, Quebec Kanunu’nu duyduklarında çılgınlığa dönüştü: İngiliz hükümeti, onunla, Ohio’ya değin bütün kuzey-batıyı, yeniden Quebec’e, yani onca güzel ülkeleri «Papacılar»a bağlıyordu! Kanada’da katolikliğe güler yüz gösterilmişti. Böylece, krala karşı mücadele bir haçlı seferine dönüşüyordu. «Papacılığa hayır!». Yurttaş komiteleri oluşuyordu. Pitt’in, 1 Şubat 1775’te sunduğu bir uzlaşma tasarısı, Lordlar Meclisi’nce reddedildi. Amerikan «kamu selâmeti» komiteleri silâh ve cephane depoları kuruyorlardı. 19 Nisan 1775’te, bu depolardan birini ele geçirmesi için yollanan İngiliz birlikleri, Lexington’un milisleriyle karşılaştılar; depoyu yıktılar, ancak açılan ateşin önünde darmadağın olup Boston’a kapağı attılar. Ertesi günü, Boston Yeni-İngiltere’nin milislerince kuşatıldı.</span></p>

  <p class="calibre_6"><span class="bold"><span class="calibre_1">İç savaş</span></span> <span class="calibre_1">başlamıştı.</span></p>

  <p class="calibre_8"><span class="calibre_1">BAĞIMSIZLIK SAVAŞI</span></p>

  <p class="calibre_6"><span class="calibre_1">Savaş, sekiz yıl sürdü.</span></p>

  <p class="calibre_6"><span class="calibre_1">İngiltere’de, Whig’ler, Amerikalılardan yana idiler ve, o nedenle, Bakanlığa sık sık güçlükler çıkarıyorlardı. Amerika’da, meşruiyetçiler hayli çoktu. Devrimi bir sınıf mücadelesine dönüştürmek isteyen «Özgürlüğün Çocuklarının köktenciliğinden kaygılı olan tacirler, krala eğilim duyuyorlardı. Meşruiyetçiler partizan birlikleri oluşturuyorlardı ve Amerikan birlikleri düşman ülkesindeymişler gibi önlemler alacaklardı. Korkunç mesafeler, ıssız ülke, donanımı ve hareketi güçleştiriyordu. Disiplinli meslekten askerlerden kurulu İngiliz ordusuna, Londra’daki daireler engel çıkarıyorlardı. Amerikan ordusu milislerden oluşuyordu; hasat zamanı yerlerine dönüyorlardı; gönüllüler ise, başlangıçta panik içindeydiler, ücretleri yetersiz ve beslenmeleri yetersizdi sık sık da kaçıyordular. Washington kimi zaman 15.000, kimi zaman 3.000 kişiye kumanda ediyordu. Generaller güven verici değildi: Gates, Washington’a karşı entrika çeviriyordu; Charles Lee ile Arnold ise ihanet içindeydiler. Bereket, İkinci Kıta Kongresince başkumandan olarak seçilen Georges Washington, her durumda bir yurtseverlik örneği gösteriyordu; sağduyusu, sarsılmaz direnci, soğukkanlılığı, daha duraksamalı olanlara bir güvence veriyor ve cesaretleri bileyliyordu.</span></p>

  <p class="calibre_6"><span class="calibre_1">10 Mayıs 1775’te toplanan</span> <span class="bold"><span class="calibre_1">İkinci Kıta Kongresi</span></span><span class="calibre_1">, yabancı bağlaşıklıkların gerekli olduğunu farketti. Kanadalılara çağrıda bulundu. Ne var ki, onlar geçmişteki savaşları hatırlıyor ve Anglo-Amerikanların protestan yobazlığından dehşet duyuyorlardı. Öte yandan, Qudbec Kanunu dinsel hoşgörü tanıyordu onlara ve çoğu Fransız kanunlarını da sürdüreceklerdi. O yüzden kımıldamadılar. Amerikan birlikleri Kanada’yı istilâ ettiler ve Montrdal ile Qudbec’i tehdit ettiler. Bu durum üzerine, Kanadalılar silaha sarılıp Amerikalıları püskürttüler (1775 Kasımı).</span></p>

  <p class="calibre_6"><span class="calibre_1">Kongre, yalnız kalıyordu. III. George, Amerikalıları asi ilân etti ve onlarla her türlü ticareti yapmayı yasakladı; Amerika’yı «yıkmak» istiyordu. İngilizler, iki açık kenti, Maine’de Falmouth ile Virginia’da Norfolk’u yaktılar.</span></p>

  <p class="calibre_6"><span class="calibre_1">Kongre şunu gördü ki, yalnız silahlar karar verecekti ve İngiltere’ye karşı mümkün tek bağlaşıklık Fransa’ydı. Ancak Fransızlar, kolonilerin İngiltere’den ayrılmaları ve aralarındaki birlik bir güç umudu verebilmesi halinde savaşa girebilirdi. Kongre, 4 Temmuz 1776’da</span> <span class="bold"><span class="calibre_1">Bağımsızlık Bildirisi</span></span><span class="calibre_1">’ni kabul etti; Jefferson’un kaleme aldığı bildiri, Avrupalıların ortak malı olup çıkmış olan «Filozoflar»ın öğretilerini hatırlatır:</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">«Şu gerçekleri, apaçık gerçekler olarak görüyoruz: Bütün insanlar eşit yaratılmışlardır; Yaratıcı, kimi vazgeçilmez haklarla donatmıştır onları; yaşam, özgürlük ve mutluluğu arama da bu haklar arasındadır. Yönetimler, bu hakları güvenceye bağlamak için kurulurlar ve, onların haklı iktidarı, yönetilenlerin rızasından doğar. Bir yönetim biçimi, bu amacı yok ettiği an, halkın o yönetimi değiştirme ya da ortadan kaldırma ve yeni bir yönetim kurma hakkı vardır».</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bildiri, Büyük Britanya kralı ve İngilizlerce çiğnenen bu doğal ve tanrısal kanunların uzun bir listesini veriyordu; ve, sonucu şöyle bağlıyordu:</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">«Genel bir Kongre halinde toplanmış Amerika Birleşik--Devletlerinin Temsilcileri olarak biz, niyetlerimizin doğruluğunu bilen Evren’in Yüce Yargıcına başvurarak, bu kolonilerin iyi Yürekli Halkının otoritesi ve adına, bu kolonilerin özgür ve bağımsız devletler olduklarını ve buna da hakları bulunduğunu; Büyük Britanya Tacı’na her türlü boyun eğişten kurtulduklarını; onlarla Büyük Britanya devleti arasında her türlü siyasal birliğin kökünden koptuğu ve kopması gerektiğini... açıkça ilan ediyoruz».</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Fransız halkı, erdemle dolu doğa insanları olarak gördüğü Amerikalıların Devrimine karşı coşku içindeydi. Paris’e gönderilmiş olan Franklin, babacanlığı, yün çorap ve kaba-saba ayakkabılarıyla bu görüşü güçlendiriyordu. Daha şimdiden yığınla genç, Atlantik’i aşmış ve Kongre’ye hizmetlerini sunmuşlardı. Bağımsızlık Bildirisi ile, bu coşku, bir kendinden geçiş olup çıktı. İşte o sıralardadır ki, Marki de La Fayette de yola çıktı. Bakan Vergennes, 1763 andlaşmasının öcünü almanın bir aracı olarak bakıyordu bu savaşa; Amerikalılara silâh ve cephane göndertti; ne var ki, Amerikalıların yenilgileri, işin içine açıktan açığa girmede duraksatıyordu onu. Son olarak, 17 Ekim 1777’de, Kanada’dan New York’a destek diye gönderilen bir İngiliz ordusu, milislerce kuşatıldı ve yiyecek-içeceği de kalmayınca, Saratoga’da teslim oldu. Amerikanların bu ilk büyük zaferinin pek büyük yankıları oldu ve</span> <span class="bold"><span class="calibre_1">Fransızların bağlaşıkIığı</span></span><span class="calibre_1">nı sağladı onlara. Andlaşma 6 Şubat 1778’de imzalandı: Fransa ile Birleşik-Devletler, bağımsızlığa erişmeden, birbirlerinin rızası olmaksızın ne silâhları bırakacak ne de barışa gideceklerdi; Fransa, Kanada’yı yeniden fethetmiyecekti; Birleşik-Devletler, Fransa’nın Amerika’da hali hazırda bulunan ve gelecekte olacak öteki toprakları için de güvence veriyordu ona. Vergennes, İspanya’nın savaşa girmesini sağladı (Haziran 1779). İngiltere, Amerikalılara barut satan Hollandılara savaş ilân etti (Aralık 1780). Son olarak, yansızlar, II. Katerina’nın girişimi üzerine, gemilerinin savaş için kaçak mallarla yüklü olarak ziyaretlerine, zorla karşı koyacakları konusunda bir birlik oluşturdular.</span></p>

  <p class="calibre_6"><span class="calibre_1">Fransız müdahalesi kesinleşti. La Motte Piquet’nin, Grasse’ın, d’Estaing’in, Suffren’in yönettiği Fransız donanmaları, denizlerde egemenliği sağladı. Her yanda, Antiller’de, Hind’de, Amerika’da, Cebellütarık’da saldırıya uğrayan İngilizler, güçlerini dağıtmak zorunda kaldılar. Amerika’daki orduları güçlükle donanır oldu. Son olarak 1780 Temmuzunda, Kont Rochambeau’nun kumanda ettiği 7.500 kişilik bir Fransız birliği, o güne değin düzenli bir savaşta hemen hemen hep yenilmiş olan Amerikalılara, deneyimli bir güç sağladı. Amiral de Grasse’ın kumanda ettiği bir Fransız donanması ile, Washington’un, La Fayette’le Rochambeau’nun yönettiği Fransız ve Amerikan ordularının anlaşmalı eylemi, kıtadaki tek İngiliz ordusunun, 19 Ekim 1781 günü, Yorktown’da teslimi ile sonuçlandı.</span></p>

  <p class="calibre_6"><span class="calibre_1">Savaş kazanılmıştı.</span></p>

  <p class="calibre_6"><span class="calibre_1">Ne var ki, Amerikan temsilcileri, Franklin’e karşın sözlerinde durmadılar; 30 Kasım 1782’de, acele İngiltere’yle andlaşmaya gittiler. Bir oldu-bitti karşısında kalan Vergennes de andlaşma yapmak zorunda kaldı. 1783 Eylülünde Versailles’da imzalanan İngiliz-Fransız andlaşması Fransa’ya pek az yarar sağladı: buna da neden, Amerikalılarca yalnız bırakılması, Antiller’deki Fransız donanmasının yenilgiye uğraması ve Fransız görüşmecilerinin istenebilecek her şeyi istememiş olmalarıydı. Fransızlar, Tabago ve Saint-Lucie adalarıyla Senegal’deki kuruluşlarını elde etti sadece. Fransa’nın asıl elde ettiği ise şu idi: İngiliz emperyalizmini başarısızlığa uğratmıştı; en güzel kolonilerini yitirtmişti ona: ve. bir halkın özgürlüğünü sağlamıştı. Paris’te imzalanan İngiliz-Amerikan andlaşması, Birleşik-Devletlerin bağımsızlığını tanıyor; sınırları, batıda Mississippi’ye, kuzey-batıda Büyük-Göller’e ve Saint-Laurent’a değin götürüyordu.</span></p>

  <p class="calibre_6"><span class="calibre_1">Amerikalılarca terkedilmiş olmasına karşın, XVI. Louis, sınırsız giderleri için hiçbir şey istemedi onlardan; dahası, 12 milyon liralık bir bağışta bulundu onlara ve, ülkenin iktisadî kalkınması için 6 milyonluk bir avans gönderdi.</span></p>

  <p class="calibre_6"><span class="calibre_1">Franklin, ebedi dostluk ve şükranlarını bildiriyordu.</span></p>

  <p class="calibre_8"><span class="calibre_1">VIKANADA’NIN GELİŞİMİ (1763-1791) VE AMERİKA BİRLEŞİK-DEVLETLERİNİN OLUŞUMU (1783-1789)</span></p>

  <p class="calibre_6"><span class="calibre_1">Kanada’nın gelişiminin ve Amerika Birleşik Devletlerinin oluşumunun da ilginç bir öyküsü var.</span></p>

  <p class="calibre_8"><span class="calibre_1">KANADA’NIN GELİŞİMİ</span></p>

  <p class="calibre_6"><span class="calibre_1">Deneyimden ders çıkarmış olan İngiliz hükümeti, daha önce Yeni-Fransa diye adlandırılan ülkeye liberal bir davranış gösterdi; orada kırma halktan oluşan özerk koloniler oluşturdu.</span></p>

  <p class="calibre_6"><span class="calibre_1">1763’ten sonra, III. George’un bir bildirisi, katolikleri, ne türden olursa olsun, Kanada’nın işlerine katılmaktan uzaklaştırmıştı. Kanadalılar, birkaç yüz İngiliz’e bağımlı kaldılar böylece. Ne var ki, eski kolonileriyle mücadele, İngilizleri daha fazla liberal olmaya götürdü:</span> <span class="bold"><span class="calibre_1">Quebec Kanunu</span></span> <span class="calibre_1">(1774), katolik ayininin serbestçe yapılmasına izin verdi ve Kanadalıları</span> <span class="bold"><span class="calibre_1">Test Kanunu</span></span><span class="calibre_1">ndan (Bill of Test) bağışık tuttu; bu son kanun, bir kamu görevine sahip herkesten, Anglikan usulüne göre kutsanmış olmayı istiyordu, ve yığınla Fransız kanununu uygulamakta serbest bıraktı onları, şu şartla ki İngiltere kralına bir bağlılık andı içeceklerdi, başlıca İngiliz kanunları uygulanacaktı ve başlarında kralın seçtiği bir yönetici ile bir kurul bulunacaktı. İlk yönetici, liberal görüşlü bir kişi oldu: Katolik ruhbanla iyi ilişkiler kurdu; Quebec Kanununu tamı tamına uyguladı ve Kanadalılar İngiliz kralına sadık kaldılar.</span></p>

  <p class="calibre_6"><span class="calibre_1">Bununla beraber, 35.000 Amerikan «Meşrutiyetçisi, Bağımsızlık Savaşı sırasında ve sonrasında kaçmıştı; bunlar sonra gelip Ontario gölünün kuzey batısına yerleştiler. Britanyalılarla Fransızlar anlaşamıyorlardı. Öyle olunca, 1791’de, kral «Meşruiyetçileri ödüllendirerek, tuttu ülkeyi, İngiliz Yukarı-Kanada ve Fransız Aşağı-Kanada diye iki eyalete ayırdı; her eyalet özerk oldu ve her birinin seçimle oluşan bir yasama meclisi vardı.</span></p>

  <p class="calibre_6"><span class="bold"><span class="calibre_1">Fransız Kanadalılar</span></span><span class="calibre_1">, mezheplerini, dil ve örflerini korudular. Şu Tanrı kelâmına saygıyı sürdürdüler: «Bahçeler yetiştiriniz ve yemişlerinden yiyiniz. Kadınlar alınız ve oğullarla kızlarınız olsun... Olduğunuz yerde kentin erincini arayınız ve Ebedi’ye dua ediniz...». Fransa’nın savsaklaması sonucu göçle beslenip desteklenmedi; yüce bir katolik ülküsü, tarımsal ve ataerkil yaşam biçimi, nüfusun alabildiğine çoğalması, kendini özümsemeye terketmeme sayesinde, 1806’da, 250.000 kişiydiler ve bir Anglo-Sakson ülkesinde, Fransız uygarlığına bağlı bir halk olarak kalmışlardı.</span></p>

  <p class="calibre_6"><span class="calibre_1">Bir başka Fransız topluluğunun,</span> <span class="bold"><span class="calibre_1">Acadie’lilerin</span></span> <span class="calibre_1">de ilginç bir yazgısı oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Acadie’ye, 1763’ten sonra, yaşamdaki Acadie’liler, yollara ölülerini bırakarak, büyük acılar bahasına, küçük guruplar halinde geldiler. 1265 kişiydiler, topraklarını İngiliz kolonların elinde buldular. En kötü topraklara yerleştiler. Ancak, yerleştikleri yeri şenlendirdiklerinde, bir İngiliz elinde bir kâğıtla çıkıp geliyor ve oranın mülkiyetini istiyordu ve Acadie’liyi de kiracı durumuna getiriyordu. Mahkemeler, hep haksız çıkarıyordu onları; en az ücretli işler onlar içindi. Bağımsızlık Savaşı sırasında, İngiliz hükümeti onlara yumuşak davranmaya başladı; topraklarının mülkiyetini tanıdı ve katolik ayinini serbestçe yapmalarına izin verdi. Ne var ki, bir «Meşruiyetçiler» dalgası kalkıp geldi. Acadie’liler, 40.000 İngilizin ortasında boğulur hale düştüler; bu İngilizler, Yeni-İskoçya ve Yeni Brunswick eyaletlerini oluşturacaklardır. Bununla beraber, Acadie’liler, Kanadalılar gibi kimliklerini korudular. 1790 yılında, salt kendi çoğalmaları sonucu 8.166 kişiydiler; nüfus artışı sürüyordu, İngilizlerden toprağı geriye satın alıyorlar ve yavaş yavaş itiyorlardı onları.</span></span>
  </blockquote>

  <p class="calibre_8"><span class="calibre_1">BİRLEŞİK DEVLETLER, YENİ ANAYASALAR</span></p>

  <p class="calibre_6"><span class="calibre_1">Hemen herkes, III. George, II. Friedrich, hatta yığınla Amerikalı, Birliğin sürmeyeceği konusunda hemfikir idiler: Devletler arasında yığınla farklar vardı ve cumhuriyet dağıtıcı bir biçim olarak görülüyordu; uygulamada da, devletler, bağımsız, kendi başına buyruk ve anarşik durumdaydılar.</span></p>

  <p class="calibre_6"><span class="calibre_1">Kongrenin çağrısı üzerine, Amerika devletleri, Connecticut ile Rhode-İsland dışında, 1776-1784 yılları arasında yeni Anayasalarla donandılar. Bu anayasalar, toplum sözleşmesi ve Montesquieu’nün öğretilerine dayanıyordu: Hepsi de daha demokratik nitelikte idiler; taşınmaz mülkiyetine dayalı bir ülkede olduğu için, oy hakkı -az da olsa- paraya bağlanmıştı; katolikler karşısında da daha hoşgörülü idiler. Ancak, kişisel iktidar korkusuyla, seçimle gelen meclisler tüm yetkilerle donanmışlardı. Artık seçilen yöneticiler, pek sınırlı bir yürütme gücünün sahibiydiler. Ne var ki, meclis hükümeti kötü sonuçlar verdi. Bütün bir XIX. yüzyıl boyunca, yöneticilerin rolü git gide arttı.</span></p>

  <p class="calibre_6"><span class="calibre_1">15 Kasım 1777’de oylanmış</span> <span class="bold"><span class="calibre_1">Konfederasyon Maddeleri</span></span><span class="calibre_1">yle devletler birbirlerinden koptular. «Ortak savunmaları» ve «genel ve karşılıklı yararları» adına kurulmuş bir «dostluk birliği» idi bu; her devlet, egemenliğini, özgürlüğünü, bağımsızlığını saklı tutuyordu. Kongre, elçilerin diplomatik bir konferansından başka bir şey değildi; her devletin orada bir oyu vardı; oybirliği esastı. Kongre, dışişlerini, savaşı, deniz güçlerini, para, ağırlık ve ölçüleri, posta işlerini yönetip yönlendiriyordu. Ancak, devletler arasında ya da Konfederasyonla yabancılar arasında ticareti düzenlemesi bile mümkün değildi. Öte yandan, hükümran devletler üzerinde, kendini dayatacak hiçbir araca sahip değildi.</span></p>

  <p class="calibre_6"><span class="calibre_1">Federal hükümetin bu zayıflığı,</span> <span class="bold"><span class="calibre_1">gerçek bir anarşi</span></span><span class="calibre_1">ye yolaçtı ve iktisadi, sosyal ve siyasal tehlikeli bir bunalımın başlıca nedeni oldu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Kongre, parasızdı ve güçsüzdü. Kâğıt para çıkarıyordu; ancak güvencesi olmadığı için değeri olmuyordu; öyle ki, bir gün bir berber, dükkânının duvarlarına asıp eğlendi de onlarla. Ortak giderler için devletlerden katkı bekliyordu, ama umduğunu bulamıyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Seferberliğin kaldırılması da sorun oldu: Subaylar emeklilik maaşı istiyorlardı. Ancak, para yokluğu bir yana, kamuoyu da karşısındaydı bunun; bir zümre, bir aristokrasi yaratmaktı bu. Güçbelâ bir formül bulundu. Öteki askerî birliklere gelince, ücretin geri kalanı ödenemedi; bir başkaldırıya yol açtı; ona da sıradan bir çare bulundu.</span></span>
  </blockquote>

  <blockquote class="calibre_10">
    <span class="italic"><span class="calibre_1">İktisadî bunalım kasıp kavuruyordu ortalığı. Başta, savaşın yıkıntılarından doğuyordu bu; ayrıca, yığınla «Meşruiyetçi» terkedip gitti ülkeyi ve çoğu tacir ve zengin sanayici olduğundan işletmeler ve sermaye kayboldu, üretim yetersiz hale geldi. Bunalım, Kongrenin güçsüzlüğünden de doğuyordu; devletler, gümrük konusunda, en ufak bir hak bile tanımıyorlardı ona. Bağımsız hale gelmiş devletler, kendi aralarında da bir iktisadî savaş veriyorlardı: Biri, kendi gümrük tarifelerini yükseltince, öteki malların kendi ülkesine gelmesi ve komşusunun çökmesi için tarifelerini indiriyordu. İngiltere bu durumdan yararlanıyor; ülkeyi kendi mallarıyla istilâ ederken, Bağımsızlık Savaşı sırasında kurulmuş küçük sanayisini de yıkmak istiyordu. Bağımsızlıklarını kazanmışlardı, ama iktisadî bakımdan bağımlı haldeydiler. İngiltere, onlara Antiller’de ticareti yasaklamıştı; orada kaçakçılık yapmak zorundaydılar. İngiltere, her türlü ticaret andlaşmasını da reddediyordu; çünkü Kongre, andlaşmalara devletlerin uyacakları konusunda güvence veremiyordu. Akdenizde korsanlar Amerikan gemilerine saldırıyorlardı, İngiltere ise seyrediyordu bunu. Fransa’da, Portekiz’de, Çin’de yeni pazarlara karşın, Amerika ticareti açık veriyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Para kıtlığı da alış-verişi, ticareti, giderek üretimi felce uğratıyordu. Yedi devlet, kâğıt para çıkardı; Massachussetts reddetti. Borçlular, borçlarını ne ile ödeyeceklerini bilemez haldeydiler. Aynı zamanda, para kıtlığı, sermaye azlığı ve İngiliz rekabeti, yaşamı herkes için güç hale getirmişti. Kurtuluş ordusundan bir eski subay, Shays, bir birliğin başına geçip başkaldırdı ise de yenildi. Ancak, sıradan halkın bütün ilgisini çeken bu ayaklanma, bu kez yoksullarla zenginleri karşı karşıya getirecek bir iç savaşın başlangıcı gibi göründü. Washington, Lee’ye şöyle yazıyordu: «Yaşamlarımızı, özgürlüklerimizi ve mallarımızı güvenceye bağlayacak bir hükümetimiz olsun, yoksa felâket!» «Shays başkaldırısı», varlıklı sınıfları dehşete düşürerek, bir hükümet zorunluluğuna inandırdı onları; bu hükümet, «sözleşmelerin kutsallığı»na ve mülkiyet hakkına saygıyı sağlayacaktı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Yeni bir anayasa kaleme almanın başlıca etkenlerinden oldu bu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Kongre, Batı sorununu çözmede de güçlükler karşısındaydı: Öncülerin batıya doğru yürüyüşü hızlanmıştı; arka arkaya kentler kuruluyordu. Bu ilerleyiş, Yerlilerle sorunları da getirdi beraberinde: 1768 ve 1785 andlaşmaları, kimi haklarını kaldırdı onların; gerçek savaşlara yol açtı bütün bunlar. Ancak, asıl güçlük, kimi devletlerin kendi aralarında yeni toprak istemeleriydi; ve zavallı Kongre, kime hak vereceğini bilemez durumdaydı. Kongre’nin bütün kaygılarının kaynağı öncülerin davranışlarıydı: Kimi Kanadalı Fransızların hayvanlarını çalıyor ve bahçelerini yağmalıyorlardı; Kanadalılar, Kongre’den mülkiyetlerinin ve tazminat haklarının tanınması için pek güçlük çektiler. Parasız ve ordusuz Kongre, İspanya’dan, Amerikalıların Mississippi’de serbestçe dolaşma hakkını bir türlü elde edemiyordu; bu olmayınca, Batı gelişemezdi. İspanya, Mississippi’yi kapadı ve Yerlileri Amerikalılara karşı kışkırttı. Para kıtlığından zaten hoşnutsuz öncüler, ayrılmakla tehdit etmeye başladılar ve aralarında kimisi İspanya’ya katılacaklarını söylüyorlardı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Her şey, Kongre’nin güçsüzlüğünü ve federal hükümeti güçlendirmenin zorunluluğunu koyuyordu ortaya. New York devleti 1782’de, Massachusetts 1785’te, Anayasa değişikliği istediler. 1786’da, devletlere 55 delegeden oluşan bir Konvansiyon seçtiler; Konvansiyon, 25 Mayıs 1787’de, Washington’un başkanlığında toplandı ve -bugün de yürürlükte olan-</span> <span class="bold"><span class="calibre_1">1787 Anayasası</span></span><span class="calibre_1">nı yaptı.</span></p>

  <p class="calibre_8"><span class="calibre_1">1787 ANAYASASI</span></p>

  <p class="calibre_6"><span class="calibre_1">1787 Anayasası, «ortak savunma»yı ve «genel gönenci sağlayacak» bir düzine kurum getirdi. Bu amaca erişmek için, devletlerin egemenlik ve bağımsızlıklarını kaldırıyordu.</span> <span class="bold"><span class="calibre_1">Tek bir Amerikan ulusu</span></span><span class="calibre_1">nın varlığını ilân ediyordu; devletler, onun sadece üyeleriydiler: «Biz, Birleşik-Devletler halkı...» Yeni Anayasa, onüç devletten dokuzu kabul ettiğinde yürürlüğe girecekti: böylece, devletler hükümran değildiler, çünkü azınlık çoğunluğun görüşü önünde eğilmek zorundaydı.</span></p>

  <p class="calibre_6"><span class="calibre_1">Montesquieu’den hayli esinlenmiş olan Anayasa, despotizmi safdışı etmek için,</span> <span class="bold"><span class="calibre_1">güçler ayrı1ığı</span></span><span class="calibre_1">na dayanıyor; ancak, herkesin felâketine ve yabancı egemenliğine yol açan anarşiden kurtulmak amacıyla da,</span> <span class="bold"><span class="calibre_1">başkanlık rejimi</span></span> <span class="calibre_1">yoluyla güçlü bir yürütme kuruyor. Başkan, dört yıl için seçilmiştir: Kendisini seçen Meclisler değildir. Yurtdaşların, başkan seçmek amacıyla seçtikleri özel seçmenlerce belirlenir. Böylece başkan, Birleşik-Devletler halkını temsil eder; öyle olduğu için de, pek büyük bir manevî otoritesi vardır. Başkan, Meclisler önünde sorumlu değildir; bakanlarını istediği gibi seçer ve istediği gibi de görevden alır. Meclisler, bakanları azınlığa düşürerek istifaya zorlayamazlar. Parlamenter rejimi yoktur. Başkan, dört yıl boyunca, kendi politikasını sürdürebilir; yeter ki, her yıl bütçesi oylansın.</span></p>

  <p class="calibre_6"><span class="calibre_1">Başkanın, yasama gücünde de bir payı var: Kanunlar, ancak o uygun bulursa yürürlüğe girebilir; reddederse, Meclisler, gerçi onun vetosunu aşabilirler, ancak kanun herbirinde bu kez üçte iki çoğunlukla kabul edilmelidir, bu da hayli güç sağlanabilecek bir sonuçtur. Başkan, doğrudan doğruya kanun öneremez; ancak, ülkenin başı olarak, genel çıkarı temsil ettiğinden, sorunları bir bütün olarak o görebileceği için, Kongre’ye, başkanlık mesajları yoluyla tavsiyelerde bulunabilir.</span></p>

  <p class="calibre_6"><span class="calibre_1">Başkanla aynı zamanda seçilen bir başkan yardımcısı, başkanın görevlerini yerine getirememesi halinde onun yerine geçer.</span></p>

  <p class="calibre_6"><span class="calibre_1">Anayasa, toplum işleri üzerinde yurttaşların denetimini de sağlamıştır. Yasama gücü,</span> <span class="bold"><span class="calibre_1">iki meclise</span></span> <span class="calibre_1">verilmiştir: Temsilciler Meclisi, her devlette, gerekli koşullara sahip seçmenlerce seçilir; ve her devlet, kendi nüfusu oranında temsilci yollar Meclise. Kölelerin de olduğu yerlerde, yalnız beyazlar oy verebilirler; ancak, devletin ne kadar temsilci çıkaracağını bilebilmek için, kölelerin de beşte üçü hesaba katılır. Öyle olduğu için güneyin Beyazları, kuzeydekilerden çok daha fazla temsil edilir durumdadır. Temsilciler, sadece iki yıl için seçilirler; böylece, seçmen, onların eylemleri üzerinde bir etkide bulunur.</span></p>

  <p class="calibre_6"><span class="calibre_1">Ancak, Yeni-İngiltere gibi az nüfuslu küçük devletler, büyük devletlerin çıkarlarına kurban edilmiş olma tehlikesi içindeydiler. Öte yandan, ilk meclisin, iyice düşünüp taşınmadan çıkaracağı kanunları gözden geçirmek için bir ikinci meclis gerekliydi; bu yüzden Senato vardır. Nüfusu ne olursa olsun, her devlet başına iki senatör seçilir; onları seçen de, kendi devletlerinin yasama meclisleridir. Altı yıl için seçilirler; her iki yılda bir de üçte biri yenilenir ve, bu da, çarpıcı olayların etkisi altında ani çoğunluk değişmelerini önlemek içindir.</span></p>

  <p class="calibre_6"><span class="calibre_1">Kanunlar, iki meclisce de oylanmalıdır, aralarında bir fark olmadan birine ya da ötekine sunulabilir; yalnız malî kanunlar önce Temsilciler Meclisince oylanmalıdır ve, bu da, yurttaşların giderler üzerinde, giderek hükümetin eylemleri hakkında denetimlerini daha iyi sağlamaları amacına dayanır.</span></p>

  <p class="calibre_6"><span class="calibre_1">Senato’nun elinde yürütme gücünden bir pay vardır: Başkan, kimi yüksek görevliler için onun olurunu elde etmek zorundadır; bunun gibi, Başkanın yabancı devletlerle imzaladığı andlaşmalardan hiçbiri Senatonun onayı olmadan geçerli değildir. Son olarak, Senato’nun bir de adli yetkisi var: Temsilciler Meclisi’nin suçladığı kişileri yargılamak için, Senato, Yüksek Adalet Divanı’na dönüşür. Böylece, Başkandan gelebilecek her türlü hükümet darbesi girişimine karşı bütün önlemler alınmıştır.</span></p>

  <p class="calibre_6"><span class="calibre_1">Ne var ki, Meclisler, kanun yapmakta mutlak yetkili değillerdir; öyle olsa, çoğunluk azınlığı ezerdi. Böylece kanunların üstünde Anayasa vardır ve kanunlar ona göre yapılır. İnsanların oyladığı kanunların, onların yaptığı Anayasanın da üstünde Tanrının istediği</span> <span class="bold"><span class="calibre_1">doğal kanunlar</span></span> <span class="calibre_1">vardır; bu doğal kanunlar zaman aşımına uğramaz ve kutsal haklar, özgürlük, mülkiyet tanır insanlara. Anayasaya ve insan haklarına aykırı her kanun, yok sayılır. Kanunların Anayasaya ve doğal haklara uygun olup olmadığına hükmetmekle yükümlü bir</span> <span class="bold"><span class="calibre_1">Yüksek Mahkeme</span></span> <span class="calibre_1">vardır. Onun temel görevi budur. Ayrıca, yurttaşların idareyle ve devletlerin kendi aralarındaki uyuşmazlıklarına da bakar. Başkanca atanmış yedi yargıçtan oluşur bu mahkeme; kararlarında mutlak bağımsızlık sağlamak için, yaşam boyunca seçilir bu üyeler.</span></p>

  <p class="calibre_6"><span class="calibre_1">Toplumlar, zaman içinde değişirler. Anayasalar, aynı temel ilkeleri saklı tutarak, yeni koşullara uymalıdırlar. Anayasa, yetkinleşme niteliğine sahiptir; değiştirilebilir. Değişiklik önerisi, Meclislerin üçte iki çoğunluğunca, ya da devletlerin üçte ikisinin istemi üzerine toplanan bir konvansiyonca yapılır. Değişiklik, devletlerin dörtte üçünde, bu amaçla özel olarak seçilmiş konvansiyonlarca onanırsa, Anayasanın tamamlayıcı parçası olur.</span></p>

  <p class="calibre_6"><span class="calibre_1">1788 yılından başlayarak, Anayasa, devletlerin çoğunluğunca onaylandı ve yürürlüğe girdi. On değişiklik kabul edildi ve bir tür İnsan Hakları Bildirisi oluşturdular; bunlar, bireysel özgürlüğü ve basın özgürlüğünü güvenceye bağlıyor ve bir devlet dini kurmayı Kongre’ye yasaklıyorlardı. Oybirliğiyle başkan seçilen Washington, 4 Mart 1789’da göreve başladı.</span></p>

  <p class="calibre_6"><span class="calibre_1">Bu Anayasa, iki zorunluluğu, otorite ve özgürlük zorunluklarını pek güzel sağlayacak ve Birleşik-Devletlerin gelişmesine ve gönencine katkıda bulunacaktır.</span></p>

  <p class="calibre_8"><span class="calibre_1">BİRLEŞİK-DEVLETLER VE AVRUPA</span></p>

  <p class="calibre_6"><span class="calibre_1">Bir büyük devletin baştan aşağıya yazılmış, akli ilkelere dayanan ve içine, Bağımsızlık Bildirisi’nde olduğu gibi, Fransız «Filozofları»nın özellikle de Montesquieu’nün görüşleri sızan ilk anayasadır bu. Bu nitelikleriyle de, Bildiri’yle beraber, aydın Avrupalılar için bir uyarı ve bir örnek oldu. Avrupa’dan varlığını, felsefesini ve politikasını almış olan Birleşik-Devletler, sanatını da alacaktır: Houdson, Richmond’un Kapitol’u için, Desjardins’in XIV. Louis’sini örnek alıp Washington’un heykelini yapacaktır; Kapitol, Nimes’deki Maison Carree’ye öykünecektir; Paris’te Hotel de Salın, Beyaz-Saray’ın mimarlarına esin verecektir; Versailles, yeni federal başkenti, Washington’u kuracak olanların esin kaynağı olacaktır; Gabriel’in biçemi Boston’a taşınmıştır. Birleşik-Devletler, ürünleri ve ticaretleriyle Avrupa’daki iktisadî, sosyal ve siyasal dönüşümlere katkıda bulunduktan sonra, şimdi de gelişimini bir devrimle sonuçlandırsın diye örnek oluyordu.</span></p>

  <p class="calibre_6"><span class="calibre_1">Avrupalılar, Amerika’dan gelen haberlerin coşkusu içinde yaşıyor ve yürekleri oradaki mücadelelerle çarpıyordu. Elseneur’de, Amerikan bağımsızlığı öğrenildiğinde, «koy, bütün uluslardan gemilerle dolmuştu... Bayraklarını çekmişlerdi hepsi de... Tayfalar, sevinç çığlıkları atıyorlardı... Babam, siyasal özgürlük duygusunu duyalım istiyordu. Bir masaya götürdü bizi ve biz, o ve konuklarıyla beraber yeni Cumhuriyetin sağlığına içtik...» Yönetimlere karşı bıkkın ve öfkeli Avrupa’da, Amerika’ya öykünme konusunda bir büyük istek egemendi; Prusya’da, Avusturya’nın elindeki topraklarda, Hollanda’da, İsveç’te, Cenevre’de, hoşnutsuzluğun kol gezdiği her yerde bu istek vardı. Ne var ki, bu duygular hiçbir yerde, Fransa’dakinden daha güçlü değildi. Ve her yanda eli kulağındaki bu devrimi Fransa yaptı. Niçin orada? Çünkü, Orta Çağ’ın kurumlarından arda kalanlar, orada yitip gitmeye daha yakın durumdaydılar ve daha fazla dayanılmaz hale gelmişlerdi. Fransa, yönetimin en merkezî, soyluluğun en azaldığı, aracı kurumları en uşaklaştığı bir ülkeydi; en türdeş ulus oydu, en tutarlı devlet de. Devrim zorunluluğunun en açık göründüğü ve onu gerçekleştirecek araçların en kolay olduğu bir yerdi orası. Fransa, yalnız kendisi için çalışmakla yetinmeyecekti; İnsan ve Yurttaş Hakları Bildirisi’ni insanlığın yeni incili yapmayı deneyecekti; Devrimin, halkların kurtuluş aracı, ulusların kurtuluşu ve bütün insanların mutluluğu için bir sefer olması girişiminde bulunacaktı.</span></p>

  <p class="calibre_6"><span class="calibre_1">Başardı da bunu.</span></p>

  <p class="calibre_6"><span class="calibre_1">Artık onu anlatmaya başlayabiliriz.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_17"></div>
</body>
</html>
