<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Yüzyılların Gerçeği ve Mirası - 4</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre_7"><span class="italic"><span class="bold"><span class="calibre_1">BÖLÜM I</span></span></span><br class="calibre2" />
  <span class="italic"><span class="bold"><span class="calibre_1">AVRUPA KARŞISINDA OKYANUSYA, ASYA VE AFRİKA</span></span></span></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">XVI. yüzyıldan başlayarak, İspanyollar, yerlileri çağdaş düzeye yükseltmekte gerçek girişimlerde bulunmuşlardı. XVII. yüzyılda, Fransızlar, Richelieu ve çömezi Colbert, yerlilerin özümsenmesi ve bir yeni Fransa’nın kurulması düşüncesindeydiler. Oysa XVIII. yüzyılda, burjuva anlayışı her şeyin üstündeydi ve</span> <span class="bold"><span class="calibre_1">kazanç açlığı</span></span> <span class="calibre_1">karşısında herşey silindi. Burjuva sınıfının o dört dörtlük tercümanlarını dinleyelim: Montesquieu, Voltaire, Ansiklopedistler, savaşlara ve göçlere yol açtığı için -gerçek anlamıyla- kolonileştirmenin düşmanı da olsalar, plantasyon kolonilerinin, tropikal kolonilerin ateşli yandaşlarıdırlar; çünkü bunlar; fatihlere ellerinde olmayan ürünler sağlamaktadır ve, öyle olduğu için de, köleliği ve yerli ırkların sürülüp koğuşturulmasını kabul ederler; öte yandan, yerliler, anayurda koloni ticaretini sağlamada pek önemli olan kolonları özgürlüğüne, daha doğrusu ilerleyişlerine engeldiler. Böylece devletler, genel olarak, kıyılarda ticaret tezgâhları olan ya da verimli adaları sömüren</span> <span class="bold"><span class="calibre_1">ayrıcalıklı ticaret kumpanyaları</span></span><span class="calibre_1">nı, krallığın doğrudan doğruya işletmesine ve büyük toprakların fethine yeğ tutmaktadırlar. Deniz-aşırı ülkelere giden Avrupalılar, çoğunlukla denizci, asker ve tacirlerdi; büyük bir kültürleri yoktu bunların, ancak daha gözüpek, daha tutkulu, servet hırsıyla kudurmuş ve öyle olduğu için de kazanç uğruna herşeyi yapmaya hazır insanlardılar. Bu yüzden de, yerli halklar üzerinde öylesine dehşet dolu bir izlenim bıraktılar ki, onlardan hareket ederek, bütün Avrupalılar kötü tanındı. Özellikle Musonlar Asyası halklarına, o tanrılarının ve atalarının ülkesine pek bağlı, pek disiplinli büyük aileler içinde sıkı sıkıya hapsedilmiş, bir ılımlılık ve iç dünya ülküsüyle dolu halklara, açgözlülüklerini doyurmak için herşeyi unutan bu Avrupalılar, bir</span> <span class="bold"><span class="calibre_1">yaban etkisi</span></span> <span class="calibre_1">yaptılar. Onlara bakıp şöyle diyorlardı Çinliler: «... Barbarlar vahşi hayvanlar gibidir ve uygar insanlar olarak görülmezler. Onlara aklın büyük ilkelerini uygulamanın hiçbir yararı yoktur. Orta Çağ’ın kralları bunu anlamışlardı ve, öyle olduğu içindir ki, Barbarlara karşı şiddet ve hileydi kullandıkları. Onlara uygulanacak tek şey bunlar...».</span></p>

  <p class="calibre_6"><span class="calibre_1">Yerlilere anlayacakları dilden yaklaşanlar yalnız</span> <span class="bold"><span class="calibre_1">katolik misyonerler</span></span> <span class="calibre_1">oldular: Aşk üstüne kurulu bir evren anlayışından hareket ediyorlardı; insanlara, bu dünyada mutluluk ve öte dünya için de ebedî yaşam sağlayacak buydu. Misyoner eylemi, Papa yürütüyordu. Başta Cizvitler olmak üzere, tarikatlar da misyonerler yolluyorlardı. Ne var ki, sayıları fazla değildi bunların; bütün dünyada 3.500 Cizvit misyoneri vardı, ötekiler daha da azdı. Eylemlerini, aralarındaki yöntem kavgaları da zayıflatıyordu; ulusal ruhbanın rekabetini ve, son olarak da, kralların Cizvitlere karşı açtıkları büyük savaşı katmalı bunlara. 1789’da, misyonerlerin sayısı 300’e düşmüştü. Bu ve başka etkenlerle, misyonerler, kıtaların içine girmekten çok, hafifçe dokunup geçtiler; çok kişiyi hıristiyan edemediler gerçi, ama yine de varlıklarını daha sonra da sürdürecek hıristiyan topluluklar kurmayı başardılar.</span></p>

  <p class="calibre_8"><span class="bold"><span class="calibre_1">I</span></span><br class="calibre2" />
  <span class="bold"><span class="calibre_1">XVIII. YÜZYILDA AVRUPALILARIN KEŞİFLERİ</span></span></p>

  <p class="calibre_6"><span class="calibre_1">XVIII. yüzyıl başlarında, yeryüzünün pek geniş bölümleri bilinmez durumdaydı: Büyük Okyanusun hemen hemen bütünü, Kutup denizleri, Afrika’nın içleri, Asya kıtasının kuzeyi ve kuzeydoğusu, Amerika’nın kuzey-batısı, güney Amerika’nın büyük bir bölümü böyleydi. Yerli halklar, birçok yerler hakkında bilgi edinmişler ve kimi zaman haritalar da yapmışlardı. Ne var ki, evrensel boyutlarda değildi bu bilgi; yani hareket noktaları olmadığı ve ortak hesap yöntemlerine dayanmadığı, astronomi ve matematikten de yoksun bulunduğu için, bir yer hakkında bir başkasına geçirilemezdi bu bilgiler; bir alışkanlık, bir eski deneyimli kişinin öncülüğünde yapılan yolculukta doğrudan çıraklıkla ediniliyordu. Yalnız Avrupalılardır ki, astronomları ve ellerindeki araçları sayesinde, keşiflerini yerli yerine oturttular; enlem ve boylamlara da dayanıp, bir yerin nerede olduğunu da noktası noktasına yeniden bulup gösterebiliyorlardı.</span></p>

  <p class="calibre_6"><span class="calibre_1">1763’e kadar, denizlerde buluşlar fazla değildir. Batı Avrupalılar ticarete dalıp gitmişlerdir. Keşif seferleri, o da pek ahım şahım olmayarak, hem karalarda hem denizlerdedir. Başlıca yolculuklar,</span> <span class="bold"><span class="calibre_1">Rusların Sibirya’nın sınırlarında yaptıkları</span></span><span class="calibre_1">dır. Kazaklar, XVII. yüzyılda Büyük Okyanusa varmışlardı; ancak, Asya’nın Amerika’ya bitişik olmadığını bulmak kalıyordu. Çar Büyük Petro, iktidarını bu bölgelerde sağlamlaştırmak ve keşiflerin sağlayacağı saygınlığa dayanıp Batı ile boy ölçüşmek için, 1720’de seferlere başlattı. Danimarkalı</span> <span class="bold"><span class="calibre_1">Behring</span></span><span class="calibre_1">, 1720’de, kendi adıyla anılan boğazı buldu; ve arkasından Amerika kıyılarını dolaştı, kimi adaları keşfetti ve Behring denizinde bir adada öldü (1741). Yardımcılarından biri, 1733’te Okhotsk denizini keşfetti, Kuril adalarını tanıdı ve Japonya’ya vardı. 1733’ten başlayarak, müfrezeler Lena’yı indiler ve, kızaklarla, Buz denizinin kıyılarını dolaştılar; Laptev’le Pruçiev’in adları önemli. Son olarak</span> <span class="bold"><span class="calibre_1">Çelinskin</span></span><span class="calibre_1">, 1742’de, Asya’nın kuzeyinde, en uca, kendi adını taşıyan buruna kadar itti. Büyük bir değer taşıyan bu çalışmalar, iki kıtanın birbirinden ayrılığını kanıtlıyordu; ve daha keşfedilecek yerlerin de sınırlarını çiziyordu. Behring’in raporları, XVIII. yüzyılın sonlarına değin, İmparatorluk arşivlerinde okuyucu bekledi; onların önemini, yüzyılın sonunda Coğrafyacı Coxe ile doğabilimci Pallas açığa çıkardılar.</span></p>

  <p class="calibre_6"><span class="calibre_1">Kuzey Amerika’da, kürk ve «Batı denizi» arkasında koşan bir Fransız ailesi</span> <span class="bold"><span class="calibre_1">La Verendrye’</span></span><span class="calibre_1">nin, Kanada yöneticisi Beauharnais’nin desteğinde yaptıkları buluşları görüyoruz: Bu aile, kuzey-batı yollarını çözmeye adadı yaşamını ve yirmi yılda Kanada çayırını tanıdı; onlardan Pierre ve François La Verendrye de, 1 Ocak 1743’te Kayalık Dağları keşfettiler.</span></p>

  <p class="calibre_6"><span class="calibre_1">Güney Amerika’da, iki Fransız, P. Feuillee ile Frezier yararlı haritalar yaptılar; İspanya Quiroga, aynı şeyi Macellan toprakları için gerçekleştirdi.</span></p>

  <p class="calibre_6"><span class="calibre_1">Büyük Okyanusu,</span> <span class="bold"><span class="calibre_1">La Barbinais Le Gentil</span></span> <span class="calibre_1">dolaştı (1714-1718); Pay-Bas’nın hizmetine geçmiş bir Mecklembourg’lu Roggeven, 1722’de Paques adasını, Paumotou’ları, Samoa’ları yeniden keşfetti; bir İngiliz Anson da (1739-1743), İspanya sularında bir kalyona el koyup, bütün haritaları ele geçirdi: Pek önemliydi bunlar; çünkü İspanyollar da, Portekizliler gibi, ticareti kendi tekellerinde tutabilmek için, alabildiğine gizli tutuyorlardı keşiflerini; bu değerli belgelerin yayılması, yüzyılın ikinci yarısında keşifleri kolaylaştırdı.</span></p>

  <p class="calibre_6"><span class="calibre_1">Yüzyılın ortalarındaki büyük savaşlarla kesintiye uğrayan keşifler, 1763’ten sonra yeniden başladı. Hearne ile Mackenzie Kanada’nın kuzeyini dolaştırdılar; ve, 1789’da, Mackenzie, adını taşıyan ırmağın denize döküldüğü yere vardı. Ne var ki, Fransız ve İngiliz hükümetlerinin örgütlediği büyük keşifler yalnız denizler üzerindeydi; bilginlerin, tâ Ptolameus’dan beri, kuzeydeki topraklara bir karşı ağırlık olarak gördükleri bir dev</span> <span class="bold"><span class="calibre_1">güney kıtası</span></span><span class="calibre_1">nı bulmaktı amaç. De Brosses,</span> <span class="italic"><span class="calibre_1">Güney Topraklarına Seferlerin Tarihi</span></span> <span class="calibre_1">adlı eserinde (1756) şöyle yazıyordu: «Bu girişimlerin sağlayabileceği yararlara fazla kafa yormamalı: Bu yararlar sonra bol bol konuşulacak... Yalnız coğrafyayı, salt keşfetmek merakını, evrene yeni topraklar, yeni insanlar kazanmayı düşünelim!» John Callender, bu düşünceleri İngiltere’de yaydı ve yerlileri Hıristiyanlığa döndürmeyi ekledi buna. Bilim zevki ve saygısı, kralların kararlarında yer eder oldu. Amerika savaşı boyunca, XVI. Louis, Fransız kaptanlarına, insanlığımızı zenginleştirme arkasından koşan kaptan Cook’a rastlarlarsa, dost ve kardeş olarak davranmalarını emrediyordu. Ne var ki, bilimler moda olduğundan ve yeni ülkeler elde etme düşünüldüğünden, hükümetler için bir itibar sorunuydu da bütün bunlar. Ve son olarak, bu ünlü güney kıtası pek zenin olmak gerekeceğinden, Hind’i kaybeden Fransızlar için onun yerine geçecek; İngilizler içinse elde tutulacak bir ticari ilerleme olacaktı.</span></p>

  <p class="calibre_6"><span class="calibre_1">Seferler,</span> <span class="bold"><span class="calibre_1">bilimsel olarak</span></span> <span class="calibre_1">hazırlanır oldular git gide. Kimi söylentilere inanıp hareket edecek yerde, kaptanlar, resmî bilginlerin kaleme alıp verdikleri bilgilerle yola çıkıyorlardı; bu bilginler, onlara çözmeleri gereken sorunları ve yapmaları gereken araştırmaları da işaret ediyorlardı. Kaptanlar, beraberlerinde bir bilim kurmayı da alır oldular böylece: Astronomlar, hekimler, doğa bilimcileri... Onların sayesinde, yeni aletlerin de yardımcılığınla, belgeler bilimsel bir ciddilik kazandı. Dönüşte, elde edilen sonuçlar gizli tutulacak yerde, bütün dünyaya yayılmaya başlandı.</span></p>

  <p class="calibre_6"><span class="calibre_1">Kaptanlar, karaya oturma ve deniz kazası tehlikelerini azaltmak için küçük gemileri yeğliyorlardı; içlerine yığınla da kayık konuyordu. Pek ciddi bir sağlık bilgi ve malzemesi, iskorbüt hastalığına karşı önlemler, bira, ve lahana turşusu, yolda ölümlerin miktarını azalttı. Üç yıl süren ikinci yolculuğunda, Cook, hastalıktan bir adamını yitirdi yalnızca.</span></p>

  <p class="calibre_6"><span class="calibre_1">Yol boyunca çeşitli önlemler alınıyordu. Her sefer, bir sesleniş aralığıyla birbirini izleyen iki gemiyi içine alıyordu olabildiğince. Astronomik gözlemler, yer belli etmeler, sondajlar çoğaldı: En ufak bir kara belirtisinde duruluyor ve kıyıya kayıklarla gidiliyordu. Çevreyi yerlilerle yoklayıp kollama kural oldu. Adet şuydu: «Onlarla ağır ağır yürüme, uygun anı bekleme, küçük armağanlar sunup adım adım kazanma onları, bu tür ilişkilerde şiddete başvurmama...»</span></p>

  <p class="calibre_6"><span class="calibre_1">Bu önlemler sayesinde, sadece La Perouse’un seferi felâketle sonuçlandı.</span></p>

  <p class="calibre_6"><span class="calibre_1">1766’da, az bir zaman farkıyla, İngiliz Wallis ile Carteret bir yandan, Fransız Bougainville öte yandan, denize açıldılar. Wallis’le Carteret, Magellan boğazını geçtikten az sonra, bir fırtına yüzünden birbirlerinden ayrıldılar. Wallis Paumotou’lara geçti, 1767’de Tahiti’yi keşfetti; Tahiti gözünü büyüledi onun ve gözyaşlarıyla ayrıldı oradan; Samoa adalarına, Dost adalarına geçti ve Mariannes adalarını keşfetti. Carteret, Pitcairn adacığını farketti, Sainte-Croix adasına, Salomon adalarına ulaştı, Yeni-İrlanda’yı keşfetti ve Yeni-Britanya’nın iki adadan oluştuğunun farkına vardı. Bu iki güzel yolculuğun sonuçları, hâlâ yetersiz bir hazırlanışla sınırlı kaldı: Harita üzerine adlar kaydedildi.</span> <span class="bold"><span class="calibre_1">Bouganville</span></span><span class="calibre_1">, beraberinde bir astronom, bir doğabilimci ve zaman ölçücülerle yola çıktı: 1768’de Paumotou’ların yerini saptadı; kendisine büyük heyecan veren Tahiti’yi o da buldu ve Yeni-Cyther diye adlandırdı; Samoa’ları, Cook’un daha sonra Yeni-Hebrides diye adlandıracağı Büyük-Cyclades’ı, La Lousiade’ı, Yeni-Gine’yi tanıdı ve Java ile İle de France yoluyla yurda döndü. Boylamların saptanmasında ciddi yöntemlerin uygulandığı ilk yolculuk oldu bu. Bougainville, 1771’de</span> <span class="italic"><span class="calibre_1">Dünya Çevresinde Yolculuk</span></span> <span class="calibre_1">adlı eserini yayınladı; işitilmemiş bir başarı kazandı kitap ve Diderot ile Herder’i etkiledi.</span></p>

  <p class="calibre_6"><span class="calibre_1">Ne var ki, bu denizciler, belki de ticaret kaynağı sıcak koloniler bulma düşüncesinin ağırlığı altında, Amerika’nın güneyini döndükten sonra, hemen aceleyle kuzey-batıya, Oğlak dönencesinin ötesine çıkıyor ve sonra da batıya çeviriyorlardı yüzlerini. Kuzeyde pek kalmışlardı. Yolculukları yararlı da olsa, bir büyük sorunu çözülmeden bırakıyordu: Bir güney kıtası var mıydı? Özellikle, XVII. yüzyılda Tasman’ın keşfettiği topraklar (Yeni-Zelanda), Yeni-Hollanda (Avusturalya’nın batı kıyısı) ile bir değil miydi? Bu sonuncusu, Yeni-Gine ile bitişik miydi, değil miydi?</span></p>

  <p class="calibre_6"><span class="calibre_1">İngiliz</span> <span class="bold"><span class="calibre_1">James Cook</span></span> <span class="calibre_1">yanıtladı bu soruları.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Britanya Amiralliğinin Tahiti’ye astronomlar göndermesi gerekiyordu: 1769’da Venüs’le Güneş’in rastlaşması gözlemlenecek ve bundan yararlanıp Güneş’in Dünya’ya mesafesi ölçülecekti. Uluslararası gözlemler içinde İngiltere’nin payına düşen buydu. Amirallik, seferin kumandanı olarak James Cook’u seçti. Seçim yerindeydi. Cook, yürekten bir denizciydi. 1729 yılında doğmuştu: Babası bir çiftlik uşağıydı, anası da yine bir çiftlik kâhyasının kızı; bir kıyı kentine çırak diye verilmişti; içindeki deniz tutkusuna uyup, muço olarak, bir kömür gemisine girmişti. 1755’te Krallık deniz güçlerinde tayfa oldu; inanılmaz bir gayretle kendi kendini yetiştirdi ve amirlik rütbesi kazandı. 1759’da, Saint-Laurent halicine yapılan bir seferde kendisini gösterdi; bu seferde İngiliz donanması ırmağı yukarı doğru çıkmış ve Quebec’i almıştı. Onu izleyen dört yıl, Acadie (Yeni-İskoçya), Terre-Neuve ve Labrador kıyılarını belirlemekle uğraştı. Bu kıyıların, uzun yıllar temel olarak kalacak, usta işi bir haritasını yaptı. Böylece, astronomi gözlemlerinde olduğu kadar, coğrafya ve su bilgisinde de deneyimli bir insandı. Pek açık yürekli olmasa da, denizlerdeki ustalığı ve örgütleyiciliği ile, kendisini çevresindekilere kabul ettirmesini biliyordu; insan yanı zengindi, adamlarının aile kaygılarını bölüşüyor, sağlıkları ve rahatlarıyla uğraşıyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Onlardan çok şey isteyebilirdi böylece.</span></span>
  </blockquote>

  <blockquote class="calibre_10">
    <span class="italic"><span class="calibre_1">1768 yılında, güney kıtasını güneyde 40 enleme kadar gidip araştırma ve bu konuda derinliğine bir bilgi edinme talimatını aldı. Büyük bir özenle hazırlandı yolculuğuna. Daha önceki yolculuklarının bir bilançosunu yaptı. Büyük Okyanusun 1756’da yapılmış genel haritasını biliyordu. Bir askeri gemi önerisini reddetti;</span></span> <span class="italic"><span class="bold"><span class="calibre_1">Endeavour</span></span></span> <span class="italic"><span class="calibre_1">adlı, ağır ama sağlam, uzun yolculuklar için gerekli nevaleyi alabilecek çapta bir kömür gemisine bindi. Beraberinde astronom Green’i, İsveçli botanikçi Solander’i, doğabilimci Banks’ı da götürüyordu. 1768’de yola çıktı. Tahiti’deki astronomi ile ilgili görevini yerine getirdi (Nisan-Haziran 1769), sonra güneyde 40° enleme değin uzandı; ancak güney kıtası diye bir şey göremedi. 7 Ekim 1769’da Yeni-Zelanda’nın kuzey kıyılarına ulaştı; baştan aşağıya çevresini dolaştı ve onun, bir boğazla birbirinden ayrılan iki adadan oluştuğunu gördü ve ayrıca kıyılarının ayrıntılı bir haritasını yaptı. Arkasından Yeni-Hollanda’ya doğru uzandı, doğu kıyısını buldu: Everar burnundan York burnuna değin 1.600 mil boyunca keşiflerde bulundu ve Güney Yeni-Galles’i diye adlandırdı oraları; 28 Nisan 1770’de, Banks’ın Botany-Bay diye adlandırdığı bitkice pek zengin yukarı kıyıya çıktı ve geleceğin Sydney’inin kurulacağı yeri görüp hayran kaldı; arkasından, yeniden keşfettiği Torres boğazı yoluyla Batavia’ya ulaştı. 1771’de, Avrupa’daydı ve yolculuğu büyük yankılar uyandırdı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Ancak, güney kıtasının yolunun kuzeyinde ya da güneyinde bulunabileceğin kabul etti; ve, Amirallik birinci lordu, Lord Sandwich, ikinci bir yolculuğa çıkardı onu. 13 Temmuz 1772’de yola koyulan Cook, Yeni-Zelanda’da Reine-Charlotte koyuna vardı; oradan kuzeye ve güneye doğru küçük yolculuklara çıkabilir ve arkasından kuzey denizlerinin soğuğunu yiyip dönencelerin de sıcağı ile bitkin hale gelen adamları oraya dönüp o ılımlı iklimde dinlenebilirlerdi. Okyanusu araştırmaya başladı: Yirmisekiz ay boyunca 80.000 kilometre yol katetti Okyanusta; 1774 Ocağında, 71° 10° enlemde deniz buzulları yolunu kesti; Tahiti’nin kuzeyine, Marquises’lere, Yeni-Hebrides’lere vardı, Yeni-Kaledonya’yı ve Norfolk adasını keşfetti ve, bir buldog köpeği inadıyla yaptığı aranışların sonunda, kesin olarak, güney kıtası diye bir şeyin olmadığını gösterdi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Kuzey denizleri yönünden, Atlantikten Büyük Okyanusa bir kuzey-batı geçidi bulmakla görevlendirilince, 1776’da üçüncü yolculuğuna çıktı: 1778’de Sandwich adalarını (Hawai) buldu; Bering denizi ve boğazını dolaştı; kuzey-batı geçidinden vazgeçti. Her zaman bir yumuşaklık örneği veren ve yerlilere karşı hep adaletle davranmış olan Cook, 1779’da, Sandwich adaları halkıyla aralarında çıkan bir kavgada öldürüldü.</span></span>
  </blockquote>

  <blockquote class="calibre_10">
    <span class="italic"><span class="calibre_1">Hayran olunacak haritalar bırakıyordu arkaya; ondan sonra, sadece ayrıntılarla uğraşılacaktı.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Bu ayrıntıları aydınlığa kavuşturmak, özellikle Fransız</span> <span class="bold"><span class="calibre_1">La Perouse</span></span><span class="calibre_1">’un eseri oldu. La Perouse, XVI. Louis’nin desteğiyle, 1785’te Brest’en yola çıktı; beraberinde yığınla da bilgin vardı. 1786’da, Paumotou’larla Marquise’lerin doğusunda pek önemli topraklar olmadığını saptadı; Sandwich adalarının boylamlar içindeki yerini düzeltti; arkasından, 60 ile 37° kuzey enlemleri arasındaki Amerikan kıyılarını, Saint-Elie’den Monterez’e değin belirledi; haritalar yaptı, deniz hayvanları ile kara bitkileri üzerinde gözlemlerde bulundu. Kasımda, Macao’da dinlendi; ve, 1787’de, Büyük Okyanusun -Cook’un yapamadığı- kuzey batı kıyılarını keşfe çıktı. Mançurya kıyılarını belirledi ve Sahalin’in aslında bir ada olduğunu tanıtladı (1788). Oradan, Okyanusu, kuzeyden güneye katetti ve Avustralya’ya vardı; orada, 1789 Ocağında, Botany-Bay’de, bir İngiliz filosuna rastladı. O tarihten sonra da haber alınamadı kendisinden, Gemilerinin kalıntıları, 1837’de Vanikoro’nun yakınlarında bulundu.</span></p>

  <p class="calibre_6"><span class="calibre_1">Böylece, Pasifik Okyanusunun haritası, ana çizgileriyle saptanmış bulunuyordu; büyük bir güney kıtasının olduğu tezi çürütülmüştü; güney yarı küresi bir okyanus yarı küresi idi ve şu belli olmuştu: Denizler, dünya üzerinde, karalardan iki kez daha fazla yer kaplıyordu. Ne var ki, Pasifik Okyanusunda keşfedilen topraklar,</span> <span class="bold"><span class="calibre_1">insanlık kavramı</span></span><span class="calibre_1">nı acayip biçimde genişletiyorlardı.</span></p>

  <p class="calibre_8"><span class="bold"><span class="calibre_1">II</span></span><br class="calibre2" />
  <span class="bold"><span class="calibre_1">OKYANUSYA</span></span></p>

  <p class="calibre_6"><span class="calibre_1">Uzun bir süreden beri, insan soyunun manevi birliğine ve doğal halin üstünlüğüne inanan Avrupalılar, Okyanusyadaki yerlilere pek sıcak bir ilgi gösterdiler. Bougainville ile Cook, büyük bir tutkuyla gözlemlediler onları. Böylece, üçüncü yolculuğunda Cook’a katılan Forster’ler, Buffon’la beraber, ırkların oluşumunu ve sınıflandırılması bilimini,</span> <span class="bold"><span class="calibre_1">etnoloji</span></span><span class="calibre_1">yi yarattılar.</span></p>

  <p class="calibre_6"><span class="calibre_1">Avrupalılar, ilkel ırklar, hatta insanlığın kaynaklarının karşısında bulunduklarını sandılar. Her yanda, kabilelerin taş çağında yaşadıkları bir gerçekti; aletleri de tarih öncesi zamanlarınkini hatırlatıyordu. Oysa, gerçekte ilkeller değildi sözkonusu olan; uzun bir gelişim geçirmiş halklardı bunlar; ve içlerinden çoğu, üstün bir uygarlığı tanımışlardı ve Avrupalıların gelişinde tam bir gelişme içindeydiler.</span></p>

  <p class="calibre_6"><span class="calibre_1">Gerçekten, öyle görünüyor ki, bütün bu halklar, güney</span> <span class="bold"><span class="calibre_1">Asya kökenli ırklar</span></span><span class="calibre_1">dan geliyorlar; ve, yenilgiler sonucu, kimi kuşların mevsimlik göçlerinin kendilerine gösterdiği doğrultularla kaçmış olmalılar. Geldikleri yerler kaynakları sınırlı yerlerdi; pek erkenden öteki kıtalardan da kopmuşlardı; bitki ve memeli türünden hayvanlar da azdı çevrelerinde (bu adalarda köstebek, opossum ve yarasadan başka bir şey görülmüyor), ayrıca, adaların küçüklüğü ve darlığı nedeniyle, pek erkenden, nüfusça çoğalmanın, yiyecek kıtlığının doğurduğu güçlüklerin pençesine düşmüş olmalılar; öyle olunca da, sürekli savaşlar, çocuk düşürme, çocuk öldürme, yamyamlık, yiyecek bulma sorunları girmiş olmalı araya. Avrupalılar onları bulduklarında işte bu haldeydiler bu halklar. Fazla çoğalmaya karşı öylesine bir korku içindeydiler ki, her yanda, halkın sayısı, doğumların bilerek sınırlandırılması yüzünden azalıyordu. Oralarda uygarlıkların ilerlememiş olmasında ya da gerilemiş olmasında şaşılacak hiçbir nokta yoktur. Bu çöküş, bu karşılaşmalar ve karşılıklı etkiler gözönünde tutulduğunda, Okyanusya’nın, belli ölçüde bir «ırklar konservatuarı» olduğu kabul edilebilir.</span></p>

  <p class="calibre_6"><span class="calibre_1">Öyle görünüyor ki, ilkel adını yakıştırılabilecek tek insan topluluğu Tasmanyalılar ile Avustralyalılardı; insan soyunun kimi en aşağı katlarında bulunuyorlardı.</span></p>

  <p class="calibre_6"><span class="calibre_1">En aşağı düzeyde olanlar</span> <span class="bold"><span class="calibre_1">Tasmanyalılar</span></span><span class="calibre_1">dı. Tasmanya adasına Orta Pleistocene döneminde yerleşmişlerdi: O dönemde Bass boğazını sıradan gemiciler aşabiliyorlardı; denizlerin düzeyini yükselten ve boğazların genişliğini en azından beş misline çıkaran buzulların erimesinden önce olmuştu bu yerleşme. Araya bu coğrafya değişiklikleri girince, çevreden soyutlanmış bir halde kaldılar; bu ise, duraklama ve gerileme için en etkili bir nedendir. Bu zencimsi insanlar 5.000 dolayında idiler; kıvırcık saçlı, çeneleri pek gelişmiş, kafatası basık, kaş kemerleri çıkık bu insanlar, insan soyunun maymunlara en yakın olanlarıydı; kafatasları ortadan başlayarak bir çıkıntı gösteriyordu ki, maymuna benzerliğin en göze çarpıcı belirtilerinden biridir. Aletleri, onların, Batı Avrupa’nın aşağı Pakolitik aşamasında, Chelleen ve Acheulkendeki insanlar düzeyinde olduklarını gösteriyor. Giysileri ve evleri yoktu; dallardan örülü bir duvarın arkasına çekiliyorlardı; yiyecek toplayarak ve köpeksiz avlanarak yaşıyorlardı. Sosyal örgütlenişleri, yalındı; geçici olarak seçilmiş şefleri vardı yalnız. Ruhun ölümsüzlüğüne inanıyor ve ölülerden korkuyorlardı; hatta, üstün bir dinin işareti olarak, tek tanrıya inanç da vardı: Gökle ve doğal olaylarla -iyice belirlenmemiş- ilişkileri olan bu yüce ruha tapıyorlardı.</span></p>

  <p class="calibre_6"><span class="calibre_1">XIX. yüzyılda ortadan kayboldular.</span></p>

  <p class="calibre_6"><span class="calibre_1">Biraz daha üst düzeyde</span> <span class="bold"><span class="calibre_1">Avustralyalılar</span></span> <span class="calibre_1">bulunuyordu. Avrupamsı ve zencimsi ögeler karışımından ortaya çıkmış bir ırktı bu. Avrupa paleolitiğinde Moustier aşamasında idiler. Esmer ya da çukulata renkli, bedenleri tüylerle kaplı, kaş kemerleri pek büyük, alınları basık, çene kemikleri belirgin, iri ağızlı, geniş burunlu olan bu insanların, beyazlarınkine oranla hayli hafif bir beyinleri vardı.</span></p>

  <p class="calibre_6"><span class="calibre_1">Pek yalın giyimli olan bu yerliler, dallardan kulübe yapmasını ve ateş yakmasını biliyorlardı. Taştan silahları ve mızrakları vardı; ancak, okla yayı bilmiyorlardı. Yiyecek toplayıcılığı, özellikle de avcılıkla geçiniyorlardı. Salyangoz, tatlı su midyesi, tırtıl, kertenkele, kuş, kanguru, opossum ve bir tür devekuşu idi yedikleri. Öte yandan, bir kanguruyu kaçışa zorlama, bir avın izini toprak keseklerini koklayarak sürme ellerinden geliyordu.</span></p>

  <p class="calibre_6"><span class="calibre_1">Sosyal örgütlenişleri daha yüksekti: Kabilenin, eskilerden oluşan sürekli şefleri vardı; topluluk dışından evlenme kuralı zorunlu idi; gidip geldikleri topraklar, başka kabilelerinkinden ayrılmıştı; uluslararası bir hukukları vardı böylece.</span></p>

  <p class="calibre_6"><span class="calibre_1">Dinsel görüşler gelişmişti: Ölümden sonra ruhların yaşayacağına inanç geneldi. Ölülerin ruhları başka bedenlere girebiliyordu. İlk Avrupalılar, bu soluk tenli, gözleri pırıltılı insanlar denizlerden çıkıp geldiklerinde, hortlak diye karşılandılar. Ölüler için düzenli törenler yapılıyordu; hatta, kimi kabileler, yaşamsal gücü özümsemek için cesetleri yiyorlardı. Hepsinin totemi, ya da ortak atası vardı; onların soyundan gelenler büyülü törenler düzenliyorlardı. İçlerinden kimisi, bir ölümsüz tanrı tasarlıyordu; yeryüzünde yaşadıktan sonra göğe çekilmişti ve onun sırrına erenler ölümden sonra gidip ona kavuşuyorlardı. Herkes büyüyü biliyordu. Gençler, karmaşık bir törenle evlenmeye ve sosyal görevleri yerine getirmeye ehil erkekler oluyorlardı: Bu törende, üst ön iki dişin çıkarılması, sünnet, kadınlar için saklanmış efsanevi desenler ve öykülerin sunulması söz konusuydu.</span></p>

  <p class="calibre_6"><span class="calibre_1">Öteki halklar, açıkça daha üst düzeylerdeydiler. Çengel uçlu gaga biçimindeki burunlarıyla saf bir ırk gibi görünen Papaların dışında, dilleri ve -terazili oyma kayık gibi- kimi maddi alışkanlıklarına bakarak diyebiliriz ki, bütün bu halklar, aralarındaki farklılıklara karşın, aynı Okyanusya kültürüne katılıyorlardı ve hepsinin de kökeni birdi. Malezya’dan gelmiş olmalı ve doğuya doğru bütün Pasifik’e ve belki Amerika’ya değin yayılmışlardı; batıya doğru da Kamboçya’ya, Seylan’a, Madagaskar (Hovas)’a, Afrika’nın doğu kıyılarına olmuştu bu yayılma. Yola çıkışları İsa’dan sonra II ile V. yüzyıllar arasında başlamıştı ve göçler 900 ile 1350 yılları arasında doruk noktasına varmıştı. Arkasından, bu halkların ve onların denize olan yeteneklerinin çöküşü gelmişti.</span></p>

  <p class="calibre_6"><span class="bold"><span class="calibre_1">Malenezyalılar</span></span><span class="calibre_1">, ileri bir yenitaş dönemini hatırlatan bir aşamadaydılar. Bedence daha gelişmişlerdi: Yüz az tüylü, burun daha düz, kaş kemerleri nadiren fazla çıkıntılı idi ve süslenmede daha incelmişlerdi; kadınlarda dövme, saçların rengini değiştirme, diş ve deniz kabuklarından kolye ve bilezik, saçlarda tüy ya da çiçek görüyoruz.</span></p>

  <p class="calibre_6"><span class="calibre_1">Aletleri yetkinleşmişti: Cilalı taştan balta, deniz kabuklarından bıçaklar, kedibalığı derisinden törpü, altından biz, içinde yay ve sopanın da bulunduğu çeşitli silahlar. Bunlar, büyük oyma kayıklar yapmasını ve yönlendirmesini bilen pek usta denizcilerdi çoğu kez; aynı zamanda, hünerli tarımcılardı: Basit bir bastonla toprağı çevirmesini biliyorlardı ve Hint patatesi ile taro ekiyorlardı. Tüyden ya da dişlerden yapma bir para kullanıyorlardı; kazançlarına düşkündüler ve içlerinden kimi %100 faizle ödünç verip hatırı sayılır servetler edinmişlerdi.</span></p>

  <p class="calibre_6"><span class="calibre_1">Toplum anaerkil idi; kızkardeşinin oğlunu dayı yönlendiriyordu. Erkekler, köyün kulübünde yiyor ve yatıyorlardı; kadın ve erkek hemen hemen birbirinden ayrı yaşıyorlardı. Evlenme, satın alma yoluyla idi ve zenginler çok karılı idiler.</span></p>

  <p class="calibre_6"><span class="calibre_1">Siyasal örgütleniş demokrasi idi; ne var ki, gizli dernekler büyük rol oynuyorlardı ve bu derneklerde, büyük paralar döküp şölenler verebilen zenginler, yüksek mevkilere çıkabiliyorlardı yalnız. Bu dernekler, onlara girmemiş olanlar üzerinde dehşet saçıyor, dövüyor, para cezası kesiyor ve öldürüyorlardı.</span></p>

  <p class="calibre_6"><span class="calibre_1">Dinsel inançları canlı idi; ancak, kendilerinden daha az uygar halklarınkinden daha gerideydi. Birinden ötekine geçebilir doğaüstü bir erdem olan</span> <span class="italic"><span class="calibre_1">mana</span></span><span class="calibre_1">ya inanıyorlardı. İyi bir avcının manası vardı. Başarıya ulaşmak için</span> <span class="italic"><span class="calibre_1">mana</span></span> <span class="calibre_1">gerekiyordu. Büyüyle</span> <span class="italic"><span class="calibre_1">mana</span></span> <span class="calibre_1">elde edebiliyorlardı.</span> <span class="italic"><span class="calibre_1">Mana</span></span><span class="calibre_1">nın kimi biçimleri tehlikeliydi; o zaman da, böylesi bir</span> <span class="italic"><span class="calibre_1">mana</span></span><span class="calibre_1">ya sahip insanların, nesnelerin ya da yerlerin üzerine</span> <span class="italic"><span class="calibre_1">tabu</span></span> <span class="calibre_1">(yasak) atılıyordu. Hepsi canlıcı (animist) idiler, yani taşlara, ağaçlara, yılanlara, her yere yayılmış ruhlara inanıyorlardı. Ne var ki, çok tanrılılığa yükselmiyorlardı. Ölümden sonra ölülerin ruhlarının yaşayabileceğine inanıyorlardı. Dua ediyorlar, kurban kesiyorlar, ahenkli şarkılar söylüyorlar ve, kendisinden sonra geleceklerin yaşamına katılacak atanın figürünü kazıyorlardı ağaca.</span></p>

  <p class="calibre_6"><span class="bold"><span class="calibre_1">Mikronezyalılar</span></span><span class="calibre_1">, pek benziyorlardı onlara; ancak bir iki gömlek daha üstündüler. Denizcilikte hayran kalınacak insanlardı; tacirleri terazili içi oyma kayıklarla uzun yolculuklara çıkıyor ve bambu çubuklarından yapılmış haritalar kullanıyorlardı. Bir soylular ve serfler vardı içlerinde. Usta denizciler fiefler verilerek ödüllendirilirdi. Kimi adalar, çok tanrılılık aşamasına varmışlardı ve tek bir tanrının egemen olduğu zengin bir panteonları vardı.</span></p>

  <p class="calibre_6"><span class="calibre_1">Son olarak, Okyanusya toplumlar sıralamasının tepe noktasında,</span> <span class="bold"><span class="calibre_1">Polinezyalı</span></span><span class="calibre_1">l</span><span class="bold"><span class="calibre_1">arı</span></span> <span class="calibre_1">görüyoruz.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Bunlar, içine zencimsi ve mongolumsu öğelerin de karıştığı, Avrupamsıların ikinci derece bir dalı idiler. Uzun boylu, Avrupa benizli, ince burunlu düz saçlı, esmer tenli, görme ve işitme duyguları Avrupalılarınkinden daha keskin, ancak koku ve tad alma duyguları onlarınkinden farklı insanlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Misli görülmemiş denizciler olarak, bir yerde durmadan 2.500 kilometre yol alabiliyorlardı. Nerede olduklarının hesabını yapmasını biliyorlardı. Samoa’da ve Tonga’da, içi oyulmuş çifte kayıklar, 30 metre uzunluğundaydı ve 140 kürekçi taşıyorlardı. Her adanın bir filosu vardı. Cook, 200.000 nüfuslu diye tahmin ettiği Tahiti’de 330 birlik saymıştır.</span></span>
  </blockquote>

  <blockquote class="calibre_10">
    <span class="italic"><span class="calibre_1">Aletleri, cilalıtaş çağındakilerdendi; ancak, kullandıkları, özellikle Yeni-Zelanda’nın Maori’lerinde maden taklidine benziyor. Öyle görünüyor ki, ataları madeni ve çömlekçiliği tanımış olmalılar. Ne olursa olsun, bu sanatlar, Avrupalıların gelişinde, Polinezya’da unutulmuş bulunuyordu ve şurası da gerçektir ki, aletleri XVIII. yüzyıldan önce çok daha iyi idi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Giysileri, Yeni-Zelanda’da yündendi. Ancak, sıcak iklimli adalarda, atalarının dokuma mesleğini terketmişlerdi; kabuk işçiliği yapıyorlar, şeritler ve üçgenlerle süslü eteklikler üretiyorlardı. Parlak tüyler, temrenli yapraklar taşıyorlar, ince dövmeler yapıyorlardı bedenlerine.</span></span>
  </blockquote>

  <blockquote class="calibre_10">
    <span class="italic"><span class="calibre_1">Evleri, taştan bir sahanlığın üzerine kuruluyor ve hasırla örtülüyordu. Markiz’lerde, 20 ila 100 metre uzunluğundaydı bu evler. Evlerde cibinlik ve bambudan yastıklar bulunuyordu. Maori’lerin küçük kaleleri vardı: Birkaç bin kişiyi içine alan bu kaleler, çevresi çukurlu, siperli, kalın duvarlarla çevrili idi ve içlerinde savunucular için daha yüksek bir sahanlık bulunuyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bu halklar, Romalıların</span></span> <span class="italic"><span class="bold"><span class="calibre_1">gens</span></span></span><span class="italic"><span class="calibre_1">’i ya da Yunanlıların</span></span> <span class="italic"><span class="bold"><span class="calibre_1">genos</span></span></span><span class="italic"><span class="calibre_1">’una benzer biçimde, birkaç yüz kişiyi içine alan büyük aileler aşamasında idiler. Toprak, bir mertebeye tâbi sınıflara bölünmüştü: Krallar, soylular, özgür insanlar, köleler. Kral, büyük oğul esasına göre geçiyordu tahta ve tanrının bir elçisiydi yer yüzünde, yani kutsaldı. Soyluların fiefleri vardı ve meclislere egemendiler; bütün toprağın da sahibi idiler; öldüklerinde, kemikleri kutsal yerlere konuluyordu ve ölümden sonra yaşama hakkına yalnız onlar sahiptiler. Soylular, yerel şefleri seçerlerdi: Bütün ortak girişimlere mutlak olarak karar veren bu şeflerdi; görevini yerine getiremeyenlerin yerine başkası seçilirdi. Özgür kişiler ise, uygulamada, keyfe göre haraca ve angaryaya tâbi idiler.</span></span>
  </blockquote>

  <blockquote class="calibre_10">
    <span class="italic"><span class="calibre_1">Dinleri Brahmanik, belki de İran ve Babil ögelerini içeriyor. Örneğin Maori’ler, ebedî, kadiri mutlak, adil ve göğün dokuzuncu katında oturan bir yüce Tanrıya inanıyorlardı. Ancak, öylesine kutsal idi ki bu, Maori’lerin büyük çoğunluğu, dinlerinin bu bölümünden habersiz ölürlerdi. Hepsinde bir panteon vardı; gökteki büyük tanırları, yerel tanırları, orman, hasat, savaş, deniz, kötülük tanırlarını içine alıyordu bu panteon: Evreni açıldıyan bir mitoloji de eşlik ediyordu onlara. Ayrıca, bütün doğaya yayılmış yığınla ruha ve atalarının ruhuna tapıyorlardı. Soylular arasından gelen ruhban sınıfı, efsanevi öyküleri koruyor ve içine insan kurban etmenin de karıştığı törenlere başkanlık ediyorlardı. Katatia adası, bütün Polinezya’ya ortak kurbanların verildiği bir merkezdi. Büyü kullanılıyordu. Din, pek güzel bir şiire yol açmıştır; bunun gibi, çoğu kez süslemeden başka amacı olmayan bir heykel sanatı da yaratmıştır.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bu halklar arasında savaş sürekli idi; köyler ve plantasyonlar yakılır, yenilenler yenir ve yürekleri de şeflere sunulurdu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Okyanusyalı çoğu halkta, çok tanrıcı bir panteonun başında bulunandan pek farklı bir yüce tanrıya inanç şu soruyu getirmiştir akla: Arkasından Kutsal Kitab’ın bildirdiği bir çöküşün geldiği ilkel bir vahyin izleri karşısında mıyız? Yoksa, bir canlıcılıktan (animizm) hareketle, uzun doğal bir gelişmeden sonra erişilen, arkasından da bu halkların gerisine düştükleri bir yüksek aşamanın izleri midir bunlar?</span></span>
  </blockquote>

  <blockquote class="calibre_10">
    <span class="italic"><span class="calibre_1">Tartışılabilir.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">XVIII. yüzyılda Avrupalılar, bu olağanüstü güzel ülkelerin tartışmasını yapmadılar aralarında; çünkü aradıkları bunlar değildi. 1772’de Kaptan Crozet, Yeni-Zelanda’yı aldı ve «Güney Fransa» diye adlandırdı. Ne var ki, yerleşmedi oraya. İlk yerleşmeyi İngilizler Avustralya’da gerçekleştirdiler: 1776’dan beri, Amerikan bağımsızlık savaşı, zindan hükümlülerinin Virginya’ya gönderilmesini engelliyordu. 1786’da, İngiliz hükümeti, Botany-Bay’da, bir hükümlüler kolonisi kurmaya karar verdi. 18 Ocak 1788’de Kaptan Philippe vardı oraya ve boşalttığı yükler arasında şunlar vardı: 188’i kadın olmak üzere 717 zindan hükümlüsü; 191 denizci muhafızla 18 subay; bir boğa, 5 inek, bir koç, :29 koyun; dünyanın bu parçasına Avrupa’dan ilk gelenler bunlardı. Avustralya ulusunun alçakgönüllü başlangıcı böyle oldu.</span></p>

  <p class="calibre_6"><span class="calibre_1">Okyanusyalılar, gelecek yüzyılda, Avrupalılarla temas sonucu hızla çökeceklerdir.</span></p>

  <p class="calibre_8"><span class="bold"><span class="calibre_1">III</span></span><br class="calibre2" />
  <span class="bold"><span class="calibre_1">ASYA</span></span></p>

  <p class="calibre_6"><span class="calibre_1">Asya, bir</span> <span class="bold"><span class="calibre_1">gerileme dönemi</span></span><span class="calibre_1">nin içindeydi. Bu kıtanın tarihi, bir yüzyıla değin belli bir gel-git yaşamıştı ve</span> <span class="bold"><span class="calibre_1">göçebelerle yerleşiklerin mücadelesi</span></span> <span class="calibre_1">sonucu bir süre daha yaşayacaktı onu. Yakıcı bir iklimin altında bir düzine ovalardan ve vahalardan oluşan Mezopotamya, İndus ve Ganj ovaları, Yang-Çe ve Hoang ovaları pek parlak tarım uygarlıklarının ocakları olmuşlardır. Onları, İran’da, Türkistan’da, Tibet’te, Mongolistan’da, göçebe çobanların oturdukları, gitgide kuruyan yarı-bozkır ve çöller kuşatır; Asya’nın tarihi, bu çobanların çevre ülkelere yaptıkları akınlarla karışıp durmuştur.</span></p>

  <p class="calibre_6"><span class="calibre_1">Nasıl?</span></p>

  <p class="calibre_6"><span class="calibre_1">Yoksul ve hep açlıkla tehdit edilen bu göçebeler, İran’ın, Hind’in, Çin’in ekili-biçili bölgelerinin sınırlarına değiş-tokuş yapmak için gelirlerdi. Bu bölgelerin gönencini görürken, çok geçmeden zayıflıklarının da farkına varırlardı: Sıcaklık ve nemin çökerttiği, yerleşik yaşamın uğraşlarına gömülmüş toplumlardı bunlar; başlarında da zenginliğin, şarabın, yatağın, kadınların ve çoğu zaman iğrenç alışkanlıkların içinde uyuşup kalmış hükümdarlar. O zaman gözüpek bir şef, bir göçebe kabilenin başına geçer, öteki kabileleri de yenip kendine bağımlı kılar, tutku ve iştahla kıvranan bu insanları arkasına takıp çevredeki zengin ovalara sürükler götürürdü; zayıflamış imparatorluğu bir savaşta devirir, İran’a şehinşah, Hindistan’la Çin’e imparator olurdu; atılganlıkla dolu olduğu için, eski imparatorluğu kalkındırırdı; onun, barbar sertliğini hâlâ sürdüren ve ciddi bir eğitimden geçip siyasal deneyimine mirasçı olan oğlu, İmparatorluğu doruk noktasına çıkarırdı; arkasından yine iklim, saray ve harem yaşamı etkisini gösterirdi. Önceki yılların zafer kazanmış şefinin torunları git gide tembel hükümdarlar olup çıkarlardı. İmparatorluk çöküşe başlar ve çevresinde yeni barbarlar saldırıya geçecekleri günü beklerlerdi.</span></p>

  <p class="calibre_6"><span class="calibre_1">Asya, XVIII. yüzyılda, bu son aşamalarından birinde bulunuyordu: İran’da Safevî hanedanı çökmüş ve anarşi başını alıp gitmişti. Hindistan’da Moğol İmparatorluğu, hem dışardaki barbarların darbeleri, hem de Hindustani tepkisi altında çöküyordu; bütün bunlar Avrupalıların ilerleyişini kolaylaştırıyordu. Çin, başındaki Mançu fatihlerinin çocukları sayesinde yüksek bir düzeyde bulunuyordu; ancak, bu hanedan, doruk noktasını inmeğe başlamış ve çöküşün kimi işaretleri ortaya çıkmıştı. Japonya, tek başına ve içine girilmez bir halde idi; ne var ki, bu yalnız başına kalış bile, Japon toplumunda bir çözülmeye yol açmıştı. Bununla beraber, Avrupalılar, Asya’yla ilişkilerini artırırlar; ve kuzeyden ve karadan Ruslar ve deniz yoluyla da güneyden ve doğudan İngilizler, Fransızlar ve başkaları sarkıp kemirmeye başlarlar onu.</span></p>

  <p class="calibre_8"><span class="calibre_1">İRAN</span></p>

  <p class="calibre_6"><span class="calibre_1">XVIII. yüzyılın başlarında, İran’da Safevî hanedanı git gide güçten düşer haldeydi. Bu hanedan, XVII. yüzyılda, İran’a parlak bir dönem kazandırmıştı: Eski Sasanî İmparatorluğu yeniden kurulmuştu; Avrupalılaşma başlamıştı; İran klasizmi açılıp serpilmişti. Ne var ki, hanedanın gücü haremde çözülüp duruyordu. Son Safevî hükümdarı II. Tahmasp, XVIII. yüzyılın başlarında, uçkuruna düşkün, bozulmuş, zalim bir despottur; öyle ki, zalimliği kendi ailesini de parçalamış ve içinden çıktığı kabile, ordusunun ve kâhyalarının çekirdeği olan bu topluluk bile kendisine yabancı hale gelmiştir. Bozkırın göçebeleri, dağlı barbarlar, yabancılar, bu git gide takatten düşen İmparatorluğu izleyip durmaktadırlar.</span></p>

  <p class="calibre_6"><span class="calibre_1">Geçen yüzyılda hanedanın kurucusu Şah Abbas’ın yendiği</span> <span class="bold"><span class="calibre_1">Afgan</span></span><span class="calibre_1">l</span><span class="bold"><span class="calibre_1">ılar</span></span> <span class="calibre_1">başkaldırdılar. İranlılarla aynı kökenden gelen Afganlılar, yaşadıkları dağlarda, vadilerin derinliği ve dar boğazlar sayesinde kişiliklerini korumuşlardı. Şii müslüman oldukları için İranlılardan tiksinen sünni müslümanlardı bunlar; birer yontulmamış dağlı, yarı göçebe, yaylada sürü besleyerek yaşayan insanlardı ve, İranlıları, incelmiş kentliler, aşağılık uğraşlara gömülmüş yerli tarımcılar, yalancı tacirler diye horluyorlardı. 1710’da Kahdahar bölgesindeki Gılzaî’lerin emiri Mir Mahmut, İran’ı istilâ eder, İranlıları yenip 23 Ekim 1722’de İsfahan’a girer ve hükümdar ilân eder kendini. Güçsüz II. Tahmasp kaçan ve içine girilmez ormanlar ve durgun sularıyla ünlü Mazenderan’da mekân tutar.</span></p>

  <p class="calibre_6"><span class="calibre_1">O zaman, bütün komşu göçebe ve devletler, her yandan İran’ın üzerine çullanırlar. Buhara emirinin Türkmenleri Horasan’ı istilâ eder. Ruslar Astragan’da, Hint’ten Avrupa’ya giden malların yolunu gözetlemektedirler; bu mallar, Kâbil, Herat, Meşhed, Tahran, Tebriz yolunu izlemekte ve oradan da ya Erzurum ve Trabzon yoluyla, ya da Diyarbakır, Halep ve İskenderun yoluyla gideceği yere gitmektedir; öyle olduğu için, Ruslar, 1722’de Derbent’i, 1723’de Baku’yu alırlar ve, Peterburg antlaşması, Hazar denizinin bütün güney kıyısını, Dağıstan’ı, Şirvan’ı, Gilân’ı, Mazenderan’ı, Asterabad’ı kazandırır onlara. Osmanlı Türkleri, karşılık verme fırsatını yakalayıp, yeniden Ermenistan’ı, Irak’ı, Azerbaycan’ı işgal ederler. Mir Mahmud’un yerine geçen Eşref, inanç bakımından Osmanlılara yakındır ve sultan kendisini tavlayıp hükümdar sıfatını verir ona; o da, sultanın vassali ilân eder kendini; Türk fetihlerini tanır ve İran’ın ulusal kimliğinin temellerinden biri olan Şii sapmanın kökünü kazımaya soyunur.</span></p>

  <p class="calibre_6"><span class="calibre_1">Eski İmparatorluk, görünüşe göre ortadan silindi silinecek durumdadır.</span></p>

  <p class="calibre_6"><span class="calibre_1">Bir göçebe kurtarır onu. Horasan sınırında bir Türkmen paralı askeri olan</span> <span class="bold"><span class="calibre_1">Nadir Şah</span></span><span class="calibre_1">, yığınla haydutluk, adam öldürme ve dolaplardan sonra, Afşar Türklerinden bir kabilenin şefi olmuştu. Asya’daki olayların akışına göre, bir başka kabileyi yener bir gün; elinin açıklığıyla kendine bağlar insanları ve serüven açlığı içindeki bütün savaşçıları çeker kendine ve arkasından da sırayla bütün Türk-Afşar kabileleri yener ve buyruğu altına alır; 1722’den 1726’ya değin de, İran’ın çöküşünden yararlanıp Horasan’ı fetheder. Kendisini Tahmasp’ın kölesi ilân etme ustalığını gösterir ve İranlıların umudu olur. Eli böğründe kalmış bir sarayın orta yerinde tek atılgan insan olarak, İran ordusunu yeniden kurar, Afganlıları ezer ve II. Tahmasp’ı başkentine gönderir (1730).</span></p>

  <p class="calibre_6"><span class="calibre_1">Ne var ki, Şah ve İranlılar, İmparatorluğu yeniden kurmayı bekliyorlardı ondan. İran’ın hükümdarı bir fatih olmalıydı.</span> <span class="calibre_1">Daha çocukluktan başlayarak, onların</span> <span class="italic"><span class="calibre_1">İlyada</span></span> <span class="calibre_1">ile</span> <span class="italic"><span class="calibre_1">Odissea</span></span><span class="calibre_1">ları olan</span> <span class="italic"><span class="calibre_1">Şehname</span></span> <span class="calibre_1">ile beslenmiş olan bütün İranlılar, dünyanın en eski ulusu olarak görüyorlardı kendilerini; bütün öteki halklara üstün ve onları egemenliği altına almakla görevli bir ulustu bu. Böylece ulusal gururu okşamak gerekiyordu. Ve sonra, borç para verecekleri için hükümdara pek yararlı olan tacirler, yolların ve pazarların güvenliğini sağlamasını, Doğu’yla Batı arasında İran’dan, bu «halkların büyük yolu»dan geçen ticaret ilişkilerini yeniden kurmasını bekliyorlardı ondan. Ayrıca hükümdar, savaş yoluyla, verginin yerini tutamayacağı kaynaklar sağlamalıydı kendine; tacirin, bir parça dokunulsa derisi yüzülüyormuşçasına bağırdığı, göçebenin kaytarıp kaçtığı, ezilen köylünün durmadan yer değiştirdiği bir ülkede gerekli idi bu. Son olarak, kendine bağlı olanları, ailesini, kabilesini, askerlerini, yağmalama yoluyla doyurması gerekiyordu. Bütün bunlardan dolayı Nadir Şah savaşa girişti: Afganlılardan Horasan’ı ve Herat eyaletini geri aldı; Osmanlılardan da Irak’ı, Azerbaycan’ı, Erivan’ı, Kars’ı ve Kafkas kalelerini aldı. 17 Ekim 1736 tarihli İstanbul antlaşması, İran’a, bütün eski eyaletlerini geri verdi; ve, doğu Ermenistan’ı ona bağlarken, Gürcistan üzerinde de koruma yetkisini tanıdı. Ruslar, o denli geniş toprakları koruyacak askere sahip olmadıkları için, 1734 yılından başlayarak 1723’teki fetihlerini terketmişlerdi. Nadir Şah, 1 Şubat 1736’da, son yeteneksiz Safeviyi tahtından indirip, Mugan ovasında, tacı kafasına koydurdu; İmparatorluğa eski yüceliğini kazandırmanın ve onu Afganlılardan, Türklerden ve Ruslardan kurtarmanın ödülü idi bu.</span></p>

  <p class="calibre_6"><span class="calibre_1">Bütün İranlıların son şehinşahı olarak, İran’ın egemenliğini, Asya ticaretinin büyük yolları üzerinde her doğrultuda yaydı. Pek hassas bir noktayı, Türkistan göçebeleri sınırını göz altında tutmak için, başkentini Meşhed’te kurdu. Ala Dağ’ın yüksek bir vadisinde, kaya ve uçurumların çevrelediği, dışarıya sadece birkaç metre genişliğinde iki girişi olan ele geçmez bir yere Nadir Şah kalesini yaptırdı. 1737’de, birliklerini alıp Afganistan’a saldırdı; Afganistan, Hind’e ve Türkistan’a doğru en iyi geçitleri elinde tutuyordu. Kandehar’ı, Gazne’yi, Kabil’i aldı ve bütün kabilelere başeğdirdi. Hindistan yolu açıldı önünde, Ne var ki, bir yağma seferiyle yetindi: 1739’da, İndus’u geçip Lahor’u aldı; 40.000 kişilik ordusuyla, büyük Moğol Muhammed’in 200.000 kişilik ordusunu Karnal’da ezdi ve Delhi’ye girdi ve 50 milyon tutarında korkunç bir para aldı oradan. Sonra Hint tahtını geri verdi Muhammed’e. 1740’ta, Çin yolu üzerinde, Türkistan’ı istilâ etti, göçebelere acı bir ders verdi; Buhara Hanını vergiye bağladı, Hive Hanının yerine bir vassali geçirdi.</span></p>

  <p class="calibre_6"><span class="calibre_1">Sınırlarını güvenceye bağladığı İran’ı Avrupalılaştırmayı, Büyük Petro’nun Rusya’da gerçekleştirmek istediğini İran’da da yapmak düşüncesindeydi, başarabilirdi de bunu. İran aryendir ve insanı ezen ölçü Bilmez bir Asya parçasında, az da olsa Avrupa ölçüsünden anlar o. İran uygarlığı pek Asyalı da olsa, Asya’nın geri kalan bölümündeki baş dönmesine karşı ılımlı, ölçülü, insanî bir bilgeliğe sahiptir ve çeşitli öğeleri bir araya getirip, özgün bir eser ortaya çıkarma yeteneği vardır onda.</span></p>

  <p class="calibre_6"><span class="calibre_1">Ne var ki, Nadir Şah bu fırsatı bulamadı; 1747’de öldürüldü.</span></p>

  <p class="calibre_6"><span class="calibre_1">Arkasından</span> <span class="bold"><span class="calibre_1">İran parçalandı</span></span><span class="calibre_1">. Gerçi, nadir Şah’tan sonra yerine geçenler onun çapında insanlar değildiler, ancak halklardaki çeşitlilik de işlerini zorlaştırıyordu. İran, dağlarla çevrili bir çöldür. Yalnız güney ve batı kenarlarında, Kırmaklar oturur; Luristan’a, daha öncelerden Araplar gelip sızmıştır. Kuzeyde ise çoğunlukla Moğol, Tatar ve Türkler vardır: Senegal’dan Amur’a giden çöller şeridinin üzerindeki bu dar geçitte göçedenler, gezginler ve fatihler acelecidirler; üç kıtanın merkezidir burası; batı Avrupa kıyılarıyla, doğu Avrupa kıyılarının ara yerindedir ve, bozkırlarıyla, süvarilerinin yer değiştirmelerine pek uygun bir bölgedir.</span></p>

  <p class="calibre_6"><span class="calibre_1">Böylece bir</span> <span class="bold"><span class="calibre_1">kabileler karışımı</span></span> <span class="calibre_1">çıkar ortaya. Nadir Şah’ın mirasçıları yalnız Horasan’da tanındılar; onlar, Meşhed’i de başkent olarak ellerinde tuttular. Afganlılar, bağımsızlıklarını ilân ettiler. Çoban göçebe ve kervancı olan</span> <span class="bold"><span class="calibre_1">Türk-Kaçar’lar</span></span><span class="calibre_1">, kuzey sınırında askerî kolonilerde yetiştirilmiş Safevilerin bu eski paralı askerleri başkaldırdılar ve uygulamada bağımsız oldular. Son olarak, güneyden batıya, Bahtiyarî ve Zend kabilelerinin şefleri, İran İmparatorluğu üzerinde İranlıların otoritesini yeniden kurmaya kalktılar ve ulusal bir</span> <span class="bold"><span class="calibre_1">Zend hanedanı</span></span> <span class="calibre_1">oluştu. Kerim Han (1750-1779), Türk-Kaçar’lardan İsfahan’ı, Azerbaycan’ı, Mazenderan’ı aldı ve batı İran’ı, Hazar denizinden İran körfezine değin birleştirdi. Başkent olarak Şiraz’ı seçti; orayı güzelleştirdi ve orada, ulusal rönesansın simgesi olarak, İran’ın iki büyük şairi, Hafız’la Sadi’nin onuruna bir ant yükseltti.</span></p>

  <p class="calibre_6"><span class="calibre_1">Ancak, onun ölümünden sonra, Türk-Kaçar’lardan olan</span> <span class="bold"><span class="calibre_1">Ağa Muhammed</span></span><span class="calibre_1">, kendi çevresinde Nadir Şah’ın destanına yeniden başladı: bütün Türk-Kaçar’lara boyun eğdirdi ve onları İran’ın fethine götürdü. 1795’te Zend’lerden İsfahan ile Şiraz’ı alıyordu: 1781 yılından başlayarak Mazenderan’a yeniden dönmüş olan Rusları yerlerinden oynatmıştı. 1785’ten beri, II. Katerina’nın Kazakları Kafkasya üzerine gelmişlerdi ve Güreyi! 3ın prensi, çariçeye, Aras’a değin olan topraklarının yanı sıra, Tiflis, Erivan ve Kutais kalelerini sunmuştu. 1795’te Muhammed üzerine yürüdü onun, ezdi, hıristiyanları kesip doğradı; sonra, İmparatorluğun öteki ucuna koşup, 1796’da Nadir Şah’ın oğullarının elinden Horasan’ı kurtardı ve, bütün bu zaferlerinin sonucu olarak, şehinşah adıyla taç giydi. Ne var ki, bu arada Rus orduları gelip Tiflis’teki canavarlıkların öcünü alırlar, Gürcüstan’ı, Dağıştan’ı, Şirvan’ı istilâ ederler, Aras’ı aşarlar, Muğan ovasında kamp kurarlar. Ağa Muhammed, İmparatorluğun girişini savunmak için koşarsa da, 1797’de öldürülür. Uzun bir savaşın başlangıcı olur bu ve, Rusların, Kafkasya’nın güneyine kesin olarak yerleşmeleriyle sonuçlanır.</span></p>

  <p class="calibre_6"><span class="calibre_1">İran İmparatorluğu bir Türk topluluğunun eline geçmişti; vahşetle ulaşmışlardı bu sonuca ve İran’ı da bir çiftlik gibi sömürmekten başka bir şey yapmadılar. Kaçarlar, eski sınırlara ulaşmanın üstesinden gelemediler: 1795’te Afganistan, Belucistan, Arak-Arabî, Mezopotamya, uygulamada ellerinden çıktı. Ulusal birliği de sağlayamadılar: Irak, Farsistan, Kirman horlayıp tiksindi onlardan. Bir yüzyıldan beri savaşlar ve yakıp-yıkılmalardan zaten sarsılmış bulunan bir uygarlığı sürdürmeyi de başaramadılar: Daha Nadir Şah zamanında, kültürel çöküş derindi, edebî eserler tumturaklı laf bolluğu ve gevezeliğin içinde bozulmuşlardı. Kimi sanatlar değerlerini bir süre için korudular. Hali üretimi bolluğunu sürdürdü ve yüzyılın sonuna değin güzelliğini korudu. Aklî, şematik, soyut, biçemlendirilmiş, Avrupai bir düzen ve simetriye göre dokunmuş bir süsleme, bütünüyle Doğulu bir motif bolluğu, XV. Louis biçemine has hafif bir zarafet; içinde zıtları taşıyan, ancak ahengi de sürdüren bir çok-renklilik: Bütün bunlar, eski geleneğin yaşadığına tanıklık ediyorlardı. Ne var ki, XIX. yüzyılın başlarından kalkarak, bu alanda da çöküş kendini gösterdi. Yollar, anıtlar, bilim, ordu, idare, Hint-Avrupalı Safevilerin, o sanatçı ve hünerli Şiraz ve İsfahan İran’ının, Batılıların hayranlığını toplayacak biçimde yarattıkları ne ki var, her şey Tahranlı Türklerin zamanında yıkılıp gitti.</span></p>

  <p class="calibre_8"><span class="calibre_1">HİNT</span></p>

  <p class="calibre_6"><span class="calibre_1">Hint, Asya kıtasının öteki bölümlerinden korkunç dağ silsileriyle ayrılmış,</span> <span class="bold"><span class="calibre_1">kendi başına bir dünya</span></span><span class="calibre_1">dır. İndus ve Ganj ovalarında, Mussonlardan, Brahman dininden ve kastlar rejiminden, İslamdan gelen ortak bir uygarlığın çizgileri, bu dünyada ortaya çıktı. Ancak, Müslümanlarla Hinducular arasındaki hınç ve öfkenin doğurduğu bölünme bir yana bırakılırsa, doğal bölgelerle, örf ve âdetler, birbirinden farklı insan toplulukları yaratmıştır; ve hepsi de birer ulus taslaklarıydı bunlar. Dağ engeli, sadece kuzey-batıda, «Afgan kapıları»nda (Hayber geçidi gibi) kolayca aşılabilir durumdadır; ve, bütün göçebe istilâları işte bu kapılardan girdi içeriye ve onların fatihleri, Hind’e sırayla boyun eğdirdiler, ama değiştiremediler.</span></p>

  <p class="calibre_6"><span class="calibre_1">XVIII. yüzyılın başlarında Hind’de</span> <span class="bold"><span class="calibre_1">Mogollar</span></span> <span class="calibre_1">egemendi hâlâ. Onların başı büyük Moğol</span> <span class="bold"><span class="calibre_1">Evrengzîb</span></span><span class="calibre_1">, bütün kuzey Hind’in ve Dekkan’ın kuzey yarısının sahibiydi; egemenliğini güney yarıya da dayatmıştı. Örgütleniş, fethedilmiş bir ülkede karargâh kurmuş bir ordununkini hatırlatıyordu. Doğrudan doğruya Büyük Mogol’un sömürdüğü İmparatorluk bölümü, subablıklara onlar da nabablıklara bölünmüştü. İmparatora «bağlılar» arasından seçilen, askerî ve sivil yetkilerle donanmış bu büyük görevliler, İmparator için bir askerî güç beslemek ve düzeni sürdürmek, vergi toplamak ve her yıl onun belli bir bölümünü de Hazineye yollamakla yükümlüydü. Onların yardımcıları asayişi sağlar ve vergi toplardı; herbirinin belli sayıda köyde bir birliği vardı. Ne var ki, eyaletlerde bile, Büyük Mogol’ün, Raçput racaları gibi vassalleri bulunuyordu; onlar, görevlilerin otoritesine tâbi değildiler, yardımlarını doğrudan doğruya Büyük Mogol’a yapıyorlar ve güneyin vassal prensleri gibi, bir askerî hizmetle yükümlü idiler ona karşı. İnsandan insana sadakat bağları güçlü ve devlet kavramı zayıftı; hükümdar zayıfladığında ve subablarla nabablar da görevlerini sürdürdüklerinde, örgütleniş pek kolaylıkla feodal olup çıkıyordu; süzeren ve vassal ilişkileri doğuyor ve her biri kendi bölgesini fief olarak elinde tutuyordu ve, bu da, XVIII. yüzyılda pek çabuk olagelen bir şeydi.</span></p>

  <p class="calibre_6"><span class="calibre_1">Özetle, bir</span> <span class="bold"><span class="calibre_1">askerî sınıf</span></span><span class="calibre_1">, köylülerin sırtından alınmış vergiyle yaşıyordu.</span></p>

  <p class="calibre_6"><span class="calibre_1">Mogolların küçük sayısı ve Hind’e girdiklerinde ellerindeki kıytırık uygarlık, alabildiğine</span> <span class="bold"><span class="calibre_1">liberal</span></span> <span class="calibre_1">olmaya zorlamıştı onları. Kendilerine hizmet etmelerini istedikleri herkesten, ırk ve din kaydı gözetmeksizin yararlanmaları gerekti: İranlıları işlerinde kullanmışlardı; Afganlılarla raçput Hindularını orduda. Çeşitli uygarlıklardan çeşitli ödünçler almışlardı: İdare için Hindistanîyi kullanıyorlardı; sarayda da İran dilini ve saray İran uygarlığının bir merkezi olmuştu. Hindu köylülerine karşı, bilgece bir yönetim ve adalet politikası izlemişlerdi. Yerlilerle gerçek bir işbirliği denemişlerdi; ne var ki, böylece Hindu uygarlığını ve gerçek Hindu topluluklarını sürdürmüşlerdi.</span></p>

  <p class="calibre_6"><span class="calibre_1">Fatih, deniz üstünde bir köpüktü.</span></p>

  <p class="calibre_6"><span class="calibre_1">Ne var ki, Evrengzib, fetihlerinin sınırlarını genişletmiş de olsa, Mogol egemenliğini bozdu. Ortodoks bir müslüman, bağnaz bir sünnî, kâfirlere karşı tiksinti ile dolu bir insan olarak, köylüleri mallarına el koyarak ve angarya yükleyerek ezmişti. Hindi senyörlerle şii müslümanları alabildiğine görevlerinden alıp, sünnîleri geçirmişti yerlerine. Hindu İslâma döndürmeyi istemiş ve Hinducuları ezmişti; onların üstüne özel bir vergi, cizye yüklemiş, tapınaklarını camiye çevirmiş, önde gelen rahiplerini öldürtmüştü. Böylece, Mogol ögeye karşı korkunç bir</span> <span class="bold"><span class="calibre_1">Hindu tepkisi</span></span><span class="calibre_1">ne yol açmıştı. Kendisine en sadık vassaller, hatta Raçputlar bile yabancılaşmışlardı; oysa Raçputların Hind’de «Afgan kapıları»nın açıldığı yollar üzerindeki değerleri ve durumları onları vazgeçilmez kılıyordu. Daha yaşarken, Sikliler, Mahratlar başkaldırmıştı. 1707’deki ölümünün arkasından Mogol imparatorlarının otoritesi bir hiç olup çıktı. İmparatorluğun adı vardı yalnız; belli başlı senyörler görevli unvanlarını taşıyorlar ve Büyük Mogol’un vassalleri olduklarını söylüyorlardı: oysa uygulamada bağımsız hale gelmişlerdi. Ne var ki, üstünlük adına, aralarında birbirlerine karşı giriştikleri mücadeleler, sağlam bir iş yapmalarını önlüyordu. Öyle olunca da, göçebeler gelebilirlerdi ve, hızlı adımlarla, daha kendilerini toplama fırsatı bulamadan Hindu güçlerini kırabilirlerdi.</span></p>

  <p class="calibre_6"><span class="calibre_1">Ve Avrupalılar, Hindular arasındaki bölünmüşlüklerden yararlanıp Hind’in fethine başladılar.</span></p>

  <p class="calibre_6"><span class="calibre_1">İmparatorlukta hak ileri sürenlerin çekişmeleri, çöküşün doğrudan nedeni oldu. Evrengzib, 1707’de üç oğlunu bırakıyordu arkaya; onlar da birbirlerine girdiler. İçlerinden en büyüğü, Bahadır, ötekileri yenip 1712’ye değin iktidarı elinde tuttu. Öldüğünde, onun dört oğlu mirasını tartıştılar aralarında; üçü öldürüldü ve en genci İahandar, 1712’de 1713 yılına değin Büyük Mogol oldu. Yeğenlerinden biri, Ferruhşir başkaldırdı ve onu yenip boğdurdu; 1713’ten 1719’a değindi hüküm sürdü. Ne var ki, o da Hinduların başkaldırısında yaşamını yitirdi ve başkaldıranlar, Evrenzib’in torunlarını imparator ilân ettiler. Ölümün tırpanı onları da biçti; sonunda, aralarından biri,</span> <span class="bold"><span class="calibre_1">Muhammet</span></span><span class="calibre_1">, 1719’dan 1748’e değin bir iktidar gölgesini elinde tuttu. Aynı koşullarda olmak üzere Ahmet (1748-1754), II Alemgir (1754-1759), II. Alem ona mirasçı oldular. Kendisini işine veren</span> <span class="bold"><span class="calibre_1">Alemgir</span></span> <span class="calibre_1">dışında, hepsi de birer imparator gölgesi idiler; bölünmelerin elinde oyuncak oldular, unvan dağıtıcı durumunda kaldılar ve olup bitene, en güçlü olana ya da en çok verene hukuk görünüşü vermekle yetindiler.</span></p>

  <p class="calibre_6"><span class="calibre_1">İktidar adına kavgalarında, hak ileri sürenler kendilerine dayanak sağlamak zorunda oldukları için, Hindu guruplarına ve en başta da Raçputlara, Sikhlere, Mahracalara yumuşak davrandılar ya da kullandılar onları; Raçputlar, Sikhler ve Mahracalar bir tür yerli devletler oluşturmuşlardı ve bu da Mogol egemenliğine karşı Hindu tepkisinin dile gelişi idi.</span></p>

  <p class="calibre_6"><span class="bold"><span class="calibre_1">Raçputlar</span></span><span class="calibre_1">, erkenden, hemen hemen bağımsız birer prenslikler konfederasyonu oldular. Şu olay da kurtuluşlarının bir simgesi oldu: Ahmerabad’ın subadarı Ajit Sing, 1720’de, Ferruhşir’den dul kalan kızını çekip aldı; ve Müslüman giysisini çıkartıp atarken, çevresindeki müslümanları da kovdu. Bir raca, hiçbir zaman bir hükümdarla evlenmiş kızını geriye alabilmiş değildi. Ne var ki, raçput prensleri öylesine bölünmüşlerdi ki, üstün bir rol oynayabilecek durumda değildiler; oysa savaşçılıktaki değerleri ve coğrafi durumları, onlara böyle bir rol oynatabilirdi.</span></p>

  <p class="calibre_6"><span class="calibre_1">Evrengzib’in ezdiği</span> <span class="bold"><span class="calibre_1">Sikhler</span></span><span class="calibre_1">, Bahadır’la pek güzel bir duruma geldiler; Bahadır, hoşgörü politikasına dönmüştü ve onların gurusu (vaiz) Gwind’ı hizmetine aldı. Bununla beraber, İndus’taki yerleşmelerine saygı sağlayabilmek için bir yarım yüzyıl aralıksız mücadele etmeleri gerekti. Manevî ve bedensel nitelikleri yücelten dinleri sayesinde başardılar bunu. Bir ırk değil bir mezheptiler; XV. yüzyılda ortaya çıkmış ve her kökenden Hinduyu bir araya getirmişlerdi. Gerçekten, çoktanrıcılığı, putataparlığı, ayinleri ve özellikle de kast inancını reddediyorlardı: Her kasttan bir Hindu kalabalığı, yığınla paryayla beraber onlara inandılar ve gelip saflarına katıldılar. Tek bir tanrıya, savaşçı değerlerini artıran yazgıya inanıyorlardı; kişisel çabanın zorunluluğuna, iyi eylemlere, kurtuluşa ermek için Tanrıya ve hemcinsine sevgi göstermek gerekliliğine de inanıyorlardı. Düşmana asla sırtlarını dönmemeliydiler. Şarap ve öteki uyarıcılardan kaçınmaları gerekiyordu; ancak et yiyebiliyorlardı ve, bu sayede, genel olarak bitki yiyen öteki Hindulara kıyasla pek güçlü-kuvvetli hale geldiler. «İman, kastı olmayan önemsiz bir yığıntıdan, hayran olunacak askerlerin oluşturduğu bir ulus çıkardı».</span></p>

  <p class="calibre_6"><span class="calibre_1">Sonunda Pencab’ı fethettiler ve, 1764’te de Lahor’u ele geçirdiler.</span></p>

  <p class="calibre_6"><span class="bold"><span class="calibre_1">Mahratlar</span></span><span class="calibre_1">, Batı Ghat’larda dağlı bir ırktan geliyorlardı. Akıl almaz bir hızla yol alan üstün süvarileri, korkulur hale getirmişti onları. XVII. yüzyılda başkaldırdılar; her yandan gelen yığınla gözüpek insan da katıldı aralarına ve, bu ordu, her yöne uzanan akın ve yağmayla yaşıyordu. 1708’de şefleri Sahuci, halkın bağımsızlığını Mogol sarayına tanıttı ve Mahratların kralı diye taç giydi; Satara da başkent oldu. Ondan sonra gelen Raja Shao, 1709’da, tahta hak ileri sürenlerden birinin vassali olmayı kabul etti; o da ona, Dekkan’ın İmparatorluğa ait eyaletinde vergi toplama görevini verdi. Mahratlar, bunun %35’ini kendileri için alıkoyuyordular; ordularını ve bir resmî iktidarı geliştirmek için kaynakları vardı. Esiri olduğu haremde yığışıp kalan Raja-Shao, tembel bir hükümdar oldu ve yerine geçenler de ondan farksız değildiler. Mahratları yönetenler, saray nazırları,</span> <span class="italic"><span class="calibre_1">peişualar</span></span> <span class="calibre_1">oldu. Görevlerinin ve fieflerinin başında kaldılar ve bir hanedan oluştururlar. Mahrat ordusunun subaylarına kimi bölgeleri ve köy topluluklarını tımar olarak verdiler; bu subaylar oralarda vergi toplayabileceklerdi. Böylece Mahrat örgütlenişi bütünüyle feodal oldu. İlk</span> <span class="italic"><span class="calibre_1">peişua</span></span><span class="calibre_1">, 1727 yılından başlayarak Mogollardan, Dekkan’ın güneyindeki devletlerden, kuzeydeki eyaletlerden vergi almak hakkını elde etti. İkinci</span> <span class="italic"><span class="calibre_1">peişua</span></span><span class="calibre_1">, Baji-Rao (1720-1740), iktidarını, Çambul’a, Cuma ve Ganj’a değin yaydı. Fethettiği toprakları, 4 büyük Mahrat hanedanına fief olarak dağıttı. Mahrat konfederasyonu, Delhi’nin yakınlarına değin ilerliyordu böylece. Üçüncü</span> <span class="italic"><span class="calibre_1">peişua</span></span> <span class="calibre_1">Balajı-Rao zamanında (1740-1761), saldırılarını her yönde sürdürdüler. Saldırılar yalnız Fransızlar karşısında etkisini gösteremedi; öyle olunca da, Fransızların vassalleri olmayı kabul etmek zorunda kaldılar (1751). Ne var ki, büyük Mahrat hanedanları arasındaki ve onlarla</span> <span class="italic"><span class="calibre_1">peişualar</span></span> <span class="calibre_1">arasındaki çekişmeler, konfederasyonu zayıflatıyordu.</span></p>

  <p class="calibre_6"><span class="calibre_1">Ancak, bir büyük Mongol tehlikesi karşısında az-buçuk birleşecek durumdaydılar.</span></p>

  <p class="calibre_6"><span class="calibre_1">Hinducuların ilerlemesini, Müslümanların kendi aralarındaki bölünmeler de kolaylaştırıyordu. Ferruhşir, yüzyıllardan beri Hindistan’da yerleşmiş ve Hindistan’lı olmakla öğünen bir aileden gelen iki seyyit ve şii kardeş sayesinde hasımlarını yendi: Patna subadarı Hüseyin Ali başvezir ve Allahabad subadarı Abdullah Han da onun askeri şefi oldular. Ellerindeki yığınla askere dayanıp, milli bir Hindu politikası izlediler; bütün makamlara hinduları atadılar. Arkasından, Ferruhşir onları pek güçlü görüp kendilerine karşı Mongolları tuttuğunda, bütün Hindulara çağrıda bulunup, Ferruhşir’i tahtından indirdiler ve yerine Muhammed’i geçirip, onun aracılığıyla işleri yürüttüler.</span></p>

  <p class="calibre_6"><span class="calibre_1">Çöküşlerinden gururları incinip çılgına dönen Mongol soyluları başkaldırdılar. Malua subadarı</span> <span class="bold"><span class="calibre_1">Nizam-ül-Mülk</span></span> <span class="calibre_1">iki kardeşi yendi ve İmparatoru kurtardı ellerinden (1720). Ne var ki, Mongol karşı-devrimi, İmparatorluğun yeniden bölünüşüne yol açtı. Nizam, İmparatorun güçsüzlüğünü görüp Dekkan’da bir prenslik kurdu (1722-1724) ve orada Büyük-Mongol’un sözde vassali olan bir hanedan kurdu. Yardımcılarından biri, Sudut Han, Muhammed’in kendisine ödül diye verdiği Oudh’ta aynı şeyi yaptı. Bengal subablığı ile ondan doğan Behar ve Orissa nabablıkları, uygulamada aynı bağımsızlığı kazandılar. Büyük-Mongol’un gerçek iktidarı sadece Delhi ve çevresi üzerindeydi.</span></p>

  <p class="calibre_6"><span class="calibre_1">Bütün Hind’e egemen olacağa benzeyen Mahratlar, Mongol devletlere, özellikle de Nizam’ın kurduğu devlete çarptılar. Onun topraklarından da vergi alacaklarını ileri sürüyorlardı. Nizam yenildi (1729-1736); öyle de olsa, Mahratların kendi ülkesine giremeyeceklerini kabul ettirdi onlara, ancak onları da kuzeye doğru fetih ve seferlerini sürdürmelerine razı olmak zorunda kaldı. Mahratlar, tâ Bengal’e değin akınlarda bulundular. Behar ve Orissa, vergi ödemekle yükümlü tutuldu; güneyde Mysore racası da aynı şeyi yaptı. Balaji-Rao seferlerini Pencab’ta, Oudh’ta Raçbutlara kadar uzatıyordu; Portekizlilerden Bassein’i alıyor, Goa’yı tehdit ediyor, Fransızların elindeki topraklara giriyordu; ne var ki, onlara karşı başarı kazanamadı. Mahratların akınları, görünüşe bakılırsa bütün Hind’e yayılacak gibiydi. Mongol soylularının, Hint tacir ve köylülerinin felaketi demekti bu. Bütün sosyal düzen yıkılmıştı, her türlü ticaret olanaksız hale gelmiş, köylüler ezilmişti. Nizam-ül-Mülk’ün mirasçısı, Nizam Sabalat İung, Dupleix’in gönderdiği Fransız Bussy’nin Hintli askerleriyle cesur bir çabada bulundu; Balaji-Rao yenildi (1751). Ne var ki, Fransızlar, İngilizlerle olan rekabetleri yüzünden çekildikleri için, Salabat yenildi, ülkesinin bir bölümünü yitirip andlaşma yapmak zorunda kaldı. Yerine geçen Nizam Ali, mücadeleyi yeniden başlattı. Ancak, Yedi Yıl Savaşları nedeniyle Fransızlar terkettiler kendisini ve, Mahratlar, Bussy’nin askerlerinin üstünlüğüne bakıp kendi piyadelerini geliştirmişler ve Fransız usulü bir sahra topçu birliği kurmuşlardı. Nizam Ali, bütünüyle yenildi ve ülkesi parçalandı (1760).</span></p>

  <p class="calibre_6"><span class="calibre_1">Hindularla Mongollar arasındaki bu mücadeleler, bu sürekli yağmalar, İmparatorluğu</span> <span class="bold"><span class="calibre_1">yeni istilalara</span></span> <span class="calibre_1">açıyordu. İmparator, bir keresinde Nadir Şah’a tepeden baktığında, Şehinşah, 1739’da saldırdı. Kâbil ve Peşaver bölgesinde, gözde oldukları için seçilmiş yeteneksiz kumandanlar, savsaklanmış birlikler buldu karşısında. Hind’e girdi, Muhammed’i yendi, Delhi’yi aldı ve her şeyi sistemli yağmalayıp tahta varıncaya değin ele geçirdi; arkasından da, varını yoğunu elinden aldığı İmparatora başeğilmesini emredip ayrıldı. Sonraları, Afganlar birçok kez Hind’i istilâ ettiler. 1759’daki sonuncu istilâda, Hindular, genel bir karşılık verme girişiminde bulundular: Mahratlar ve Sikhler de geldiler; ne var ki, hem de tam ortak düşmanın önünde çekişmelerini sürdürdüler. Berar’ın Bhousla’sı gelmedi; Oudh’un kral yardımcısı hâlâ Mahratlara karşıydılar; ötekiler de çekildiler. Mahratlar, ellerindeki Fransız usulü topçu ve taburlardan yararlanmasını bilemediler; 7 Ocak 1761’de</span> <span class="bold"><span class="calibre_1">Paniput</span></span><span class="calibre_1">’da, baştan aşağıya zırh kuşanmış ağır Afgan süvarisinin yer aldığı bir ordu, Mahratları tam bir bozguna uğrattı.</span></p>

  <p class="calibre_6"><span class="calibre_1">Paniput felâketi, XVIII. yüzyılda birleşmiş ve bağımsız bir Hint düşüncesine son verdi. Mahratların gücü kırılmıştı: Paniput ovasında 200.000 ölü bırakmışlardı; hemen bütün şefler ölmüştü; kadın ve çocukları saymıyoruz. Hind’e boyun eğdirmek ve göçebelere karşı onu birleştirmek ellerinde değildi artık. Öteki Hindu devletler pek zayıftılar. Yabancılara gelince... Afganlılar, yağma seferlerini sürdürecek durumdaydılar; İran, iç çekişmelerin içine gömülmüştü; Türkistan ve Mogolistan kabileleri, Avrupa topçuluğu ile donanmış Çinlilerin ilerleyişinin kurbanıydılar yavaş yavaş. Öte yandan, Sikh konfederasyonunun gelişmesi, Lahor’a yerleşmesi, Afganlıların istilalarına olduğu kadar, Mongol İmparatorluğuna kumandan ve devlet adamı sağlayan Türkistan ve İran serüvencilerinin girişine ciddi bir engeldi artık. İmparatorluk ve İmparator çöküşünü tamamladı. Kimse Hind’in birliğini yeniden gerçekleştiremezdi; tarihi, bir karma karışıklık olup çıkmıştı. Sürekli savaşlar anarşiyi ve sefaleti sürdürürler. Kişinin güvenebileceği tek şey vardır: Kendi kolunun gücü ya da kullanacağı hiyle; yalnız kendini düşünebilirdi, kendi yiyeceğini ve kendi güvenliğini. Kararsızlık nedeniyle ekip-biçme de azaldı ve kıtlık sardı ortalığı. Ulaşımı kaplanlar ve filler keser oldu ve ticaret acı çekmeye başladı. Köyler yıkıldı, kentler boşaldı. Çoğu yerde, tapınaklar ve camiler çöktü. Avrupalıların müdahalesi, XVIII. yüzyılda, ağır ağır bir düzen getirmeye başlayacaktır ve yeniden ilerlemelerin kapısını açacaktır.</span></p>

  <p class="calibre_6"><span class="calibre_1">Hint’de, Portekizlilerin ellerinde bulunan topraklarda, Goa’da, Diu’da, Darnan’daki rahiplerle, çeşitli misyonerler,</span> <span class="bold"><span class="calibre_1">Hind’i hıristiyanlaştırma</span></span> <span class="calibre_1">konusunda büyük çaba harcamışlardı, ne var ki, alabildiğine güçlüklerle karşılaşıyordu bu çaba. Hıristiyanlık,</span> <span class="bold"><span class="calibre_1">kast rejimiyle uzlaşamayacak bir eşitlik</span></span> <span class="calibre_1">tanıyordu: Tanrısal ruh istediği yerde dolaşırdı ve Tanrı kimseyi kimseye yeğlemezdi. Öyle olunca, bir Brahman «dokunulmaz» sayılan bir kastın rahibinin elleriyle nasıl olup da vaftiz edilebilirdi? Onun kabul edemeyeceği bir düşünce idi bu. Öylesine bir kirlenişti ki bu, düşüncesi bile Brahmanın tüylerini diken diken ediyordu. Onun Hıristiyanlığı kabul etmesi, bütün bedeninin gerçekten çarpıtılması, sonsuz acılar içine atılması demekti. Öte yandan, bir hıristiyan, kastın bütün emirlerine ve ayinlerine uyamazdı; boşinanç ve puta tapmaydı bunlar onun için; kastının insanları, artık saflığını yitirmiş bir kimse olarak onunla ilişkilerini sürdüremezlerdi ve başka bir kasta da giremezdi o. Bir kastsız, bir tek başına insan, bir serseri, bir sürgün, bir kaybolmuş kişidir o.</span></p>

  <p class="calibre_6"><span class="calibre_1">Ayrıca Hıristiyanlık, Hinduların Kutsal Kitaplarında açıklanan ya da Hindu ilahîlerinin dile getirdikleri</span> <span class="bold"><span class="calibre_1">Evren anlayışını yıkıyordu</span></span><span class="calibre_1">. Başlıca güçlük, çoktanrıcılıktan, hatta hâlâ yaşayan canlıcılıktan (animizm) gelmiyordu. Cainist ve Budist etkilerin Brahmanizme gelip girmesinden sonra, Hint felsefesinin ana temasındaydı güçlük.</span></p>

  <p class="calibre_6"><span class="calibre_1">Ne diyordu bu felsefe?</span></p>

  <p class="calibre_6"><span class="calibre_1">Sonsuz, ebedî Mutlak Varlık</span> <span class="bold"><span class="calibre_1">sürekli bir oluşum</span></span> <span class="calibre_1">içindedir; değişen biçimlerin, yıldızların, nesnelerin, bitkilerin, hayvanların, insanların, hatta tanrıların kendilerinin sürekli akışı içinde kendini belli eder o; hayalden başka bir şey değildir bu biçimler, Mutlak’ın kaçıcı görünüşleridir ve onun dışında bir gerçeklikleri yoktur. Bu anlayış</span> <span class="bold"><span class="calibre_1">panteizme</span></span> <span class="calibre_1">götürüyordu: Her şey Mutlak’a, Yüce Varlık’a benzer, onun niteliğindedir. Oysa, böylesi bir düşünce dehşet veriyordu bir hıristiyana. Gerçekten, İsa’ya inanç, her türlü felsefeden bağımsız da olsa, tarihsel koşulların sonucu, ilahiyatçılar, Tanrı kelâmını, Kutsal Kitabı, Yunan felsefesine, daha da özel olarak Platon’a ve özellikle de Aristoteles’e dayanarak geliştirmişler ve tamamlamışlardı yine de. Dogma, bu felsefeden alınan terimlerle saptanmıştı. Temeli de şu idi bu dogmanın: Duyulur nesnelerin her birinin bir özü, gerçek doğa olarak maddeyi ayrıntılayan bir biçimi vardır; Evren bir gerçekliktir, dış dünya vardır. Bu, Tanrı İsa’yı inanışın sağlam bir temeli olarak görülen, dünyadan gerçekten ayrı manevî bir cevher halindeki kişisel bir tanrıya olan hıristiyan inanışını destekliyordu. En olumlu düşünüldüğünde, bilgili bir Hindu için, İsa, Yüce Bütün’ün sayısız görünüşlerinden biriydi. Hıristiyanlığı kabul, onun için, bütün düşünce dünyasının altüst olması demekti.</span></p>

  <p class="calibre_6"><span class="calibre_1">Ne var ki, bu ve daha başka güçlükler Hıristiyanlığa dönmeyi engellemedi.</span></p>

  <p class="calibre_6"><span class="calibre_1">Ancak, umulandan daha az oldu bu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Cizvitler, Hıristiyanlığı Hinduların sosyal örgütlenişine ve düşünce biçimine uydurmak için, XVII. yüzyılda çok büyük bir çaba harcamışlardı. Birçok Hindu ayinini sürdürdüler. Biçim ve içerik bakımından Hinduların eski ilahilerine öylesine benzeyen ilahiler bestelediler ki, pek güç farkedilirdi. Hindu bilgeliğinin kimi çizgilerini Hıristiyan bilgeliğine de soktular. Boş şeyler de olsalar, kimi kast inanlarına saygı gösterdiler. Kendini Brahman olarak gösteren Cizvit, parya olarak paçavraları içinde dolaşan Cizvite tahtırevanın tepesinden bakıp horluyordu onu. Bir Cizvit İsa’nın etini ve kanını temsil eden ekmek ve şarabı aşağı kasttan kişilere götürmesi gerekiyorsa, değneğinin ucunda taşıyordu onu ya da kapılarının eşiğine koyuyordu. Bu</span></span> <span class="italic"><span class="bold"><span class="calibre_1">Malabar ayinleri</span></span></span> <span class="italic"><span class="calibre_1">öteki misyonerlerin tiksintisine yol açtı. 1704 yılından başlayarak, Papa, Hıristiyanlığa aykırı görüp mahkûm ediyordu onları. 1745’te</span></span> <span class="italic"><span class="bold"><span class="calibre_1">Sollicitudo omnium</span></span></span> <span class="italic"><span class="calibre_1">bu mahkûmiyeti doğruladı. Görüşmeler yavaşladı. Bununla bebarer 1756’da, Hint’de 1 milyon hıristiyan vardı. Ancak, Cizvitlere karşı hükümdarların mücadelesi başlıyordu. 1757’de Pombal, Hint’de 157 Cizviti tutuklatıp Lizbon’a sürüyordu. 1758’de Portekizlilerin elindeki topraklarda, İsa Derneği yasaklandı, yüzlerce Cizvit çıkıp gitmek zorunda kaldı. 1764’te aynı şey Fransızların elindeki topraklarda oldu. Son olarak, 1773’te Papanın Cizvit tarikatına son vermesi öldürücü darbeyi vurdu. Öte yandan, sürekli savaşlar, git gide artan maneviyat kırıklığı, yüce gönüllülük, kendini unutma, aşk üstüne kurulu ve kalp temizliğini Tanrı kelâmını anlamanın koşulu olarak gören bir dinin yayılmasını destekleyecek şeyler değildi. Sonra, Müslümanlar ve Hindular Hıristiyanlığı koğuşturup zulmediyorlardı. Mysore savaşları (1766-1799) sırasında, Tippu-Sahib 100.000 hıristiyanı öldürüyor ya da köle haline getiriyordu. Protestan Hollandalılar Seylan katoliklerine zulmediyor, misyonerleri kovuyor ya da öldürüyorlardı. 1800’de, Hindistan’da 500.000 hıristiyan kalmıştı; bunların üçte ikisi eski Portekiz kolonilerindeydi ve yerli ruhbanın özeni altındaydılar; ötekiler, çeşitli tarikatlardan misyonerlerin öncülüğünde Hind’e ve Seylan’a dağılmışlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Hıristiyanlığa döndürme başarısızlığa uğramıştı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Ve onunla beraber, tam Avrupalılaşma ve Avrupa bilimsel düşüncesinin özümsenmesi de.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Avrupalıların en iyi başardıkları,</span> <span class="bold"><span class="calibre_1">Hind’e boyun eğdirmek</span></span> <span class="calibre_1">ve orada bir</span> <span class="bold"><span class="calibre_1">sömürüyü başlatmak</span></span> <span class="calibre_1">oldu. XVIII. yüzyılın başlarında, Hindistan’da, biri Fransız öteki İngiliz, iki ticaret kumpanyası vardı. Herbirinde, belli başlı paydaşlar arasından seçilen bir yöneticiler kurulu bulunuyordu. Ancak bir fark vardı aralarında: İngiliz Kumpanyası kendi kendini yönetiyordu: oysa, Fransız Kumpanyasında yöneticileri kralın kendisi seçiyor ve komiserleri de göz-kulak oluyorlardı onlara ve, öyle olduğu için de, kumpanya hükümetin talimatlarına göre hareket etmek zorundaydı. Her Kurulu, Hint’de, görevlileri yöneten bir genel yönetici temsil ediyordu. Her kumpanya, Büyük Mongol’dan, tezgâhların kurulu olduğu bölgenin mülkiyetini almıştı: Böylece İngilizler Madras’ın, Kalküta’nın, Bombay’ın, Surat’ın sahibiydiler; Fransızlara da Pondichery ile Chandernagar düşmüştü. Büyük bir yarışma vardı her iki kumpanya arasında; çünkü, Hint malları (pamuklular, muslinler, ipekliler, çay, kahve, karabiber, vb.) Avrupa’da %100’e varabilen kârlar bırakıyordu. Ne var ki, 1730’da, Fransız paydaşlar, sabit gelirli rantiyelerdi ve yöneticiler de görevliler idi; öyle olduğu için de, bunlar, ticari girişimlerin başarı kazanmasına pek az ilgi duyuyorlardı.</span></p>

  <p class="calibre_6"><span class="bold"><span class="calibre_1">Fransız Kumpanyası</span></span><span class="calibre_1">, 1720 ile 1740 yılları arasında, işlerini alabildiğine geliştirdi; oysa, İngiliz Kumpanyasının etkinliği yerinde sayıyordu. Gerçekten, Fransız yönetici</span> <span class="bold"><span class="calibre_1">Le Noir</span></span><span class="calibre_1">, yarımadanın çeşitliliğine bakıp, Hint’den Hint’e ticarete girişti; yani, çeşitli Hint halkları arasında aracı rolü oynayacaktı. Yeni mülkler edindi; Büyük Mogol’dan Mahe’yi (1721), Yanaon’u (1723) aldı. Yönetici</span> <span class="bold"><span class="calibre_1">Dumas</span></span> <span class="calibre_1">(1735-1741) ise, şunun farkına vardı: Mogol İmparatorluğunun çözülüşü karşısında, ticareti sürdürebilmek için bir silahlı güç gerekliydi; bunun yanı sıra, bağımsız hale gelmiş çeşitli prenslerle andlaşmalar yapılmalıydı. Irkın önemini fazla abartmadı -öteki gerçek koloniciler gibi bunu küçümsemiyordu da!- ve şunu gördü: Hindular, o yetkin Avrupa disiplinine girdiklerinde başka insanlar olup çıkıyorlardı. Yerlilerden</span> <span class="italic"><span class="calibre_1">sihapi</span></span> <span class="calibre_1">adını verdiği birlikler kurdu. Soğukkanlılık ve yeni bir direşkenlik, tüfekler, hafif toplar, öteki Hinduların davranış ve köhne silahlarına karşı harikalar yaratıyordu. Prenslerle ilişkiler kurdu; ticaret ayrıcalığı karşılığında, bir ödentide bulunuyordu onlara ve sihapileriyle askeri hizmetler görüyordu onlar için. Böylece, bir racadan, 1739’da Karikal’in mülkünü elde etti. Öte yandan, yerlilere karşı insani davranşıta bulunuyor; onların inanç ve âdetlerine saygı gösteriyordu. Kendisine, yerini alacaklara da geçmek Üzere</span> <span class="italic"><span class="calibre_1">nabab</span></span> <span class="calibre_1">unvanını veren Büyük Mogol ile görüşmelerde bulunmayı da savsaklamadı. Böylece, İmparatorun doğrudan vassali oluyordu; Fransızların ellerindeki topraklarda yaşayan yerliler üzerinde daha büyük bir otorite kazanırken, bütün öteki Hindular yanında saygınlığı da artmıştı ve, özellikle, ilişkide bulunacağı hükümdarlarla aynı düzeyde davranabilecekti.</span></p>

  <p class="calibre_6"><span class="calibre_1">Yerine geçen</span> <span class="bold"><span class="calibre_1">Dupleix</span></span> <span class="calibre_1">(1741-1754), Hind’i derinliğine tanıyordu, eşi de çeşitli Hint lehçelerini konuşuyordu; selefinin politikasını izledi. Ne var ki, Avusturya Mirasçılık Savaşı, bu politikadan ayrılıp, İngiliz Kumpanyasına karşı mücadele zorunda bıraktı onu. Hint ve Çin yollarına göz kulak olan bir adanın yöneticisi La Bourdonnais’nin gemilerinin yardımıyla, Madras’ı aldı (1746). Ya elinde tutmak, ya kökünden yıkmak istiyordu kenti. La Bordonnais ise, tersine, bir kurtulmalık karşılığında kenti geri vermek düşüncesindeydi. Bu yüce beyzade, kaba ve nobran bir kişiyle tartışmaktan bıkıp terketti Hind’i. Yalnız başına kalan Dupleix, İngilizlerin ellerindeki öteki yerleri almaktan vazgeçti. Avrupa kıtasındaki savaşın içine gömülüp gitmiş Fransız hükümetinden hiçbir destek görmese de Madras’ı elinde tuttu ve, 1748’de, Britanya hükümetinin gönderdiği bir İngiliz donanmasının saldırısını püskürttü; İngiliz hükümeti, asıl savaşı, Pondichery’ye karşı olacak savaşı unutmuyordu. Aix-la-Chapelle andlaşması, statükoyu korudu; Madras, İngilizlere geri verildi. Ne var ki, Dupleix’in saygınlığı Hint’de pek büyüdü. Büyük Mogol, yiğitliğinden dolayı kutladı onu.</span></p>

  <p class="calibre_6"><span class="calibre_1">Dupleix, o zaman, Kumpanyayı, ticari ayrıcalıklarını güvenceye bağlamak ve ona vergi salarak belli bir gelir sağlamak amacıyla, bir Hindu devleti haline getirmeyi koydu kafasına. İmparatorun bütün öteki vassallerinin yaptığı gibi, ama İmparatorun -sözde de kalmış olsa- otoritesine saygıyı sürdürerek, Kumpanyayı bağımsız bir krallık yapmayı istedi. Bu amaçla, Hind’deki mirasçılık savaşlarına karıştı. Tahta hak sürenler içinde tuttuklarını başarıya ulaştırdı. Böylece Carnatic nababı Kumpanyanın vassali oldu; Dekkan subabı korumacılığını kabul edip Sakarların ülkesini devretti ona (1749-1751). Dekkan’a egemen olmak isteyen Mahratlar koşuştularsa da, bütünüyle yenilip, Kumpanyanın vassalleri olmayı kabul etmek zorunda kaldılar. Bir avuç insanla elde edilmişti bu sonuçlar: Dupleix’in gönderdiği ve insanları arkasından sürüklemekte büyük hüner sahibi marki du Bussy, yalnızca 300 Fransıza, 1.800 sipahiye ve bir topçu taburuna dayanıp, bütün Dekkan’ı fethedip, 100.000 Mahrat süvarisini bozguna uğratmıştı.</span></p>

  <p class="calibre_6"><span class="bold"><span class="calibre_1">İngiliz Kumpanyası</span></span><span class="calibre_1">nda bir görevli,</span> <span class="bold"><span class="calibre_1">Robert Clive</span></span><span class="calibre_1">, belli bir zaman sonra, şunun farkına vardı: Fransızlara karşı ticarî bakımdan mücadele etmenin tek yolu onların politikasına öykünmektir. Bu görüşü kabul ettirdi. Hint tarihinde, iki Kumpanya, o andan başlayarak, gücünü yitirmiş Büyük-Mogol’un iki vassali olarak, mirasından en çok payı almak için çekişen iki güçtür. Londra’nın Avrupalı birlikler ve toplarla destekledikleri Robert Clive, Carnatic nababını yendi (1751) ve, Trisinapali’de, Law’u, ünlü maliyecinin yeğenini, Dupleix’in ordusundan bir bölümü de içinde olmak üzere, bozguna uğrattı (1752).</span></p>

  <p class="calibre_6"><span class="calibre_1">Dupleix, destek güç istemek zorunda kaldı. Ne var ki, Law’dan beri, ona girişimlerde bulunma olanağı sağlayacak bir döner sermayeden yoksun kalmıştı hep. Öte yandan, Fransız hükümeti, barış arkasındaydı. Dupleix’in yerine Godeheu gönderildi. Godeheu, 1754’te, İngilizlerle bir andlaşma imzaladı: Buna göre, her iki Kumpanya, karşılıklı olarak bütün yerli unvanları terketme yükümlülüğü altına giriyorlardı; her türlü korumacılığı bırakacaklardı; kendi acentelerinin bulunduğu kentin dışında elde ettikleri her türlü yarardan vazgeçeceklerdi. Okkanın altına giden biri vardı bu alış-verişte ve o da İngilizlerdi: Çünkü, İngilizlerin elinde, bu kentlerin dışında başka hiçbir şey yoktu; oysa, Fransız Kumpanyasının otorite ve ayrıcalıkları, Fransa’nın iki katı büyüklüğünde bir yüzeye yayılıyor ve bu topraklar üzerinde 130 milyon insan yaşıyordu.</span></p>

  <p class="calibre_6"><span class="calibre_1">Savaş kaçınılmazdı böylece.</span></p>

  <p class="calibre_6"><span class="calibre_1">Fransızların Almanya’da saldırıya geçtikleri bir sırada, Clive Bengal’e saldırdı: Orada, İngiliz düşmanı olan subab, Kalküta’yı almış, 145 İngiliz esirini dar ve havasız bir izbeye tıkmış, içlerinden 125 kişi, havasızlıktan korkunç çırpınışlar içinde boğulup gitmiştir. Clive, yeniden aldı Kaltüta’yı; Chandernagor’u ele geçirdi ve subabı da Plassey’de ezerek (1757), tahta, kendi istediği -ve İngiliz Kumpanyasının korumacılığını da kabul eden-bir başkasını çıkardı. Arkasından da, doğrudan doğruya Fransızlara saldırdı. Fransız hükümeti, 1758’de yönetici olarak</span> <span class="bold"><span class="calibre_1">Lally-Tollendal</span></span><span class="calibre_1">’i -300 askerle beraber- yollamıştı. Ne var ki, Hindistan’la ilgili işlerde zır cahil olan Lally-Tollendal, Hinduları alabildiğine horluyor, onlara «kara sefiller» diyordu; doğaldır ki, yanlış üstüne yanlış yaptı. «Bir küçük kardeşin ağabeyisiyle Dekkan’ı, ya da filan racanın falan nababliği tartışmasının» Fransa için pek az önem taşıdığı bahanesiyle Buss’yi çağırdı. Dekkan subablığı terkedildi ve o da İngiliz korumacılığı altına girdi; arkasından, İngilizler başka yerlerde uğraşlara daldıklarından, Mahratlara yenildi. Fransa, başlıca bir yakını yitirmiş oldu. Öte yandan, Lally-Tollendal, yaptığı zulümlerle bütün halklardan soyutladı kendini. Almanya savaşı yüzünden, destek gücü de alamadı. 14 geminin desteklediği 22.000 İngiliz, 700 adamıyla onu Pondichery’de kuşattılar; beş ay direndi ve sonunda 1761 Ocağında teslim olmak zorunda kaldı. Paris andlaşması (1763), Fransız Kumpanyasına 5 şubesini geri verdi, ancak şu şartla: Surlarını yıkacaklar, asker bulunduramayacaklardı; Kumpanya da, her türlü siyasal iddiadan, yani aslında ticaretten vazgeçiyordu.</span></p>

  <p class="calibre_6"><span class="calibre_1">Kârları hızla azaldı ve, 1770’de de dağıldı.</span></p>

  <p class="calibre_6"><span class="calibre_1">Fransız Kumpanyasının rekabeti, aslında Paniput savaşı, Hind’in başlıca gücü olan Mahratları zayıflatıp onları, Bengalde herhangi bir girişimde bulunmaktan alıkoyduğu anda, korkulur olmaktan çıkmıştı. Bununla beraber, İngilizler, bütün Hind’i ellerine geçirmediler. Clive, şunu pek iyi anladı: Yayılacak yerde, güçlerini bir yerde toplayıp orada kökleşmek daha iyiydi. Pek gerekli fetihlerde bulunulacaktı. Gerçekten, güçlü ve savaşkan Hint devletlerini sürdürdü; ve, vaktiyle Hint Kumpanyasında hizmet görmüş olan Fransız subaylarından unutulmaz yardımları gördü; daha sonra, Yedi Yıl Savaşının sona ermesiyle serbest kalan subaylar ya da genç serüvenciler, özellikle Fransızlar, ama onların yanı sıra İtalyanlar, Flamanlar, Hollandalılar ve Savoyard’lı Kont de Boigne yardımcı oldular. Hindu prensler, bu Avrupalıları aralarında çekişip duruyorlardı. Oudh nababı, 1761’de onları hizmetine aldı; ancak birlikleri, Fransız subaylarınca yeniden örgütlenmelerine kalmadan, Clive’nin yardımcılarına yenildiler. Öyle olunca, onlar da, bir bölümü İmparator II. Alem’in hizmetine girip ona yığınla zafer kazandırttılar; ötekiler de, Paniput savaşında canını kurtarmış Mahrat</span> <span class="bold"><span class="calibre_1">Madhava Sindhia</span></span> <span class="calibre_1">(1730-1794)’nin hizmetine girdiler. Sindhia, onlar sayesinde ve özellikle de Kont de Boigne’ın yardımıyla, kuzeybatıda bir prenslikle boy ölçüştü; 1789 da İmparatorun iktidarını eski gücüne kavuşturdu ve 1790’da bir Afgan istilasının önünü kesti. Son olarak, bu subaylardan çoğunu, İngilizlerin</span> <span class="calibre_1">korkunç düşmanları olan Haydar-Ali ve Tippu-Sahip zamanında Mysore Sultanlığında görüyoruz.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">Neleri için aranıyordu bu subaylar?</span></span>
  </blockquote>

  <blockquote class="calibre_10">
    <span class="italic"><span class="calibre_1">Önce, Hindulara uyguladıkları disiplin için. Hindular, en şiddetli ateşin altında bile, emir üzerine, bir makine gibi söylenenleri yerine getiriyorlardı. Yerli birlikler, tam Avrupalı birliklerin çapında olmasa da, yeni bir canlılık ve direşkenlik kazandılar. Bu subaylar, ateş gücünü yoğunlaştıran yeni silahları kullanmanın bilgisini getiriyorlardı beraberlerinde; Hinduların bilmedikleri usuller ve manevralar yapıyorlardı. Boigne, Hint’de, Afganlılara karşı, ileride Bonapart’ın ve Wellington’un yararlanacağı «oyuk kare taktigi»ni başlattı. Zırh kuşanmış ve bütün gece içen, XIII. yüzyıl şövalyelerinin çizgisindeki Afganlılar, ateş kusan karenin çevresinde fır dolanıyor ve sonra bir süngü saldırısı hepsinin işini bitiriyordu. Bu subaylar, örgütlemesini biliyorlardı: Belirli kurallara dayanan bir idarenin ilkelerini koydular; İngilizler, daha sonra bunları geliştirmekten başka bir şey yapmayacaklardır. Son olarak, bu serüvencilerin çoğu, yiğit kişilerdi. Yerli birlikler, kokuşmuş ve kendini düşünen yerli şeflerden çok daha fazla, görevlerinin bilincinde, adamları için kaygı duyan bu yabancıları isteyerek izliyorlardı. Çünkü, bu subaylar, geride kumanda mevkiinde kalacak yerde, en önlerde savaşıyor ve ölüyorlardı. Onlardan biri, Fransız Michel Raymond, XX. yüzyıl başlarına değin, bir yiğit olarak ululandı ve mezarı gençlerce bir hac yeri oldu. Madhava Sindhia’nın uyrukları İngiliz egemenliğinde, Fransız subaylarının insanî yönetimini uzun zaman anıp durdular.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Böylece, Avrupa tekniği ve Avrupa zekâsı, Hindu güçlerini yeniledi ve İngilizlerin ilerlemesini geciktirdi. Öyle de olsa, İngilizler ilerlediler.</span></p>

  <p class="calibre_6"><span class="calibre_1">Clive, 1765’ten 1767’ye değin, Büyük Mogol’dan, Bengal’de ve Berar’da asayişi sürdürmek ve vergi toplamak görevini elde etti; topladığının bir bölümünü de Delhi’ye yolladı. Bu, şu demekti: İngiliz Kumpanyası, hukuki bakımdan, bu eyaletlerde,</span> <span class="calibre_1">İmparatorun başta gelen görevlisi oluyordu. Aslında, uygulamada egemen olup çıkmıştı. Clive, daha sonra, Oudh nababı ile benares racasına korumacılığını dayatıp kabul ettirdi.</span></p>

  <p class="calibre_6"><span class="calibre_1">Ne var ki, Kumpanya görevlilerinin şiddet ve rüşvetleri Hindular umutsuzluğa itiyordu. İngiltere’ye gelen kimi nababların lüksü ve seçimlerdeki önemleri, İngiltere’deki kamuoyunda skandallar yaratıyordu. Rüşvet suçlaması altında kalan Clive, canına kıymak zorunda kaldı. Bir özel Kumpanyanın o denli geniş topraklara egemen olması vahimdi. 1773’te İngiliz Parlamentosu, bir</span> <span class="bold"><span class="calibre_1">Düzenleme Kanunu</span></span> <span class="calibre_1">çıkardı; kanun, Kumpanya üzerinde hükümetin denetimini artırıyordu. Britanya İmparatorluğunun taca daha da sıkı olarak bağlanması konusundaki genişliğine önlemlerin bir parçası oldu bu. Kumpanyaların bütün kuruluşları Parlamento’nun atadığı yönetici general Warren Hastings’e bağımlı hale getiriliyordu; ne var ki, Hastings, üyeleri yine Parlamentoda seçilmiş bir kurulun düşüncesini almadan hiçbir konuda karar veremiyordu. Londra’daki müdürler, bütün yazışmaları bakanlara getirmekle yükümlü idiler. Kalküta’da kurulan bir Adalet Divanı, Kumpanyanın kararlarına karşı bir veto hakkı kullanacaktı.</span></p>

  <p class="calibre_6"><span class="calibre_1">Ancak, zalim ve hayasız bir adam olan yönetici</span> <span class="bold"><span class="calibre_1">Warren hastings</span></span> <span class="calibre_1">(1774-1785), Hintli prensleri utanmazca sömürdü.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">İngilizlerden nefret edilir ve egemenliklerinden de tiksinilir oldu Hindistan’da. Hastings, Benares racasını tahtından indirip, mülklerini elinden aldı. Ancak, Mysore sultanları Haydar-Alî ile oğlu Tippu-Sahib’e karşı başarıya ulaşamadı. Onların İngilizler için yarattıkları en büyük tehlike, 1780 ile 1783 yılları arasında, Amerikan Bağımsızlık Savaşının tam kızıştığı bir ortamda oldu. Haydar-Ali, Fransa ile bağlaşıklık kurmuş ve ondan yardım almıştı. Fransız subaylarının kumanda ettikleri Mysore ordusu, 1780 Haziranında Carnatic’e saldırdı: İngilizleri yenip, yığınla İngiliz subayını esir aldı; bu subaylar, araya Fransızların girmesiyle kurtarıldılar. Deniz üzerinde, Suffren’in gemileri, 5 kez İngiliz donanmasını yendi (1782-1783). En büyük zafer de Fondeloure zaferi oldu (1783 Haziranı). Versailles’da barış imzalandığında, İngilizler, Camatic’ten aşağı-yukarı kovulmuşlardı. 1782’de babasının yerine geçen Tippu-Sahib, yalnız kalınca İngilizlerle Mangalore andlaşmasını imzalamak zorunda kaldı (1784); andlaşma, statükoyu yeniden kuruyordu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Warren Hastings’in rüşvet ve zulmü o boyutlara vardı ki, umutsuz kalan Hinduların yakınmaları üzerine, geri çağrıldı ve adalet huzuruna çıkarıldı. 1784’te çıkarılan Hind Kanunu, genel yöneticiyi atamayı Kumpanyaya bıraktı: ancak onu azletme hakkını da tanıdı krala ve kralın belirleyeceği, Londra’da toplanacak bir Denetim Kurulu kurdu: Kumpanya, bütün yazışmalarını bu kurula bildirecekti.</span></p>

  <p class="calibre_6"><span class="calibre_1">Böylece, 1789’da, İngilizler, özel bir Kumpanya aracılığıyla, garip biçimde yerleşmişlerdi Hind’e: Bu Kumpanya, bir yandan Büyük-Mogol’un vassali ve yüksek görevlisi idi; öte yandan, İngiltere kralına tâbi olarak, onun denetimi altındaydı ve Mongol İmparatorluğunun günbegün yıkılışında ondan yardım görüyordu. Fetih, sona erdirilmiş olmaktan uzaktı: Büyük devletler, varlıklarını sürdürüyorlardı; öte yandan, İngilizler, gururları, açgözlülükleri ve zulümleriyle, her yanda nefret topladılar ve Hindistan’da hemen hemen genel bir başkaldırı olasılığı ortadan silinmemişti henüz.</span> <span class="calibre_9">‘</span></p>

  <p class="calibre_8"><span class="calibre_1">UZAK-DOĞU: ÇİNHİNDİ</span></p>

  <p class="calibre_6"><span class="calibre_1">Çinhindi’nde, ormanlı dağlar, avcı ve yiyecek toplayıcılığıyla geçinen zayıf halk topluluklarına meskendi. Olaylar, ırmakların üretken havzalarında oluyordu. Birmanya’da, Kuzeyden gelmiş Mon’lar, Hindu uygarlığını kabul etmiş ve İrauaddi ile Sittang ırmaklarının aşağı bölgelerinde</span> <span class="bold"><span class="calibre_1">Pegu devleti</span></span><span class="calibre_1">ni kurmuşlardı. İklimin yumuşatıp gevşettiği ve pek bereketli toprakların tembelliğe götürdüğü bu insanları,</span> <span class="bold"><span class="calibre_1">Birmanlar</span></span> <span class="calibre_1">yendiler. Birmanlar, Himalaya’dan geliyorlardı; Yukarı-İrauaddi’ye yerleşmişlerdi ve onlar da Hint uygarlıklarını kabul etmişlerdi. 1750’ye doğru, Birmanlar, kesin olarak üstün geldiler. Başarının sarhoşluğu içinde, doğal sınırlarının dışına çıktılar; Siam’ı fethettiler, başkentleri Ayuthia’yı ele geçirdiler (1767); Siam’lı halkın büyük bir bölümünü esir edip götürdüler, hıristiyanları da sürdüler ya da dağıttılar.</span></p>

  <p class="calibre_6"><span class="calibre_1">Menam havzasında, Yun-nan’dan gelmiş Thai halkı,</span> <span class="bold"><span class="calibre_1">Siam devleti</span></span><span class="calibre_1">ni kurmuştu. Pek alçak suların doğuya ve bozkıra doğru ayrılışı, onlara, yumuşayıp gevşemiş Kamboçlulara ve Laos’taki Thai prensliklerine karşı aralıksız istilalara girişme olanağını veriyordu. 1767’de yıkılan Siam devletini, 1769’da Fajatak başkaldırarak yeniden kurdu; Bangkog’u başkent yaptı, Birman’lara doğal sınırları dayattı. Hıristiyan misyonerleri kovdu ve, doğuya doğru, verimsiz topraklar için köle yağmasına yeniden başladı.</span></p>

  <p class="calibre_6"><span class="calibre_1">Doğuda, Song-Koi ya da Tonkin deltasında, küçük kıyı ovalarına, Mekong ya da Koşinşin deltasına, yüzyıllardan beri, Kuzeyden, Çin uygarlığını kabul etmiş halklar,</span> <span class="bold"><span class="calibre_1">Annamlılar</span></span> <span class="calibre_1">iniyorlardı. Bu sert köylüler, Kamboçluları yerlerinden oynatıp ittiler; Kamboçlular, savaşta esir düşüp servaja mahkûm ettikleri bir halk üzerinde tembel aristokratlar olarak hüküm sürüyorlardı. 1753’te Kytho’ya vardılar.</span> <span class="bold"><span class="calibre_1">Annam krallığı</span></span><span class="calibre_1">, Hanoi’de yerleşmiş tembel kralları olan Le’lerin sözde otoritesini tanıyor ve Çin’in üstünlüğünü kabul ediyorlardı. Enine genişleyip uzanan krallık, aslında saray nazırı iki aile arasında bölünmüştü; Hanoi’de Trinh’ler, Hue’de Ngyen’ler vardı. Bu saray nazırları arasında olduğu gibi, Annam’lı senyörler arasında da savaş sürekli idi. Hıristiyanlar haraca kesilip tutuklanıyor, misyonerlere işkence edilip sürülüyorlardı. Nguyen-Anh yenilince, bir misyonerden, Adran piskoposu Pigneau de Behaine’den destek gördü; piskopos, onun için XVI. Louis’den yardım istedi (1787). Kral, Turan koyunun ve Pulo-Kondor takım adalarının devredilmesi karşılığında, subaylar, bir topçu birliği ve mühendisler yolladı. Nguyen-Anh, bunlara dayanıp 1788’de Saygon’u yeniden aldı ve Annam’ı tekrar fethe başladı.</span></p>

  <p class="calibre_6"><span class="calibre_1">Çinhindi’nin güneyi, islamı kabul etmiş</span> <span class="bold"><span class="calibre_1">Malezya sultanları</span></span><span class="calibre_1">nın egemenliğindeydi. Ne var ki, Hollandalıların</span> <span class="bold"><span class="calibre_1">Doğu Hint Kumpanyası</span></span><span class="calibre_1">, orada üstünlüğe sahipti ve öteki Avrupalıları saf dışı bırakıyordu. Elindeki başlıca topraklar, büyük bir karabiber-indigo ve ipek üreticisi olan Java’ydı. Kumpanya Batavya’yla (50.000 nüfus), ve çevresi (200.000 nüfus), Samarang ve Madurna adasıyla (1.600.000 nüfus) kuzey-doğu kıyısına egemendi. Geri kalanlar ise aralarında git gide bölünen ve zayıflayan vassal krallıklardan oluşuyordu. Kumpanya, etkisini başka yerlere de yaymanın aranışı içindeydi; özellikle Malakka boğazının güvenliğini sağlamak, rakipleri saf dışı etmek ve Riu Seleb adalarının yerli korsanlarını tepelemek istiyordu. Malakka’da bir askerî birlik bulunduruyor, Banda ile Ambuan’ı yönetiyor, Sumatra’nın batı kıyısı ile Palembang sultanını koruyor, Borneo’yu ayrıcalıklarla kuşatıyor, Seleblerde Makassar’ı işgal ediyor ve orada yerli prensleri birbirinin karşısına çıkarıyordu.</span></p>

  <p class="calibre_6"><span class="calibre_1">Kumpanyanın elinde, bu denli geniş toprakları koruyabilmek için pek az askerî birlik vardı; deniz birlikleri ise hiç yoktu. 1772’den başlayarak, İngiliz Hint Kumpanyası, onun elinden Sumatra’daki kimi yerleri almıştı. 1780 de, Hollandalı korsanlar savaş çıkardılar; yenilince de Hollandalılar, İngilizlere, Nagapatam’ı bırakmak zorunda kaldılar ve takımada sularında serbestçe dolaşma hakkını tanıdılar (20 Mayıs 1784 tarihli Paris andlaşması).</span></p>

  <p class="calibre_6"><span class="calibre_1">Savaş, Kumpanyanın bütçesinde korkunç açıklara yol açmıştı; saygınlığı tükenmişti; küstah prensler, kolonlar, Kumpanyanın uyrukluk koşullarını reddediyor ve başkaldırıya hazır bekliyorlardı. 1789’da Kumpanya, elindeki topraklar kaybedecek noktaya gelmişti.</span></p>

  <p class="calibre_8"><span class="calibre_1">UZAK - DOĞU: ÇİN</span></p>

  <p class="calibre_6"><span class="calibre_1">Çin, XVIII. yüzyılda,</span> <span class="bold"><span class="calibre_1">Mançu imparator</span></span><span class="calibre_1">l</span><span class="bold"><span class="calibre_1">arı</span></span> <span class="calibre_1">zamanında en büyük devirlerinden birini yaşadı. Bu imparatorlar, 1640 ve 1651 yılları arasında Ming’leri yenip, Çin’i fethetmiş olan göçebe şeflerin torunlarıydılar; özgür düşünceli idiler; geleneğin her şeyin başında geldiği bir ülkede ona saygılı idiler gerçi, ancak onların ayak bağı olmamasına alabildiğince dikkat ediyor ve Avrupa buluşlarını gönül rızasıyla kabul ediyorlardı. Hang-Hi hâlâ bir yarı-göçebeydi; yorulmak bilmez bir asker, av tutkunu, gerçekler karşısında durmadan yerini değiştiren, aydın zekâlı, yargılamasını çabuk ama emin biçimde yapabilen bir kişiydi. 1722’de, dördüncü oğlu Yong-Çeng yerine geçer. Bu da bir askerdir; 45 yaşındadır, dehası olmayan, kuşkucu ve sert bir kişidir; ama ciddidir, deneyimlidir ve görevine vermiştir kendini. Son olarak, 1735’te, Yong-Çeng’in 24 yaşındaki oğlu</span> <span class="bold"><span class="calibre_1">Kien-Long</span></span> <span class="calibre_1">çıkar tahta. Ne var ki, göçebelerin bu torunu bir Çinlidir: Sarayını sever, İmparatorluk kentinden pek çıkmaz, orada kadınları ve hadımları arasında yaşar; ama pek okumuştur, şiir yazar, sözlük ve katologlar yapar. Bununla beraber, bedensel güç henüz yitip gitmemiştir kendisinden. Savaşa hiç girişmese de, yetkin bir diplomat ve idarecidir; büyük babası gibi, geniş siyasal görüşleri vardır ve, 1796’ya değin süren hükümdarlığı boyunca, direşkenliğini başarıyla sürdürür.</span></p>

  <p class="calibre_6"><span class="calibre_1">Bu imparatorlar, Yang-Tse’nin güneyinde, 18 eyalet Çin’ini askerî bakımdan işgali sürdürdüler; asıl Çin de burasıydı. 1774’te, Seu-Çuan ve Kuei-Çeu dağlarındaki yerli kabileler, Miao-Tse’lere boyun eğdirildi. Çinlilerin, tâ Ur ve Babil devrinde başlattıkları Çin’in fethi tamamlanmıştı. Bu tarımcılara düşen şu idi şimdi: Ovaları şenlendirmek ve dağlardaki zenginlikleri değerlendirmek.</span> <span class="calibre_9">‘</span></p>

  <p class="calibre_6"><span class="calibre_1">Kien-Llong, ayrıcalıklı büyük toprak sahiplerine, prenslere ve saray mensuplarına, görevlilere ödül olarak verilmiş ve vergiyle angaryadan bağışık topraklara karşı hasım bir politika yürüttü. Bir haylisine el konulup köylülere dağıtıldı; köylüler de bundan dolayı küçük mülkiyet sahibi oldular. Ailesi, aynı toprağı kuşaklar boyu ekip biçen çiftlik kiracılarına, toprağın yüzünde kanunsal bir hakka sahip diye bakıldı. Malik, toprağın aslı üzerindeki haklarını sürdürüyordu; ancak, çiftlik kiracıları, toprağın yüzeyini alıp satabileceklerdi. Gerçekte mülkiyet onların oluyordu. Çin tarımındaki demokratik nitelik belirginleşti. Böylece Mançu imparatorları,</span> <span class="bold"><span class="calibre_1">halktan yana diktatörler</span></span> <span class="calibre_1">olarak davrandılar; kitlelere dayanıp, Ming döneminin aristokrat ve soylularına karşı çıkıyorlardı. Köylülerin yazgısının böylesine düzelmesinin sonucu, zenginliğin artması ve nüfusun fazlalaşması oldu: 1661’de, nüfus 105 milyon dolayındaydı, 1766 da ise 182 milyona erişecekti. Devletin gücü artmıştı.</span></p>

  <p class="calibre_6"><span class="calibre_1">Bu gönenç içindeki Çin’de</span> <span class="bold"><span class="calibre_1">sanat</span></span> <span class="calibre_1">da çiçeklendi. Ancak özellikle saray ve salon sanatları, hafif şiir, seramik, dinlenme evleri ve bahçe mimarlığı, fatihleri eğlendirici sanatlar inceldiler; resim ve heykelcilik ise geriledi tersine. Özetle, XVIII. yüzyılda, büyük Çin sanatı devri kapanmıştı; kala kala süsleme sanatları kalmıştı. Mançu’ların Çinli olmak için harcadıkları çaba ne olursa olsun, belki yenilgi, fetih, bir başka anlayışın gelip girmesi sorumluydu bu değişiklikten.</span></p>

  <p class="calibre_6"><span class="calibre_1">XVIII. yüzyılın Mançu İmparatorları,</span> <span class="bold"><span class="calibre_1">Orta-Asya’ya egemen o</span></span><span class="calibre_1">l</span><span class="bold"><span class="calibre_1">mak</span></span> <span class="calibre_1">gibi eski bir Çin politikasını yeniden ele aldılar. Çin, bozkırlar ve çöllerle çevrilidir; buralar, engel olmaktan çok Çin’e giriş yollarıdır; en ufak bir zayıflık belirtisi gördüklerinde yağmaya hazır göçebe kabilelerle doludur bu yöreler. Bu bölgelerden, Küçük Asya ve Batı’yla ilişkileri sağlayan kara yolları geçiyordu; deniz ulaşımının gelişmesine karşın, yükte hafif pahada ağır eşya taşıyan kervanların gidip geldiği yollardı bu yollar. En iyisi, «Göksel dağların Kuzey yolu» idi, ancak yağmacı kabilelerin tehdidi altındaydı; en çok aşındırılan ise «Göksel dağların güney yolu»ydu. Ticaret kaygısı, bu geniş şebekeye egemen olma yükümlülüğünü dayatıyordu imparatorlara; uzun mücadelelerden sonra başardılar da. Böylece,</span></p>

  <p class="calibre_6"><span class="calibre_1">XVIII. yüzyılın sonunda imparator, otoritesini bütün Orta-Asya’ya yayıyor; her noktada Rus ve İngiliz egemenliklerinin sınırına varıyor; Çin’en bütün yollarını olduğu gibi, Çin’e gelen bütün ticaret yollarını da elinde tutuyordu.</span></p>

  <p class="calibre_6"><span class="calibre_1">Mançu hanedanı, Çin’in ulusal düşünü gerçekleştirmişti.</span></p>

  <p class="calibre_6"><span class="calibre_1">Çin’in Avrupalılarla batıda kıta yoluyla ilişkileri, fazla birşey getirmedi; bu ilişkiler, doğuda, deniz yolundan hem daha çok oldu, hem daha fazla sonuç doğurdu; bu ilişkiler, barışçı, ticarî ve dinseldi. Bununla beraber, Çin, Avrupalıların Asya’daki amacıydı. Cizvitlerin gerçekleştirdikleri harikalar dolayısıyla bilim ve tekniğin gücü hakkında kendilerine çok şey hissettirdikleri Mançu imparatorları,</span> <span class="bold"><span class="calibre_1">Avrupa</span></span><span class="calibre_1">l</span><span class="bold"><span class="calibre_1">ı</span></span><span class="calibre_1">l</span><span class="bold"><span class="calibre_1">ardan ge</span></span><span class="calibre_1">l</span><span class="bold"><span class="calibre_1">ecek bir fetih girişimi</span></span><span class="calibre_1">nden korkup duruyorlardı hep; bir çıkartma, işleri tersine çevirebilir, onları Orta Asya’daki girişimlerinden alıkoyabilirdi ve belki de, yıkılmalarına yol açabilirdi. Bussy ile Clive’ın şaşkınlık verici zaferlerinin haberleri Hint’den geldiğinde daha da arttı kaygıları. İstilâ korkusu, imparatorların hıristiyan misyonerlerine karşı git gide güvensizlik duymalarına da yol açtı; bu Avrupalılar, hıristiyan olmuş Çinlilerden her istediklerini elde ediyorlardı. Ancak, Çin’in uzaklığı, Avrupalılara, Çin’e giden deniz yolları üzerinde konak yerleri kurulmasını dayatıyordu. Hint için de böyle olmuştu. Avrupalılar, bu bakımdan da aralarında bir rekabet ve çekişme içine girdiler; zaten dünyanın hemen her noktasında, birbirleriyle ve yerlilerle uyuşmazlık içindeydiler. Böylece, birleşmiş ve tam gelişme içinde olan bir imparatorluğa ciddi olarak saldırmayı düşünecek durumda değildiler. Öyle olunca, iş ve lütuf isteyen bir tutum içine girdiler. Mançu imparatorları, Orta Asya’da serbest kaldılar ve, batıda, Çin kıyılarını da, yalnız yararlı gördükleri ölçüde araladılar.</span></p>

  <p class="calibre_6"><span class="bold"><span class="calibre_1">Çin ticareti</span></span><span class="calibre_1">, Avrupalıları pek çekiyordu. Zengin ve kalabalık ülke iyi bir müşteri idi; ürünleri, ipek, lake, porselen, çay Avrupa’da gözdeydi ve hayli kâr bırakıyordu dönüşte; nakit de verimli kazançlara yol açıyordu, çünkü gümüşün altına oranı bire ondu Çin’de, Avrupa’da ise bire onbeş. İngilizler, Hollandalılar, Fransızlar, İspanyol Amerikasında -çoğu kez- kaçakcılık yoluyla elde ettikleri gümüş parayı yüklenip geliyorlar ve, Çin’de, altın nakitle değiştiriyorlardı; bu altını da, Avrupa’ya dönüşte, büyük kârlar karşılığı mala, ya da gümüş paraya dönüştürüyorlardı.</span></p>

  <p class="calibre_6"><span class="calibre_1">Ne var ki, Avrupalıların oturma hakkına sahip oldukları Çin limanları pek fazla değildi; ve, Avrupalı tacirler, oturdukları yerden ülkenin içine dalamazlardı. Tehlikeli sayıldıkları için, bulundukları yere kapanmışlardı ve göz altındaydılar. Portekizliler, Makao’da bir ödün koparmışlardı; orayı bir uluslararası liman haline getirmişler ve bütün Avrupalı gemilerin gelip orada konaklamak zorunda olduklarını -pek başarı sağlamasa da- ileri sürüp duruyorlardı. İspanyollar da kimi limanlar için ödün koparmışlardı; bir ara Formoza’yı işgal ettilerse de, Çinliler, 1742’de geri aldılar. İngilizler, Amoy ya da Ning-Po’da yerleşmek için boşuna çırpınıp duruyorlardı. Çin hükümeti, yabancı ticareti -olabildiğince- Kanton’da merkezîleştirmenin daha yarar sağlayacağı görüşüne vardı. Kang-Hi, 1702 ile 1720 yılları arasında, yabancı tacirlerle ilişkilerin tekelini, Kanton’da bir Çin tacirine verdi. Yetmedi bu ve 1720’de, Kang-Hi,</span> <span class="italic"><span class="calibre_1">hong</span></span><span class="calibre_1">’u dağıttı, ancak onu oluşturan tacirler girişimlerini tek başlarına sürdürdüler ve tekeli de korudular. Sistem, pek yararlı idi imparator için. Gelirlerini çoğaltıyordu: İmparator taciri olmak için, yüklüce bir para vermek gerekiyordu ona; ve, yabancı gemiler, tonajlarıyla orantılı bir imparatorluk hakkı ödüyorlardı. Sistem, kredi de sağlıyordu imparatora; imparatorun korkunç borç paralar vermeğe zorladığı tacirler, yabancı tacirleri de borç vermeğe zorluyorlardı. Ayrıca, Kanton’da toplanmış yabancılara göz kulak olmayı da kolaylaştırıyordu; Kanton’da, her ulusun, bir «loca»sı, imparator tacirlerinin kiraladıkları ticaret acenteleri vardı. Öte yandan, imparator tacirleri, tekelle desteklendikleri için, fiyatları da keyiflerine göre ayarlıyorlardı; böylece, yabancı ürünlerin Çin’e girişini, yabancı rekabetini düzenliyor ve korkunç kârlar ediniyorlardı. Ruslar Kanton’a kabul edilmemişlerdi; ama Avusturyalılar, Prusyalılar, Danimarkalılar, İsveçliler ve İspanyollar oradaydılar. En büyük ticareti de İngilizler, Hollandalılar ve Fransızlar yapıyorlardı. 29 Eylül 1765’te, Fransız ticaretinin genişlediği bir anda, Kanton’da bulunan 34 gemiden 21’i İngiliz, 4’ü Hollandalı, 4’ü Fransız, 3’ü İsveçli, 2’si Danimarkalı idi. 1784 yılından başlayarak, bir yeni rakip pek tehlikeli oldu: Birleşik Devletlerdi bu. O yıl, Filadelfiyalı</span> <span class="italic"><span class="calibre_1">Empress of China</span></span><span class="calibre_1">, Kanton yolculuğuna çıkmış ilk Amerikan gemisi oldu; ve %25 kâr bıraktı. 1786’da, Kanton’a bir Amerikan konsolosu yerleşti. Amerikalar, Çin’in güneyinde kürk alımında tekele sahiptiler. 1790’da, Kanton’a, New-York, Boston ve Filadelfiya’dan gelen 40 gemi girdi.</span></p>

  <p class="calibre_6"><span class="calibre_1">Hemen hemen tek başlarına,</span> <span class="bold"><span class="calibre_1">katolikler</span></span><span class="calibre_1">, Çin’e girebildiler ve, XVIII. yüzyılda, bir büyük ve güzel serüven sona erdi: Bir önceki yüzyılda, Çin’i hıristiyanlaştıracağını umut edebilen Kilise, düşünün sönüp gittiğini gördü.</span></p>

  <p class="calibre_6"><span class="calibre_1">Çin’in Avrupalılaşma şansı da kayboluyordu onunla.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="calibre_1">1715’te, Çin’de hıristiyan örgütlenişi, önce Pekin, Nankin ve Makao’da Portekiz piskoposlarını içine alıyordu; onlar da, Goa’daki Portekiz başpiskoposluğuna bağlıydılar. Portekiz, Papa’dan Çin’de din eğitimi hakkını almıştı; Papa’nın Uzak-Doğuya ilişkin kararlarını ulaştırma ayrıcalığı da onundu. Böylece, Portekiz papazları, hukuk bakımından, Kilisenin başının temsilcisiydiler ve bütün öteki ruhbandan da üstün durumdaydılar. Portekiz ise, Çin’de, yalnız Portekizli din adamlarını kabul etmek, ya da hepsinin Portekiz otoritesine tâbi olmalarını istiyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Ancak, misyonerler sadece Papa’nın otoritesini tanıyabilirlerdi; içlerinde çoğunlukta olanlar da Cizvitlerdi. Cizvitler iki guruptu: Portekiz gurubu ile XIV Louis’nin gönderdiği ve Fransız yardımı ile desteklenen Fransız gurubu. Cizvitler imparatorluğun yığınla eyaletinde de bulunuyorlardı. Ayrıca İspanyol Dominikenleriyle Fransiskenler de vardı; pek az sayıda başka misyonerler de. Bütün bu misyonerler, 300.000 Çinliyi hıristiyanlaştırmıştılar; içlerinde, kimi imparatorun yakın çevresinde olan, yüksek görevliler de bulunuyordu. Çin’in genel nüfusuna oranla büyük bir sayı değildi bu; ama misyonerlerin küçük sayısına oranla, büyük bir başarı idi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Engeller git gide artsa da, gelecekten umutlu olunabilirdi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Hıristiyan dinine hoşgörüyü İmparatordan elde edenler Cizvitlerdi ve, onların saraydaki etkisi sayesindedir ki, eyaletlerdeki misyonerler hıristiyanlaştırma işini sürdürüyorlardı. Avrupa bilimini Cizvitler temsil ediyorlardı: Matematikçi, astronom, haritacı, mekanisyen, mühendis, mimar, hekim ve ressamdılar; tercüman ve diplomat olarak da değerlerini kabul ettirmişlerdi. Felsefe ve edebiyattaki bilgileri sayesinde, bilgiden başka bir şeye değer vermeyen Mandarenlere kendilerini dinlettirebiliyorlardı. Bütün bunlardan dolayı her yanda dostları vardı. İmparatorun merakını da okşamasını biliyorlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Avrupa bilim ve tekniği, dine de yolu açıyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Cizvitler, Çin inançları hakkındaki yorumlarıyla, Hıristiyan dinini kabul edilebilir ve uygulanabilir hale getirdiler. Çinliler, atalarının ruhlarının ölümsüzleştiğine inanıyorlardı. Cenaze yemekleri ve dualardan oluşan bir kült adıyorlardı onlara; bu kült sayesindedir ki, ruhlar mutlu yaşıyor ve geride bıraktıklarına iyiliklerde bulunuyorlardı; o olmazsa, ruhlar sefil bir halde kalıyor ve sayısız acılarla öçlerini alıyorlardı. Okumuş takımı, ayrıca Konfüçyüs’ün ruhuna da bir kült adıyordu. Çinliler, doğa güçlerine de tapıyorlardı. Son olarak, bir de yüce tanrı, Gök, Tien, ya da yüce senyör Şang-Ti vardı; ancak, bu kült, dinin başı olarak imparatora ayrılmıştı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Çinlileri hıristiyanlaştırmak için, büyük güçlükler yaratacak âdet değişikliklerine gidilmemeli ve hıristiyanlaştırma, çoğunluğun başka dinden olduğu bir ortamda, hıristiyan olanın yaşamını olanaksız kılmamalıydı. Cizvitler öylesi bir yoruma gittiler ki, Tien ya da Şang-Ti, bunlar Baba Tanrı ile İsa’yı işaret ediyorlardı. Atalar Kültü ise, atalara karşı basit bir saygı gösterisi olarak görülmeliydi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Bu yorumlara, Dominikenler ve Fransiskenler olanca sertlikle karşı çıktılar. Papa da, 1715’te yayınladığı</span></span> <span class="italic"><span class="bold"><span class="calibre_1">Ex illa die</span></span></span> <span class="italic"><span class="calibre_1">kararı ile Cizvitleri haksız buldu; Tanrı diye Tien ve Şang-Ti kelimelerini kullanmayı ve Konfüçyüs ile ataları kutsamayı yasakladı. Aynı yasaklamayı, İmparator Kang-Hi’nin de yapması istendi; o ise kabul etmedi. Kang-Hi zamanında hıristiyanlara zulmedilmedi; ancak, Yong-Çeng döneminde, Hıristiyanlık mahkûm edildi ve zulüm başladı; Kien-Long, 1771’de, yanlış ya da kötü olduğu için değil, imparatorluğun kanunlarına zıt olduğu için yeniden mahkûm etti Hıristiyanlığı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Cizvitlerin, 1758’den başlayarak Avrupa’da yasaklanması son bir darbe oldu.</span></span>
  </blockquote>

  <p class="calibre2" style="margin:0pt; border:0pt; height:1em"></p>

  <p class="calibre_6"><span class="calibre_1">Şurası da bir gerçek ki, misyonerlerin başarısızlığı, aynı zamanda Çin’de</span> <span class="bold"><span class="calibre_1">Avrupalılaşmanın başarısızlığı</span></span> <span class="calibre_1">idi. Çin, binlerce yıla çıkan bir düşünce ve uygulamalar içinde donup kalmıştı; atalara tapma, geçmişe olduğu gibi saygı ve bütün yaşamı kucaklayan dinsel törenleri bunu gösteriyor. Bu âdetleri bozmadan ve atalara karşı çıkmadan yeni hiçbir şey yapılamıyordu. Böylece hiçbir ilerleme gerçekleşmemişti. Çin’i, bu âdetlerden söküp almak ya da onların anlamını değiştirmek, bütün öteki değişmelerin, tek kelimeyle gelişmenin yolunu açabilecekti. Adetleriyle Çin, durgunluğa mahkûm edilmişti. Bir bütün olarak, Çin, Roma İmparatorluğu düzeyinde kalmıştı. Pek yüksek bir ahlâk ve pek yüce erdemlerle uyuşmaz bir durum değildi bu; ama doğa üzerinde bir büyük güç olmakla herhalde uyuşmazdı.</span></p>

  <p class="calibre_6"><span class="calibre_1">Çin’le Avrupa, Batı’yla Doğu arasındaki mesafe git gide büyüyordu.</span></p>

  <p class="calibre_6"><span class="calibre_1">Gerçekten Çin, XVIII. yüzyılda Avrupalılarla temastan pek az şey aldı. Cizvitler, bilim ve teknik ilerlemenin sonuçlarını getirip gösterdiler; ne var ki, imparatorları takdir etti ama uyrukları onları işletip kullanmayı öğrenmediler, doğaldır ki, temelindeki düşünceye hiç girmediler. Teleskoptan, trigonometriden, Kopernik’le Newton’un varsayımlarından yararlanan bir Cizvitten iki adım ötede, Çin astronomları güneş saatini kullanıyor, sabit gök kuramını sürdürüyorlardı. Cizvit ressamlar, perspektife ve gölgelere pek güzel dikkat ediyor, ama Çin’li ressamlar perspektifi yadsımakta direniyor ve figürlerini iki yandan da ışıklandırıyorlardı. Çin’li ustalar, Avrupa porselenine öykündüler, XV. Louis fayanslarını çoğalttılar; ama Batı’dan yapılan siparişleri karşılamak için oldu bu. Tek gerçek ilerleme matematikte oldu; çünkü bir Çinli bilgin, cebirde, bir eski Çin usulünün yeniden doğup gelişebileceğini sanmıştı.</span></p>

  <p class="calibre_6"><span class="calibre_1">Özetle, Çin Avrupa düşüncesine kapalı kaldı.</span></p>

  <p class="calibre_6"><span class="calibre_1">Ama, öte yandan Avrupalılar, Çin’le ilgili ne varsa coşkuyla karşıladılar. Misyonerler, başta da Cizvitler, yazılarıyla Çinseverliğini yarattılar. Cizvitler, Çin uygarlığı hakkında genel bir görüş koydular ortaya. P. du Halde’ın</span> <span class="italic"><span class="calibre_1">Çin Betimlemesi</span></span> <span class="calibre_1">(1735) Çin’in ilk genel haritasıyla beraber, hemen İngilizce ve Almancaya çevrildi ve birçok «Filozof»a esin verdi. Yüzyılın sonunda,</span> <span class="italic"><span class="calibre_1">Pekin Misyonerlerinin Çin’e İlişkin Anıları</span></span> <span class="calibre_1">derinliğine güzel bir çalışma idi ve bir bilgi hazinesi oldu. Montesquieu,</span> <span class="italic"><span class="calibre_1">Kanunların Ruhu</span></span><span class="calibre_1">’nda Çin’i uzun uzadıya tartıştı; Voltaire, örneğin</span> <span class="italic"><span class="calibre_1">Felsefe Sözlüğü</span></span><span class="calibre_1">nde sık sık Çin belgelerine yer verdi ve</span> <span class="italic"><span class="calibre_1">Çin Yetimi</span></span> <span class="calibre_1">diye -başarı da kazanan- bir trajedi yazdı. Diderot,</span> <span class="italic"><span class="calibre_1">Ansiklopedi’</span></span><span class="calibre_1">de «Çin felsefesi» üstüne bir makale yazdı. Jean-Jacques Rousseau, İlk Denemesine temel bir kanıt bulabilmek için Çin filozoflarının söylediklerine eğildi.</span></p>

  <p class="calibre_6"><span class="calibre_1">Ne var ki, Filozoflar, Çin’i gerçekten anlatmaktan çok, daha önce düşündüklerini güçlendirmek için yararlandılar ondan. Orada, doğal ve evrensel, asıl hıristiyanların Tanrısının zıddı olan kendi deisme (yaradancılık) anlayışları için kanıtlar buldular. «Aydın despotluğu» için de kanıtlar veriyordu Çin; çünkü, onun filozof bir imparator ve bilgelerce mutlakiyetle yönetilen bir ülke olduğuna inanıyorlardı. Fizyokratlar, Çin’de kendi kuramlarının bir doğrulamasını buldular. Çin, doğa kanunlarına uygun olarak yönetilen bir tarım imparatorluğu idi onlara göre; Çin’e yönelttikleri yetkinlik, evrendeşlik (kozmopolitizm) anlayışlarına da hayli katkıda bulundu.</span></p>

  <p class="calibre_6"><span class="calibre_1">Özellikle Cizvitlerin önde gelen kişilere verdikleri armağanlar ve tacirlerin Avrupa’ya getirdikleri nesnelerin istilâsı, Çin sanatı için gerçek bir çılgınlığa yol açtı. Bu sanat, yüzyılın rokoko zevkini güçlendirdi. Prensler, Çin porselenlerinden kolleksiyonlar yaptılar; Avrupalılar Çin’e porselen ısmarladılar; Madame de Pompadour, Kiang-Si’den, armalı bir servis takımı aldı; dindar kişiler, porselenlerin üstüne dinsel resimler ve işaretler işlettiler. Kimi Avrupalılar da, Fragonard’ın hafif eserleri gibi ünlü tabloları Çinlilere işlettirmeyi yeğliyorlardı. Buna karşılık, Hollanda’da Delft, Fransa’da Chantilly, Çin porselenine öykünüyorlardı. Ressamlar, bu porselenlerden, yığınla süsleme motifi çıkardılar; «Çin işleri» ve «maymunluklar» yaptılar.</span></p>

  <p class="calibre_6"><span class="calibre_1">Kumaşlar, Çin örneklerini tekrarladılar; mobilyalar Çin boyasıyla boyandılar; sapı, acayip Çin heykellerinin resmiyle süslü «çinkâri» bıçaklar çıktı ortaya. Çin bahçelerine ilk öykünenler İngilizler oldular; Çin bahçeleri romantik bahçeyi doğurdu; onların yanı sıra, Çin pagodaları ve büyük senyörlerin ya da para babalarının parklarında «Çin pavyonları».</span></p>

  <p class="calibre_6"><span class="calibre_1">1760’tan sonra, yeniden canlanan Antikçağ modası; Rousseau’nun, içinde bireyin yer almadığı Çin’in sert sosyal örgütlenişinin tam zıddı kuramlarının kazandığı başarı, Çin etkisini yavaş yavaş azalttı; zaten, hiçbir zaman da derin olmamıştı bu.</span></p>

  <p class="calibre_6"><span class="calibre_1">XVIII. yüzyılın sonunda, Çin ve Avrupa birbirine alabildiğine yabancı idiler; evrensel kardeşlik düşü de uzaklaşıyordu o sıralar. Ne var ki, Çin, Batı tekniğinden yoksun olduğu için, bağımsızlığını ve başarılarını, Avrupalıların bölünmüşlüğüne, giderek güçlerinin dağılışına borçlu olabilirdi ancak. Kien-Long, 1796’da, haremin zayıflatıp tükettiği bir mirasçıya iktidarı bıraktığında, Çin İmparatorluğunun geleceği karanlıktı.</span></p>

  <p class="calibre_8"><span class="calibre_1">UZAK-DOĞU: JAPONYA</span></p>

  <p class="calibre_6"><span class="calibre_1">Japonya takımadaları, hemen hemen tam bir</span> <span class="bold"><span class="calibre_1">içine kapanmışlık</span></span> <span class="calibre_1">içinde yaşamasını sürdürüyordu. Misyonerlerin desteklediği bir Avrupa saldırısı korkusuyla, Hıristiyanlık 1616’dan beri yasaklanmıştı. 1637 yılından başlayarak, hiçbir Japon uyruğuna Japonya’yı terketme izni verilmiyordu; her çıkış girişiminin cezası ölümdü ve 25 tondan fazla gemi yapmak yasaktı. Avrupalılardan Hollandalıların, o da yığınla rüşvet bahasına, Avrupa mallarını Nagazaki koyunda Deshima adacığındaki acentelerine getirme hakları vardı. Birkaç Çin yelkenlisi de, Çin’den lüks nesneler getirirdi.</span></p>

  <p class="calibre_6"><span class="calibre_1">Japonya, dünyaya kapalı idi özetle.</span></p>

  <p class="calibre_6"><span class="calibre_1">Bu kapanıklık, saray nazırı Tokugaua’ları, yendikleri büyük feodallerin dışarıdan destek arayıp bulma olasılığı konusunda rahatlatıyordu. İmparator ya da Mikado, Kioto’da, bir tembel hükümdar olarak yaşıyordu. Tokugaua’lar ya da Şogun’ların, Yedo’da (Tokyo) göz alıcı bir sarayları vardı; Mikado adına yönetiyor ve gerçek iktidarı ellerinde tutuyorlardı. Daimio ya da baron, samuray ya da şövalye olarak, en çok vassali olanlar, onlardı: Yüzelli ayrıcalıklı daimio ailesi, Fudai’ler, atalarının Tokugaua’lara yaptıkları yardımın bir ödülü olarak, görevlerini babadan-oğula ellerinde tutuyor ve sadakatle hizmet ediyorlardı. Tokugaua’lar, 5.000 tımarlı şövalye ile 15.000 silahlı adama da dayanıyorlardı. Öteki daimio aileleri, Tozama’lar, Tokugaua’lara karşı savaşmış oldukları için, yönetimden uzaklaştırılmışlardı. Ne var ki, fieflerinde özerk durumdaydılar; Şogun, kamu düzeni bozulmadıkça, doğrudan doğruya giremezdi oraya. Bu ailelerden kimilerinin, Şimadzualar, Data’lar, Maeda’ların uçsuz bucaksız toprakları vardı; beraberlerinde de yığınla daimio ile samurayları bulunuyordu ve birer güçtüler.</span></p>

  <p class="calibre_6"><span class="calibre_1">Daimiyolarla samuraylar bir</span> <span class="bold"><span class="calibre_1">askerî kastı</span></span> <span class="calibre_1">oluşturuyorlardı. İçlerinden çoğunun yapacak hiçbir şeyi yoktu; ne var ki, Şogun, silah ya da bilgi edinmeden başka her şeyi yasaklamıştı onlara. Geçimlerini sefil bir köylü sınıfının sırtından sağlıyorlardı; köylüler, bu soylulara, ağır ödentilerini pirinçle yerine getiriyor ve ölmeyecek kadar bir miktarı da kendilerine ayırıyorlardı. Kentlerde, zanaatçı ve tacir loncaları, saraya ve kırsal kesime mamul madde sağlıyorlardı.</span></p>

  <p class="calibre_6"><span class="calibre_1">Sistem, Japonya’nın kendi içine kapanmışlığının da etkisiyle çözülüyordu. Nüfus, barış zamanında artmıştı; 1726’da 28 ila 30 milyona varmıştı. 1850’ye değin de çoğalma olmayacaktır. Gerçekten, geçim araçlarının sınırına varılmıştı. Japonya pek dağlıdır: Toprağın ancak yedide biri ekilebilir ve Japonlar, Çinliler gibi yalnız ovada ekim-biçimi biliyorlardı. Böylece nüfus, doğum nedeniyle, hazır besin miktarını aşacak durumdaydı hep. Bir kuraklık, bir fazla yağış, kıtlık demekti. Nitekim, 1702’den 1791’e değin, böyle 12 kıtlık oldu; pirinci bir yerden bir yere götürmeyi engelleyen iç gümrükler de şiddetlendirdi bunları; doğaldır ki, salgınlar, başkaldırılar, köylülerin ve varını-yoğunu yitirmiş samurayların kentlere doğru kaçışları izledi onları. Mamul madde karşılığında dışardan pirinç satın alınabilirdi.</span></p>

  <p class="calibre_6"><span class="calibre_1">Ne var ki, kanunlar izin vermiyordu buna.</span></p>

  <p class="calibre_6"><span class="calibre_1">Çözülmenin bir ikinci nedeni, tacirlerin tutumu idi. Bu tacirler, daimiyolarla Deshima adacığının Hollandalı tacirleri, köylülerle zanaatçılar arasında zorunlu aracı idiler. Fiyatları istedikleri gibi ayarlıyorlardı; ucuza alıp pahalıya satıyor, birbirinin kuyusunu kazıyorlardı. Ağır ağır yeni bir</span> <span class="bold"><span class="calibre_1">kapitalist burjuva sınıfı</span></span> <span class="calibre_1">oluşturuyorlardı; soyluların topraklarını ele geçirip samurayların adlarını elde ediyorlardı. Dışarıdan serbestçe mal getirme, yabancı tacirlerin rekabeti: Onların oyunlarına karşı tek araç bu olabilirdi.</span></p>

  <p class="calibre_6"><span class="calibre_1">Vergiler, mamul madde fiyatlarının yükselişi, sattıkları pirincin fiyatının düşüklüğü altında ezilmiş köylüler, kente kaçıyor, hizmetçi ya da serseri oluyorlardı. İnsandan boşalmış nice bölgeler vergi veremez haldeydi. Yerlerinde kalan köylüler çocuklarını yetiştiremeyecekleri için öldürüyorlardı onları; kadınlar, yasaklanmış da olsa çocuk düşürüyorlardı. Git gide seyrekleşen el-emeği sağlamak için, büyük kentlerde erbabı tacirlerce çalınmış, yetişkin çocuklar satın alıyorlardı.</span></p>

  <p class="calibre_6"><span class="calibre_1">Saraya gelen ya da kapalı bir ekonomide kendilerini yaşatmayacak denli küçük bir fief sahibi olan daimiyolar, tacirlere çabucak borçlanıyorlardı. Öyle olunca da, geçimlerini, evlerine dokuma tezgâhları yerleştirerek ve samuraylarına verilen pirinç miktarını azaltarak sağlıyorlardı. Ancak kimisi, varını-yoğunu yitirdiğinden, fieflerini tacirlere satmak zorunda kalıyorlardı.</span></p>

  <p class="calibre_6"><span class="calibre_1">Çoğu samuray yoksulluk içine düşüyor ve adlarının ve soylarının saygınlığı üstüne her türlü kaygıyı yitiriyorlardı. Çocuklarını öldürerek ailelerinde insan sayısını azaltıyorlardı. Kendi vassallerini para karşılığı azat ediyorlardı. Zengin burjuva çocuklarını evlat ediniyor; yüklü bir para karşılığında adlarını ve ayrıcalıklarını veriyorlardı onlara. Senyörlerini terkediyor, kentlere kaçıyor; kimisi tacirliğe soyunuyor; çoğu serüvenci, dram yazarı, şarkıcı, kabadayı, haydut oluyordu.</span></p>

  <p class="calibre_6"><span class="bold"><span class="calibre_1">Sınıflar</span></span><span class="calibre_1">, içinden çıkılmaz biçimde,</span> <span class="bold"><span class="calibre_1">birbirine karışıyordu</span></span><span class="calibre_1">. Geleceği belirsiz olan bu toplumda, herkes yararlanma telaşı içindedir. Zenginleşmiş spekülatörler, kalabalıkta kaybolmuş kaçaklar, bir şeyler elde etmenin, kimi hiç yoktan bir servetin, kimi bir fırsatın karşısına çıkaracağı olanağın, iki bunalım arasında bir mutlu anı yakalamanın baskısı altında dolaşan bu insanlar, büyük kentlerde, kendine özgü mahallelerde yaşayan fuhşun da başarısını arttırır. Fahişelik, bir kamu kurumu olup çıkmıştır. Sanat da, bu «dalgalanan dünya»nın zevklerini yansıtır. No, esinini ağırbaşlılık içinde veren, abartmadan hep korkan bu lirik dram gerilemeye başlar; halk dramı, ya da sert, yaygaracı, şehvet düşkünü dram yükselişe geçer. Estamp, bu büyük Japon sanatı, fahişelerin yaşamından sahneleri tekrarlar durur. Çok renkli baskıyı bulmuş olan Harunobu (1718-1770) ile Utaınaro (1753-1806) fahişelerden başka bir şey yapmazlar. Tsyonobu (1711-1785), Kiyomitsu (1735-1735), Kiyoluro (1738-1765), estambı doruğuna ulaştıran Kiyonoga (1742-1815), özellikle fahişeleri işlerler. Sanat, sinirleri şiddetli biçimde harekete geçiren zevklerden tad almayı yayar; öyle olunca da, örflerdeki çözülüşe yardım ederken, toplumdaki ağuları da artırır durur.</span></p>

  <p class="calibre_6"><span class="calibre_1">Şogun İenobu (1709-1713), Yoşimun (1716-1745), Yeşige (1745-1760), İeharu (1760-1786), Jenari, güçsüz kalırlar bütün bu oluşumlar karşısında. Kötülüğün kaynağına inmeden, hayaletlere saldırırlar. Konfiçyüsçülüğün etkisini güçlendirmeyi denerler; çünkü bu felsefe, iyi örflere, disipline ve yerleşik düzene pek uygundur. Konfiçyüsçü filozofları danışman olarak alırlar: Harai Hakuseki (1656-1726), Muro Kyuso (1658-1734), Matsudaira Sadanobu. Bu filozoflar kimi fermanlar çıkarttırırlar. Bu fermanlar, para aşkına ve samuraylardaki ahlaki gevşeyişe karşıdır (1710); kaçmış köylülerin topraklarına dönmesini buyurur (1712); çiftlik kiracılarının tarlalarını terketmelerini yasaklar; köylülerin pirinç yiyebilecekleri günlerin sayısını saptar; giderleri yasaklar; kadınlara, kendi saçlarını kendilerinin yapmalarını emreder; dürüstlük, dindarlık için ödüller koyar; samurayların borçlarını bir takvime göre siler. Ne var ki etkisi olmaz bütün bunların; durum git gide kötüleşir. 1783’ten 1788’e kadar, kuraklık ve su basmasının arkasından kıtlık süreklidir. Kedi ve fare, yüksek fiyata satılan av hayvanlarıdır. Japonlar ölüleri yerler; can çekişenleri öldürür ve etlerini, uzun zaman korunsun diye güveç yapıp gömerler. Yetkililer, hırsızların ve yangın çıkarıcıların bile hakkından gelemez olur.</span></p>

  <p class="calibre_6"><span class="calibre_1">Daimiyolar, samuraylar, okumuş tacirlerin çocukları yürekleri yanarak bakarlar. Öte yandan, Avrupalıların gücü de kaygılandırır kendilerini. Hollandalılar, saatler, teleskoplar, sihirli fenerler, Leyde şişeleri, termometreler, barometreler getiriyorlardı. Muro Kyuso, Hıristiyanlığa değinenlerin dışında, yabancı kitapların getirilmesini serbest bırakmıştır. Bir resmî Konfüçyüsçü, Aoki Bunzo, 1745’te, hükümet için bir Hollandaca-Japonca sözlüğü yaptı. Meraklı kişiler olan Riotaku ile Sujita, Hollandaca öğrenip, 1771’de bir anatomi kitabı edindiler; ve, teşrih yoluyla anladılar ki, Çinlilere karşı haklı olan Avrupalılardır ve, 1774’te kitabın çevirisini yayınladılar. Sujita, daha sonra Linne’nin botanik sistemini Japonya’ya getirdi. Riotaku, ölümüne değin (1781), Avrupa’ya değin bilgi edinip durdu. Hiroga Gennai (1732-1779). tıbbî botanik çalışmaları ve elektrik aygıtları yaptı. Avrupa coğrafya ve tarihi, tutkulu bir ilginin konusudurlar. Herkes şunun farkına varmıştır: Japonya, bir Avrupa saldırısına dayanamaz. Sehei Hayashi, Rusların komşuluğu ile ilerlemelerini, Japonlar için ulusal bir tehlike olarak haber verir durur. Gençler, bu insanlar çevresinde yığışırlar; kaygı içindedirler ve isterler ki, kendi ülkeleri de Batı bilimine, idare ve politikasına kavuşsun.</span></p>

  <p class="calibre_6"><span class="calibre_1">Tokugaua rejimi saygınlığını yitirmiştir.</span></p>

  <p class="calibre_6"><span class="calibre_1">Şogun yönetimi iler resmî Konfiçyüsçülüğün değeri üstüne düşen kuşku, filozoflar, eski Japon yıllıklarını incelemeye götürür. Şu savın yeniden bilincine varırlar: İmparator, Yüce Tanrı Güneşin oğludur; Şogun’un tacın basit bir görevlisi olduğunu ve, taca bağlılığın, bir feodal senyöre bağlılıktan çok üstün olduğunu ilân ederler. Aynı zamanda, Japonlar, eski Çin filozofu Wang-Yang Ming’in öğretisinde yeni bir güç bulurlar. Bu isyancı Konfiçyüscü, iç gerçekliğin araştırılması yoluyla ben kültürünü öneriyor ve yazılı kelimelerin otoritesini reddediyordu. Böylece, Japonların Tokugaua geleneğinin boyunduruğundan kurtulmalarına yardımcı olur.</span></p>

  <p class="calibre_6"><span class="calibre_1">Tokugaua’lara karşı, Mikado diye, bu hoşnutsuzlar, git gide kimi büyük daimiyolara, Tozama’lara, Satsuma’lara, Mori’lere, Tosa’lara, Hizen’lere çevirirler bakışlarını. Bunlar, saraydan uzakta, bir kenarda tutumluluk içinde yaşamışlar, fieflerini değerlendirmişler, onları birbirinden iktisadî bakımdan bağımsız küçük birimler halinde örgütlemişler; kendileri ve köylüleri için bir sanayi yaratmışlar, ticareti geliştirmişler, tacirlere karşı insanlarını korumuşlar; eski feodal erdemleri, bağlılığı, disiplini, yetingenliği sürdürmüşlerdi ve vassallerine dayanabilirlerdi. Bu kumanda etmeye alışmış, deneyimli idareci olan şefler, uygun anı beklemekteydiler.</span></p>

  <p class="calibre_6"><span class="calibre_1">XVIII. yüzyılın sonlarından başlayarak, 1868 Devrimine ve Japonya’nın yenileşmesine götürecek olan büyük hareket başlamıştır.</span></p>

  <p class="calibre_8"><span class="bold"><span class="calibre_1">IV</span></span><br class="calibre2" />
  <span class="bold"><span class="calibre_1">AFRİKA</span></span></p>

  <p class="calibre_6"><span class="calibre_1">Afrika, bir kenarda yaşıyordu. Kuzeyde, Kızıl denizden Atlantik Okyanusuna değin, Osmanlı İmparatorluğuna tâbi ve onun Asya’dan ayrı tuttuğu müslüman toplumlar, «Kâfirler»i itiyorlardı. Öte yanda kum yığınları; tırtıklı, alçak, düz, kumlu ya da bataklıklı kıyılar ve onları çevreleyen yüksek engebeler; uçsuz-bucaksız sık ormanlar ya da çöller; kimi korkudan sinmiş, kimi doğal olarak savaşkan, çoğu kez de yamyam zenci halklar, özetle her şey, bu kıtaya girmeyi engelliyordu. Genel olarak, XVIII. yüzyılın Avrupalıları, kıyılara serpilmiş kimi konak noktalardan pek uzaklaşmıyorlardı; öyle olduğu için de Afrika üstüne büyük bir şey öğretmiyorlar bize. Portekizliler de öyle: Önceki yüzyıllarda kıtanın içine dalmış, ancak sadece ticarî kaygılarla rakipleri safdışı etmek için buluşları hakkında sessiz kalmışlardı; şimdi onlar da bildiklerinin bir bölümünü unutup gitmişlerdi.</span></p>

  <p class="calibre_6"><span class="calibre_1">En güzel haritalarda bile, Afrika’nın içleri beyazdır ya da uydurma çizgilerle doludur: Bir Nijerya, Çad’dan uzaklaşıp gider Senegal’le karışır; Çad, Nil’in kaynağı olarak görülür; Sahara’dan yığınla ve gür su yolları geçer, kimi zaman da, sadece bir fil tepelerin üzerinde sallanır durur. Yazıyı tanımamış ya da belge saklamasını bilmeyen topluluklar çoğunluktadır. Kimi Avrupalı ticaret acentesinin sağladığı sıradan bilgilerin dışında, Kuzey Afrika üstüne, zenci ülkelerin Araplar ve Berberilerle ilişkileri hakkında nadir belgeler Arapça yazmış yazarların kaleminden çıkmıştır.</span></p>

  <p class="calibre_6"><span class="calibre_1">Afrika kıtasındaki bütün uygarlıklar, XVIII. yüzyılda çöküş içindedir.</span></p>

  <p class="calibre_8"><span class="calibre_1">MISIR</span></p>

  <p class="calibre_6"><span class="calibre_1">Kuzey Afrika, Osmanlı İmparatorluğunun gerileyişine katılır. Asya’yla Afrika’yı birbirine eklemleyen, Doğu dünyası ile Akdeniz dünyası arasında bir temas bölgesi olan Mısır, İstanbulca, sıradan bir eyalet gibi görünüyordu. Sultan, bir yıllığına bir yönetici ya da paşa atıyordu. Paşanın emrinde 24 vali ya da bey vardı; kendisini temsil eden 37 de yardımcısı ya da</span> <span class="italic"><span class="calibre_1">kâşif</span></span> <span class="calibre_1">bulunuyordu; bunun dışında üçü sipahi beş süvari birliği, biri yeniçeri ve biri azap iki piyade birliği de emrindeydi ve ağalarla onların yardımcılarının ya da</span> <span class="italic"><span class="calibre_1">kıyas</span></span><span class="calibre_1">ın kumandasındaydılar. Paşa asayişi sağlıyor, adaleti yerine getiriyor, vergileri topluyordu: Toprak vergisi, Hıristiyan ve Yahudilerden alınan baş vergisi, bir de gümrüklerden alınanlar. Nil’in bereketlendirdiği topraklardan aynen alınan vergi çok da olsa, gümrükler de hayli getiriyordu: Süveyş’te ve Kosseir’de, Arap gemileri Surat’tan muslinler ve Hint kumaşları, Arabistan kahvesi; Nil üzerinde Siut’a, Darfun’dan fildişileri, gergedan boynuzları, abanoz, devekuşu tüyleri; İskenderiye’ye, Marsilya ve Livourne kumaşları ve incik-boncuğu getiriyorlardı. Her yanda Sudan’dan gelme siyahî köleler ve Kafkasya’nın beyaz esirleri. Paşa, her yıl İstanbul’a 600.000 kuruşluk bir vergi ile asker yolluyordu.</span></p>

  <p class="calibre_6"><span class="calibre_1">Ne var ki, eyalet git gide ayrı yasamaya başlıyordu ve, bir tür</span> <span class="bold"><span class="calibre_1">feodal çözülme</span></span><span class="calibre_1">, sultanın iktidarının temellerini oymuştur. Beyler, beyaz esirler satın alıyor ve onları süvari, memlük yapıyorlardı; aralarında karşılıklı bir bağlılık, bir baba-evlat ilişkisi vardı. Adet, şu olup çıkmıştı: En güçlü bey, bir yer boşaldığında onun beyini seçiyordu ve kendi hane halkından bir memlük oluyordu seçtiği de. Hepsi de, azat ettikleri memlüklardan</span> <span class="italic"><span class="calibre_1">kâşifler</span></span> <span class="calibre_1">seçiyorlardı. Bir memlük bey olduğunda, memlük yapmak için, Gürcü ya da Çerkes esirler satın almanın telaşı içine giriyor ve, o da onlar arasından kâşif ve beyleri seçiyordu. Böylece, bir köleler sürüsü, belli başlı idarî mevkileri tekelinde tutuyordu.</span></p>

  <p class="calibre_6"><span class="calibre_1">Birlikler de, kendi ağalarını ya da</span> <span class="italic"><span class="calibre_1">kıyas</span></span><span class="calibre_1">larını bir yıllığına seçer olmuşlardı. Ağa ve kıyaslar, görevleri bittiğinde, eski ağalar ve</span> <span class="italic"><span class="calibre_1">kıyas</span></span><span class="calibre_1">lar topluluğuna giriyorlardı; birliği yöneten ve askere alanlar da bu topluluktu.</span></p>

  <p class="calibre_6"><span class="calibre_1">Bütün bu savaşçılar, paşalardan bağımsız hale gelmişlerdi böylece; sadece kendi şeflerine boyun eğiyor ve köylüler, ya da fellahlarla tacirleri sömürüyorlardı. Paşa, yararlansınlar diye köyler veriyor ya da satıyordu, Kimi beylerin böyle 200,400 köyü vardı. Herbirinde, bir senyörlük malikânesini fellahlara angarya olarak ektirip biçtiriyorlardı; öteki topraklar üzerinde de, kendilerine ölçü ve hesaplar hakkında sır veren kıptî ya da hıristiyan fellahların yardımıyla vergi topluyorlardı. Elde ettikleri vergiden bir bölümünü kendileri için alıkoyuyor, kalanı da paşaya yolluyorlardı. Köylerini vasiyet yoluyla miras da bırakabiliyorlardı. Ülkede karargâh kurmuş bir ordu sömürüyordu onu; ne var ki, fatih göçebelerin bu mirasçıları, şimdi kendi devirlerinin göçebelerinin saldırılarına, Bedevilere karşı koruyorlardı ülkeyi.</span></p>

  <p class="calibre_6"><span class="bold"><span class="calibre_1">Beyler, ağalar</span></span> <span class="calibre_1">ve</span> <span class="bold"><span class="calibre_1">kıyaslar</span></span><span class="calibre_1">, iktidarı entrika, savaş, hançer ve zehirle tartışıyorlardı aralarında. Kimi zaman bir kanlı zalim, hepsine boyun eğdiriyordu. Aralarında en dikkati çeken</span> <span class="bold"><span class="calibre_1">Ali Bey</span></span><span class="calibre_1">’dir (1755-1772). Mehmet Ali’nin bir öncüsü olan Ali Bey, Avrupalıların gücünün farkına vardı ve Fransız topçuları edinmek istedi; Mısır Sudan’ını, Hicaz’ı ve Suriye’yi fethetmeyi denedi; Mısır’ı bağımsız bir ülke yapmak istedi; 1768’den sonra paşa kabul etmedi ve İstanbul’a vergi yollamayı durdurdu; paraların üstüne adını kazıttı; ve, rakiplerine karşı tiksinti verici kalleşlik ve zalimliklerden sonra öldü; fellahlar, arkasından gözyaşları döktüler, çünkü demir, kan ve ateşle de olsa düzeni sağlamıştı. Ancak, çoğu zaman ülke, git gide büyüyen bir anarşinin içine düştü; Türklerin, sultanın otoritesini sağlamaya yönelik bir çabası (1787-1789) fayda etmedi.</span></p>

  <p class="calibre_6"><span class="bold"><span class="calibre_1">Avrupalı</span></span><span class="calibre_1">l</span><span class="bold"><span class="calibre_1">ar</span></span><span class="calibre_1">, birkaç ticaret evinin temsilcilerinden oluşan bir avuç insandı. En kalabalık olanı Fransızlardı; Marsilya Ticaret Odası’nın izniyle gelmiş bir otuz kadar kişiydiler; bir konsülün başkanlık ettiği düzenli meclisler halinde örgütlenmişlerdi. Kralın atadığı konsüle, 1721’de, Paris’te Louis-le-Grand Kollejinde kurulmuş Doğu Dilleri Okulu’nda yetişmiş bir tercüman yardım ediyordu. Bunlardan bazıları, Silvestre de Sacy’nin hocası Le Grand, Cordonne, Digeon, doğu-bilimci oldular ve kralın kitaplığını Türk ve Arap yığınla el yazmasıyla zenginleştirdiler. Fransızlar, kendi mallarından alınmakta olan gümrük haklarının %20’den %3’e indirilmesini sağladılar; ve pek yüksek nitelikteki Fransız kumaşları İngiliz kumaşlarını saf dışı bıraktı. 1752’de, son İngiliz taciri ölüyordu ve İngiliz Konsolosluğu da kaldırılıyordu.</span></p>

  <p class="calibre_6"><span class="calibre_1">Avrupalılara sadece hoşgörüyle bakılıyordu: Bir bey ya da ağayla karşılaştıklarında atlarından inmek zorundaydılar; hakaret edildikleri, sopa yedikleri ve zorbalığa uğradıkları da olurdu. Hint İmparatorluğunun yaratılması,</span> <span class="bold"><span class="calibre_1">Süveyş yolu</span></span><span class="calibre_1">nun önemini arttırdı; çünkü, Umut Burnu’ndan daha kısaydı bu yol. Ne var ki, Mekke ve Medine kıyılarını yıkayan Kızıl deniz, «kâfirlerde yasaktı. Osmanlı İmparatorluğunun zayıflaması, Mısır’ın geçici sahibi ile doğrudan görüşmelerin kapısını açtı.</span></p>

  <p class="calibre_6"><span class="calibre_1">1775’te Warren Hastings, İngiliz gemilerinin Süveyş’e kadar gidebilmelerini sağladı. 1786’da, Kahire’ye yeniden bir İngiliz Konsolosu yerleşti. Hindistan’daki İngiliz subay, görevli ve tacirleri git gide Süveyş, çöl, İskenderiye, Akdeniz yolunu izler oldular; dönüşü de oradan yaptılar. 1785’te de Fransızlar elde ettiler aynı olanağı.</span></p>

  <p class="calibre_6"><span class="calibre_1">Verimli bir ticarete sahip, iki dünya arasında aracı, zayıf bir sultana bağlı bu zengin ülke, iştah kabartıyordu. Choiseul, 1768’de, Mısır’ın fethine, Kanada ve Hind’i kaybetmenin acısını gideren bir şey olarak bakıyordu; 1784’te, Chanteloup’da, gelecekte Direktuarın dışişleri bakanı olacak olan Talleyrand’ın önünde geliştiriyordu düşüncelerini. İşgal, bir çok kez Vergennes’e Önerildi. II. Katerina, beyleri ve ağaları sultandan kopmaya ve kendi korumacılığı altına girmeye yönlendirsin diye bir konsül yerleştiriyordu İskenderiye’ye.</span></p>

  <p class="calibre_6"><span class="calibre_1">Mısır, Doğu sorununda önemli bir rol oynayacaktır çok geçmeden.</span></p>

  <p class="calibre_8"><span class="calibre_1">TUNUS, CEZAYİR VE FAS</span></p>

  <p class="calibre_6"><span class="calibre_1">Kuzey Afrika’da, batıya gittikçe, Osmanlı sultanına bağımlılık da azalıyordu.</span></p>

  <p class="calibre2" style="margin:0pt; border:0pt; height:1em"></p>

  <blockquote class="calibre_10">
    <span class="italic"><span class="bold"><span class="calibre_1">Tunus</span></span></span><span class="italic"><span class="calibre_1">’ta bir hanedan yerleşti: Hüseyin, ağalarca bey ilan edildi (1710); kendinden sonra çocukları mirasçı oldular bu makama. Bir miras kavgası nedeniyle, Cezayirliler Tunus’u alıp, beyi vergiye bağladılar (1756); ancak, 1790’dan başlayarak, bey, vassallik bağlarını kopardı. Beyler, ticaret tekeline dayanarak zenginleşiyorlardı. Avrupalılarla, Venedik’le, İspanyol ve Fransızlarla olan ilişkileri, kimi zaman kendi istekleri ve söz geçiremedikleri korsanlar tarafından bozuluyordu. Fransızlar, Ali Bey (1759-1782)’den, mercan avcılığı tekelini, Bizerte’de bir ticaret acenteliği, sonra da Bon burnunda 4 acentelik aldılar. Yerine geçen Hamonda Bey (1782-1814) zamanında, Fransız ticareti, bütün öteki uluslarınkini geçiyordu.</span></span>
  </blockquote>

  <blockquote class="calibre_10">
    <span class="italic"><span class="bold"><span class="calibre_1">Cezayir</span></span></span><span class="italic"><span class="calibre_1">, yeniçerilerin subaylarınca seçilen bir dayının egemenliği altındaydı. 1671’den 1818’e değin, 30 dayıdan 14’ü, kendinden öncekinin öldürülmesinden sonra, bir başkaldırı sonucu dayatıldı. Cezayir’in geçimi tacir gemilerine ve kıyılardaki hıristiyanlara karşı yapılan korsanlıktı. Ne var ki, yüzyıl boyunca, Avrupa denizciliğindeki ilerlemeler, gemilerin kol gezmesi korsanlığı sekteye uğrattı. Dayı, Avrupa devletleriyle anlaştı; onlar da, korsan saldırılarının uzağında kalmak için yıllık bir vergi ödemeyi kabul ettiler. Korsanlar, artık pek bir şey getirmeyen bu mesleği terkettiler. Donanma, 1724’te 24 gemi iken 1788 de 10’a düştü. Aynı zamanda, kuraklık ve veba salgını yüzünden, tarım da geriliyordu; Fransız Afrika Kumpanyasının en büyük rolü oynadığı dış alım ticareti de çöküyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Dayı, bundan dolayı, ülkeyi daha fazla sömürmeye kalktı. Dayı, eyaletleri, Türk beyleriyle yönetiyordu; onları para karşılığı seçiyor, onlar da her üç yılda bir ona vergileri getirip veriyorlardı. Her eyalet, beyin seçtiği sivil Türklerce yönetilen kantonlara bölünmüştü. Yerli yöneticiler (Kaid’ler), kabile şeflerine, ya da şeyhlere emir veriyorlardı; onlar da, köylere kumanda ediyorlardı. Kabileler, örflerini koruyorlar, beyler sadece vergi istiyorlardı onlardan. Ne var ki, dayıların otoritesi, Cezayir’in sadece altıda biri üzerinde geçerli idi. Kabylie Cumhuriyetleri, yaylalarda ve güneydeki göçebe kabileleri, -Tuggurt gibi- dinsel prenslikler, dayının üstünlüğünü pek bulanık biçimde tanıyorlar, öyle olduğu için de sürekli başkaldırıyorlardı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Oran’ı ve Mers-el-Kebir’i 1708’de yitirmiş olan İspanya, 1732’de yeniden ele geçirdi oraları; ancak İspanyollar, sağlam bir dayanak kuramadılar ve araç-gereç için hep metropole bağımlı kaldılar. 1790’da bir deprem Oran’ı yıktı; 1791’de de, İspanyollar, yerlerini dayıya bıraktılar.</span></span>
  </blockquote>

  <blockquote class="calibre_10">
    <span class="italic"><span class="bold"><span class="calibre_1">Fas şerifi</span></span></span><span class="italic"><span class="calibre_1">, uygulamada sultandan bütünüyle bağımsızdı. XVIII. yüzyıl başlarında, Mulay İsmail (1672-1727), bir ayağı Fas’ta, bir ayağı Sudan’da büyük bir İmparatorluğu yönetiyordu.</span></span>
  </blockquote>

  <blockquote class="calibre_10">
    <span class="italic"><span class="calibre_1">Sudan, asıl gücü sağlıyordu ona; bu, 150.000 kişilik pek sadık bir siyahî ordusuydu. Askerler, zenci kadınlarla evliydiler; bu birleşmelerden doğan çocuklardan erkekler orduya hizmet ediyor, sonra da asker oluyor ve, ev sanatlarında pek hünerli hale gelen kızlar da askerlerle evleniyorlardı. Stratejik noktalarda, çifte surlu, mağazalı, camili ve bir garnizonlu Kasbalar yükseliyordu.</span></span> <span class="italic"><span class="bold"><span class="calibre_1">Mulay İsmail</span></span></span><span class="italic"><span class="calibre_1">, Mekres’den, bütün Fas’ı, terörle, yakıp yıkarak, kitle halinde öldürerek kendine baş eğdiriyordu. İngilizlere sadece Tanger’i, Portekizlilere Mazagan’ı, İspanyollara da Ceuta ile Melilla’yı bırakmıştı.</span></span>
  </blockquote>

  <blockquote class="calibre_10">
    <span class="italic"><span class="calibre_1">Uyanık bir hükümdar olduğundan, kıyılarda korsanlık edip hıristiyanlara karşı savaşan iman gönüllülerinin kızgınlığını yatıştırdı; kimi başka yerlerdeki korsanların yağmalarını da önledi. Ticaret gelişti ve Mulay İsmail, giriş-çıkıştan aldığı % 10 gümrük sayesinde zenginleşti: Sale, Tektuan, Safi, Agadir, büyük ticaret limanları oldular. Hemen bütün büyük Avrupa ülkelerinden mal gelip mal gidiyordu. Bu ticarette, ilk sırayı tutan da İngilizlerdi.</span></span>
  </blockquote>

  <blockquote class="calibre_10">
    <span class="italic"><span class="calibre_1">Mulay İsmail’in ölümünden sonra, 1727’den 1757’ye değin, başka başka kadınlardan doğan oğulları birbirleriyle boğuşup durdular. Ordunun siyahileri işe karışıp şerif indirip şerif çıkardılar. Kabileler de bundan yararlanıp başkaldırdılar. Faslılar, anarşi içine düşen Sudan’dan el çektiler.</span></span>
  </blockquote>

  <blockquote class="calibre_10">
    <span class="italic"><span class="bold"><span class="calibre_1">Mulay Muhammed</span></span></span> <span class="italic"><span class="calibre_1">(1757-1790) Fas’ta düzeni sağladı, ancak Sudan’dan vazgeçti. Portekizlileri, 1769’da Mazagan’ı boşaltmaya zorladı, ancak Melilla’ya karşı başarısız kaldı. Danimarka’ya, Safi ve Agadir kentleriyle ticaret yapma tekelini tanıdıktan sonra (1751), Fransa’yla, en çok müsaadeye mazhar ülke kuralına göre bir ticaret andlaşması yaptı. Rabat’a bir Fransız konsolosu yerleşti; saraya da yığınla Fransız geldi. Şerif, Mogador’u kurup, onu Fas’ın büyük pazarı haline getirdi ve güney ticaretini tekelleştirdi. Fas, gönencini yeniden buldu; ancak Afrika İmparatorluğu girişimlerini terketti ve Ortaçağlı bir devlet durumundan da çıkmadı.</span></span>
  </blockquote>

  <p class="calibre_8"><span class="calibre_1">KARA AFRİKA</span></p>

  <p class="calibre_6"><span class="calibre_1">Bir büyük köle deposu olan bütün kara Afrika,</span> <span class="bold"><span class="calibre_1">zenci ticareti</span></span> <span class="calibre_1">yüzünden çöküş içindedir. Kuzeyde ve doğuda, bu ticaretin içinde Arap tacirler vardır; tarım, ordu ve harem için gelip zenci toplar götürür satarlar. Kıtanın batısında, kıyıda, özellikle Avrupalılar dolaşırlar bu iş için; başta Fransızlar olmak üzere, İngilizler, Danimarkalılar, Hollandalılar, Portekizliler.</span></p>

  <p class="calibre_6"><span class="bold"><span class="calibre_1">İki yöntem</span></span> <span class="calibre_1">vardı zenci elde etmede: Silahlı sefere çıkma ve satın alma. Birinci yöntemi özellikle Araplar uygularlardı: Bir silahlı birlik köyleri kuşatır, direnen kim ki var öldürür, geri kalanı kafileler halinde alıp götürürlerdi; söylemeye gerek yok, çoğu yolda ölürdü. Bu felâket, Büyük Göller bölgesine değin eserdi; köyler yerle bir edilir, zenciler sefalet ve terörden alıklaşır, siyahi topluluklar dağılır giderdi. İkinci yönteme daha çok Avrupalılar başvuruyordu: zenciler, yerli şeflerden trampa yolu ile sağlanırdı; her yıl 100.000 köle başka diyarlara doğru yola çıkıyordu.</span></p>

  <p class="calibre_6"><span class="calibre_1">Zenci ticareti, etkilerini tâ Afrika’nın ortalarına değin hissettiriyordu. Yığınla şef, sadece köle ele geçirmek için birbirleriyle savaşa tutuşuyordu. Araplarla Avrupalılar, hükümdarları kışkırtıyor ve birbirine saldırtıyordu; yenilenler, kabileler halinde kıyıya geliyordu. Savaş sürekli idi. Kölelik, tersine bir ayıklanma idi. Esir tacirleri, Kara Afrika’nın en ücra yerlerinden, plantasyonlarda çalışacak sırım gibi gençleri, çocuk doğurmak için göz alıcı kızları, ev hizmetleri için de güzel oğlan çocukları söküp götürüyorlardı. Afrika, en sağlıklı ve diri ögelerinden boşaltılıyordu; geri Kalanlardan pek hayır yoktu.</span></p>

  <p class="calibre_6"><span class="calibre_1">XIX. yüzyılda Avrupalıların fethini kolaylaştıran başta bu olmuştur.</span></p>

  <p class="calibre_6"><span class="calibre_1">Güneyde, Hollanda Kumpanyası, Hint yolu üzerinde bir konak olduğu için Cap’a dikkat ediyordu. Ne var ki, Hollandalı köylüler, Huguenot mezhebinden Fransız sığınmacılarla da güçlenmiş olarak, bozkırlarda ilerlemişlerdi. 20.000’den fazlaydılar. Kıyıya yakın oturanlar Avrupalılar gibi yaşıyorlardı. İçerilere doğru yönelmiş öncüler bir peygamber yaşamı sürüyordu. Bu ateşli Calvin’ciler, bu Kutsal Kitabın bıkmaz okuyucuları, beyaz ırkın üstünlüğüne ve köleliğin de meşruluğuna inanıyorlardı; Tanrı vaktiyle putatapanları yoketsinler diye nasıl İbranileri yollamış ise, bu siyahî paganları ortadan kaldırmak için de onları Afrika toprağına getirmişti. 25.000 köle vardı ellerinde. Elde silah, Boşimanları ve Hottantoları daha ötelere sürüp duruyorlardı; çobanlıkla yaşayan daha başka topluluklara karşı da bir savaşı başlatmışlardı.</span></p>

  <p class="calibre_6"><span class="calibre_1">Afrika’da Avrupalı ilk koloni, yerliyi yoketmeye soyunmuştu.</span></p>

  <p class="calibre_6"><span class="calibre_1">Cizvitler, Portekizlilerin elindeki topraklarda zencileri hıristiyanlaştırmayı ve onları korumayı denemişlerdi. Kendileri de verimli plantasyonlar kurmuş ve zenciler için çocuksu bir din biçimi icat etmişlerdi. Ancak, 1758’de bütün Portekiz topraklarından kovulunca, zenciler de boş inançlarına ve büyücülüklerine döndüler.</span></p>

  <p class="calibre_6"><span class="calibre_1">Araplar, Sahara’nın ve Libya’nın güneyine,</span> <span class="bold"><span class="calibre_1">Sudan</span></span><span class="calibre_1">’a İslamlığı getirmişlerdi; en azından şefler için Arap giysisi, cami ve kasabalar için Arap mimarlığı, müslüman sosyal ve siyasal örgütlenişi de bunlar arasındaydı. Kentler, özellikle çobanlıkla geçinen kimi kabileler islamlaşmışlardı. Yeni dini kabulün sonucu hemen şu oldu: Bir ortak şef tanındı; ortak bir kanuna boyun eğildi; kabileler, Ortaçağlı biçimler içinde, sultanlık ve emirlik halinde toplaştılar. Ahlakilik ve direşkenlik arttı. Ancak, öte yandan, yeni dine girenler, çoğu kez acımasız ve korkunç bir cihata çıktı; harem, çokkarılılık tahta yığınla aday yetiştirdiğinden, hanedanlar çöktü, iç savaşlar patlak verdi. Özetle, İslamlaştırmanın siyahilerin yazgısını gerçekten düzelttiği kuşkuludur.</span></p>

  <p class="calibre_6"><span class="calibre_1">Sudan’da, parlak bir uygarlık vardı. Ne var ki, Mulay İsmail’in ölümünden (1727) sonra, Fas’taki karışıklıklar sırasında, Sudan’ın Fas’lı askerleri bağımsız kaldılar ve ülkenin sahibi oldular. Onlar ve onların çocukları, gözü doymaz ve kanlı bir askeri kast kurdular; bütün bunların ardından karışıklık karışıklık üstüne geldi, savaş savaşı izledi. Bu hengâmede halk canından oldu, ekinler çiğnendi, kuyular körlendi; kıtlık sık sık görülür oldu; yollar sessizleşti; ticaret ve zanaat çöktü; önemini yitiren kentlerde düşün düzeyi alçaldı.</span></p>

  <p class="calibre_6"><span class="calibre_1">Batıda Senegal’i Mor’lar yerle bir ettiler; doğuda Bornu boşaldı.</span></p>

  <p class="calibre_6"><span class="bold"><span class="calibre_1">Balta girmez</span></span> <span class="bold"><span class="calibre_1">ormanda</span></span> <span class="calibre_1">ise, tarımla uğraşan yerleşik siyahiler, canlıcılığa (animizm) bağlı kalmışlardı. Irmakların, bataklıkların, hele hele ormanın gidiş-gelişi engellediği bu ülkelerde, herbirinin kendine özgü bir dili ve örfü olan bir kabileler bulutu varlığını sürdürüyordu. Ne var ki, şu ya da bu nedenle açılan bir düzlük, bir zenci krallığın doğması için yeterdi: Başta hem kral hem büyük rahip olan mutlak bir hükümdar bulunurdu; toplum canlıcılıktan (animizm) çoktanrılılığa geçme eğilimi içinde yaşardı; ve krallık, bir İmparatorluğa dönüşmenin fırsatını arardı. Manding İmparatorluğu, XVIII. yüzyılda prensliklere bölündü. Ama Dahomey, Ardre Krallığının aleyhine kuruldu ve yüzyıl boyunca ülkenin birliğini yeniden sağladı. Savaşkan Aşanti’ler, doğuya ve batıya doğru genişlemeyi sürdürdüler. Benin, görkemli devri geçip gitmiş de olsa, özgün bir uygarlık olmakta devam etti; ve, eskisinden daha az güzel olsa da, hâlâ değer taşıyan tunç ve fildişi üretti durdu.</span></p>

  <p class="calibre_6"><span class="calibre_1">Yüzyılın sonunda, Avrupalıların tutumunda</span> <span class="bold"><span class="calibre_1">iki değişme belirtisi</span></span> <span class="calibre_1">vardır. 1769’dan 1773’e değin, İskoçyalı James Bruce, korkunç tehlikeler bahasına, Habeşistan’ı, mavi Nil’i ve Nubiya’yı keşfe çıktı. 1788’de gezi izlenimlerini yayınladı; kitap, İngiltere’de derin yankılar yaptı. Aynı yıl, yöntemli keşifler yapmak amacıyla, Londra’da Afrika Derneği kuruldu. Öte yandan, Amerika’dan kaçıp İngiltere’ye gelen yığınla siyah köle vardı; özgür durumdaydılar, çünkü, kanunlar köleliği tanımıyorlardı; Wilberforce başta olmak üzere, Metodistler ve Kuakerler, onların anayurtlarına gönderilmeleri olanağını sağladılar. Sierra Leone’de, 1785’te, onlar ve bütün Afrikalı köleler için Freetown kenti kuruldu. Eski köleler, karışıklık ve şiddet içinde yaşadılar orada. Böylece, gezi ve misyon olarak bir büyük hareket doğuyordu: Bu hareket, Afrika’nın zenginliklerini gün ışığına çıkaracak; iş adamlarının ve hükümetlerin dikkatini Afrika’ya çekecek ve kıtanın XIX. yüzyılda Avrupalılarca bölüşülmesinin bir nedeni olacaktır.</span></p>

  <p class="calibre2" style="margin:0pt; border:0pt; height:1em"></p>

  <div class="mbp_pagebreak" id="calibre_pb_15"></div>
</body>
</html>
