<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>MilletSistemi</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_21">XVI<br class="chapter" />
  Çarlık Rusyası Yönetiminde Kars<sup class="calibre4"><a href="../Text/MilletSistemi_split_514.html#footnote-700-15" id="footnote-700-15-backlink">(15)</a></sup></h2>

  <p class="normal1">1878-1917 Arasındaki Sosyo-Ekonomik Değişim</p>

  <p class="normal">1878 Berlin Kongresi, gerek Avrupa güçler dengesinde gerekse Osmanlı İmparatorluğu'nun toprak kompozisyonu ve etnik yapısında önemli değişmeler meydana getirerek kapandı. Osmanlı İmparatorluğu artık bir Slav imparatorluğu olmadığı gibi, bazı stratejik noktaları ve Türk nüfusun bir kısmını da kaybedecekti.</p>

  <p class="normal">İmparatorluğun üç önemli parçası, üç büyük devletin geçici idaresine bırakılmıştı. Bu yerler Osmanlı devletine bir daha geri verilmedi. Fakat bu üç bölgenin (Bosna-Hersek, Kıbrıs adası ve Kars sancağı) gelen yeni idareler ile bütünleşmeleri önemli sorunlar yarattı. Bosna'nın Avusturya tarafından işgali, yerli Müslüman ahalînin tepkisi ve silâhlı direnişiyle karşılaştı. Bu zümreler toprak üzerindeki hâkimiyetlerini kaybetmekten ve yeni idarenin diğer etnik gruplarla birlikte, kendilerine karşı bir baskı politikası uygulamasından çekiniyorlardı. Bosna-Hersek, Avusturya-Macaristan monarşisi tarafından çifte taç adına yönetildiğinden, imparatorluk Avusturya memurları gayrimüslim unsurların, Macar krallık memurları ise Müslüman unsurun tarafını tuttular. İmparatorluk bürokrasisinin çatışmalar içindeki unsurları bu bölgede karşı karşıya idi ve barut fıçısını tutuşturan ateş, I. Dünya Savaşı'nın çıkmasına da zahiren sebep olmuştur. Kıbrıs adasının İngiltere idaresindeki sorunları ise günümüze dek uzanan önemdedir. Bu iki bölgenin bu açıdan incelenmesi, bu çalışmanın konusu olmadığı gibi, yerli ve yabancı literatürde ele alınmıştır. Bizim üzerinde durmak istediğimiz ve literatürde işlenmeyen konu ise, Kars'ın Çarlık Rusyası idaresinde geçirdiği 40 yıllık dönemdir. Üstelik bu bölgenin 1920'de tekrar Türk idaresine geçmesi, bu dönemin yapısını iyice araştırmamızı gerektiriyor. Şu kadarını belirtelim ki, Kars ekonomik yönden Osmanlı İmparatorluğu ile bütünleşemediği gibi, işgalden sonra Çarlık Rusyası'nın ancak belirgin bir bölümü (Güney Kafkasya) ile bütünlük sağlayabilmiştir. Bu niteliği ile Kars bölgesi, modernleşme temeli ve dereceleri birbirinden farklı da olsa, geleneksel düzenin içinden henüz çıkmakta olan iki imparatorluğun tipik bir uç bölgesi (<span class="ideitalik">periphery</span>) olarak, çeşitli yapısal sorunlar içinde idi. Son yüzyıl içinde vilâyetin geçirdiği değişmeler, bu nedenle bir dönem için gelişme, bir dönemde de çöküntü olarak nitelendirilebilir.</p>

  <p class="normal">Çağdaş Rusya tarihçiliğinde olduğu kadar, Türkiye tarihçiliğinde de Kars vilâyetinin bu kırk yıllık dönemi gereğince ele alınmamıştır. Oysa, bölgenin son yüzyıllık sosyo-ekonomik tarihi, tarihçiliğin de ötesinde, birçok sosyal bilim disiplini için ilginç bir araştırma konusu olmaya namzettir. 1877-1917 yılları arasında, bölgenin ekonomik-sosyal durumunun analizi, nüfusun etnik ve sınıfsal kompozisyonu, eğitim, tarım, hayvancılık ve ulaşım sistemindeki değişmelere bakmak gerekir. Böyle bir araştırma, Çarlık yönetiminin bölgeye getirdiği değişikliği anlamak kadar, Kars'ın anayurdumuza yeniden katılışından sonra ortaya çıkan bazı sorunları da kavramamıza yardım edecektir.</p>

  <p class="normal">Çalışmamızda, Çarlık idaresinin bölgede yaptığı 1897 sayımı ve bununla ilgili Rusça kaynaklar, işgalden önceki durumu gösteren Erzurum vilâyeti salnâmeleri ve konuyla ilgili bazı ikinci elden kaynaklar (özellikle bunlar arasında Hagopyan'ın konu ile ilgili Ermenice bir nüfus tetkikini belirtmeliyim) kullanıldı. Bunların dışında mülâkat da başvurulan yöntemlerdendir.</p>

  <p class="normal">Daha Türk-Rus harbi devam ederken, Osmanlı İmparatorluğu Kafkasya eteklerindeki son toprağını da, 23 Ekim 1876'da Çar ordusunun Kars sancağı, Ardahan, Oltu ve Batum'u istilâ etmesi ile kaybetmişti.<sup class="calibre4"><a href="../Text/MilletSistemi_split_298.html#footnote-100-223" id="footnote-100-223-backlink">[223]</a></sup> Kars sancağı Çarlık Rusya yönetimine geçince, Zakavkazya genel valiliğine bir <span class="ideitalik">oblast</span> (vilâyet) olarak katılmıştır. Zakavkazya kıtasının başkenti Tiflis'tir. Kars'ın Osmanlı dönemine göre sınırları büyütülmüştür.</p>

  <p class="normal1">Yeni İdarî Yapı</p>

  <p class="normal">Zakavkazya genel valiliği Çarlık niyabetidir. Ekseri Çar hanedanı üyelerinden biri veya eski Rusya hanedanlarından birine mensup bir yüksek rütbeli komutan bu göreve atanırdı (örneğin 1898'de genel vali bir sürü unvanı olan General Knez Grigoriy Sergeyeviç Galitzin'di). Genel valilik birçok Guberniyalar (vilâyet) ve Oblastlar'dan (2. derece bölge) meydana gelmekteydi. Guberniyalar, Tiflis, Kutay, Yelizavetpol, Bakû, Erivan, Çernomorks, Stavropol'dur. Batum ve Artvin sancakları Tiflis Guberniyası'na bağlanmışken, Kars sancağı genişletilmiş ve Kuban, Tersk ve Dağıstan gibi doğrudan genel valiliğe bağlı bir <span class="ideitalik">oblast</span> haline getirilmişti. Sancak Osmanlı yönetiminde iken, merkez Kars, Şureğul, Zaroşad, Kağızman kazalarından meydana geliyordu ve Erzurum vilâyetine bağlı idi. Çarlık yönetimine geçince komşu Oltu ve Ardahan kazaları da Kars'a bağlandı. Böylece Kars <span class="ideitalik">oblast</span>'ı, Kars, Kağızman, Ardahan, Oltu olmak üzere dört ana <span class="ideitalik">okrug</span> (kazadan) meydana gelmişti. Bu dört ana bölgenin alt birimleri şöyle idi:</p>

  <table class="generictable">
    <tr class="calibre6">
      <td class="calibre7">Okrug</td>

      <td class="calibre8">Alt birimler</td>
    </tr>

    <tr class="calibre6">
      <td class="calibre7">Kars</td>

      <td class="calibre8">Merkez, Salanlug (Sarıkamış), Şureğul (Argino), Zaroşad (Grenada), Arbahin</td>
    </tr>

    <tr class="calibre6">
      <td class="calibre7">Kağızman</td>

      <td class="calibre8">Merkez, Horasan, Nahıçev</td>
    </tr>

    <tr class="calibre6">
      <td class="calibre7">Ardahan</td>

      <td class="calibre8">Merkez, Poshov (Digor), Çıldır (Zarzinli), Felshi</td>
    </tr>

    <tr class="calibre6">
      <td class="calibre7">Oltu</td>

      <td class="calibre8">Merkez, Tausher</td>
    </tr>
  </table>

  <p class="normal">Bu alt birimler birer Gorodnişçe tarafından yönetiliyordu.</p>

  <p class="normal">Çarlık Rusyası'nın Kars bölgesi ile ilişkileri erkenden başlar. İşgalden önce Kars'ta, Erzurum'daki Rus konsolosluğuna bağlı bir konsolosluk memuru vardı.<sup class="calibre4"><a href="../Text/MilletSistemi_split_299.html#footnote-100-224" id="footnote-100-224-backlink">[224]</a></sup> Bu, her türlü ilişkinin gittikçe yoğunlaştığını gösterir. Kars'ta Kafkaslar ile ticaret yoğunlaşıyordu. Aynı yıllarda Osmanlı yönetimi bu nedenle, burada altı üye ve bir reisten müteşekkil bir ticaret mahkemesi de kurmuştur. Ulaşımın kötülüğüne rağmen telgraf ve posta sistemi tamamlanmıştı.</p>

  <p class="normal">Çar yönetiminden sonra Kars'ta geleneksel devlet ve toplum nitelikleri belirgin ölçüde devam etti. Tedavülde Rus parası ile Türk ve İran paraları birlikte vardı. Ölçü birimleri olarak Ruslarınki yanında Osmanlı ölçüleri de kullanılmış, arazi işletme ve mülkiyet sistemleri eski temeller ve yasalar üzerinde devam etmişti. Hatta Kars'la birlikte, Batum ve Artvin'de de bu durumun devam ettiği görülüyor. Bu uygulama Rusya İmparatorluğu'nun her tarafında görülen farklılıklardan biridir ve "parçala, hükmet" siyaseti yanında modernleşmesini tamamlayamamış bir imparatorluktaki mevzuat çeşitliliğinden ve uyumsuzluğundan ve yönetimin kısmî güçsüzlüğünden ileri gelmektedir.</p>

  <p class="normal1">Ulaşım</p>

  <p class="normal">Kars, Osmanlı döneminde modern ulaşım sistemine, telgraf hariç tutulursa, girebilmiş değildi. Bu durum ülkeyle, mülkî, askerî, kültürel ve ekonomik yönden bütünleşmesini güçleştirmişti. Çarlık idaresinde ise Kars, demiryolu bağlantısı ile Kafkas ulaştırma sistemi içine girdi. Ancak bu bağlantı bölgenin Rusya'yla bütünleşmesi yönünden yeni sorunlar yarattı. Kars, Aleksandropol üzerinden Tiflis'e bağlanmıştı. Buna karşılık Karadeniz kıyısındaki Batum ile bu tür bir bağlantısı yoktu. Aynı şekilde İran ve Osmanlı İmparatorluğu ile de bir bağlantı kurulamadı. Böylelikle Kars tek yönlü bir çekim ile ancak Kafkasya merkezine bağlanıyordu.<sup class="calibre4"><a href="../Text/MilletSistemi_split_300.html#footnote-100-225" id="footnote-100-225-backlink">[225]</a></sup> Hinterlandı ile bütünleşmediği gibi, Osmanlı limanı Trabzon veya Rusya limanı Batum ile bağlantısı da olmadığından, Avrupa Rusyası ile de doğrudan ilişkilere giremiyor ve ekonomik bir bütünleşme sağlayamıyordu. Bu demiryolu bağıntısının tek yönlülüğü ön planda askerî ihtiyaçtan ileri geldiğinden, ekonomik ve kültürel yönden Kars, Kafkasya eyaletlerinin uç noktası (<span class="ideitalik">periphery</span>) olarak kalmıştır. <span class="ideitalik">Zakavkasza Jlezna Doroga</span> (Kafkas Demiryolu Yönetimi) merkez Kars'ın Kağızman, Sarıkamış ve Ardahan'la bile demiryolu ilişkisini kuramamıştır. Bu ilişki ancak toplayıcı merkez fonksiyonlarını yerine getirecek, yani Kars kenti ve demiryolunun, etrafın ürünlerini nakledebilmesini sağlayacak bir işlerliği sağlıyor. Bu da demiryolunun yakın çevreye bazı kılcal yollarla bağlanmasını sağlayan şose yollardır. Şose yollar işgalden hemen sonra angarya usulü ile ahalîye yaptırılmış olup, ticarî işlerlikten çok, askerî amaçlar gözetilerek planlanmıştır (bu ufak çaptaki yol şebekesi, Göle-Kars, Kağızman-Kars, Oltu-Ardahan arasında bir ağ oluşturmuştur). Ancak bu sınırlı ve tek yönlü bir sistemdi. Bu sınırlı ve tek yönlü ulaşım, ileride bölgenin Türkiye'ye yeniden katılmasından sonra da yeni sorunlar yaratacaktır.</p>

  <p class="normal1">Yeni Toplumsal Düzen ve Sınıflar</p>

  <p class="normal">Bilindiği üzere Osmanlı yönetimi, hiç değilse hukukî düzeyde, kontrolcü ve üretici sınıfları, özellikle 19. yüzyılda tebaa-yı Osmanî'den sayar ve vilâyet düzeninde muhtelif zümreler tespit edip, bunlara ayrıntılı hukukî imtiyaz ve statüler vermek yolundan kaçınırdı. Âyanlık kurumu ise hukuken 19. yüzyılda lağvedilmişti. Vergiden muaf (askerî) zümre mensuplarında sayı ve statü olarak azalma söz konusuydu. Bu durum Osmanlı ülkesinde sosyal, iktisadî yönden hâkim sınıflar ve nüfuz grupları olmadığı şeklinde yorumlanmamalıdır. Ancak bu zümreler, hukukî bir statü ile kemikleştirilmemiştir.</p>

  <p class="normal">Çar yönetimine geçildikten sonra, Rus devlet ve toplum hayatının temeli olan, ahalîyi toplumsal sınıflara ayırma ve imtiyazlarını belirleme sistemi Kars vilâyetinde de uygulanmıştır. Böylece biçimsel düzeyde de bir aristokrasi, ruhban vs. sınıfı yaratılmıştır. Ahalî, zadegân (<span class="ideitalik">dvaryanstvo</span>), ruhban (<span class="ideitalik">duhavenstvo</span>), kentliler (<span class="ideitalik">gorodnii soslovii</span>), köylüler (<span class="ideitalik">krestyanstvo</span>) diye dört ana zümreye ve Kazaklar (hür köylü sayılıyorlar, askerî bir güçtü), ecnebîler gibi istisnaî gruplara ayrılmıştır.<sup class="calibre4"><a href="../Text/MilletSistemi_split_301.html#footnote-100-226" id="footnote-100-226-backlink">[226]</a></sup> Hagopyan, 1900'lerde Kars yöresinde bu sınıflara girenlerin sayısını şöyle veriyor. Zadegân 2.089 (759'u Rus), ruhban 1.332 (1.163'ü Hıristiyan), tüccar 241, şehirli 15.871, köylü 243.839, zanaatkâr 4.346.<sup class="calibre4"><a href="../Text/MilletSistemi_split_302.html#footnote-100-227" id="footnote-100-227-backlink">[227]</a></sup></p>

  <p class="normal">Çevre eyaletlerinde uygulanan bu sosyal düzenleme, özellikle Çarlık yönetiminin parçala hükmet politikasına uygundur. Benzer uygulamalar Avusturya-Macaristan ve Osmanlı İmparatorluğu'nun çevre vilâyetlerinde de gözlenebilir. Otokratik Çar yönetimi bu sayede belirgin kontrol yeteneği elde etmektedir. Nitekim Osmanlı döneminde geçişkenliği yüksek olan ve billurlaşamayan din adamları zümresi de imtiyazlı, kapalı bir kast haline getirilmiştir. Osmanlı döneminde toprak sahipleri ve köylüler, fiilen billurlaşan iki sınıf idiler. Rusya yönetimi bu zümreleri <span class="ideitalik">dvaryanstvo</span> (zadegân) ve köylü diye ayrıma tâbi tutmakla, eski düzeni hukukî ve resmî bir hale getirmekten ötede bir değişiklik yapmış sayılmaz. Ancak yeni yönetim, dinî feodal bir zümre daha yaratmıştı. Bu yeni kastın kapalılığı, Çar yönetiminin etkin bir nüfuz grubunu kontrolü altında tutmasını sağlamıştır. Nihayet bütün geleneksel imparatorluklarda görülen, ahalîyi dinsel sınıflara ayırma sistemi de bu ilkini tamamlamaktadır. Ahalî resmen, <span class="ideitalik">Provoslavnie</span> (Ortodoks), Ermeni-Gregoryen, Ermeni-Katolik, Protestan, Yahudi, Müslüman gibi ayrı statüde dinsel cemaatlere ayrılmıştır. Bu konuda sayısal bilgi aşağıda verilecektir.</p>

  <p class="normal1">Etnik Yapı ve Nüfus</p>

  <p class="normal">1876 Osmanlı nüfus sayımına göre, Kars sancağının ve işgalden sonra buraya katılacak olan Oltu ve Ardahan'ın erkek nüfus miktarı toplam 39.252 idi.<sup class="calibre4"><a href="../Text/MilletSistemi_split_303.html#footnote-100-228" id="footnote-100-228-backlink">[228]</a></sup></p>

  <table class="generictable">
    <tr class="calibre6">
      <td class="calibre7">Bölgesi</td>

      <td class="calibre8">Müslim Erkek</td>

      <td class="calibre8">Gayrimüslim Erkek</td>

      <td class="calibre8">Toplam</td>
    </tr>

    <tr class="calibre6">
      <td class="calibre7">Kars sancağı</td>

      <td class="calibre8">20420</td>

      <td class="calibre8">4810</td>

      <td class="calibre8">25230</td>
    </tr>

    <tr class="calibre6">
      <td class="calibre7">Oltu kazası</td>

      <td class="calibre8">6417</td>

      <td class="calibre8">355</td>

      <td class="calibre8">6772</td>
    </tr>

    <tr class="calibre6">
      <td class="calibre7">Ardahan</td>

      <td class="calibre8">7250</td>

      <td class="calibre8">----</td>

      <td class="calibre8">7250</td>
    </tr>
  </table>

  <p class="normal">Buna göre erkek nüfusun yaklaşık iki misli olan 80.000 (çocuk ve yazılmayanların) ilâvesi ile nüfus 100.000'in üstündedir. Bölgede Ermeniler en kalabalık Hıristiyan gruptu. Az miktarda başka gruplar da vardı. Ancak tek gayrimüslim cemaat örgütü Ermenilerindi.</p>

  <p class="normal">İşgalden sonra eski Kars sancağına katılan Oltu ve Ardahan'la birlikte bölgenin nüfusuna göz attığımızda, büyük değişme görülüyor. İşgalden 20 yıl sonra yapılan 1897 nüfus sayımına göre, Kars sancağının nüfusu, 162.723'ü erkek ve 129.755'i kadın olmak üzere, 292.478'dir. Bu artışın 20 yıllık normal bir artış hızından değil de, yoğun bir kolonizasyondan ileri geldiği açıkça görülüyor. Nitekim bölgenin değişen etnik yapısı da bunu doğruluyor. Aşağıda 1897 Çarlık sayımına göre bu gruplar belirlenmiştir.<sup class="calibre4"><a href="../Text/MilletSistemi_split_304.html#footnote-100-229" id="footnote-100-229-backlink">[229]</a></sup></p>

  <table class="generictable">
    <tr class="calibre6">
      <td class="calibre7" colspan="3"><span class="ideitalik">A) Kolonize grup</span></td>
    </tr>

    <tr class="calibre6">
      <td class="calibre7">Rus</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">10.695</td>
    </tr>

    <tr class="calibre6">
      <td class="calibre7">Polonez</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">12</td>
    </tr>

    <tr class="calibre6">
      <td class="calibre7">Grek</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">23.525</td>
    </tr>

    <tr class="calibre6">
      <td class="calibre7">Estonyalı ve Mordva&nbsp;&nbsp;&nbsp;</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">280</td>
    </tr>

    <tr class="calibre6">
      <td class="calibre7">Osetin</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">2.330</td>
    </tr>

    <tr class="calibre6">
      <td class="calibre7" colspan="3"><span class="ideitalik">B) Otantik grup</span></td>
    </tr>

    <tr class="calibre6">
      <td class="calibre7">Kürt</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">26.434</td>
    </tr>

    <tr class="calibre6">
      <td class="calibre7">Ermeni</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">37.094</td>
    </tr>

    <tr class="calibre6">
      <td class="calibre7">Aisor (Kaldeli)</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">321</td>
    </tr>

    <tr class="calibre6">
      <td class="calibre7">İranlı</td>

      <td class="calibre7">&nbsp;&nbsp;&nbsp;:&nbsp;&nbsp;&nbsp;</td>

      <td class="calibre7">81</td>
    </tr>

    <tr class="calibre6">
      <td class="calibre7" colspan="2">Türk</td>

      <td class="calibre7">41.823</td>
    </tr>

    <tr class="calibre6">
      <td class="calibre7" colspan="2">Türkmen</td>

      <td class="calibre7">8.893</td>
    </tr>

    <tr class="calibre6">
      <td class="calibre7" colspan="2">Karapapak</td>

      <td class="calibre7">24.134</td>
    </tr>

    <tr class="calibre6">
      <td class="calibre7" colspan="2">Nogay</td>

      <td class="calibre7">2.556</td>
    </tr>
  </table>

  <p class="normal">Bölgenin bu başlıca gruplarına göz attığımızda, A grubunun (kolonize) önemli bir artış kaydettiği anlaşılıyor. Özellikle bir sınır bölgesinde yeni etnik unsurların böylesine artış kaydetmesi, iktisadî gelişmeden çok, III. Aleksandr devrinde Rusya'nın bütün çevre vilâyetlerinde görülen reaksiyoner Slavlaştırma ve kolonizasyon politikasının sonucudur.</p>

  <p class="normal">Osmanlı dönemine göre Türkçe konuşan grup hayli azalmış, yarıya düşmüştür. Bu eksilmede göç olayı çok etkin olmuştur. Bazen bütün bir kabilenin yerini yurdunu terk ettiği görülüyor. Örneğin Cicim bölgesinden kalkan bir kısım Karapapak Türkmenleri, Anadolu'da Adana, Trabzon, Amasya yörelerine dağınık olarak yerleştirilmiştir. Bu da Osmanlı iskân politikasının bir özelliği idi. Kars'ta da Türk nüfusu bu nedenle işgalden sonra ilk elde önemli bir azalış gösteriyor (takriben 70.000 kadar). Bununla beraber bu durum bütün otantik etnik unsurlar için söz konusudur. Özellikle Ermeni nüfusu, cemaatin beklentilerinin tersine Rus yönetiminde önemli bir artış kaydetmemiştir.<sup class="calibre4"><a href="../Text/MilletSistemi_split_305.html#footnote-100-230" id="footnote-100-230-backlink">[230]</a></sup> Yoğun kolonizasyon dolayısıyla Kars vilâyetinde bambaşka bir etnik nüfus kompozisyonu ortaya çıkmıştır.</p>

  <p class="normal">Eskiden olduğu gibi yeni dönemde de ahalî dinsel cemaatlere ayrılmıştır. Bu arada İslâmlar da Şiî, Sünnî diye iki ayrı toplum halinde örgütlenmişlerdir. 1897 sayımına göre, Kars'ta başlıca dinî grupların nüfusu şöyledir.<sup class="calibre4"><a href="../Text/MilletSistemi_split_306.html#footnote-100-231" id="footnote-100-231-backlink">[231]</a></sup></p>

  <table class="generictable">
    <tr class="calibre6">
      <td class="calibre7">Dinî grup</td>

      <td class="calibre8">Erkek</td>

      <td class="calibre8">Kadın</td>

      <td class="calibre8">Toplam</td>
    </tr>

    <tr class="calibre6">
      <td class="calibre7">Ortodoks</td>

      <td class="calibre8">18142</td>

      <td class="calibre8">17188</td>

      <td class="calibre8">35330</td>
    </tr>

    <tr class="calibre6">
      <td class="calibre7">Sektan<sup class="calibre4"><a href="../Text/MilletSistemi_split_307.html#footnote-100-232" id="footnote-100-232-backlink">[232]</a></sup></td>

      <td class="calibre8">6488</td>

      <td class="calibre8">6276</td>

      <td class="calibre8">12764</td>
    </tr>

    <tr class="calibre6">
      <td class="calibre7">Ermeni-Gregoryen</td>

      <td class="calibre8">26016</td>

      <td class="calibre8">24964</td>

      <td class="calibre8">50980</td>
    </tr>

    <tr class="calibre6">
      <td class="calibre7">Ermeni-Katolik</td>

      <td class="calibre8">500</td>

      <td class="calibre8">459</td>

      <td class="calibre8">959</td>
    </tr>

    <tr class="calibre6">
      <td class="calibre7">Protestan</td>

      <td class="calibre8">469</td>

      <td class="calibre8">392</td>

      <td class="calibre8">861</td>
    </tr>

    <tr class="calibre6">
      <td class="calibre7">Yahudi</td>

      <td class="calibre8">----</td>

      <td class="calibre8">4</td>

      <td class="calibre8">4</td>
    </tr>

    <tr class="calibre6">
      <td class="calibre7">Müslüman (Şîî)</td>

      <td class="calibre8">7715</td>

      <td class="calibre8">7289</td>

      <td class="calibre8">15004</td>
    </tr>

    <tr class="calibre6">
      <td class="calibre7">Müslüman (Sünnî)</td>

      <td class="calibre8">54789</td>

      <td class="calibre8">50529</td>

      <td class="calibre8">105318</td>
    </tr>

    <tr class="calibre6">
      <td class="calibre7">Yezîdî</td>

      <td class="calibre8">1648</td>

      <td class="calibre8">1448</td>

      <td class="calibre8">3096</td>
    </tr>
  </table>

  <p class="normal">Görüldüğü gibi gayrimüslim nüfus toplamı 100.898 olduğu halde, Müslüman nüfus halen 123.418 ile en kalabalık bölümü meydana getirmektedir. Bununla beraber Müslüman cemaatin başına örgütlü bir ruhban sınıfı yerleştirilerek, yeni bir uygulama ve kontrol sistemi geliştirilmiştir.</p>

  <p class="normal">Kars'ta ve bütün Kafkasya'da Türkçe konuşanlar kalabalık ve önde gelen bir gruptu. Bütün Kafkasya'daki 8.275.637 kişilik nüfusun 1.401.855'i Türkçe konuşuyordu.<sup class="calibre4"><a href="../Text/MilletSistemi_split_308.html#footnote-100-233" id="footnote-100-233-backlink">[233]</a></sup> Türkçe öncelikle Müslümanlar ve sonra diğer gruplar arasında bir <span class="ideitalik">lingua franca</span> idi.</p>

  <p class="normal">Babil Kulesi'ni andıran Kafkasya'da, Türkçe, yönetimde ve anlaşmada önemli bir yere sahipti.</p>

  <p class="normal1">Endüstri ve Zenaatler</p>

  <p class="normal">Osmanlı döneminden sonra, Çarlık yönetimindeki Kars'ın önemli bir sınaî gelişme aşamasına girmesini beklemek mümkün değildir. Vakıa, 1890'lardan itibaren Rusya'da endüstri kapitalizmi hızla gelişmeye başlamış, özellikle Bakû petrollerinin işletmeye açılmış olması, Güney Kafkasya'da da bu dönemde kapitalist üretim ilişkilerini geliştirmiştir. Bununla beraber üretimin tek yönlü yapısı, periferideki Kars'ta sanayiden çok tarımda modernleşmeyi sağlamıştır. Sanayi manüfaktür düzeyinde, daha çok gıda maddeleri ile zarurî ihtiyaçları karşılamaya yönelik bazı küçük işletmeler halinde gelişmiştir.</p>

  <p class="normal">Osmanlı döneminde Kars sancağında otarşik bir ekonomik düzenin gereği, gıda maddelerinde dahi pazara yönelik geniş bir üretim görülmüyordu. Bu düzenin gereği olan nalbantlık vs. gibi zenaatler dışında, Kars'ta en çok göze çarpan faaliyet dalı dericilikti. 1293/1876 sayımına göre bütün Kars sancağında bina olarak 624 dükkân vardı.<sup class="calibre4"><a href="../Text/MilletSistemi_split_309.html#footnote-100-234" id="footnote-100-234-backlink">[234]</a></sup> Etraftaki madenlerin pek işletilmediği görülüyor. İşgalden sonra şehrin garnizon olarak öneminin artması, inşaat dalında bir faaliyet doğurduğu gibi, pazara yönelen üretim belirgin bir manüfaktür faaliyetini de geliştirmeye başladı. 1898 sayımına göre Kars'ta vergi ödeyen, dolayısıyla pazar için üretim yapan imalâthaneler adedi hayli artmıştır.<sup class="calibre4"><a href="../Text/MilletSistemi_split_310.html#footnote-100-235" id="footnote-100-235-backlink">[235]</a></sup> Buna göre:</p>

  <table class="generictable">
    <tr class="calibre6">
      <td class="calibre7">Cinsi</td>

      <td class="calibre8">Adedi</td>

      <td class="calibre8">İşçi sayısı</td>

      <td class="calibre8">Yıllık üretimi<br class="chapter" />
      &nbsp;(Rus rublesi)&nbsp;</td>
    </tr>

    <tr class="calibre6">
      <td class="calibre7">Yağ imalâthanesi</td>

      <td class="calibre8">5</td>

      <td class="calibre8">12</td>

      <td class="calibre8">5.000</td>
    </tr>

    <tr class="calibre6">
      <td class="calibre7">Nebatiyağ imalâthanesi</td>

      <td class="calibre8">27</td>

      <td class="calibre8">49</td>

      <td class="calibre8">5.000</td>
    </tr>

    <tr class="calibre6">
      <td class="calibre7">Peynir imalâthanesi</td>

      <td class="calibre8">1</td>

      <td class="calibre8">4</td>

      <td class="calibre8">4.000</td>
    </tr>

    <tr class="calibre6">
      <td class="calibre7">Değirmen (un imalâthanesi)</td>

      <td class="calibre8">679</td>

      <td class="calibre8">786</td>

      <td class="calibre8">641.000</td>
    </tr>

    <tr class="calibre6">
      <td class="calibre7">Dericilik (debbağhane)</td>

      <td class="calibre8">4</td>

      <td class="calibre8">8</td>

      <td class="calibre8">2.000</td>
    </tr>

    <tr class="calibre6">
      <td class="calibre7">Pamuklu dokumahanesi</td>

      <td class="calibre8">7</td>

      <td class="calibre8">7</td>

      <td class="calibre8">3.000</td>
    </tr>

    <tr class="calibre6">
      <td class="calibre7">Şarabhane</td>

      <td class="calibre8">3</td>

      <td class="calibre8">6</td>

      <td class="calibre8">3.000</td>
    </tr>

    <tr class="calibre6">
      <td class="calibre7">Bira imalâthanesi</td>

      <td class="calibre8">1</td>

      <td class="calibre8">3</td>

      <td class="calibre8">5.000</td>
    </tr>

    <tr class="calibre6">
      <td class="calibre7">Kireç ocağı</td>

      <td class="calibre8">5</td>

      <td class="calibre8">12</td>

      <td class="calibre8">6.000</td>
    </tr>

    <tr class="calibre6">
      <td class="calibre7">Kerpiç-Tuğla ocağı</td>

      <td class="calibre8">13</td>

      <td class="calibre8">34</td>

      <td class="calibre8">9.000</td>
    </tr>

    <tr class="calibre6">
      <td class="calibre7">Briket imalâthanesi</td>

      <td class="calibre8">5</td>

      <td class="calibre8">10</td>

      <td class="calibre8">2.000</td>
    </tr>

    <tr class="calibre6">
      <td class="calibre7">Madensuyu imalâthanesi</td>

      <td class="calibre8">3</td>

      <td class="calibre8">7</td>

      <td class="calibre8">5.000</td>
    </tr>

    <tr class="calibre6">
      <td class="calibre7">Boyahane</td>

      <td class="calibre8">4</td>

      <td class="calibre8">8</td>

      <td class="calibre8">2.000</td>
    </tr>

    <tr class="calibre6">
      <td class="calibre7">Yekûn</td>

      <td class="calibre8">757</td>

      <td class="calibre8">946</td>

      <td class="calibre8">692.000</td>
    </tr>
  </table>

  <p class="normal">Bu tablo bir sınaî kapitalizm ve proletarya tabakasının doğması gibi bir olayı yansıtmaktan çok uzaktır. Daha çok ev imalâtı ve küçük iş yerleri hâkimdir. Tabii bu faaliyetlerin tümünün bu hacimde olmadığı açıktır. Burada bildirilen, ancak vergi konusu olan işyerlerinin sayısıdır. Bunun yanı başında ayçiçeği ekimi, nebatî yağcılığı geliştirmiştir. Kars'ta bu dönemde tütün ekiciliğine de geçildiğinden, birkaç sigara imalâthanesi vardır. Ancak Kafkasya'daki Kutay, Tiflis, Erivan gibi tütüncülük merkezleri ile karşılaştırılamayacak kadar düşük bir üretim söz konusudur.<sup class="calibre4"><a href="../Text/MilletSistemi_split_311.html#footnote-100-236" id="footnote-100-236-backlink">[236]</a></sup></p>

  <p class="normal">Endüstriye yönelik madenler işletilmiyordu. Bölgede arsenik, amyant ve bakır cevheri olduğu halde bunlar işletilmemiştir. Ancak alçı, kireç ocakları ve civarın iyi kalite kili, tuğla ocaklarında kullanılmaya başlamıştır. Bir de tuz yatağı işletiliyordu. Kars bölgesi bu dönemde Kafkas pazarına yönelik üretime girmişse de, Çar yönetiminin son gününe kadar kentsel üretim zanaatlar seviyesinde kalmıştır.</p>

  <p class="normal1">Kentleşme ve Yeni Yerleşme Düzeni</p>

  <p class="normal">Kars kentinin ve diğer çevre merkezlerin 1878'den sonraki gelişimini yönlendiren asıl neden askerî amaçlardır. Bu kentlerin hepsi garnizon merkezleriydi. Nitekim kalenin dibindeki eski Kars kenti geleneksel dokusu ile aynen bırakılmış, Kars çayının kuzeyine geçilerek, orada radyal kesişen caddeler ve modern binalarla yepyeni bir garnizon şehir kurulmuştur. Bu eğilim Kafkasya'nın diğer merkezlerinde, örneğin Tiflis'te de görülüyor. İlginçtir ki Osmanlı ordugâh merkezi de aynı yerdeydi (hatta Gazi A. Muhtar Paşa'nın konağı daha önceden burada yapılmıştı ve mimarî yönden de benzerlik gösteriyor). Bu modern kentin binalarında Orta Rusya ve Avrupa mimarî üslûbu bulunmakla birlikte, yerli taş işçiliğinin de katkısı büyüktür. Garnizon kentlerin, eski kenti geleneksel dokusuyla bırakıp, ayrı bir yere kurulması olayı, bu çağda genel bir eğilimdi. Örneğin Avusturya-Macaristan döneminde Saray Bosna'da aynı şey yapılmıştı. Orta Rusya şehirlerinde Kars'ın mimarîsi görülmez. Fakat Baltık şehirleri, Odesa, hatta bazı Orta Asya şehirlerinde Rusya taşrasından daha modern bir mimarî doku vardır. Çarlık uzun bir süre bu bölgelerde elde ettiği vergi gelirinden çok fazlasını yatırmıştır. <span class="ideitalik">Guberniya</span> (vilâyet) olarak görülen bu bölgeler, Britanya kolonyalizmi ile Rus imperiyası arasındaki farkı gösterir. Aynı tutum Osmanlı memâliki için de söz konusudur.</p>

  <p class="normal">Kentsel yerleşmedeki bu değişim yanında, kırsal bölgede de yeni merkezler kuruluyor ve yerleşmeler görülüyordu.</p>

  <p class="normal">Bütün bunlara rağmen, Çarlığın kötü idaresi ve bürokrasisi ve üretimdeki verim düşüklüğü gibi nedenlerle, kentsel nüfus yeterince büyüyememiştir. Tarımda kapitalizme geçiş, devamlı hareket halinde mevsimlik sefil bir işgücü yaratmıştı. Bu işgücü daha çok bekâr erkek nüfustan oluşuyordu.</p>

  <p class="normal">Bu gelişmenin de istikrarsızlığı güçlü bir tarım proletaryasının doğuşunu engellemiştir. Çarlık yönetimi boyunca kentlerdeki büyümenin yavaşlığını aşağıdaki tablo göstermektedir.<sup class="calibre4"><a href="../Text/MilletSistemi_split_312.html#footnote-100-237" id="footnote-100-237-backlink">[237]</a></sup></p>

  <table class="generictable">
    <tr class="calibre6">
      <td class="calibre7">&nbsp;</td>

      <td class="calibre8" colspan="2">&nbsp;&nbsp;&nbsp;&nbsp;&nbsp;&nbsp;Kent Nüfusu</td>
    </tr>

    <tr class="calibre6">
      <td class="calibre7">Yer</td>

      <td class="calibre8">(1897 yılı)</td>

      <td class="calibre8">(1914 yılı)</td>
    </tr>

    <tr class="calibre6">
      <td class="calibre7">Kars</td>

      <td class="calibre8">20805</td>

      <td class="calibre8">30086</td>
    </tr>

    <tr class="calibre6">
      <td class="calibre7">Kağızman</td>

      <td class="calibre8">10518</td>

      <td class="calibre8">11145</td>
    </tr>

    <tr class="calibre6">
      <td class="calibre7">Ardahan</td>

      <td class="calibre8">4142</td>

      <td class="calibre8">4113</td>
    </tr>

    <tr class="calibre6">
      <td class="calibre7">Oltu</td>

      <td class="calibre8">2373</td>

      <td class="calibre8">3258</td>
    </tr>

    <tr class="calibre6">
      <td class="calibre7">Yekûn</td>

      <td class="calibre8">37838</td>

      <td class="calibre8">48602</td>
    </tr>
  </table>

  <p class="normal">Bu artış 20 yıllık bir süre için çok azdır. Kentleşme hızı ve kent nüfusu oranının (%12'nin biraz üstü), Rus kapitalizminin inkişaf çağında bile düşük olduğu anlaşılıyor.</p>

  <p class="normal">Kentlerde daha çok ordu mensupları ve memurların hâkim grup olduğu görülüyor. Zenaatçiler 1897 ve 1907 arasındaki iki misli artmıştır (1897'de 2.405, 1907'de 4.346 kişi). Etnik gruplar içinde Ermeni kent nüfusu 1897'de %43,9 oranında iken, 1914'te %78,3'e çıkmıştır.<sup class="calibre4"><a href="../Text/MilletSistemi_split_313.html#footnote-100-238" id="footnote-100-238-backlink">[238]</a></sup> Yani Ermeniler kırdan kente en çok göç eden gruptur. Buna rağmen, Ermeni nüfusunun da büyük çoğunluğu çiftçilik ve çobanlıkla geçiniyordu.</p>

  <p class="normal1">Tarım ve Hayvancılıkta Gelişmeler</p>

  <p class="normal">Tarım ve hayvancılık 1878'den sonra da Kars bölgesinin başlıca ekonomik faaliyetiydi. Yeni idare Osmanlı toprak sistemini temelde aynı bırakmış ve mülkiyet biçimindeki gelişmeler de eski düzenin gelişimini izlemiştir. Şöyle ki, Kars vilâyeti ile birlikte, Tiflis vilâyetine bağlanan Artvin ve Batum'da da aşar vergisi alınmaya devam olunmuştur. Temmuz 1887'den beri bu vergi resmen kanunlaşmıştır. Ayrıca, toprak sahibine bayramlık diye bir vergi daha verilirdi. Genel arazi mülkiyet ve kullanımında da 1858 Osmanlı Arazi Kanunnâmesi'nin getirdiği esaslar, Çarlık Rusyası'nın toprak sistemi ve mülkiyet düzeni ile bağdaştırılmıştır. Böylece: a) Vakıf topraklar aynen kalıyordu. Yalnız bu topraklar şimdi kast haline getirilen bir ruhban sınıfının fiilî mülkü haline geldi. b) Mülk Arazi, tapulu şahsî mülk olarak, c) Arazî-i Emiriyye de gene aynı adla kullananın mülkiyetine bırakılıyordu.<sup class="calibre4"><a href="../Text/MilletSistemi_split_314.html#footnote-100-239" id="footnote-100-239-backlink">[239]</a></sup> Bu iki tip arazinin hukukî statüsü Osmanlı devrinde farklı idi, ama fiiliyatta o zaman da bunlar nüfuzlu bir zümrenin tasarrufu altında idi. Bunların adları muhafaza edildiği halde, tapu ve koçan sahibi olanların mülkü addedildi. Böylece, Osmanlı memleketlerinde Tanzimat'tan sonra başlayan mülkleştirme süreci, Kars'ta Çar yönetimi tarafından hızla ve aslına sadık bir şekilde gerçekleştirilmiştir. Bu, toprak sahibi zümrenin güçlenmesi, tarımda kapitalizmin gelişmesi için ön şarttı ve Türkiye'de Tanzimat devri yöneticileri de Arazi Kanunnâmesi'ni çıkarmakla aslında böyle bir sonucu gaye edinmişlerdi. Böylece otokratik Çar rejimi, 1858 Osmanlı Arazi Kanunnâmesi'ni başarıyla bünyesine uydurabildi.</p>

  <p class="normal">Kars vilâyetinin tarım ürünlerini belirleyen son Osmanlı istatistiğine göre, buğday, arpa, bölgede yetişen başlıca hububat cinsidir. Az miktarda mercimek ve baklagiller, lahana gibi zerzevat, kavun-karpuz, elma, üzüm, vişne gibi meyveler yetiştirilmektedir. Tütün, birçok sebze cinsi, pirinç ve patates gibi kültür bitkilerinin ise bu dönemde tarımı yapılmamaktaydı.<sup class="calibre4"><a href="../Text/MilletSistemi_split_315.html#footnote-100-240" id="footnote-100-240-backlink">[240]</a></sup> 1878'den sonra tarımdaki modernleşme bazı kültür bitkilerinin tarımının da yapılmasına neden oldu. Buğday ve çavdar tarımı verim artışını sağladı. Yulaf ve darı ekildi. Mısır, patates ve pirinç gibi kültür bitkilerinin ekimine ve yağcılık için ayçiçeği yetiştirilmesine başlandı.<sup class="calibre4"><a href="../Text/MilletSistemi_split_316.html#footnote-100-241" id="footnote-100-241-backlink">[241]</a></sup> 1893'te 34.000, 1909'da 276.320 put patates yetiştirildi (1 put = 16 kg). Bu ürünlerin bazılarının ekimi ister istemez tarım teknolojisinde değişmeyi ve yardımcı işgücünü gerekli kılıyordu. Üstelik, ayçiçeği, pirinç, patates, yulaf gibi ürünler hayvancılık ve pazar ekonomisinin taleplerine yönelme sonucu ekilmeye ve yetiştirilmeye başlandı. Nihayet tarımdaki bu gelişme, hayvancılıkta teknolojik yeniliği, yani tarımda işgücü olarak kullanılan hayvan cinslerinin ıslahını da birlikte getirdi.</p>

  <p class="normal">İşgalden önceki son Osmanlı sayımına göre, Kars sancağındaki hayvan cinsleri ve sayıları şöyle idi: öküz 25.000, manda 9.000, malak 900, boğa 11.000, inek 15.000, dana 7.000, aygır 1.110, kısrak 1.500, iğdiş 500, tay 400, sürü hayvanı olarak, koç 9.400, koyun 28.000, kuzu 15.000, teke 8.000, dişi keçi 25.000, oğlak 15.000. Kars'ta bu dönemde keçi kılı ve yapağı elde edilip mahallî ihtiyaçlar için tüketiliyordu. Gene mahallî dericilik için 42.000 adet keçi-koyun derisi elde ediliyordu. Sancak içinde Kağızman'da arıcılık yapılıyordu ve 16.000 kadar öküz mandırası bulunuyordu.</p>

  <p class="normal">Çarlık yönetiminin denilebilir ki, bölgeye önemli bir katkısı hayvancılık ve tarımsal teknoloji alanında olmuştur. Çiğ ve nadas araziyi ekime açmak için, Kars'ta yaygın olarak at ve ağır pulluk kullanılmaya başlanmıştır. 1884-1913 arası ekilebilir arazi 2 misli, tarım nüfusu 4 misli artmıştır.<sup class="calibre4"><a href="../Text/MilletSistemi_split_317.html#footnote-100-242" id="footnote-100-242-backlink">[242]</a></sup> Burada kullanılan atlar, yerli cins cılız atlar olmayıp, ilginç bir melez ırk olan ve halkın malakan atı tabir ettikleri kadanalardır. II. Dünya Savaşı'na kadar, at Türkiye'de bir "vasıta-i harb" olarak telâkki edilmiş, tarımda kullanılacak güçlü, adaleli ırklar geliştirilmemiştir.<sup class="calibre4"><a href="../Text/MilletSistemi_split_318.html#footnote-100-243" id="footnote-100-243-backlink">[243]</a></sup> Kars bu konuda işgal dönemi boyunca istisna teşkil eder. Kars'a özgü bir kadana cinsi olan malakan atı, menşeinde Avrupa'nın Ardene, Perşeron (<span class="ideitalik">percheron</span>), Breton ve Clydestale ve Beljik gibi soğukkanlı kadana cinslerinin kanını taşır. Bunlar Rusya'da Orlof ve Bituyik cinsleriyle karıştıktan sonra ortaya çıkan cins, bu sefer Kars'taki yerli cinslerle melezleştirilerek ortaya malakan atı çıkmıştır. Boyu, 1,48-1,58 olup, güçlü yük hayvanıdır.<sup class="calibre4"><a href="../Text/MilletSistemi_split_319.html#footnote-100-244" id="footnote-100-244-backlink">[244]</a></sup> Ancak, Kars'ta son zamanlarda bu ırk, iyi damızlık kullanılmadığından dejenere olmuştur.</p>

  <p class="normal">Kars'ta sütçülük bu dönemde gelişmiştir. Zavod ineği ve malakan ineği denen melez ırktan bir hayvan yaygın tür haline gelmiştir. Bu inek, Siementhal denen damızlık cinslerden birinin, muhtemelen Danimarka kırmızısının yerli cinslerle karışımından meydana gelmiştir.<sup class="calibre4"><a href="../Text/MilletSistemi_split_320.html#footnote-100-245" id="footnote-100-245-backlink">[245]</a></sup> Esasen Kars, kırmızı sığır bulunan tek ilimizdir. İklim ve otlak şartlarının elverişliliği nedeniyle bu tür bir sığır ıslahı, Kars'taki hayvancılık ve sütçülüğü dönem içinde geliştirmiştir.</p>

  <p class="normal1">Eğitim Sistemi ve Örgütü</p>

  <p class="normal">Kars, Osmanlı hâkimiyetinden çıktığı zaman uzak bir sınır vilâyeti olduğundan, eğitim kurum ve faaliyeti son derece geri idi. 1876-77 yılı sayımına göre, Kars şehrinde iki muallimli ve 30 öğrencili bir rüşdiye olup, bu en yüksek eğitim veren kurumdu. Bunlara ek olarak, Kağızman'da iki öğretmenli ve 22 öğrencili iki rüşdiye (ortaokul) daha vardı.<sup class="calibre4"><a href="../Text/MilletSistemi_split_321.html#footnote-100-246" id="footnote-100-246-backlink">[246]</a></sup></p>

  <p class="normal">Memleket Çar Rusyası'nın idaresine geçince bu konuda bazı değişmeler görüldü. Ancak, eğitim alanında yeni idare başarılı olamadığı gibi, eşitsiz bir eğitim sistemi göze çarpmaktaydı. Örneğin, bütün Kafkasya'da, kalabalık bir grup olan Müslüman gençlerden, gimnazyumlarda ancak 265 genç okuyordu (%4,2). Kızlar ise, 26 tane olup (%0,4) oranında idi. Aynı oran Ruslar için erkeklerde 2.532 (%39,8) ve kızlarda 3.779 (%54,7) oranında idi. Bu eşitsizlik, milliyetler ve dinler ayrımından çok, sosyal sınıflar temel alındığında daha belirgin olarak görülüyor. Örneğin, 1898 sayımına göre, yüksekokullardaki öğrenciler bütün Kafkasya'daki şu sosyal sınıflardandı:<sup class="calibre4"><a href="../Text/MilletSistemi_split_322.html#footnote-100-247" id="footnote-100-247-backlink">[247]</a></sup></p>

  <table class="generictable">
    <tr class="calibre6">
      <td class="calibre7">Okul derecesi</td>

      <td class="calibre8">Zâdegân</td>

      <td class="calibre8">Ruhban</td>

      <td class="calibre8">Şehirli</td>

      <td class="calibre8">Köylü</td>
    </tr>

    <tr class="calibre6">
      <td class="calibre7" rowspan="2">Gimnazyum</td>

      <td class="calibre8">3079</td>

      <td class="calibre8">193</td>

      <td class="calibre8">2256</td>

      <td class="calibre8">297</td>
    </tr>

    <tr class="calibre6">
      <td class="calibre8">%48,4</td>

      <td class="calibre8">%3</td>

      <td class="calibre8">%35,5</td>

      <td class="calibre8">%4,7</td>
    </tr>

    <tr class="calibre6">
      <td class="calibre7" rowspan="2">Reel gimnazyum</td>

      <td class="calibre8">1513</td>

      <td class="calibre8">70</td>

      <td class="calibre8">1189</td>

      <td class="calibre8">339</td>
    </tr>

    <tr class="calibre6">
      <td class="calibre8">%43,3</td>

      <td class="calibre8">%2</td>

      <td class="calibre8">%34</td>

      <td class="calibre8">%9,7</td>
    </tr>

    <tr class="calibre6">
      <td class="calibre7" rowspan="2">Kız gimnazyumu</td>

      <td class="calibre8">3454</td>

      <td class="calibre8">149</td>

      <td class="calibre8">2267</td>

      <td class="calibre8">218</td>
    </tr>

    <tr class="calibre6">
      <td class="calibre8">%50</td>

      <td class="calibre8">%2,2</td>

      <td class="calibre8">%32,7</td>

      <td class="calibre8">%3,2</td>
    </tr>
  </table>

  <p class="normal">Eğitimdeki sosyal sınıf, din ve mülkiyete dayanan bu büyük fırsat eşitsizliği, bölgesel planda daha büyük boyutlara ulaşıyordu. Sınırdaki Kars vilâyetine Çar yönetimi 1898'e kadar lise, reel gimnazyum, kız lisesi, ortaokul gibi okullar açmamıştır. Kars'ta Türk nüfus için Osmanlı devrinden kalma, bütçesi kıt rüşdiye ve medreselerin Rus yönetimi boyunca ne oldukları hakkında bilgi edinemedik. Ancak, yeni yönetimin Kars'ta açtığı ilkokullardan da özellikle yerli halk pek yararlanamamıştır. Bütün Kafkasya'daki gimnazyum ve ortaokul düzeyindeki eğitim kurumlarından yararlanan Müslüman gençlerin sayısı 1.712'dir. Ancak, Müslüman gençler en çok öğretmen okullarında idiler (71 öğrenci). Bu, eğitimdeki atılımlara olanak hazırladı.</p>

  <p class="normal">Kars ise, eğitim yönünden bütün Kafkasya'nın en az gelişmiş bölgelerinden biriydi. Örneğin, 1898 yılında, Kars vilâyetindeki ilkokullarda okuyan 1.166 öğrencinin milliyet, din ve sosyal sınıflara göre dağılımı şöyledir:<sup class="calibre4"><a href="../Text/MilletSistemi_split_323.html#footnote-100-248" id="footnote-100-248-backlink">[248]</a></sup> (Bu miktarın sene sonunda 933'e düştüğünü de belirtelim.)</p>

  <table class="generictable">
    <tr class="calibre6">
      <td class="calibre7">Milliyeti</td>

      <td class="calibre8">Adedi</td>

      <td class="calibre8">Dini</td>

      <td class="calibre8">Adedi</td>

      <td class="calibre8">Sosyal Sınıfı</td>

      <td class="calibre8">Adedi</td>
    </tr>

    <tr class="calibre6">
      <td class="calibre7">Rus</td>

      <td class="calibre8">33</td>

      <td class="calibre8">Ortodoks</td>

      <td class="calibre8">339</td>

      <td class="calibre8">Zâdegân</td>

      <td class="calibre8">12</td>
    </tr>

    <tr class="calibre6">
      <td class="calibre7">Gürcü</td>

      <td class="calibre8">2</td>

      <td class="calibre8">Erm. Greg.</td>

      <td class="calibre8">563</td>

      <td class="calibre8">Ruhban</td>

      <td class="calibre8">34</td>
    </tr>

    <tr class="calibre6">
      <td class="calibre7">Ermeni</td>

      <td class="calibre8">722</td>

      <td class="calibre8">Katolik</td>

      <td class="calibre8">103</td>

      <td class="calibre8">Kentli</td>

      <td class="calibre8">352</td>
    </tr>

    <tr class="calibre6">
      <td class="calibre7">Tatar</td>

      <td class="calibre8">8</td>

      <td class="calibre8">Protestan</td>

      <td class="calibre8">56</td>

      <td class="calibre8">Köylü-Kazak</td>

      <td class="calibre8">762</td>
    </tr>

    <tr class="calibre6">
      <td class="calibre7">Dağlı</td>

      <td class="calibre8">14</td>

      <td class="calibre8">Yahudi</td>

      <td class="calibre8">3</td>

      <td class="calibre8">Yabancılar</td>

      <td class="calibre8">6</td>
    </tr>

    <tr class="calibre6">
      <td class="calibre7">Yahudi</td>

      <td class="calibre8">3</td>

      <td class="calibre8">Müslüman</td>

      <td class="calibre8">98</td>

      <td class="calibre8">&nbsp;</td>

      <td class="calibre8">&nbsp;</td>
    </tr>

    <tr class="calibre6">
      <td class="calibre7">Diğer</td>

      <td class="calibre8">384</td>

      <td class="calibre8">Diğer</td>

      <td class="calibre8">4</td>

      <td class="calibre8">&nbsp;</td>

      <td class="calibre8">&nbsp;</td>
    </tr>

    <tr class="calibre6">
      <td class="calibre7">Toplam</td>

      <td class="calibre8">1.166</td>

      <td class="calibre8">Toplam</td>

      <td class="calibre8">1.166</td>

      <td class="calibre8">Toplam</td>

      <td class="calibre8">1.166</td>
    </tr>
  </table>

  <p class="normal">Öğrenci sayısının düşüklüğü yanında, Rus maarifi, Kars vilâyetine 1898 yılı için ancak 5.808 altın ruble bütçe ayırmıştı. Bu Dağıstan'la birlikte, bütün Kafkasya'da en düşük miktardı.<sup class="calibre4"><a href="../Text/MilletSistemi_split_324.html#footnote-100-249" id="footnote-100-249-backlink">[249]</a></sup> Esasen Kafkasya vilâyetlerinin nüfusu ve o vilâyetlere ayrılan maarif bütçelerinin miktarları karşılaştırıldığında, tamamen uyumsuz bir dağılım ortaya çıkmaktadır. Örneğin, beş vilâyet için hazırladığımız böyle karşılaştırmalı bir tabloda şöyle bir görünüm ortaya çıkmaktadır:<sup class="calibre4"><a href="../Text/MilletSistemi_split_325.html#footnote-100-250" id="footnote-100-250-backlink">[250]</a></sup></p>

  <table class="generictable">
    <tr class="calibre6">
      <td class="calibre7">Vilâyet</td>

      <td class="calibre8">Nüfus</td>

      <td class="calibre8">Maarif bütçesi (ruble)&nbsp;</td>
    </tr>

    <tr class="calibre6">
      <td class="calibre7">Tiflis</td>

      <td class="calibre8">978.755</td>

      <td class="calibre8">769.914</td>
    </tr>

    <tr class="calibre6">
      <td class="calibre7">Yelizavetpol</td>

      <td class="calibre8">871.557</td>

      <td class="calibre8">18.700</td>
    </tr>

    <tr class="calibre6">
      <td class="calibre7">Bakû</td>

      <td class="calibre8">789.659</td>

      <td class="calibre8">16.890</td>
    </tr>

    <tr class="calibre6">
      <td class="calibre7">Dağıstan (Oblast)</td>

      <td class="calibre8">589.636</td>

      <td class="calibre8">267</td>
    </tr>

    <tr class="calibre6">
      <td class="calibre7">Kars (Oblast)</td>

      <td class="calibre8">292.498</td>

      <td class="calibre8">5.808</td>
    </tr>
  </table>

  <p class="normal">Bu tablo, vilâyetlere eğitim hizmetinin götürülmesinde, coğrafî yerleşme dağınıklığı gibi engellerin de ötesinde bilinçli bir cehalet politikasının uygulandığını gösteriyor. Özellikle Müslüman vilâyetlerinde, ahalînin gerek ulema ve gerek geleneklerin zoruyla dinî eğitim kurumlarına yönelmesi de laik eğitimin gelişmesini engellemekteydi. Bu nedenle de, okul az açılıyor ve az talebe geliyordu. Müslüman nüfusun ve bu gruba giren Türklerin, bütün Kafkasya'da olduğu gibi, Kars'ta da eğitim durumu çok kötüydü. Eğitimden yararlanma konusunda, Kars'ın Türk nüfusunun eski yönetime göre çok büyük gerileme içinde olduğu açıktır. Esasen, 19 yüzyıl ve 20. yüzyılın başlarında Çarlık Rusya periferisindeki inkılâpçı Türk aydınlarının en çok eğitim sorununa eğilmeleri sebepsiz değildi. Molla Ekber Sabir'in taşlamaları, Ahundzade ve Necefzade'nin tiyatro eserleri, sonra İsmail Gaspirinski'nin <span class="ideitalik">Tercüman</span> gazetesi maarif konusunda Müslümanların geriliğini belirtiyor, Müslüman din adamlarını ve Rus maarif yetkililerini sürekli yeriyordu.</p>

  <p class="normal">1910 yılında Kars'ta Kafkas Eğitim Dairesi'ne bağlı 12 devlet okulu vardı (öğrencinin %56'sı). Bunun dışında, 67 dinî seminer ve aynı nitelikte 143 Müslüman mektebi vardı. Laik eğitimin geliştirilmeyip, bu alanın dinî cemaatlere bırakılması, çarlığın reaksiyoner politikasına uygundu. A. M. Hagopyan, 1897'de bütün Kars'ta ancak 31.339 kişinin (%10,7) okuryazar olduğunu belirtiyor. Bunun % 39'u kentlerde, %6'sı köylerdedir.<sup class="calibre4"><a href="../Text/MilletSistemi_split_326.html#footnote-100-251" id="footnote-100-251-backlink">[251]</a></sup></p>

  <p class="normal">Özellikle açılan yeni devlet okullarının da Rusça tedrisat yapması, yerli halkın kendi dilinde eğitim için ilkel dinî okullara girmesine neden olmuştur. 1910'da, bütün Kafkasya'da her 2.545 kişiye bir öğrenci düşüyordu. Bu oran, Kars'ın Türk nüfusu için çok daha küçüktür. Kars vilâyeti ahalîsi, eğitim alanında Osmanlı Tanzimat reformlarıyla girdiği yavaş gelişmeyi, Çarlık Rusya idaresinde de sürdürememiş ve bir gerileme dönemine girmiştir.</p>

  <p class="normal">Eğitimindeki duruma paralel olarak, basın hayatında da durum aynıydı. 19. yüzyılın başına kadar Kars'ta Türkçe yayın yoktu. 1900 yılında bütün Kafkasya'da 43 tane süreli yayın çıkıyordu. Bunların 30'u Rusça, 8'i Gürcüce, 5'i Ermenice idi.<sup class="calibre4"><a href="../Text/MilletSistemi_split_327.html#footnote-100-252" id="footnote-100-252-backlink">[252]</a></sup> Türkçe hiç gazete yoktu. Kars'ta çıkan, <span class="ideitalik">Kars</span> adlı tek gazete de, mahallî Ruslarca çıkarılan Rusça bir yayın organıydı. Bu konudaki yavaş gelişmeler, Bakû'de çıkarılan Azerî şivesindeki gazete ve yayınların takibi şeklinde sonraki yıllarda başlayacaktır.</p>

  <p class="normal1">Tarımda Kapitalizme Geçiş Nedeniyle Toplumsal ve Kültürel Değişmeler</p>

  <p class="normal">Kafkasya'daki gelişmelerle bağlı olarak, tarımda pazar için üretime geçilmesi; Kars bölgesinde, kısmen de olsa, kent düzeyinde Rusya İmparatorluğu'ndaki hayat tarzının yerleşmesine neden oldu. Ticarî hayat ve tüketimdeki tarım teknolojisindeki bu değişmeler, kültürel hayatta etkilerini gösterdiği gibi, konuşulan Türkçeye de birçok kelimenin girmesine neden oldu. Bu kelimelere baktığımızda pazar ilişkilerinin, ticaretin ve tarımsal teknolojinin getirdiği kavramlar ve kelimeler olduğunu görüyoruz. Örneğin, ıstol = sandalye (Rusça <span class="ideitalik">stul</span>), sıtakan = bardak, akuşka = pencere (Rusça <span class="ideitalik">akno'</span>nun diminutivi), smışka = ayçekirdeği (Rusça <span class="ideitalik">semiçka</span>), puşkah = köşe, rubaşka = gömlek (Rusçaya da orta zamanlarda urbadan geçmiştir), çemedan = sandık (Rusçaya Farsçadan geçmiştir), saldat = asker (argo olarak yaşar), zavod = çiftlik, mandıra olarak kullanılır, çaynik = çaydanlık, çugun = madenî kap (Rusçada dökme demir), bomador = domates (Rusça <span class="ideitalik">pomidor</span> = <span class="ideitalik">pomme d'or</span>), maşın = makina, ışkaf = dolap (Rusça <span class="ideitalik">şkaf</span>), sipişka = kibrit (Rusça <span class="ideitalik">spiçka</span>), kuluç = İngiliz anahtarı, kartop = patates (Rusçası aynı) vs. Kırk yıllık dönemin, günlük dilde dolaşan bu kalıntıları yanında, Kars'ın kentsoylu aydınları arasında yakın zamanlara kadar süren başka gelenekler yerleşmiştir. Türkiye'nin metropollerine olan uzaklığına rağmen, Kars'ta eski Rusya kentlerinin taşra hayatından bazı izler kalmış ve kentin aydınlarında Batı kültürüne ve hayat tarzına karşı ilgi, herhangi bir küçük kentinkinden daha fazla olmuştur.</p>

  <p class="normal">1900'lerden sonra, bölgenin Türk nüfusu arasında içtimaî teşkilâtlanma başlamıştı. Kars'taki Osmanlı şehbenderinin (konsolos) öncülüğünde kurulan Hilâl-i Ahmer (Kızılay) teşkilâtı bu alanda öncülük yapıyordu. Ayrıca, Yusuf Zülâlî, Molla Muhiddin gibi aydınlar ulusalcı neşriyat ve eğitimi başlatmıştı. Öte yandan, Bakû'deki Azerîlerin kurduğu İslâm Neşr-i Maârif Cemiyyeti faaliyet alanını Kars'a kadar uzatmıştı.<sup class="calibre4"><a href="../Text/MilletSistemi_split_328.html#footnote-100-253" id="footnote-100-253-backlink">[253]</a></sup> Bu tür hareketlerin, bütün Kafkasya'daki ulusalcı veya inkılâpçı eğilimlerden esinlendiğine kuşku yoktur. 40 yıllık Çarlık yönetiminin doğurduğu sonuçlardan biri de, bütün Kafkasya'da olduğu gibi, Kars'ta da muhtelif etnik gruplar arasında ulusalcı bilincin uyanması ve bunun bir zaman sonra nefret ve çatışmaya dönüşmesidir. Kars'ta 1917-1920 arasındaki dönemde görülen anarşide bunun da payı vardır.<sup class="calibre4"><a href="../Text/MilletSistemi_split_329.html#footnote-100-254" id="footnote-100-254-backlink">[254]</a></sup></p>

  <p class="normal1">Sonuç</p>

  <p class="normal">Bu çalışmada esas olarak, imparatorlukların çevre (periferi) bölgelerinin merkezle bütünleşme ve modernleşmeye ayak uydurabilme sorunu incelenmek istendi. 19. yüzyılın modernleşen iki imparatorluğunun çevresinde yer alan Kars, bu sonucu incelemek için çok uygun bir örnektir. Rusya ve Osmanlı İmparatorluğu, 19. yüzyılın ikinci yarısında göze batan bir değişim ve modernleşme süreci içindeydi. Özellikle Rusya, modernleşme sürecinde daha önemli aşamaları geçtiğinden, ikisi arasındaki fark, bu iki imparatorluk sistemine dahil olan bir bölgede daha iyi görülmektedir.</p>

  <p class="normal">Çevrede yer alan bir bölge, imparatorluk sisteminin merkeziyle kurabildiği ulaşım ve pazarlama yoğunluğu ölçüsünde, mevcut modernleşme ve pazara açılma sürecine ayak uydurabilir. Kars bölgesi ise, Osmanlı İmparatorluğu'nun periferisinde iken modern ulaşım sistemine girememiş, bu nedenle de, tarımsal reform ve pazar üretimi sürecine mevcut potansiyeli ölçüsünde ayak uyduramamıştır. Çarlık Rusyası'na geçtiğinde ise, bu imkâna kısmen sahip olmuştur. Ekonomik ilişkilerin pazar için üretime göre biçimlenmeye başlaması, tarımda monokültürel bir yapıya yöneliş sonucu, bölgede bir ücretli tarım işçileri zümresi de doğmuştur.</p>

  <p class="normal">Ancak bu durum bir gerçeği ortaya koymaktadır: İmparatorlukların periferi (çevre) bölgeleri kendi içlerinde ulaşım ağı ve üretim alanları bakımından bütünleşmeden, merkeze bağımlı bir sisteme girerlerse (ki Kars'ta bu durum, idarî özerkliğin önlenmesi ve merkezin kontrolü nedeniyle istenmiştir de), bölgedeki modernleşme ve pazara açılma olayı sınırlı, kontrollü ve tek yönlü kalmaya mahkûmdur. Bu durumda, bölgenin bağlı olduğu merkezle ilişkisi kesilince, tekrar eski geleneksel sosyo-ekonomik düzene döner; mevcut ekonomik ve sosyal gelişme çöküntüye uğrar. Kars, Avrupa Rusyası'ndan çok, Güney Kafkasya'nın Tiflis-Bakû merkezî eksenine tek yönlü olarak bağlıydı. Yani, bu merkezin istek ve ihtiyacına göre üretimi ayarlanan ve o ölçüde değişebilen bir bölgeydi. Bu durum, Kars vilâyetinin potansiyelinin çok altında bir gelişmeyle yetinmesine neden oldu. Ulaşımın ilkelliğinden, yanı başındaki Osmanlı İmparatorluğu'nun Karadeniz limanları ve Mezopotamya ile bağıntısı yoktu. Rusya ve dolayısıyla Kafkasya merkezleriyle ilişkisi kesilince, yeniden ulaşım yokluğu nedeniyle kapalı bir ekonomik çevre haline dönüştü. 1917'den sonra vilâyette ilk anda gelişimin durması ve ekonomik çöküntüye giriş bundan ileri geliyor.</p>

  <p class="normal">İmparatorluk sistemi içinde, evvelce belirlenen bir mekân düzeninin yıkılması nedeniyle benzer olaylar çok olmuştur. Osmanlı, Avusturya imparatorluklarının yıkılıp, millî devletlerin doğması bu tür sorunları yarattı; birçok kent ve bölge aynı şekilde yıkıma girdi. I. Dünya Savaşı'ndan sonra Trieste limanı, 1912'lerden sonra hinterlandı ile ilişkileri sarsılan Selanik veya limanları ile ilişkilerini kaybeden Filibe, Üsküp, Avusturya Hırvatistanı'nda Zagreb, Slovenya'da Ljubljana (Leibach) gibi kent ve bölgeler buna örnektir. Lübnan ekonomisi, millî devletlerin doğuşu ve mekândaki bölünmeler dolayısıyla er geç bugünkü durumuna gelecekti. Eğer İzmir, 1919'dan sonra Anadolu kıtasından kopsa idi, benzer bir çöküntüye uğrayacaktı. Böyle bir durumda aynı sonuç, İzmir'in hinterlandını teşkil eden bölge için de söz konusu olacaktı.</p>

  <p class="normal">Kars ise, sınırlı hinterlandı içinde kalıp, bağlı olduğu merkezle ilişkisi kopunca, modernleşen bir imparatorluğun en uç noktası olmaktan çıkıp, ilk anda geleneksel uç bölgesi düzenine dönmüştür. Böylece, tek merkeze bağımlı sahte gelişmesi de (<span class="ideitalik">pseudo development</span>) durmuş ve 1920'de bu bütünleşemeyen ekonomik yapıyla yeni Türkiye devletinin topraklarına katılmıştır.</p>
</body>
</html>
