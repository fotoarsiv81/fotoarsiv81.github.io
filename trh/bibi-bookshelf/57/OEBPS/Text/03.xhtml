<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter0">ÜÇÜNCÜ BÖLÜM<br />
  <img alt="sep" class="middle" src="../Images/Header_Cizgi.jpg" /><br />
  YENİÇAĞIN BAŞINDA OSMANLI İMPARATORLUĞU’NUN EKONOMİK VE SOSYAL YAPISI</h1>

  <h2 class="section sigil_not_in_toc">16. ve 17. Yüzyıllarda Kentliler ve Ticaret Yolları</h2>

  <p class="nonindent">16. yüzyılın başlarında nüfusun büyük çoğunluğu kırsal bölgelerde yaşamaktaydı. Kentler görece küçüktü. Anadolu’nun en önemli kenti olan Bursa’da 1530/31 yılı vergi kayıtlarına göre 8003 kişi vergi ödemişti. Her evli vergi mükellefinin beş kişilik bir ailesi olduğu kabul edilebilir; elde bu kabulü doğrulayacak belgeler yoksa da, o dönemdeki çocuk ölüm sayısının yüksekliği göz önüne alındığında mantıklı bir tahmin olduğu söylenebilir.<sup><a class="hlink" href="#not1" id="ref1">1</a></sup> Bu hesaba, vergilerin birçoğundan muaf olan ve bu nedenle adı vergi kayıtlarında geçmeyen kişileri de katabilmek için ayrıca belirli bir yüzde eklemek gerekir. Bunlar arasında aileleriyle birlikte kadı ya da vali gibi yüksek devlet görevlileri ile kentte kısa süre yaşayan çok yoksul kişiler de vardı. Bu sonuncular herhalde, ellerinde vergi defterleriyle kentin mahallelerinde dolaşan vergi tahsildarlarından hep kaçıyorlardı.<sup><a class="hlink" href="#not2" id="ref2">2</a></sup> Sonuçta Bursa’da toplam 36.000 kişilik bir nüfus ortaya çıkıyor; 16. yüzyılın sonunda, önemli bir nüfus artışının ardından bu sayı 70.000’lere çıkmış olmalıdır. Balkanlar’daki kentlerin çoğu çok küçüktü; bunların en önemlilerinden biri, 1569 yılındaki 3207 vergi mükellefi ve böylece de yaklaşık 18.000 nüfusuyla Atina’ydı.<sup><a class="hlink" href="#not3" id="ref3">3</a></sup> Balkanlardaki öbür önemli Osmanlı kentleri, yeni kurulmuş olan ve uzun yıllar hemen sadece Müslümanların yaşadığı Saraybosna, eski payitaht Edirne, bir de Selanik’ti.<sup><a class="hlink" href="#not4" id="ref4">4</a></sup> Çevresinde iyi avlakların bulunması nedeniyle Edirne’yi 16. ve 17. yüzyıllarda da sultanlar sık sık ziyaret ederdi. II. Selim burada kendi adını taşıyan görkemli bir cami yaptırmıştı. Sofya görece küçüktü; Belgrad’la Macaristan’ın eski başkenti Buda ise sayısız savaş yüzünden çok harap olmuşlardı.<sup><a class="hlink" href="#not5" id="ref5">5</a></sup></p>

  <p class="indent">Osmanlı İmparatorluğu Yavuz Sultan Selim’in 1516/17’de çıktığı fetih seferi sonunda üç büyük kente daha sahip oldu. Bunlardan Halep ve Kahire, o çağın dünyadaki en önemli ticaret merkezlerindendi; Şam ise Akdeniz bölgesinin Arap Yarımadasıyla bağlantısında önemli bir rol oynuyordu.<sup><a class="hlink" href="#not6" id="ref6">6</a></sup> Ayrıca Kahire, Bağdat’ın Moğollar tarafından tahrip edilmesinden (1258) sonra, İslam dünyasının kültür merkezi haline gelmişti.<sup><a class="hlink" href="#not7" id="ref7">7</a></sup> Buradaki medreselerde Fas’tan Afganistan ve Hindistan’a kadar İslam dünyasının bütün ülkelerinden gelen öğrencilere, müderrislere rastlanıyordu. Mısır’daki ortaçağ sonu yapıları bugün de sanatseverlerin ilgisini çekmeyi sürdürüyor.<sup><a class="hlink" href="#not8" id="ref8">8</a></sup> Yazık ki elimizde Kahire’ye ait bir Osmanlı vergi defteri bulunmuyor; bu yüzden de kentin nüfusuna ilişkin tahminlerimiz, Bursa, Selanik ya da Saraybosna’nınkilere göre çok daha az güvenilir. Ama kentte 17. yüzyılda üretim ve ticaretle uğraşan yaklaşık 150.000 kişi olduğu kabul edilmektedir, bu sayıya ayrıca aile bireyleri de eklenmelidir.<sup><a class="hlink" href="#not9" id="ref9">9</a></sup> Kahire, Hindistan ve Hint Okyanusu’ndaki ülkelerden yapılan transit ticaretten kazanç sağlıyor, Halep tüccarları ise İran’dan özellikle ham ipek ithaliyle uğraşıyorlardı. Ham ipekten, Tokat, Bursa ve daha başka Osmanlı kentlerinde, Avrupa pazarında çok tutulan değerli dokumalar üretiliyordu.<sup><a class="hlink" href="#not10" id="ref10">10</a></sup></p>

  <p class="indent">Uzun mesafeleri bağlayan bir yol ağının tek bir güçlü devlet tarafından denetleniyor olması, 16. ve 17. yüzyıllar boyunca Arap dünyasının ticaret kentlerine büyük çıkarlar sağladı.<sup><a class="hlink" href="#not11" id="ref11">11</a></sup> Gerçi Osmanlı İmparatorluğu’nun sınırları içinde iç gümrükler vardı, ama bir gümrük birliği yoktu. Harçların hesaplanabilir olması ve görece etkili bir yönetimin bulunması Kahire ve Halep tüccarlarının hatırı sayılır kazançlar elde etmesine olanak sağlıyordu. Osmanlı sultanları büyük kazanç sağlayacak malların ticaretini, örneğin kendilerinden önceki Memlûklere göre, devlet tekeline çok daha az alıyor, böylece sıradan tüccarın kazanç şansını artırıyorlardı.</p>

  <p class="indent">Bunun dışında Osmanlı yönetimi önemli yolları soygunculara karşı korumaya özen gösteriyor ve başarılı da oluyordu. Gerçi Osmanlı kervansarayları, daha önceki Selçuklu dönemindekiler gibi görkemli değildi. Ama sayıları çoktu ve küçük kervanlara rahatlık olmasa da güvenlik sağlayacak kadar sağlam yapılmışlardı.<sup><a class="hlink" href="#not12" id="ref12">12</a></sup> Az kullanılan yolların yakınlarındaki zaviyeler, gelip geçen yolculara daha fazla konukseverlik gösterebilmeleri için vergiden muaf tutuluyorlardı.<sup><a class="hlink" href="#not13" id="ref13">13</a></sup> Bazı köyler de daha az vergi veriyor, karşılığında yolların belirli bir bölümünün güvenliğini üstleniyorlardı. Böyle derbentlik yapan bir köyün sorumluluk bölgesi içinde soyulanlar zarar ziyan talebinde bulunabilirlerdi.<sup><a class="hlink" href="#not14" id="ref14">14</a></sup></p>

  <p class="indent">Tabii soyguncularla derbentlerin işbirliği yaptığı vakalar da yok değildi. Bundan başka, Osmanlı İmparatorluğu ile İran arasındaki sınır bölgesinden geçenler için durum çoğu zaman iyice belirsizdi. Kimin kendi yönetimindeki topraklardan geçen kervanlardan gümrük resmi ve vergi alan, şahtan ve sultandan bir ölçüde bağımsız bir bey, kimin belirli bir politik talebi bulunmayan bir soyguncu çetesi reisi olduğu anlaşılmazdı.<sup><a class="hlink" href="#not15" id="ref15">15</a></sup> Ama Avrupalı tarihçilerin “savaş, devlet kurma ve örgütlü suç” olgularının yeniçağın başlarında Avrupa’da da birbirinden ayırt edilemediğinin bilincine varmalarından beri, bu durum Osmanlılara özgü olarak görülmemektedir.<sup><a class="hlink" href="#not16" id="ref16">16</a></sup> Rüsum çok yükselirse tüccarlar kullandıkları yolu değiştirebiliyor ve daha az istekte bulunan bir hükümdarın bölgesine kayabiliyorlardı. Bu durum özellikle Osmanlı-İran sınırında sık sık görülüyordu; çünkü çeşitli Kürt beyleri tüccarlara, kendi bölgelerinden geçmeleri ve Erzurum, Diyarbakır gibi yerlerdeki resmi Osmanlı gümrük merkezlerine uğramamaları koşuluyla daha uygun gümrük tarifeleri öneriyorlardı.<sup><a class="hlink" href="#not17" id="ref17">17</a></sup></p>

  <h2 class="section sigil_not_in_toc">Akdeniz Bir Çıkmaz Sokak mı?</h2>

  <p class="nonindent">İktisat tarihçisi Sabri Ülgener (1911-1983) tarafından geliştirilen ve daha sonra başka bilim adamları tarafından da kabul edilen eski bir varsayıma göre Osmanlı İmparatorluğu’nun 15. ve 16. yüzyıllardaki politik ve ekonomik üstünlüğü aslında bir tür göz aldanmasıydı.<sup><a class="hlink" href="#not18" id="ref18">18</a></sup> Bu dönem, uzun vadede Akdeniz dünyasının zararına, Atlantik ülkelerinin yararına işleyen bir zaman dilimine denk gelmişti. Kristof Kolomb’un İspanya krallarına bağladığı Amerika kıtasının zenginliklerinden (yerlilerin zararına) sadece Atlantik ülkeleri yararlanmışlardı. Bu nedenle Osmanlı egemenlik alanında, 15. ve 16. yüzyıllarda en azından çeşitli bölgeler düzeyinde görülen ekonomik büyüme uzun süre devam edemezdi; az sonra ticaret yolları ıssızlaştı, büyük merkezler körelerek küçük kentlere dönüştü. Ülgener’in ve izleyicilerin görüşüne göre Osmanlı kentlileri bundan sonra ekonomik gelişmenin bütün olanaklarının dışında kaldılar. Bu yüzden de dünyaya büyük tüccarların değil, küçük esnafın, “komşu terzi ve eldivenci”nin çok dar görüş açısından bakıyorlardı.<sup><a class="hlink" href="#not19" id="ref19">19</a></sup></p>

  <p class="indent">Ama yeni araştırmalar, bu karamsar bakışı en azından sınırlayacak bazı şeyleri gün ışığına çıkardı. Ülgener 1940’larda çalışmalarına başladığı sıralarda, Vasco da Gama’nın 1498’de Portekiz’den Hindistan’a giden deniz yolunu açmasıyla Doğu Akdeniz transit ticaretinin kesinlikle sona erdiğine inanılıyordu. Gerçi 1940’ta bunun tersini ortaya koyan bir çalışma yayımlanmıştı, ama savaş nedeniyle fazla ilgi uyandırmamıştı.<sup><a class="hlink" href="#not20" id="ref20">20</a></sup> Bu çalışmanın etkisi ancak 1950’ler ve 1960’larda, 1600’lerde kendini gösteren bunalım gibi 16. yüzyıl sonlarında Akdeniz ticaretinin ve Venedik’in eriştiği zenginliğin de ele alınmasıyla görüldü.<sup><a class="hlink" href="#not21" id="ref21">21</a></sup> Yeni varsayım, Portekizlilerin Afrika'nın güneyinden dolanan deniz yolunu keşfetmesinin, Kızıl Deniz üzerinden yürütülen transit ticaretini sadece kısa bir süre olumsuz etkilediğini öne sürüyordu. Yakındoğu’nun uzak ülkelerle olan ticaretini sona erdiren ve böylece Doğu Akdeniz’deki ekonomik durgunluğa yol açan olay, Hollandalıların 1600 sonrasında (günümüz Endonezya’sındaki) Baharat Adaları’nı fethetmeleriydi. Ama bu açıklama da uzun süre geçerli olmadı. Çünkü bir süre sonra, Venedik’in 17. yüzyılda gerçekten derin bir bunalıma girdiği, ama Kahire tüccarlarının bazı sıkıntılara rağmen uzak mesafe ticaretinden büyük paralar kazandıkları ortaya çıktı.<sup><a class="hlink" href="#not22" id="ref22">22</a></sup> Gerçi artık Venedik’e baharat getirilemiyordu, ama yerli tüccarlar, Osmanlı İmparatorluğu’nda tüketilmek üzere eskiden olduğu gibi Kızıl Deniz üzerinden Mısır’a önemli miktarda ecza, boya maddesi ve baharat taşıyorlardı. Bundan başka imparatorluktaki hali vakti yerinde olan kesim Hint kumaşlarını, özellikle de yüksek kaliteli ve -nakliye maliyetine karşın- uygun fiyatlı pamuklu dokumaları çok tutuyordu.<sup><a class="hlink" href="#not23" id="ref23">23</a></sup> Öte yandan Yemen’de eskiden beri var olan kahve tiryakiliği 16. yüzyılın ikinci yarısında, merkezi yönetimin karşı çıkmasına rağmen, önce Anadolu’nun, az sonra da Rumeli’nin en uzak kasabalarına kadar yayılmaya başlamıştı.<sup><a class="hlink" href="#not24" id="ref24">24</a></sup></p>

  <p class="indent">Kahve ticareti Kahire ve İstanbul’daki tüccarlar için Avrupa ile yapılan transit ticaretin yerini doldurabilecek, yüksek kârlı bir seçenek oluşturmuştu. Bundan sadece Venedikliler yarar sağlayamıyordu, çünkü Avrupa’da kahve içme zevki ancak 17. yüzyılın sonlarında yayılmıştı ve bunun da ötesinde, Venedik’in hinterlandını oluşturan Alpler’in kuzeyindeki bölge Otuz Yıl Savaşları nedeniyle çok fakir düşmüştü.<sup><a class="hlink" href="#not25" id="ref25">25</a></sup> Daha sonra 18. yüzyılın ortalarında Fransız ve İngiliz tüccarlar Karayip Adaları’ndan getirdikleri kahveyle Yemen kahvesinin karşısına önemli bir rakip olarak çıkınca, Kahire transit ticareti için bir bunalım dönemi başladı; üstelik politik karışıklıklar da bu bunalımın iyice artmasına yol açtı.<sup><a class="hlink" href="#not26" id="ref26">26</a></sup> Ama Napoleon’un savaş önlemi olarak İngiltere’ye karşı uyguladığı kara ablukası sonucu Halep kentinin Avrupa’yla yaptığı ticaret durma noktasına geldiğinde bile, Halepli tüccarlar İran ve Hindistan’la ilişkilerini yeniden canlandırarak ayakta kalmayı başardılar.<sup><a class="hlink" href="#not27" id="ref27">27</a></sup> Yani kısacası Anadolu, Suriye ve Mısır’ın 1500 ya da 1600’lerde uzak mesafe ticareti için ilginç olmaktan çıkmaya başladığı varsayımı üzerinde ampirik olarak ısrar etme olanağı yoktur.</p>

  <p class="indent">1760’lardan sonra, Osmanlı İmparatorluğu’ndaki iktisadi sektörlerin birçoğunun ciddi zorluklarla karşı karşıya kaldığı dönemde bile hâlâ gelişen sektörler vardı. Bunların en önemlilerinden biri Rum ticaret gemilerinin etkinliğiydi. Yunanistan o sıralarda henüz bağımsız bir devlet olmadığından, 18. yüzyıldaki Rum gemilerini Osmanlı gemisi olarak görmek gerekir.<sup><a class="hlink" href="#not28" id="ref28">28</a></sup> Hatta bazı Rum gemi sahipleri Akdeniz’in dışına çıkmaya bile cesaret ediyorlardı. 18. yüzyıl Barselona liman kayıtları üzerinde yapılan son çalışmalar, bunlardan kimisinin Kastilyalıların tekelini atlatıp Amerika’yla da ticaret yaptıklarını göstermektedir.<sup><a class="hlink" href="#not29" id="ref29">29</a></sup> Balkanlar üzerinden Viyana ve daha başka Orta Avrupa kentleriyle yapılan ticaret de bu dönemde serpilmişti. “Lepiska” sözcüğünün “sarışın” anlamına gelmek üzere Osmanlı diline girmesi bu ilişkilerin sonucunda olmuştur ve büyük bir olasılıkla bu sözcük, Leipzig fuarını ziyarete gidenlerin ağzından yayılmıştır.<sup><a class="hlink" href="#not30" id="ref30">30</a></sup></p>

  <p class="indent">Ticaretin sağladığı kazançla kültür etkinlikleri de destekleniyordu. 19. yüzyılda ortaya çıkan Yunan, Sırp ve Bulgar “milli rönesansları” daha 18. yüzyılın son dönemlerinde, zenginleşen tüccarların Balkanlar’ın her köşesinde okulların ve kütüphanelerin kurulmasına para yardımı yapmalarıyla başlamıştı. Bunun sonucunda oluşan görece büyük kitap piyasası matbaaların açılmasına da neden olmuş, çeşitli halkların dillerinde kitaplar basılmıştı. 18. yüzyılda Osmanlı merkezi yönetimi adına Eflak ve Boğdan’da voyvodalık yapan zengin Fenerli Rumlar da bu etkinliklere arka çıktılar. Yönetici olarak bulundukları ülkelerde yabancı olmalarına ve çoğunlukla görevde kısa süre kalmalarına karşın kütüphanelere, ressamlara ve mimarlara destek oldular.<sup><a class="hlink" href="#not31" id="ref31">31</a></sup></p>

  <p class="indent">Bütün bunlara bakıldığında, Osmanlı İmparatorluğu’nun daha 16. yüzyılda uluslararası ticaretin “çıkmaz sokağı”na girdiği ve bu yüzden de ekonomik dinamiğini yitirdiği varsayımının artık geçerli olmadığı görülmektedir. Ortaya çıkmasından elli yıl sonra yeniden gözden geçirildiğinde bu varsayımın, tarihle ilgili “büyük” açıklama örneklerinin çoğu gibi kendi oluştuğu döneme özgü olduğu görülür. Ama varsayımın döneme bağlı oluşu, tek başına, varsayımın kullanılabilir ya da kullanılamaz olduğunu göstermeye yetmez. Büyük Ekonomik Bunalım’ı izleyen yıllarda pek çok kişi dünya ticaretinin azalması ve belirli ülkelerin dünya ticaretinden kopması üzerine kafa yormuşlardı. O günlerde, geçmişte de ekonomik durgunluğun aynı biçimde oluştuğunu varsaymak akla yakın geliyordu. Bunun şaşırtıcı yanı sadece, bu varsayımın, içinde oluştuğu konjonktürden çok daha uzun ömürlü olmasıdır.</p>

  <h2 class="section sigil_not_in_toc">Avrupa Sınır Kuşağının Bir Parçası Olarak Osmanlı İmparatorluğu</h2>

  <p class="nonindent">Bu anlayış -insana has düşünce tembelliğinin yanı sıra- Avrupalı ve Amerikalı Doğu tarihçilerinin araştırmalarının konusuyla ilişkilerinin sorunlu olmasıyla açıklanabilir. Avrupa dışındaki ekonomik ve kültürel durgunluğu, düşünme ediminin değişmez bir bileşeni haline getiren bir açıklama modeli, Büyük Ekonomik Bunalım’dan sonra da uzun süre pek çok Avrupalı ve Amerikalı için çekici olmayı sürdürmüştü.<sup><a class="hlink" href="#not32" id="ref32">32</a></sup> Ayrıca bu modelin önemli öğeleri, 60’lı yıllardan beri Türkiye içinde ve dışında geliştirilen, ekonomik dinamiği sömürgecilik karşıtı bir yaklaşımla açıklama denemelerine de uyuyordu. Dünya ticaretinin yön değiştirmesi sonuçta kendiliğinden olmamış, 16. ve 17. yüzyıllarda İspanyollar, Portekizliler, İngilizler, Hollandalılar ve Fransızların girişimleriyle gerçekleşmişti. Dünya ticaret tarihine ilişkin böyle bir tablonun (ki Yakındoğu’nun uzun süreli durgunluğu temel bileşenlerinden birisidir) antiemperyalist yorum modelleriyle çalışan milliyetçi tarihçiler için de bazı yararları vardı. Buna dayanarak, gelişmiş ekonomik yapıların erken sömürgecilik tarafından bozulduğu fikri ortaya konabilirdi.<sup><a class="hlink" href="#not33" id="ref33">33</a></sup></p>

  <p class="indent">Bu tür yorumların arkasında yatan açıklama modeli “dünya ekonomik sistemi” adıyla bilinir<sup><a class="hlink" href="#not34" id="ref34">34</a></sup> ve uzak mesafe ticareti ilişkilerinin ortaya çıkmasından beri hep yeni yeni ekonomik ve politik merkezlerin oluştuğunu ve bunların, çevrelerindeki bölgeleri egemenlikleri altına aldıklarını varsayar. Bu egemenlik büyük bir imparatorluk biçiminde olabileceği gibi, politik bakımdan eş düzeydeki devletlerden oluşan bir sistem biçiminde de gerçekleşebilir. Böyle bir sistemde zaman zaman yer değiştirebilen bir merkez söz konusudur, ama bu yer değiştirme sistemin çözülmesine yol açmaz. Örneğin 17. yüzyılda Avrupa dünya ekonomik sisteminin merkezi Amsterdam olmuşken, 18. yüzyılda bu kentin yerini Londra almıştır. Sistemin merkezi yoğun bir manüfaktür ve sermaye birikimi ile kendini belli eder. Bu merkezin çevresinde bir kuşak vardır; 16. yüzyıldan itibaren bu rolü sık sık, politik zor kullanılarak merkeze bağlanmış olan ve merkezdeki manüfaktür için hammadde sağlayan sömürgeler üstlenmişti.<sup><a class="hlink" href="#not35" id="ref35">35</a></sup> Öte yandan sömürgeler metropollerden mamul mal da satın alıyordu. Sömürgeler politik bakımdan metropollerden daha aşağı düzeyde bulunduğu için bu ekonomik ilişkideki karşılıklı alış veriş eşit olmuyor, uzun vadede bu bölgelerin yoksullaşmasına yol açıyordu.</p>

  <p class="indent">Osmanlı imparatorluğu 16. yüzyılın ortalarında henüz Avrupa ekonomik sisteminin dışındaydı. Bunu gösteren olgulardan birisi, bu döneme kadar Osmanlı-Avrupa ticaretinin daha çok lüks ürünleri kapsıyor olmasıdır. Ama bu durum 16. yüzyılın ikinci yarısında, Venedik ve Fransa gibi yerlerde tahıl ve pamuk ihtiyacının artmasıyla değişti.<sup><a class="hlink" href="#not36" id="ref36">36</a></sup> Osmanlıların bütün ihracat yasaklarına karşın, Avrupalı tüccarların verebildiği görece yüksek fiyatlar hammadde üretiminin önemli bir kısmının ülke dışına çıkarılmasına yol açtı. Bu da, düşük kazanç hadlerinden ötürü ucuz hammaddeye bağımlı olan ülke içi el üretimini zor duruma soktu. Klasik bir örnek olarak 1570’lerde, bütün hammaddesinin İran’dan sağlandığı Bursa’daki ipekli dokumacılığı gösterilebilir. Avrupa’daki ipek üretiminin atılım yapmasıyla Venedikli, Fransız ve İngiliz tüccarlar İranlı ham ipek üreticilerine Bursalı alıcıların ödeyebileceklerinin çok üzerinde fiyatlar önermeye başladılar.<sup><a class="hlink" href="#not37" id="ref37">37</a></sup> Gerçi 17. yüzyılda Bursa bölgesinde de ham ipek üretilmeye başlamıştı; ama kimi tarihçilerin görüşüne göre bu durum ipekli dokumacılığının bunalımını, en azından kısa vadede engelleyememiştir. Görünüşe bakılırsa, başka zanaatlar gibi Bursa’daki ipekli dokumacılığı da daha sonraları yeniden kendini toparlamıştı. 17. yüzyılın sonlarıyla 18. yüzyılda Avrupalı tüccarların önüne Hindistan ve Çin’de pek çok yeni olanakların çıkmasıyla Akdeniz bölgesi ticareti ikinci dereceye düştü.<sup><a class="hlink" href="#not38" id="ref38">38</a></sup> Böylece Osmanlı üreticileri de bir kez daha soluk alma olanağı buldular. Bu açıklamaya göre, Avrupalı ipek üreticileri bir dış pazarda, yani İran’da yarattıkları ticari rekabet yoluyla Osmanlı üreticilerini köşeye sıkıştırmış oluyorlardı. Ama öbür yandan da, Avrupa, Osmanlı İmparatorluğu ve İran arasında böylesine yoğun bir dış ticaret olmasaydı bu zanaat dalı böylesine büyük bir gelişme gösteremezdi. Kültür tarihi açısından Bursa ipekli dokumacılığının kader çizgisi büyük önem taşır. Çünkü bu değerli ipekli kumaşlar Osmanlı el sanatları arasında özel bir yere sahiptir.</p>

  <h2 class="section sigil_not_in_toc">İç Dinamikler</h2>

  <p class="nonindent">Son yirmi yılda, Osmanlı ekonomisi açısından uzak mesafe ticaretinin, daha önceleri kabul edildiği kadar önemli olmadığı görüşü ortaya çıkmıştır.<sup><a class="hlink" href="#not39" id="ref39">39</a></sup> Bu görüşün sadece ekonomik bunalım dönemleri için değil, genelde de geçerlilik taşıdığı kabul edilmelidir. Çünkü uzak mesafe ticaretiyle uğraşanların sayısı çok azdır. 17. yüzyıl boyunca Halep’in transit ticaretinde en etkin rolü oynayan tüccarlar da ya İngiltere ve Fransa’da ya da İsfahan’da oturmuşlardır. Buna karşılık ülke içinde yaşayanlar için çalışma ve kazanç olanağı en çok yerel ve bölgesel ticaret alanındaydı. Bir Osmanlı (ya da yeniçağ başlarındaki Avrupa) kentinin gelişmesi açısından bakıldığında zengin bir hinterland, uluslararası transit ticaret bakımından elverişli konumda olmaktan çok daha önemliydi. Tabii ki -az sayıdaki uluslararası merkezlerin dışında kalan- kentlerin gelişmesinde uzak mesafe ticaretinin önemini tümüyle yadsıyacak kadar ileri gitmek de doğru değildir. Çünkü örneğin Halep sakinleri için doğrudan kazanç şansı kısıtlı olsa bile, komisyoncular, konut ve depo kiraya verenler, deve sahipleri ve özellikle ticaret yolu üzerinde yaşayan bedeviler için birçok dolaylı olanak yaratılmıştı. Bedeviler çoğu kez kendi bölgelerinden geçen kervanlardan bir koruma bedeli talep ediyorlardı. Ama, Hint Okyanusu çevresinde yetişen biber ve daha başka uluslararası transit ürün ticaretinin Osmanlı İmparatorluğu için taşıdığı önemin iyice abartıldığı rahatlıkla öne sürülebilir. Devletin ve toplumun 16. yüzyılın sonlarından itibaren yaşadığı politik, toplumsal ve ekonomik bunalımı temelde dünya ticaretiyle bağların kopmasına bağlamak uygun olmaz.</p>

  <p class="indent">İki başka etmen çok daha önemlidir. Bunlar vergi gelirlerinin Osmanlı eliti tarafından kullanılış tarzı ile Avrupa devletleri ve ekonomileriyle ilişkilerdir. Son konu Avrupalı tüccarların sahip oldukları ayrıcalıkları da kapsar. Bu ayrıcalıklar 18. ve 19. yüzyıllarda öylesine artırılmıştır ki, Osmanlı Devleti’nin hareket etme yeteneğini gözle görülür biçimde sınırlandırmıştır.<sup><a class="hlink" href="#not40" id="ref40">40</a></sup> Osmanlı Devleti’nin vergi gelirlerinin büyük bölümünü savaş giderlerini karşılamak için kullanması çok özel bir durum değildir; o dönemdeki Avrupa devletleri de başka türlü davranmamışlardır. Asıl sorun, savaş için gerekli malzemelerin ya değerlerinin altında fiyatlarla ya da hiçbir ödeme yapılmadan alınmasıdır.<sup><a class="hlink" href="#not41" id="ref41">41</a></sup> Bu yol, yönetim için kolay bir çözümdü; çünkü sermaye piyasasının neredeyse hiç gelişmemiş olduğu o dönemin koşullarında örneğin iç pazarda borçlanmak daha zordu. Vergi toplayanlara ve başka sermaye sahiplerine borçlanma yüzünden 17. ve 18. yüzyıllarda Fransa’da devlet büyük zorluklar içine düşmüştü. Ama Osmanlı üreticileri için karşılığını almadan mal vermek tam bir felaket anlamına geliyordu; çünkü yönetim, kendi açısından daha kolay olduğundan, zayıf işletmelerden çok, başarılı olanlara yükleniyordu. Bu yüzden, silah ve teçhizat siparişleri sayesinde üreticilerin de durumlarını düzeltebildiği bir savaş ekonomisi patlaması yaşanmıyordu. Tam tersine, uzun süren savaşlar ekonomik bunalımlarla sonuçlanıyor, bu bunalımlar da, en azından 18. yüzyılda, bazen orduların yeterince donatılamamasına yol açıyordu. Durum, savaşların devlet hazinesine yük olduğu bir kısır döngü haline gelmişti. Kısıtlı mali olanaklar, iktidardakilerin olabildiğince karşılıksız hizmet yaptırma eğilimini güçlendiriyor, bu ise üreticilerin önemli ölçüde zayıflaması sonucunu getiriyordu. Üreticilerin zayıflaması nedeniyle ordu donatmak ve savaş kazanmak gittikçe zorlaşıyordu; bu da hazinenin yükünün daha çok artmasına yol açıyordu.<sup><a class="hlink" href="#not42" id="ref42">42</a></sup></p>

  <p class="indent">Bu açıklama modeli akla hemen iki soru getiriyor. Gerçi Osmanlıların savaşların mali yükünü karşılama yöntemleri henüz her yönüyle araştırılmış değil; ama eldeki bilgiler, değerinin altında ödemelerle mal sağlama eğiliminin 16. yüzyılda da var olduğunu gösteriyor.<sup><a class="hlink" href="#not43" id="ref43">43</a></sup> Öyleyse bu yöntem 16. yüzyılda Osmanlı ordularının savaş kazanmasını niçin engellemiyordu? Herhalde bunun açıklaması, Habsburglar’ın ve Rus çarlarının gücünün artmasıyla 18. yüzyılda savaşların Osmanlılar için yüz ya da yüz elli yıl öncekinden daha pahalıya gelmesinde yatıyor olmalı.<sup><a class="hlink" href="#not44" id="ref44">44</a></sup> Ayrıca Osmanlı devlet yönetiminin 15. yüzyılın ortalarına kadar bu kadar fazla masraflı olmadığı da unutulmamalı.<sup><a class="hlink" href="#not45" id="ref45">45</a></sup> 16. yüzyılda reayanın sırtına binen yükün belirli bir oranda azaltılabildiği düşünülebilir. Başka bir deyişle, savaşlar 16. yüzyılda da ekonomik zorluklara neden oluyor, ama üreticileri tümüyle iş göremez hale getirmiyordu. Ayrıca kazanılan her savaş ganimet ve ek vergi geliri sağlıyordu. Bu gelirler ilk planda devlete ve askerlere yarıyorsa da, tüccarlar ve zanaatkarlar da en azından dolaylı bir kazanç sağlıyorlardı: Çünkü ek kaynaklar çoğunlukla tüketim mallarına dönüştürülüyor, bu durum yerel fiyat artışlarına yol açsa bile, kazanç olanaklarını artırıyordu.<sup><a class="hlink" href="#not46" id="ref46">46</a></sup></p>

  <p class="indent">İkinci sorun, tüccar ve zanaatkarların Osmanlı yönetiminin satın alma yöntemlerine gösterdikleri tepkide yatıyor. Zanaatkarlar loncalarda örgütlenmişlerdi. Gerçi bu loncalar resmi makamlara vergi tahsilinde ve toplumsal denetimde aracılık ederek yararlı oluyorlardı, ama kendi bünyelerinde örgütlenen zanaatkarların çıkarlarını da gözetiyorlardı. Loncaların, kendi üyeleri için hiç de elverişli olmayan devletin mal sağlama politikasına karşı çıkmaları daha akla yakındı. Çünkü yeniçerilerle ve başka askeri ya da yarı askeri güçlerle aralarındaki bağlantılar sonucu, İstanbul, Kahire ya da Şam’daki loncalar rahatça politik baskı oluşturma olanağına sahiptiler. Ama böyle bir şey çok ender gerçekleşmiş olmalı. Yalnız bir kez 18. yüzyılda İstanbul’daki zanaatkârlar, düzenlenecek bir sefer için onlardan da bir fedakârlık istenmesini protesto etmişler, sefer de yapılmamıştı.<sup><a class="hlink" href="#not47" id="ref47">47</a></sup> Ama Osmanlı zanaatkârları ve politik beklentileri konusunda bilgilerimiz henüz o kadar yetersiz ki, onların “hoşgörü sınırları”nın nerede bittiği sorusunu yanıtlayabilecek durumda değiliz.</p>

  <p class="indent">Osmanlı ekonomisinin hammadde üreten ve hazır mamul satın alan bir çevre kuşağı olarak Avrupa erken kapitalizmine bağlanmasının iki aşamada gerçekleştiği kabul edilebilir. Bunların ilki 1570-80’lerde başlamış, ama kısa süre sonra durdurulmuştu. Çünkü Avrupa ülkeleri Amerika ve Güneydoğu Asya’da, ilk başta, güçlü ve örgütlü bir Osmanlı Devleti’nin egemenliğindeki Doğu Akdeniz’de olduğundan çok daha hızlı yayılabiliyorlardı. Osmanlı İmparatorluğu’nun Avrupa çevre kuşağına kesin olarak bağlanması, ancak 18. yüzyılın ikinci yarısındaki ikinci aşamada gerçekleşti.<sup><a class="hlink" href="#not48" id="ref48">48</a></sup> Ama bu görüş tek yanlıdır ve Osmanlı İmparatorluğu’nun kendi içinden yarattığı politik ve ekonomik kaynakları çok az göz önüne almaktadır. Bu konuda, Osmanlı’nın Anadolu, Suriye ve Balkanlar’daki kervan yolları üzerinde sürekli denetim kurmuş olması özellikle önemli olabilir. Ayrıca Müslüman ve gayrimüslim tüccarların sürekli yeni etkinlik alanları bulma çabalarını da unutmamak gerekir. 18. yüzyıl biterken ortaya çıkan ekonomik bunalımın nedeni, Avrupalıların Doğu Akdeniz’de bir köprü başı elde etmek için yoğun çaba göstermelerinin, Osmanlı ekonomisinde beliren bir iç bunalımla aynı zamana denk düşmüş olmasıdır.<sup><a class="hlink" href="#not49" id="ref49">49</a></sup></p>

  <h2 class="section sigil_not_in_toc">Bir Kez Daha: Batı Avrupa Devletleri ve Tüccarlarıyla İktisadi Çatışma</h2>

  <p class="nonindent">Eski araştırmacıların çoğunlukla göz önünde tutmadığı, ama bizim için büyük önem taşıyan iç sorunların yanında, İngiliz, Fransız ve daha küçük çapta da olsa Hollandalı tüccarların etkinliklerinin sonuçları da hesaba katılmalıdır. 16. yüzyılın sonlarına doğru Bursa’daki ipekli dokumacılığında ve daha başka zanaat dallarında ortaya çıkan zorlukları sürekli bir çöküşün başlangıcı olarak yorumlamamak gerekir. Yeniçağ Avrupa'sında iktisat tarihçilerinin eskiden beri yabancısı olmadıkları uzun süreli krizlerle karşılaştırılabilecek bu bunalım, daha çok, elverişsiz bir konjonktürün epeyce uzun süren bir dönemi gibi görünmektedir.<sup><a class="hlink" href="#not50" id="ref50">50</a></sup> Bazı zanaat alanları kendilerini toparlayabilmişlerdir. 18. yüzyılla 19. yüzyılın başlarında Osmanlı İmparatorluğu’nun bazı bölgelerinde, örneğin Filibe’de, yeni ve çok başarılı bir üretim alanı olarak abacılık ortaya çıkmıştı.<sup><a class="hlink" href="#not51" id="ref51">51</a></sup> Filibe abaları Anadolu’nun her köşesine yayılmıştı, hatta çadır bezi ve filler için sağrı örtüsü olarak kullanılmak üzere Hindistan’a kadar alıcı buluyordu; çünkü yabancı tüccarlar çeşitli çabalarına rağmen 18. yüzyıla kadar Osmanlı rakiplerinin dağıtım sistemlerini parçalamayı ya da kendi amaçları doğrultusunda yönlendirmeyi başaramamışlardı. Bu yüzden de Avrupa’dan ithal edilen malların içinde, zengin müşterilere hitap eden orta ve iyi kalitedeki yünlü kumaşlar türünden ürünler daha çok yer alıyordu. Bu müşteriler çoğunlukla ithalatın yapıldığı ticaret merkezlerinin yakınlarında oturuyorlardı, oysa Osmanlı iç pazarının büyük bölümü eskiden beri Avrupalı tüccarlara kapalıydı.</p>

  <p class="indent">Bu durum ilk kez Napoleon’un yenilgisi ve ardından Avrupa’nın Akdeniz ticaretinin İngiliz koruması altında yeniden canlanmasıyla değişti.<sup><a class="hlink" href="#not52" id="ref52">52</a></sup> 19. yüzyılın başlarında İngiliz fabrikalarındaki üretimin artık daha çok buhar makineleriyle yapılıyor olması, üretim maliyetlerini düşürmüştü. Bunların da ötesinde dış savaşlar, bu arada Mısır Valisi Kavalalı Mehmed Ali Paşa’nın (hd 1805-18) bağımsızlık çabaları ve başka iç çatışmalar Osmanlı merkezi yönetiminin zayıflamasına yol açmıştı. 18. yüzyılda tümüyle Osmanlıların elinde bulunan ticaret yollarının denetiminden söz etmek artık olanaksızdı. Osmanlı Devleti’ndeki pek çok işletmenin içine düştüğü bunalımı, 19. yüzyıl başlarında Avrupalı gözlemciler zaman zaman çok güzel dile getirmişlerdir. Ama bu bunalım, Osmanlı zanaatkârlarının artık sadece uzak yerlerde iş yapabilecekleri ya da ancak onarım işlerinde çalışabilecekleri anlamına gelmiyordu. Duruma uyum gösteren zanaat dalları da vardı; örneğin dokumacılar ithal iplikle yerli tüketim için kumaş üretiyorlardı. Demiryolculuk ya da kömür ocağında işçilik gibi yeni meslek grupları da ortaya çıkmıştı.<sup><a class="hlink" href="#not53" id="ref53">53</a></sup> Ama yine de temelde Osmanlı ülkesi Avrupa ekonomilerine ipek ve pamuk gibi hammaddelerle (en azından 19. yüzyılın sonuna kadar) tahıl sağlayarak hizmet ediyordu.<sup><a class="hlink" href="#not54" id="ref54">54</a></sup> Dünya pazarı doğrultusundaki bu bütünleşmenin dışında kalan Osmanlı işletmeleri, o tarihten sonra, Avrupa’nın ve ardından da Birleşik Devletler’in yönlendirdiği dünya konjontüründeki iniş çıkışlara teslim olmak zorunda kaldılar.</p>

  <h2 class="section sigil_not_in_toc">Kırsal Alanda Yaşam</h2>

  <p class="nonindent">15. yüzyılın sonlarında bütün 16. yüzyıl boyunca Anadolu’da ve Balkan eyaletlerinde yaşayan köylülerin aralarındaki toplumsal ilişkiler, yöreden yöreye ve bölgeden bölgeye çok farklıydı. Ama hepsinin ayrı ayrı Osmanlı Devleti’yle olan ilişkilerindeki ortak noktalar, farklı noktalardan çok daha fazlaydı. Temel iktisadi birim, bir ailenin işlettiği çift idi. Hasat zamanı bu çiftlere (komşular arası yardımlaşma yoluyla) daha fazla emek gücü eklenebiliyordu. Bu yardımlaşma Türkiye’nin bazı bölgelerinde bugün de varlığını sürdürmektedir.<sup><a class="hlink" href="#not55" id="ref55">55</a></sup></p>

  <p class="indent">Çıplak mülkiyeti devlete ait olan bu çiftlerde, köylüler miras bırakma hakkına sahip kiracıydılar. Erkek çocuklar kayıtsız şartsız çiftin varisiydiler. Eğer erkek çocuk yoksa çift ailenin öbür bireylerine, özellikle de kız çocuklarına miras kalabilirdi. 1584 tarihli Karaman eyaleti kanunnamesinde, erkek çocuğu bulunmayan bir köylü öldüğünde çiftinin ailesinden geri alınmasının adil olmayacağı yazılıdır; çünkü köylü yaşamı boyunca emeğini ekonomiye harcamıştır.<sup><a class="hlink" href="#not56" id="ref56">56</a></sup> Ama mirasçı kız çocukları da, yeğen ya da torun gibi öbür aile bireylerinden alınan özel bir bedeli ödemek zorundaydılar. Mirasçılar bu bedeli her zaman da ses çıkarmadan ödemiyorlardı; örneğin 16. yüzyılın sonlarına doğru Kuzey Anadolu’daki bir köyde dedesinden miras kalan, henüz reşit olmamış bir erkek çocuğunun ailesi, bu bedeli ödemek istemediği için olaylar çıkmıştı.<sup><a class="hlink" href="#not57" id="ref57">57</a></sup></p>

  <p class="indent">Çoğu durumda köylüler ödemelerini, Osmanlı merkezi yönetiminin yetkili kıldığı bir kişiye yaparlardı. Tımar olarak bilinen bu hak sipahilere verilirdi; sipahiler bu hak karşılığında askeri, gerektiğinde de idari bazı hizmetleri yerine getirmekle yükümlüydüler.<sup><a class="hlink" href="#not58" id="ref58">58</a></sup> Bir sipahinin kendine bağlı köydeki üretimin ayrıntılarına karışıp karışmaması, yerel koşullara ve bir de tabii kendi kişisel çıkarlarına bağlıydı. Elimizde, bağlı oldukları sipahinin sadece onlardan belirli vergileri toplamaya hakkı olduğunu, başkaca bir hak iddia edemeyeceğini ileri süren köylülere hitaben yazılmış 1648 tarihli bir ferman var. Bunda köylülere, tımar sahibini efendileri olarak kabul etmeleri emredilmektedir.<sup><a class="hlink" href="#not59" id="ref59">59</a></sup> Ama beri yandan pek çok tımar sahibi de, askeri yükümlülüklerini yerine getirmeleri gerektiği bahane edilerek, tımarları olan köylerden uzun süre uzak bırakılıyordu. Bunun da ötesinde merkezi yönetim bu “askeri dirlik” sahiplerinin yerlerini her an değiştirebiliyor ve onları imparatorluğun uzak bir vilayetine gönderebiliyordu.<sup><a class="hlink" href="#not60" id="ref60">60</a></sup> Böylelikle, kişisel egemenlik ilişkilerinin oluşması iyice zorlaştırılmıştı.</p>

  <p class="indent">Bunlara karşılık, tımar sahipleriyle köylüler arasında gerginlik çıkması da merkezi yönetimin istediği bir şeydi. Sık karşılaşılan çatışma nedenlerinden biri, köylülerin sipahiye ödeyecekleri tahıl türünden vergiyi en yakın pazara götürmekle yükümlü olmalarıydı.<sup><a class="hlink" href="#not61" id="ref61">61</a></sup> Bu pazar çoğu kez o derece uzak olurdu ki, çalışmayla değerlendirilebilecek zaman yolda yitirilirdi. Birçok eyalette bu işin süresinin bir günü aşamayacağı kuralı vardı, ama buna ne ölçüde uyulduğunu bilemiyoruz. Bazen yakında bir köy pazarı bulunsa da, sipahinin, fiyatlar daha yüksek olduğu için tahılın kente götürülmesinde direttiği de olurdu.<sup><a class="hlink" href="#not62" id="ref62">62</a></sup> Bir başka sorun, hasatın paylaşılması sırasında ortaya çıkardı; tımar sahiplerinin çoğu, eğer kendileri henüz paylarını almamışlarsa, köylülerin ekini tarladan kaldırmalarını yasaklardı.<sup><a class="hlink" href="#not63" id="ref63">63</a></sup> Tımar sahibi herhangi bir nedenle geciktiğinde ya da köylülerin ileri sürdüğü gibi kötü niyeti yüzünden gelmediğinde hasat tarlada çürür ya da farelere yem olurdu. Beri yandan köylüler onu beklemeyip hasadı yaparlarsa, para cezası ödemek zorundaydılar.</p>

  <p class="indent">Bir başka sürtüşme de, köylünün kentte çalışmak ya da şansını başka bir yerde denemek gibi nedenlerde köyden ayrılmak istediğinde tımar sahibinden izin almak zorunda olmasından çıkardı. Nüfus artışının çok olduğu dönemlerde bazı tımar sahiplerinin, çoğunlukla evlenememiş ve huzursuzluk kaynağı olarak kabul edilen topraksız köylü gençlerden kurtulabilmek için gurbete gitmelerine izin verdikleri düşünülebilir.<sup><a class="hlink" href="#not64" id="ref64">64</a></sup> Ama köylülerin çoğu topraklarını izinsiz terk ederlerdi ve yıllar sonra sipahiler tarafından hesap vermeye çağrıldıkları da çok görülürdü. Bütün bu risklere rağmen toprağı terk edip gitme olanağı vardı, çünkü kanıtlama yükümlülüğü sipahiye aitti ve vergisini düzenli ödeyen kişiler kentlerde komşuları tarafından çok iyi karşılanıyordu.<sup><a class="hlink" href="#not65" id="ref65">65</a></sup> Çok gerekirse kadı ile anlaşılıyor ve kadı söz konusu kişinin yıllardır kentte oturduğuna ve bu yüzden de buradan ayrılmak zorunda olmadığına karar veriyordu. Yine de bu sorunla ilgili bazı sürtüşmeler (kadı sicillerinde pek kaydına rastlanmasa da) yaşanmış olmalıdır.</p>

  <p class="indent">Kırlardaki sürtüşmelerde sübap işlevi gören olgulardan birisi, Anadolu’da göçebelerle yerleşikler arasındaki sınırın başka yerlere göre çok daha az belirgin oluşudur. Bu yüzden sadece göçebeler yer yurt edinip köylü haline gelmiyordu; bunun tersi de söz konusu olabiliyordu. Birçok yerde köylüler aileleri ve hayvanlarıyla birlikte yazın yaylalara çıkarken, göçebe özellikleri iyice ağır basan bazı topluluklar da kışları konakladıkları yerlerde bir miktar tarımla uğraşıyorlardı.<sup><a class="hlink" href="#not66" id="ref66">66</a></sup> Yani bir yaşam biçiminden öbürüne geçiş oldukça kolaydı, çünkü çoğu yerde yerleşimin iyice seyrek olması kırsal bölgelerde yaşayanlara belirli bir esneklik olanağı sağlıyordu. Kaçamak yapabilme olanağının var olması, köylülerle sipahiler arasındaki sürtüşmelere rağmen, niçin ortaçağ ya da yeniçağın başlarındaki Avrupa’da gördüğümüz türden köylü ayaklanmalarının ortaya çıkmadığını açıklayabilir.</p>

  <h2 class="section sigil_not_in_toc">Paralı Askerler ve Eşkıya</h2>

  <p class="nonindent">Anadolu’da özellikle 16. ve 17. yüzyıllarda genç erkeklerin sipahilerin elinden kurtulabilmesi için bir başka olanak daha vardı. Bu dönemden önce, eyalet beylerbeyleri ve valileri vergi toplama ve karargâh hizmetlerinin yerine getirilmesi için tımarlı askerlerine çağrıda bulunabiliyordu. Ama 16. yüzyılın ikinci yarısında, sadece mızrak, kılıç ve kalkanlarla donanmış süvariler olarak tımarlı askerleri artık giderek çağın gerisinde kalmaktaydılar.<sup><a class="hlink" href="#not67" id="ref67">67</a></sup> Bu yüzden Osmanlı merkezi yönetimi tımarlı sipahilerin yerine yavaş yavaş mültezimleri geçirdi ve daha önceki bazı tımar sahipleri de mültezimlik, tefecilik yapmaya ve ticaretle uğraşmaya başladılar. Bu geçişi beceremeyenler köylü konumuna düştüler. Ama değişim her yerde aynı hızla gerçekleşmedi; bazı uzak bölgelerde tımarlar ve sipahiler 19. yüzyıl başlarına kadar varlıklarını sürdürdü. Artık beylerbeyleri ve valiler, kendi eyaletlerini denetim altında tutmakta kullanacakları askeri birlikleri kendileri oluşturmak zorundaydılar.<sup><a class="hlink" href="#not68" id="ref68">68</a></sup></p>

  <p class="indent">Beylerbeyleri ve valiler bu iş için, ateşli silah kullanan ve kendi silahını kendi sağlayan paralı askerler tuttular. Bu paralı askerler, yasal politik etkinliğin kendi tekellerinde olmasını isteyen kapıkulları değil, çoğu Müslüman kökenli gençlerdi. Eğer işler merkezi yönetimin istediği gibi yürüyebilseydi, bu insanların ateşli silah edinmelerine kesinlikle izin verilmezdi. Ama bu tür silahların gizlice üretilmesi giderek arttığı için, edinilmesi de kolaydı.<sup><a class="hlink" href="#not69" id="ref69">69</a></sup> Levent adı verilen askerlerin oluşturduğu bu düzensiz birlikler kalıcı değil, çoğunlukla kısa süreliydi. Bunun dışında leventler kırsal bölgelerde başıboş dolaşarak kendilerine yeni bir kapı ararlardı. Efendileriyle sefere katılıp sonra bir ara savaştan kaçmış olan eski askerlerin de durumu aynıydı. Çoğu zaman bu geçici askerler yeniden köylerine dönüp sipahilerin hizmetinde çalışmaya pek istekli olmazlardı.</p>

  <p class="indent">Sürekli kapısı bulunmayan bir askerin yaşamı tehlikelerle dolu olduğundan, bu tür grupların reisleri düzenli maaş ve güvenceli konum elde etmek için çaba harcarlardı. Bazıları bunu başarır, bir sınır boyuna komutan olarak gönderilirdi.<sup><a class="hlink" href="#not70" id="ref70">70</a></sup> Yine de bir yere kapılanamayan pek çok asker olurdu; bu yüzden, kapısı olan ve olmayan askerler arasında özellikle 17. yüzyılda şiddetli çatışmalar yaşandı. Bu çatışmalardan en çok Anadolu zarar gördü; çünkü başıboş leventlerin oluşturduğu çetelerin, acımasızca davrandıklarında bir vali ya da beylerbeyinin dikkatini çekmek ve böylece bir iş yakalamak şansları daha fazlaydı. Bu çatışmalar süresince, köylülere karşı bir ölçüde insaflı davranarak desteklerini almaya gayret eden küçük ve yerel paralı asker çeteleri birleşerek daha büyük çeteler oluşturuyorlardı. Büyük çetelerin yerel desteğe gereksinmesi daha azdı. Böylece belirli bunalım dönemlerinde, örneğin 17. yüzyılın başlarında ya da sonlarında Osmanlı topraklarında, başıbozuk askerlerden kurulu ve herhangi bir yerel güce bağlı olmayan çeşitli ordular ortaya çıktı.<sup><a class="hlink" href="#not71" id="ref71">71</a></sup> Böyle bir ordunun birkaç yıl içinde bütün Anadolu’yu güneydoğudan kuzeybatıya kadar geçerek, kısa süreli de olsa bazı önemli kentleri (örneğin 1599’da Urfa’yı) ele geçirmesi bunun en aşırı örneklerinden biriydi. 1603’te Ankara’nın başına da aynı şey geldi, bu kaderi paylaşan küçük kentler ise daha çoktu.<sup><a class="hlink" href="#not72" id="ref72">72</a></sup></p>

  <p class="indent">17. ve 18. yüzyıllarda Balkanlar’da da sayısız eşkıya çetesi vardı, ama ortaya çıkış nedenleri biraz daha değişikti. Muhtemelen Balkanlar’daki sorun, kırsal nüfusun ve buna bağlı olarak paralı asker çetelerinin de büyük bölümünün Müslüman olmaması nedeniyle, düzensiz askerlerin sürekli istihdamı değildi. Zaten olamazdı, çünkü böyle bir görev için çoğunlukla Müslüman olmak koşulu aranırdı. Bu yüzden sınır bölgelerinde iş bulamayan askerlerin bazıları geçimlerini soygun ve yağma ile sağlamaya yöneliyordu. “Hayduk” adı verilen bu kişileri, daha eski kaynaklarda sık sık karşılaşıldığı gibi, yerel bağımsızlık davası uğruna savaşan ilk milliyetçiler olarak kabul etmek gerçekçi değildir.<sup><a class="hlink" href="#not73" id="ref73">73</a></sup> Davaları uğruna savaşanlarla hiçbir ilgileri bulunmayan hayduklar, zenginlerden alıp yoksullara veren “soylu haydutlar” olarak, önlerine kim çıkarsa soyuyorlardı.</p>

  <p class="indent">Paralı askerlerin ve göçebelerin yanı sıra, yaşadıkları yerleri belirli zamanlarda ya da karşılaştıkları bazı sıkıntılar yüzünden terk edenler de vardı. Miras anlaşmazlıkları, salgın hastalıklar, vergi tahsildarlarının aşırı talepleri ve eşkıya baskınları sık sık genç köylülerin köylerinden ayrılmalarına yol açıyordu. Belirli zamanlarda göç edenlere bazen çok uzak mesafelere de giden gezgin ameleler dahildi; Örneğin Arnavutlar daha 16. yüzyılın sonlarında, tarla bekçisi ve tarım işçisi olarak yaşamlarını kazanmak umuduyla Kuzeybatı Anadolu’ya göç etmişlerdi.<sup><a class="hlink" href="#not74" id="ref74">74</a></sup> Sıkıntılı dönemler nedeniyle köylerini terk eden göçmenlere gelince, Osmanlı Devleti 15. ve 16. yüzyıllarda zaman zaman bunları yeni fethedilen bölgelere yerleştirmeye çalışmıştı. Bu politika ancak belirli ölçüde başarılı oldu; göç edenlerin çoğu kentlere, özellikle de İstanbul’a gittiler. Oralarda, bugüne kadar hakkında pek bir bilgi edinemediğimiz bir alt kültür yarattılar.</p>

  <h2 class="section sigil_not_in_toc">Çiftlikler ve Yarıcılar</h2>

  <p class="nonindent">18. yüzyılda, özellikle Balkanlar’ın kıyı bölgelerinde tek tek daha büyük işletmeler ortaya çıkmış olsa bile, köylülerin büyük çoğunluğu tek aile çiftlikleri işletiyorlardı. Pek çoğu epeyce küçük olan bu çiftlikler genellikle yerel yöneticilere aitti. Yerel yöneticiler aracı konumunda olmalarından yararlanarak keselerini doldurabiliyorlardı.<sup><a class="hlink" href="#not75" id="ref75">75</a></sup> Özellikle Osmanlı merkezi yönetimi bütün bir vilayetin vergilerini bir seferde toptan talep ettiğinde, tek tek köylerin ve ailelerin ödeyeceği vergi miktarının saptanması işlemleri, bu yöneticilerin bazı dolaplar çevirerek kazanç sağlamasına olanak veriyordu. Bazı köyler kollanıyor, bu yüzden ortaya çıkan açık başka köylerin vergisi artırılarak kapatılıyordu. Böyle durumlarda vergi miktarlarını saptayan ilgili görevli, uygun bir karşılık elde ediyor, ayrıca sadık yandaşlar da kazanmış oluyordu. Ayrıca, köylülerin ürün olarak ödedikleri vergilerin İstanbul’a gönderilmeden, ihracat yapan tüccarlara satılıp paraya çevrilmesi gerektiğinde de bir kazanç olanağı çıkıyordu. Faizle borç verme de, İslamiyetin yasaklamış olmasına karşın çok yaygındı. Yani, özellikle 18. yüzyılın ikinci yarısından itibaren kültür alanında da rolü olan taşra eliti tümüyle pazara yönelikti, ama zenginliğinin asıl kaynağı her zamanki gibi politikti.<sup><a class="hlink" href="#not76" id="ref76">76</a></sup></p>

  <p class="indent">18. yüzyılda ve 19. yüzyılın başlarında bu taşra elitinin topraklarını ekip biçen köylüler, 16. yüzyılın tipik bir tımarındaki köylülerden çok daha elverişsiz koşullarda yaşıyorlardı. Eski dönemde, kendi arazilerini düzenli ekip biçtikleri sürece köylülerin mülkiyet hakkı güvence altındaydı. Ama yerel elite ait çiftliklerin yaygın olduğu bölgelerde bu hak çoğu kez ellerinden alınıyor ya da hiç olmazsa sınırlandırılıyordu. Böylece bu köylüler gündelik işçi ya da yarıcı durumuna düşüyor, yaşam koşulları da buna bağlı olarak kötüleşiyordu. Ama bu süreç yine de Orta ve Doğu Avrupa’da 16. yüzyıldan beri uygulanmakta olan “ikinci serflik”ten iyice farklıydı (bu ikisi zaman zaman birbiriyle karşılaştırılmıştır). Toprakta egemenlik kuran ve topraklarını ekip biçen köylüleri serf durumuna getiren Doğu Avrupa soyluları kendi devlet erklerinin desteğine sahiptiler. Oysa Osmanlı ülkesinde böyle bir durum söz konusu değildi; merkezi yönetim, köylü topraklarına âyân tarafından el konmasını, fiilen varlığını sürdüren ama ilk firsatta ortadan kaldırılması gereken bir olumsuzluk olarak görüyordu. Padişahlar, gündelik işçilerin efendilerine bağımlılıklarını hukuksal olarak da sağlama almayı sürekli reddediyorlardı.<sup><a class="hlink" href="#not77" id="ref77">77</a></sup></p>

  <p class="indent">Bütün bunlar çerçevesinde bakıldığında, uzak dağlık bölgelerdeki köylülerin iktisadi olanakları, ovalarda yaşayan bağımlı yarıcılarınkinden çok daha iyiydi.<sup><a class="hlink" href="#not78" id="ref78">78</a></sup> Dağlık bölgelerdeki köylülerin çoğu katır sürücülüğü yapıyordu; Viyana ve Leipzig’le ticaretin gelişmesiyle bazıları taşımacı ya da sığır tüccarı oldular. Bu köylüler ikinci bir iş olarak yerel imalathanelerin ürünlerini de satıyorlardı. Yani ticaret sadece kentlerin tekelinde kalmamıştı; kırsal alanda yaşayanların belirli bir bölümü de yeni ortaya çıkan olanaklardan faydalanıyordu.</p>

  <h2 class="section sigil_not_in_toc">Kent ve Kır</h2>

  <p class="nonindent">Osmanlı İmparatorluğu’nda kent ve kır arasındaki ayrım ortaçağ Avrupa’sında pek çok yerde olduğundan daha azdı. Kırsal alanlarda tüccarlar olduğu gibi, kentlilerin birçoğu da geçimlerini sahip oldukları bağ ve bahçelerden sağlıyorlar, yazları çoğu zaman aylarca bağda yaşıyorlardı. Bu yarı tarımsal yaşam biçimine 20. yüzyılın ortalarında dahi rastlamak olasıydı. O yıllarda da, örneğin Akşehir gibi bir Orta Anadolu kentinde zanaatkar ve perakendeci tüccarların çoğu, yaşamlarını kendi işleriyle sürdüremedikleri için bahçelerine muhtaçtılar. Hasat zamanlarında işyerlerinin bulunduğu semtler tenhalaşıyor, dükkânlarda en fazla bir çırak bırakılıyor, iş sahipleri tarımla uğraşıyorlardı. Ayrıca başka Akdeniz bölgelerinde de birçok kent yarı kırsal bir niteliğe sahipti; Sicilya’daki birçok kentte 20. yüzyılda bile insanların çoğu yaşamlarını tarımla sağlıyorlardı.<sup><a class="hlink" href="#not79" id="ref79">79</a></sup></p>

  <p class="indent">Ama kentle kırsal kesim arasındaki kültürel farklılık, ekonomik farklılıktan daha keskindi. Bu kitabın temel konusunu oluşturan yazılı kültür, genel olarak kentlerde gözleniyordu; kırsal yörelerde sadece küçük bir kesimin yazılı kültürle bağı vardı. Anadolu köylerinin pek çoğunda camiler ancak 19. ve 20. yüzyıllarda inşa edilmişti. Köylerdeki okuma yazma bilenlerin çoğu bunu herhalde yakındaki bir kentte ya da dergâhta öğrenmişlerdi. Çünkü 16. yüzyıldaki vakıf defterlerine (ki bunlar medrese kayıtlarını da içermektedir) bakıldığında, kırsal bölgelerde bu tür kuramların varlığına ilişkin çok az bilgiye rastlanmaktadır. 17. yüzyılla 19. yüzyıl arasında, köylerde çok sayıda okul açıldığına dair bir bilgi yoktur; oysa bazı küçük kentlerde böyle bir artışın olduğu bilinmektedir. Bütün bu nedenlerden ötürü kırsal kesimde yaşayanları kapsayan bir kültür tarihi, çoğu zaman ancak 19. yüzyıldan başlatılabilmektedir.</p>

  <h2 class="section sigil_not_in_toc">Kültür Çatışması ve Toplumsal Çatışmalar</h2>

  <p class="nonindent">Reaya ile askeri sınıf (seyfiye) arasındaki fark, kent ve kır arasındaki ayrımdan daha keskindi. Seyfiye neredeyse hiç vergi ödemiyordu ve meşru politik iradenin oluşturulmasında tek hak sahibi olduğu iddiasındaydı.<sup><a class="hlink" href="#not80" id="ref80">80</a></sup> Sultan, bazı istisnalar dışında, genelde kapıkullarının ayrıcalık isteklerine arka çıkardı.<sup><a class="hlink" href="#not81" id="ref81">81</a></sup> Öte yandan kapıkulu ayrıcalıklarına reayanın saldırması hiç de ender değildi. Bunun en iyi örnekleri, 17. yüzyılda bazısı başarılı, bazısı başarısız birçok ayaklanmaya katılan ve sultanın düzenli birliklerine alınmayı isteyen paralı askerlerdi (leventler).<sup><a class="hlink" href="#not82" id="ref82">82</a></sup> Kentle kırsal kesim arasındaki ekonomik ve kültürel farklılıklar, kısmen, kapıkullarının (tımar sahipleri dışında) genellikle kentlerde yaşıyor olmalarıyla açıklanabilir. Politik ayrıcalıkların devlet görevlilerine sağladığı satın alma gücü kentlerde toplanıyor ve ticari mallarla zanaatkarların ürettiklerine olan talebi artırıyordu.</p>

  <p class="indent">Osmanlı merkezi yönetiminin sapkınlık saydığı dini hareketlerin yayılmasından daha önceki bölümde söz edilmişti. Osmanlı sultanı kendini Sünni inancın temsilcisi ve Şiileri yenilgiye uğratan kişi sayıyordu; bu ikinci gruba İran şahı ve Anadolu’daki Aleviler giriyordu. Sünni İslamın savunucusu sultan, 16. yüzyılın ortalarında gerçekleştirilmiş büyük mimari yapıtlardan biri olan Süleymaniye’de simgelenmiştir. Ama 17. yüzyılın başlarında Sultan Ahmed Camii’nin inşa edilmesinde de (o dönemdeki Osmanlı-İran çekişmesinde dinin ağırlığının önceki yıllara göre daha geri planda kalmış olmasına karşın), Şii sapkınlara karşı zafer kazanmış Sünni hükümdar motifi rol oynamıştır. Cami için yazılmış bir medhiyede, sultanın bu yapıyı yaptırmakla şah karşısındaki konumunu iyice sağlamlaştırdığı özellikle belirtilmektedir.<sup><a class="hlink" href="#not83" id="ref83">83</a></sup></p>

  <p class="indent">Gayrimüslim halkın çoğunlukta olduğu bölgelerde de farklı yerel kültürün karşısına Osmanlı seçkinler tabakası çıkarılıyor ve bu tabakanın varlığı, anıtsal yapılarla vurgulanıyordu. Yine de buralardaki yapılar, İstanbul ya da Edirne’de inşa edilenlere göre küçük sayılırdı. Ama sayıları bazı yerlerde epeyce fazlaydı ve sırf orada bulunmaları bile gayrimüslim kent sakinlerinin yaşamını değiştirmeye yetiyordu. Çünkü zaman zaman, camilerin çevresinde oturan gayrimüslimlerin çokluğu nedeniyle yeterince büyük bir Müslüman cemaat oluşamadığına dair şikâyetler yükseliyor, o zaman da gayrimüslimler mülklerini satmak ve başka yerlere taşınmak zorunda kalıyorlardı. Bazı kentlerde, herhalde, gayrimüslim evlerinin Müslümanlarınkilerden daha alçak yapılmasını öngören kurallar da vardı; ya da gayrimüslimler evlerini ancak belirli renklere boyayabiliyordu. Temelde yeni kilise yapılması da yasaktı ve mevcutların onarımı için sultanın izni gerekiyordu. Ama uygulamada bu tür kurallar sık sık göz ardı edilmiş, hatta bazen Hıristiyan halk yeni kiliseler inşa etmek için bile izin almayı başarmıştır.<sup><a class="hlink" href="#not84" id="ref84">84</a></sup></p>

  <p class="indent">Osmanlı İmparatorluğu’ndaki kültür çatışmalarını anlamamızı zorlaştıran şey, sahip olduğumuz zengin belge arşivinin üst tabakanın görüşlerini yansıtmasıdır; gayrimüslimlerin ileri gelenleri de tabii bu kapsam içindedir. Nadiren okuma yazma bilen köylülerin, göçebelerin ve yoksul zanaatkârların görüşleri konusunda ise, sadece egemen kesimin ve yerel elitin elinden çıkmış yazıların yansıttığı kadarıyla bilgi edinebiliyoruz. Ama bu yansımada bile çoğu kere gerçekler çarpıtılmıştır. Ancak Osmanlı kültürü, karşıtlıklar içermeyen, bu yüzden de az çok durağan bir kültür olarak görülmemelidir. Tam tersi, bu toplumda açıkça kültürel ve toplumsal karşıtlıklar yaşanmıştır. Bundan sonraki bölümde, ulemanın kendi içinde şiddetli bir çatışma yaşadığını ve bu anlaşmazlıklar yüzünden toplum içindeki konumunun önemli ölçüde değiştiğini göreceğiz.</p>

  <div class="footnote">
    <p class="footnote"><a class="hlink" href="#ref1">1</a> Barkan ve Meriçli (1988), s. 9; Barkan (1951), s. 12. Erder (1975) birbirlerinden çok farklı toplumlarda ampirik olarak gözlemlenen, yetişkin erkeklerin nüfusun bütünüyle olan ilişkilerine dayanan tamamen değişik bir yöntem öneriyor. Pek çok durumda iki yöntem de birbirleriyle karşılaştırılabilir değerler ortaya koyuyor. Bunlara göre Osmanlı İmparatorluğu’nun pek çok yöresi için beş kişiden oluşan ortalama bir aile saptaması gerçekçi bir saptamadır. 1530-31 Bursa’sı için, 6190 evli ve 1813 bekar vergi mükellefi ile vergi mükellefi olmayanlar için yüzde 10’luk bir “fark” birleştiğinde 36.000’lik bir nüfus ortaya çıkar.</p>

    <p class="footnote"><a class="hlink" href="#ref2">2</a> Alt tabakadan göçmenler için krş. Seng’in çalışması (1991). Yazara bana çalışması yayımlanmadan okuma izni verdiği için teşekkür ederim.</p>

    <p class="footnote"><a class="hlink" href="#ref3">3</a> Atina ile ilgili bilgiler için Machiel Kiel'e teşekkür ederim.</p>

    <p class="footnote"><a class="hlink" href="#ref4">4</a> Barkan (1951), s. 22.</p>

    <p class="footnote"><a class="hlink" href="#ref5">5</a> Macaristan’ın fethinin sona erdiği 1554 yılı Buda’sıyla ilgili bir betimleme için krş. Busbecq’in Von den Steinen çevirisi (1926), s. 20-21.</p>

    <p class="footnote"><a class="hlink" href="#ref6">6</a> Raymond (1979).</p>

    <p class="footnote"><a class="hlink" href="#ref7">7</a> Ortaçağ sonlarında Kahire entelektüel dünyası için krş. Petry (1981).</p>

    <p class="footnote"><a class="hlink" href="#ref8">8</a> Behrens-Abouseif (1989).</p>

    <p class="footnote"><a class="hlink" href="#ref9">9</a> Raymond (1973-74), c. 1, s. 204. Tüm bu insanlar hane reisleri olsaydı, toplam 750.000 kişi ederdi, ama birçok çırağın ve diğer usta olmayan kişilerin bekâr olduğu göz önüne alındığında, bu sayı çok fazladır. Öte yandan çalışmayan pek çok Memlûk da söz konusuydu. 18. yüzyılın sonunda Kahire’nin nüfusu 263.000-300.000 kişi olmalıdır, bu sayı geçen yüzyıl içinde bir nüfus kaybının söz konusu olduğunu da hesaba katmayı gerektirmektedir.</p>

    <p class="footnote"><a class="hlink" href="#ref10">10</a> Dalsar (1960), S. 125 vd.</p>

    <p class="footnote"><a class="hlink" href="#ref11">11</a> Raymond (1979).</p>

    <p class="footnote"><a class="hlink" href="#ref12">12</a> Busbecq, Von den Steinen çevirisi (1926), s. 25-26. Balkan yarımadasındaki küçük kervansarayları betimliyor.</p>

    <p class="footnote"><a class="hlink" href="#ref13">13</a> Barkan (1942a).</p>

    <p class="footnote"><a class="hlink" href="#ref14">14</a> Orhonlu (1967), s. 62.</p>

    <p class="footnote"><a class="hlink" href="#ref15">15</a> Steensgaard (1974), s. 60 vd.</p>

    <p class="footnote"><a class="hlink" href="#ref16">16</a> Tilly (1985).</p>

    <p class="footnote"><a class="hlink" href="#ref17">17</a> Faroqhi (1984), s. 52.</p>

    <p class="footnote"><a class="hlink" href="#ref18">18</a> Ülgener (1981), s. 22.</p>

    <p class="footnote"><a class="hlink" href="#ref19">19</a> Ancak eldiven erken-modern Avrupa’ya göre daha az kullanılıyordu.</p>

    <p class="footnote"><a class="hlink" href="#ref20">20</a> Lane (1940, yeni basım 1968).</p>

    <p class="footnote"><a class="hlink" href="#ref21">21</a> Braudel (1966), c. 1, s. 510 vd. Birinci baskı 1949’da, 17. yüzyılın çöküşü için krş. Sella (1968).</p>

    <p class="footnote"><a class="hlink" href="#ref22">22</a> Raymond (1973-74), c. 2, s. 400 vd.</p>

    <p class="footnote"><a class="hlink" href="#ref23">23</a> İnalcık (1979-80).</p>

    <p class="footnote"><a class="hlink" href="#ref24">24</a> Hattox (1988), s. 72 vd.</p>

    <p class="footnote"><a class="hlink" href="#ref25">25</a> Aymard (1989), s. 475; Sella (1968).</p>

    <p class="footnote"><a class="hlink" href="#ref26">26</a> Raymond (1973-74), c. 1, s. 100, 174-179.</p>

    <p class="footnote"><a class="hlink" href="#ref27">27</a> Wirth (1986).</p>

    <p class="footnote"><a class="hlink" href="#ref28">28</a> Stoianovich (1960); Panzac (1992), s. 193.</p>

    <p class="footnote"><a class="hlink" href="#ref29">29</a> Söz konusu olan, Aix-en-Provence’da Prof. Daniel Panzac’ın örgütlediği bir sempozyumda (sonbahar 1991) verilen, henüz yayımlanmamış çalışmalardır.</p>

    <p class="footnote"><a class="hlink" href="#ref30">30</a> Redhouse (yeni basım 1921), s. 1625. Bu pasajdan beni haberdar eden Heidi Stein’e teşekkür ederim.</p>

    <p class="footnote"><a class="hlink" href="#ref31">31</a> Anonim (1980).</p>

    <p class="footnote"><a class="hlink" href="#ref32">32</a> “Statik Doğu” sterotipi burada bir rol oynamış olmalı. Krş. Said (1979).</p>

    <p class="footnote"><a class="hlink" href="#ref33">33</a> Immanuel Wallerstein bu bakış açısını çeşitli kitap ve makalelerde geliştirmiştir. Özellikle bakınız Wallerstein, Decdeli, Kasaba (yeni basım 1987).</p>

    <p class="footnote"><a class="hlink" href="#ref34">34</a> Wallerstein (1974) yanında ayrıca krş. Braudel (1979), c. 3, özellikle s. 12-70. Takip eden bölümde buradaki görüşler temel olacaktır.</p>

    <p class="footnote"><a class="hlink" href="#ref35">35</a> Wallerstein (1974), s. 310 vd.</p>

    <p class="footnote"><a class="hlink" href="#ref36">36</a> Barkan (1975a).</p>

    <p class="footnote"><a class="hlink" href="#ref37">37</a> Çizakça (yeni basım 1987). Gerber (1988), s. 13, 88 ise ipek manüfaktüründeki krizin daha önceleri varsayıldığından çok daha az ağırlık taşıdığı görüşündedir.</p>

    <p class="footnote"><a class="hlink" href="#ref38">38</a> Çizakça (1985).</p>

    <p class="footnote"><a class="hlink" href="#ref39">39</a> Abdelnour (1982), s. 276 vd.</p>

    <p class="footnote"><a class="hlink" href="#ref40">40</a> Bu problemin Halep’le ilişkilendirilerek açıklanmasıyla ilgili olarak krş. Masters (1988), s. 75 vd.</p>

    <p class="footnote"><a class="hlink" href="#ref41">41</a> Genç (1984).</p>

    <p class="footnote"><a class="hlink" href="#ref42">42</a> Osmanlı finans yönetiminin, krizi sadece devlet varlıklarına dayanarak aşma çabası konusunda krş. Cezar (1986).</p>

    <p class="footnote"><a class="hlink" href="#ref43">43</a> Güçer (1964) bu sorunu 16. yüzyılın sonları açısından çözümlüyor. Bir Osmanlı seferinin lojistiğine ilişkin bir araştırma için krş. Pinkel (1988).</p>

    <p class="footnote"><a class="hlink" href="#ref44">44</a> 18. yüzyıldaki savaş finansmanı konusunda bkz. Cezar (1986).</p>

    <p class="footnote"><a class="hlink" href="#ref45">45</a> Lowryc(1988), s. 23, 34.</p>

    <p class="footnote"><a class="hlink" href="#ref46">46</a> Fekete (1960) Macaristan’da yaşamış bir askerin mal varlığıyla ilgili güzel bir örnek sunuyor.</p>

    <p class="footnote"><a class="hlink" href="#ref47">47</a> Aktepe (1958b), s. 38-39.</p>

    <p class="footnote"><a class="hlink" href="#ref48">48</a> Çizakça (1985), s. 370 vd.</p>

    <p class="footnote"><a class="hlink" href="#ref49">49</a> Bu sorunsalla ilgili olarak ayrıca krş. İslamoğlu-İnan (1987), s. 19 vd; yazar Osmanlı Devleti’nin politik kaynaklarına vurgu yapıyor, benim için ise sözcüğün geniş anlamında ekonomik kaynaklar önem taşıyor.</p>

    <p class="footnote"><a class="hlink" href="#ref50">50</a> Braudel (1979), c. 3, s. 268 vd.</p>

    <p class="footnote"><a class="hlink" href="#ref51">51</a> Todorov (1967-68).</p>

    <p class="footnote"><a class="hlink" href="#ref52">52</a> Issawi (1980), s. 74-78.</p>

    <p class="footnote"><a class="hlink" href="#ref53">53</a> Quataert (1983), s. 71 vd.</p>

    <p class="footnote"><a class="hlink" href="#ref54">54</a> Bir örnek için krş. Issawi (1980), s. 120.</p>

    <p class="footnote"><a class="hlink" href="#ref55">55</a> Sirman (1988) bugünkü Ban Anadolu’daki kadın bağlantı ağlarını ve işbölümünü ele alıyor, ama bu çalışma maalesef henüz yayımlanmadı. Yazara çalışmasını inceleme olanağı verdiği için teşekkür ederim.</p>

    <p class="footnote"><a class="hlink" href="#ref56">56</a> Faroqhi (1984), s. 244; Reindl-Kiel (1993-94).</p>

    <p class="footnote"><a class="hlink" href="#ref57">57</a> Faroqhi (1986)(b).</p>

    <p class="footnote"><a class="hlink" href="#ref58">58</a> İnalcık (1973), s. 104-118.</p>

    <p class="footnote"><a class="hlink" href="#ref59">59</a> İnalcık (1965), s. 135-136.</p>

    <p class="footnote"><a class="hlink" href="#ref60">60</a> Barkan (1975)(b), s. 23.</p>

    <p class="footnote"><a class="hlink" href="#ref61">61</a> Güçer (1964), s. 57.</p>

    <p class="footnote"><a class="hlink" href="#ref62">62</a> Faroqhi (1984), s. 57.</p>

    <p class="footnote"><a class="hlink" href="#ref63">63</a> Veinstein (1983) sorunu tımar sahibinin bakış açısından aydınlatıyor.</p>

    <p class="footnote"><a class="hlink" href="#ref64">64</a> Akdağ (1963), s. 44-47.</p>

    <p class="footnote"><a class="hlink" href="#ref65">65</a> Faroqhi (1984), s. 270.</p>

    <p class="footnote"><a class="hlink" href="#ref66">66</a> Anadolu’ya gelen göçebelerin yerleşimleri için krş. de Planhol (1968), s. 226-228.</p>

    <p class="footnote"><a class="hlink" href="#ref67">67</a> İnalcık (1980), s. 288.</p>

    <p class="footnote"><a class="hlink" href="#ref68">68</a> Kunt (1981), s. 54 vd.</p>

    <p class="footnote"><a class="hlink" href="#ref69">69</a> İnalcık (1974).</p>

    <p class="footnote"><a class="hlink" href="#ref70">70</a> Akdağ (1963), s. 214-215.</p>

    <p class="footnote"><a class="hlink" href="#ref71">71</a> İnalcık (1980), s. 300 vd.</p>

    <p class="footnote"><a class="hlink" href="#ref72">72</a> Akdağ (1963), s. 198, 221; Griswold (1983), s. 24-59.</p>

    <p class="footnote"><a class="hlink" href="#ref73">73</a> Adanır (1982).</p>

    <p class="footnote"><a class="hlink" href="#ref74">74</a> Faroqhi (1984), s. 271.</p>

    <p class="footnote"><a class="hlink" href="#ref75">75</a> İnalcık (yeni basım 1985), McGowan (1981), s. 155 vd.</p>

    <p class="footnote"><a class="hlink" href="#ref76">76</a> McGowan (1981), s. 56 vd.</p>

    <p class="footnote"><a class="hlink" href="#ref77">77</a> <i>age,</i> s. 73.</p>

    <p class="footnote"><a class="hlink" href="#ref78">78</a> Stoianovich (1960), McGowan (1981), s. 62-67.</p>

    <p class="footnote"><a class="hlink" href="#ref79">79</a> Sanır (1949), s. 168; Braudel (1979), c. 1, s. 423-428.</p>

    <p class="footnote"><a class="hlink" href="#ref80">80</a> İnalcık (1973), s. 68-69.</p>

    <p class="footnote"><a class="hlink" href="#ref81">81</a> Akdağ (1963), s. 150 vd; Faroqhi (1992), s. 30.</p>

    <p class="footnote"><a class="hlink" href="#ref82">82</a> İnalcık (1980).</p>

    <p class="footnote"><a class="hlink" href="#ref83">83</a> Necipoğlu (1986)(b), Cafer Çelebi, Crane çevirisi (1987), s. 67.</p>

    <p class="footnote"><a class="hlink" href="#ref84">84</a> Büyük camilerin yenilenmesi için de bu tür bir izin gerekiyordu. (Machiel Kiel’e verdiği bu bilgiden ötürü teşekkür ederim.) Problematiğin bütünü için krş. Kiel (1985).</p>
  </div>
</body>
</html>
