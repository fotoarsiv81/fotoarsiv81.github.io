<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter0">ON ÜÇÜNCÜ BÖLÜM<br />
  <img alt="sep" class="middle" src="../Images/Header_Cizgi.jpg" /><br />
  ALAFRANGA, TOPLUM ELEŞTİRİSİ VE DOMATESLER<br />
  OSMANLI ÜST TABAKA KÜLTÜRÜNDE DEĞİŞİM (1840-1914)</h1>

  <p class="nonindent">Osmanlı tarihinin en iyi araştırıldığı dönem 19. yüzyıldır; bu, kültür tarihi alanı için de geçerlidir. İncelediğimiz zaman diliminde daha önceki yüzyıllarda da kabul gören bazı sanatlar, özellikle hayal oyunu ve tuluat özel bir önem kazanmıştır. Osmanlı eliti, bazen de bağımsız çalışan zanaatkarlar, roman ve fotoğrafçılık gibi yazınsal ve görsel ifadenin yeni biçimlerini ülkelerine yerleştirmeye ve kabul ettirmeye çalışmışlardır. Bu gelişmenin tüm ayrıntılarını bir bölümde vermek mümkün değil, bu yüzden bu kitabın ana bölümünde değindiğimiz alanlara ağırlık vereceğiz: kentlerin oluşumu ve mimarisi, gündelik yaşamda görsel ve yazınsal oluşumlar, yeme-içme sanatı. 19. yüzyıldaki yoğun değişimler bu sınırlı alanda ancak kısmen ele alınabilir. Yine de asıl sorun burada ortaya çıkmaktadır: Osmanlı yöneticileri aslında imparatorluğu ayakta tutabilmek için Avrupa’dan gelen kültürel yeniliklere izin verdiyse de, bu siyasi motif, birçok kadın ya da erkek yazar, fotoğrafçı, tiyatrocu veya eleştirmene sadece koşullu olarak hitap etmişti. Eleştirmenler, daha çok yeni bir mesleği bir yenilik ve macera heyecanıyla uygulama amacındaydılar ve yaşamdan da tat alıyorlardı. Kuşkusuz, ilk dönemlerdeki Osmanlı yeni-mutlakıyetçiliği gibi -yeni oluşmuş olsa da- kutsal geleneklere karşı yeterli saygıyı göstermedikleri için suçlanmışlardı. Ortaya çıkan çatışma ve anlaşmalar bu bölümde sık sık dile getirilecektir.</p>

  <p class="indent">O vakitlerde “Avrupa’nın hasta adamı” olarak tanımlanan Osmanlı İmparatorluğu, Napoleon savaşlarının sona ermesiyle (1815) başlayan ve bir yüzyıl süren süreç içinde, hızla çöküş devresini yaşamaya başlamıştı. Habsburg İmparatorluğu gibi Osmanlı devleti de, Batı Avrupayı örnek alarak birer ulusal devlet kurmak isteyen bazı tâbi halkların seçkin kesimlerinin saldırısına uğradı; Avusturya-Macaristan gibi Osmanlı İmparatorluğu da bugün artık bazı kesimlerde, özellikle Araplar arasında belli bir nostaljik anlam taşımaktadır.<sup><a class="hlink" href="#not1" id="ref1">1</a></sup> Ayrıca Balkanlar’da Osmanlı-sonrası devletlerin oluşumu, büyük Avrupa devletlerinin kendilerine bağlı devletler yaratmak istemelerinden dolayı karmaşık bir süreç geçirmişti. Bu “düvel-i muazzama” önce İngiltere, Rusya ve Fransa’ydı; 19. yüzyılın sonuna doğru aralarına Alman İmparatorluğu ve Avusturya-Macaristan da katıldı.<sup><a class="hlink" href="#not2" id="ref2">2</a></sup> Osmanlı İmparatorluğu’nun topraklarını kaybettiği her savaştan sonra, Avrupa’nın büyük devletleri arasında bölme planları yapılmıştı. Fakat bu planlar, büyük devletlerin birbirleriyle çekişmesi ve Osmanlı yönetiminin hâlâ önemli siyasi imkânlara sahip olması nedeniyle gerçekleşmemişti.</p>

  <p class="indent">19. yüzyılda Osmanlı İmparatorluğu Avrupalı devletlerin hâkim olduğu dünya ekonomisine ekonomik açıdan her gün biraz daha bağımlı olmaya başlamıştı. Serbest ticaret sözleşmeleri ve kapitülasyonlar Osmanlı İmparatorluğu’nun kendi sanayiini korumasını engellemişti. 1875’den sonra Osmanlı yönetimi borçlarını artık ödeyemeyince Avrupa denetimi güçlendirilmişti. Devlet ekonomisinin çöküşünün sebepleri arasında, ordunun ve ulaşımın modernleşmesi için yapılan harcamalar vardır, fakat uzun vadede bakıldığında, eşit olmayan antlaşmalar sonucu kaybedilen kaynaklar ve kazanç getiren bölgelerin özerk olmaları ön plana çıkmaktadır.<sup><a class="hlink" href="#not3" id="ref3">3</a></sup></p>

  <p class="indent">Osmanlı seçkinleri, bazı Avrupalı devletlerle ittifaklar kurarak bu krizin etkilerine karşı koymaya çalışmış, duruma göre de ortaklarını değiştirmişlerdi. 19. yüzyılın başında İngiltere en güvenilir müttefikti, ama Yunan bağımsızlık savaşını desteklemesi, yeni bir müttefik arama ihtiyacını doğurmuştu. Genel olarak Rusya, Çarlık rejiminin Balkanlar’a ve Akdeniz’e yayılma politikası nedeniyle en tehlikeli düşmandı. Alman İmparatorluğu’nun kurulmasından sonra, Osmanlı devletinin daha önceleri Prusya ile yürüttüğü askeri ilişkiler daha da yakınlaştı. 19. yüzyılın sonuna doğru Alman şirketleri, Bağdat demiryolunun finansmanı gibi işlerde İngiliz ve Fransız şirketleriyle belirgin bir rekabete girmişti.<sup><a class="hlink" href="#not4" id="ref4">4</a></sup> Bu durum, Jöntürk hükümetinin 1914 yılında Birinci Dünya Savaşı’na, neden İttifak Devletleri’nin karşısında ve Almanların tarafında katıldığını açıklamaktadır.</p>

  <h2 class="section sigil_not_in_toc">Üst Tabaka Tecrübe Kazanıyor</h2>

  <p class="nonindent">Osmanlının Avrupa’yla ittifak girişimleri iç politikada da önemli olaylara sebep olmuştu. 1839’da Gülhane Hatt-ı Hümayunu ilan edildi. Bu fermanla Sultan Abdülmecid (hd. 1839-1861) din farkı gözetilmeden bütün Osmanlı tebaasının can, mal, ırz ve namusunun korunacağını beyan etti. Bu somut koşullar altında, her şeyden önce imparatorluk topraklarında şu ya da bu şekilde barış içinde birlikte yaşayan bütün dini toplulukların özel hak ve yükümlülükleri kalkıyordu.<sup><a class="hlink" href="#not5" id="ref5">5</a></sup> Gayrimüslimlerin ödediği cizye de kaldırılmıştı. II. Mahmud’un kanlı bir çatışma sonucu imha ettiği yeniçerilerin (1826) yerine kurulan orduya gayrimüslimler de kabul edilmeye başlanmış, ayrıca, ilkede de olsa bürokraside yer alma hakkına sahip olmuşlardır.<sup><a class="hlink" href="#not6" id="ref6">6</a></sup> Fakat birçok gayrimüslim askerlik görevini yapmamayı tercih etti. Kuşkusuz birçok Müslüman tebaa da askerlik yapmayı istemiyordu. Ancak, askere alınmama imkânı sadece gayrimüslimlere özel bir vergi karşılığında verilmişti. Osmanlı yönetiminin gayrimüslimlere bu hakkı sağlamış olmasının nedeni, örneğin Balkan Savaşı’nda Hıristiyanların sadakatine güvenememesiydi.</p>

  <p class="indent">Osmanlı üst tabakası için Tanzimat, “kul” olmaktan kurtulma anlamını taşımaktaydı. Oysa daha önce II. Mahmud, merkezi yönetimi yeniden güçlendirerek tehlikeli bulduğu vali ve paşaları astırmış, mal ve mülklerine el koymuştu. Bilindiği gibi çok sayıda yeniçeriyi de öldürtmüştü. Ancak, Tanzimat’ın getirdiği yenilikler II. Mahmud’un yeni mutlakıyetçiliğini ortadan kaldırmamıştı. Tersine, II. Abdülhamid otuz yılı aşkın bir süre (1876-1909) imparatorluğu otokratik rejimle yönetmiş, üst tabakayı tutuklayarak, sürgüne göndererek ve rüşvet vererek boyun eğdirmek istedi. Gerçi 1884’te Meşrutiyet sadrazamı Midhat Paşa Taif'e sürgüne gönderildi ve öldürüldü. Ama siyasi hayatta seçkinlerin öldürülmesi yine de istisnai bir durumdu.<sup><a class="hlink" href="#not7" id="ref7">7</a></sup></p>

  <p class="indent">1839’dan Abdülhamid’in 1876’da ilan edilen Meşrutiyet’i kaldırması ve dizginleri eline almasına kadar, Osmanlı devlet mekanizması padişah tarafından değil Fransızları örnek alan sadrazamlar tarafından epeyce otokratik tarzda yönetilmiştir. “Genç Osmanlı” yazar Namık Kemal (19. yüzyılda ortaya çıkan “genç Almanlar” ve diğer “genç” muhalefet hareketleri ile olan analojiye dikkat ediniz) yeniçerilerin ortadan kaldırılmasıyla birlikte iç denetim mekanizmasının da ortadan kalktığını, yeni merkeziyetçi devlet yapısının da bu mekanizmanın yerini dolduramadığını belirtmiştir.<sup><a class="hlink" href="#not8" id="ref8">8</a></sup></p>

  <p class="indent">Gerçekten de memnuniyetsizlik, askerlik görevi, kaybedilen savaşlar, yabancı devletlerin imparatorluğun iç işlerine karışması, imparatorluktan kopan bölgelerden gelen mülteciler, İstanbul’da seyrek de olsa “aşağıdakilerin” ayaklanmalarına yol açmıştı. Büyük ayaklanmalar arasında en bilinen örnek, 1908’de asker ve bürokratların baskısıyla 1876 Kanun-ı Esasisini yeniden yürürlüğe sokmak zorunda kalan Abdülhamid’in 1909’da iktidarı tekrar eline geçirmesini sağlayan isyandır. Bu ayaklanmanın amacı, kültürel açıdan yabancı diye bakılan bir bürokrasiye karşı padişahın gücünü devam ettirmek ve yazılı olmasa da hükümdar ile halk arasında kabul edilen “sosyal sözleşme”ye yeniden geçerlilik kazandırmaktı.<sup><a class="hlink" href="#not9" id="ref9">9</a></sup> Bu tür ayaklanmaların seyrek olması, kuşkusuz önce, yeniçeriler ortadan kaldırılınca İstanbul’daki alt tabakanın güçsüz kalmış olmasıyla açıklanabilir.<sup><a class="hlink" href="#not10" id="ref10">10</a></sup></p>

  <p class="indent">Alternatif bir yönetim tabakası oluşturabilecek nitelikte olan ulema bu konuda birlikte hareket edemiyordu. İlmiye hiyerarşisinin tepesindekiler belirgin bir aristokrasi oluşturmuşlardı, ama bu dönemde dini vakıfların de facto kamulaştırılmasıyla güçleri iyice sınırlanmıştı.<sup><a class="hlink" href="#not11" id="ref11">11</a></sup> Zaten 18. yüzyıldan itibaren halkla pek ilişkileri kalmamıştı. Çoğu, merkezi yönetimdeki asker ve bürokratlar gibi, imparatorluğun çöküşünü ancak radikal bir değişimle engelleyebilecekleri görüşündeydiler. Ama bu görüş, ilmiye hiyerarşisinin alt tabakasından destek almıyordu.</p>

  <p class="indent">Sultan Abdülhamid muhalefetin tarafsız kalmasını sağlamak için yeni-mutlakıyetçi rejimini dini bir söylemle meşrulaştırmıştı. Şer’i mahkemelerde 19. yüzyılın sonunda artık davalar devlet hukukuna göre karara bağlanmaya başladığından, ulemanın politikayı etkileyebilme olasılığı zaten sınırlanmıştı. Öte yandan rejimin dini doğrultusu Abdülhamid’in teknik yeniliklere olan ilgisini, özellikle kendi iktidarının meşrulaştırılmasına yarayanları kısıtlamamıştı. Bu kategoriye özellikle tren yolları, telgraf hattı ve fotoğrafçılık giriyordu. Dindarlık ve teknik gelişmeye olan ilgiden oluşan bu kombinasyon, bugün bile birçok Türk muhafazakârının önemli bir özelliğidir. Abdiilhamid’in bu kesimlerde popülaritesininin artması, büyük oranda bu kombinasyona bağlı olmuştur.<sup><a class="hlink" href="#not12" id="ref12">12</a></sup></p>

  <h2 class="section sigil_not_in_toc">Yabancı Bir Kültürün Benimsenmesi ve Osmanlı’nın Aydınlanma Çağı</h2>

  <p class="nonindent">Osmanlı üst tabakasının yaşamlarının birçok cephesinde Avrupai biçimleri aynen benimseme kararını alması, kaybedilen savaşların doğurduğu güvensizlik ortamıyla açıklanabilir.<sup><a class="hlink" href="#not13" id="ref13">13</a></sup> Padişah ve aydınlar bu Avrupai biçimleri Osmanlı kültürüne katmakla, o dönemde gelişmede pay sahibi olmayı ve en azından imparatorluğun bir bölümünü kurtarmayı ümit ediyorlardı. Avrupa romanı, tiyatrosu veya yaşam tarzının aktarılmasıyla uğraşan yazar, gazeteci ve politikacılar da aynı düşüncedeydiler. Namık Kemal, en ünlü eserlerinden birinde genç bir kadının erkek kıyafetine bürünerek kuşatma altındaki Silistre’nin savunulmasında gösterdiği kahramanlığı övmüştü.<sup><a class="hlink" href="#not14" id="ref14">14</a></sup></p>

  <p class="indent">Ancak siyasi elitin bu söylemini abartmamak gerekir. Genç züppeler ve gösterişli yaşam biçimleri üzerine yazılmış hicivlerin gösterdiği gibi, Avrupai biçimlerin denenmesi bazen sadece yüzeysel bir oyun haline gelebiliyordu.<sup><a class="hlink" href="#not15" id="ref15">15</a></sup> Ama bu arada, bir kültürdeki değişikliklerin kabul edilmesinde yabancı kültürden alınanların yardımı olabileceğini söylememiz gerekir.<sup><a class="hlink" href="#not16" id="ref16">16</a></sup> Bu kitapta ele aldığımız, 17. yüzyılın ikinci yarısından sonra oluşan “özel yaşam kültürü” ışığından bakıldığında, Osmanlı İmparatorluğu’nun son dönemlerinde meydana gelen kültürel değişikliklerin özgün çıkış noktalarını, altını çizerek belirtmekte fayda vardır. 19. yüzyılda seçkin kültürde meydana gelen değişiklikleri, aydınlanmanın doğurduğu, ancak koşullar gereği sınırlı kalan sonuçlar olarak değerlendirmek hatalı olmaz.<sup><a class="hlink" href="#not17" id="ref17">17</a></sup> Hatta ben, Osmanlı İmparatorluğu’nun son yüzyılında kaybedilen savaşları, kültür değişiminin bir taraftan sebebi olarak, diğer taraftan da önemli bir engeli olarak değerlendiriyorum. Çünkü, bu savaşlar ve sonucunda Avrupa medyasında “hasta adam”ın açıkça aşağılanması, Avrupa kültürünü benimsemeye hazır kimi seçkinlerin canını sıkıyordu.<sup><a class="hlink" href="#not18" id="ref18">18</a></sup></p>

  <p class="indent">Tanzimat dönemi ve Sultan II. Abdülhamid devri siyasetçi ve aydınları, yabancı bir kültüre teslim olarak halktan soyutlanmışlardı. Bu olgu günümüzde de göze çarpmaktadır. Bu soyutlanma mutlaklaştırılmaz, fakat üst tabakanın bazı kesimlerinin siyasi gruplarla ittifak kurmasını engellemiştir. Ulusallaşmanın ve daha sonra demokrasi idealinin ön planda olduğu bir dönemde özellikle yazarların soyutlanmış olması, büyük bir ahlaki kusur olarak değerlendiriliyordu. Birçok aydın yaşadıkları bu çelişkiyi eserlerinde konu olarak ele almıştır. Mimari, tiyatro ve edebiyatta sık sık ikili bir çabayla karşı karşıya geleceğiz: Bir taraftan mimarın veya yazarın getirdiği kültürel yeniliğe önem veriliyordu. Yeni araştırmaların ortaya çıkardığına göre özgünlük Avrupa’nın klasik ve romantik sanat geleneğinde olduğu kadar Osmanlıda da değerliydi. 18. yüzyılın sonunda, Avrupa sanat geleneğinin etkisinde kalmadan yazan Şeyh Galip, tasavvuf felsefesinin öğelerini kullanarak şiirde özgün, benzersiz bir dil kurmayı denemişti.<sup><a class="hlink" href="#not19" id="ref19">19</a></sup></p>

  <p class="indent">Öte yandan, Şeyh Galib’den farklı olarak 19. yüzyıl aydınları edebiyatın sosyal ve aydınlatıcı işlevini ön plana çıkarmaya uğraşıyorlardı. Aydınlar başkentteki orta ve üst tabakanın mümkün olduğunca büyük bir bölümüne hitap edebilmek için, mevcut gelenekleri uyarlayıp baskın zevklerle uzlaştırmaya hazırlardı. Her şeyden önce roman veya tiyatro gibi yeni türleri kullanmaktaki amaç çoğu zaman edebiyat yapmak değil, çok eşliliğin kaldırılması veya her iki eşin de rızasıyla yapılan evlilik gibi yeni konulara geçerlik kazandırmaktı. Ancak, didaktik öğelerin böyle taraflı vurgulanışı olumsuz sonuçlar doğurmuştur: Günümüzde, 19. yüzyılın ikinci yarısında yazılan romanların ve tiyatro eserlerinin çok azı okur ve seyircilere hitap edebilmektedir.<sup><a class="hlink" href="#not20" id="ref20">20</a></sup></p>

  <h2 class="section sigil_not_in_toc">Laikleşme Sorunları</h2>

  <p class="nonindent">19. yüzyılda Osmanlı padişahları ve siyasi elitin yaşam biçimini değiştirme çabaları, az ya da çok siyaseti dinden ayırma denemesiyle paralel gelişmiştir.<sup><a class="hlink" href="#not21" id="ref21">21</a></sup> Bu dönemde hiçbir padişah ateist veya liberal düşünceli değildi. Yazar Beşir Fuad, yüzyılın sonuna doğru ateist olduğunu açıkladığı ve bu düşüncesini intihar ederek somutlaştırdığı için bugüne dek bazı çevrelerde göz ardı edilmiştir.<sup><a class="hlink" href="#not22" id="ref22">22</a></sup> Dini olduğu gibi kabul etme ve tartışmaya kapalı görme eğilimi, 17. yüzyıldan beri, belki daha önce bile vardı. Bu eğilim, özellikle, medreselerde eğitim görmeyip çıraklıktan yetişmiş bürokratlar arasında yaygındı. Bu çevrelerde inanç sahibi olmanın olumsuz çağrışımları vardı. Örneğin, tarihçi, coğrafyacı ve bibliyografya yazarı Kâtip Çelebi (ö. 1657), “Kadızadeliler” diye bilinen ulema ile karşıtları olan dervişler arasında süregiden tartışmayı, bir cehalet ve kendini bilmezlik işareti diye nitelendirerek şiddetle eleştirmişti.<sup><a class="hlink" href="#not23" id="ref23">23</a></sup></p>

  <p class="indent">Özellikle Sultan II. Mahmud tarafından hızlandırılan laikleşme eğilimi, aslında önemli nedenlere dayanmaktaydı. Asıl amaç, orduyu finanse edecek parayı bulmaktı; bu nedenle, 18. yüzyılda başlayan vakıfları devlet denetimi altına alma denemeleri artık yoğunlaştırılmıştı.<sup><a class="hlink" href="#not24" id="ref24">24</a></sup> Nitekim 1826’dan sonra vakıflar özel bir nezarete bağlanarak kamulaştırılmıştı. Bu durum, o güne dek vakıf idaresinden önemli gelirleri olan ulema ve özellikle ileri gelenlerin siyasi nüfuzunun iyice azalmasına sebep oldu. Bir yandan medreseler devletin denetimine sokulurken, diğer yandan yeni kurulan teknik okulların yararına bu dini okullar bilinçli bir tavırla ihmal edildi. Bu nedenle entelektüel iddiası olan ulema başka eğitim alanları seçmek zorunda kaldı.<sup><a class="hlink" href="#not25" id="ref25">25</a></sup> Günümüzde Türkiye’de dine ilgi duyan entelektüel sayısının az olmasında, II. Mahmud’un ve ardıllarının aldıkları bu kararın epeyce rolü vardır.<sup><a class="hlink" href="#not26" id="ref26">26</a></sup></p>

  <p class="indent">İlk bakışta II. Abdülhamid döneminde bu gelişmenin durdurulduğunu düşünmek mümkün, çünkü bu dönemde hükümdarın dini meşruiyeti ön plandaydı. Osmanlı padişahının tüm Müslümanların halifesi olması, özellikle imparatorluk dışındaki, Avrupa’nın sömürgelerindeki Müslümanların gözünde vurgulanıyordu.<sup><a class="hlink" href="#not27" id="ref27">27</a></sup> Hindistan’da Osmanlı padişahının bu imajı siyasi olarak da önem kazanmıştı; nitekim Osmanlı halifesine Hintli Müslümanların gösterdiği bu ilgi, Atatürk’ün 1924 yılında bu kurumu lağvetmesine yol açtı.<sup><a class="hlink" href="#not28" id="ref28">28</a></sup> Öte yandan devlet kadrolarına teknik ve idari uzman hazırlayan din dışı okulların kurulması, Abdülhamid döneminde de devam etti. Özellikle askeri okullar, laikleşme sürecinde önemli bir işlev üstlendiler. Örneğin, ortaçağ arkeolojisinde öncü olan ve tarihi eserlerin korunması sağlayan Rifat Osman Bey (1874-1933), askeri doktordu; daha önce de kendisinden bahsettiğimiz Beşir Fuad ise edebiyata atılmadan önce subay olarak başarılı yıllar geçirmişti.<sup><a class="hlink" href="#not29" id="ref29">29</a></sup></p>

  <p class="indent">Ancak sanat alanında olduğu gibi laikleşme sürecinde de gerginlikler yaşandı. Bir yandan sürekli artan sayıda entelektüel, cuma namazına gitmek veya oruç tutmak gibi dini görevlerden uzaklaşmaya başlamışlardı; diğer yandan ise dinin önemli bir rol aldığı kültür ortamlarında “halka yakın olmayı” istiyorlardı. Bu çatışma özellikle 1930-1970 yılları arasında yazılan romanlarda yansımıştır. Ancak doğuşu daha önceye dayanır; 19. yüzyılın sonlarındaki çelişkili ve çok sınırlı laikleşme çabalarının sonucunda ortaya çıkmıştır.<sup><a class="hlink" href="#not30" id="ref30">30</a></sup></p>

  <h2 class="section sigil_not_in_toc">Mimarlık ve Kent Planması</h2>

  <p class="nonindent">Avrupa motiflerinin sanata ve gündelik yaşama kısmen uyarlanması ve laikleşme çalışmalarından doğan gerginlikler, şehir planlamasına da yansıdı.<sup><a class="hlink" href="#not31" id="ref31">31</a></sup> Buna bağlı olarak yeni-mutlakıyetçiliğin izlerini taşıyan Osmanlı egemenlik ideolojisini binalarda, caddelerde ve meydanlarda görüntüleme çabası ortaya çıktı. Bu dönemin bazı istisnalar dışında üst tabaka üyeleri ile Sultan Abdülmecid, Abdülaziz ve II. Abdülhamid, özellikle başkentin yeni bir çehre kazanması gerektiği görüşünü savundular. Bu şekilde, en azından İstanbul’un ekonomik açıdan zengin bölgeleri “uygarlığın gelişmelerine” kavuşabilecekti. Aslında bu ifadenin vurgulamak istediği, Avrupa basınının iddiasının aksine Osmanlı devletinin eski, çökmekte olan bir imparatorluk olmadığı, hatta modern, dinamik bir devlete dönüştüğüydü. Kentsel örnek olarak, birçok Osmanlı bürokratının öğrencilik döneminde veya elçilikte çalışırken gördüğü Haussman dönemi Paris’i alınmaktaydı.</p>

  <p class="indent">Eski İstanbul’un dar sokaklarını arabaların geçebilmesi için genişletmek bir yandan egemen ideolojinin başlıca motifiydi, diğer yandan da önemli bir ihtiyaca cevap veriyordu. Bu tür yolların yapımı, insanın kendini gösterebilmesini de sağlıyordu, çünkü özellikle kadınlar için arabaya binmek, yüksek statünün önemli bir göstergesiydi. İçindekiler görülmese de bir grup kadını taşıyan son derece gösterişli bir araba, Avrupalı fotoğrafçıların ve müşterilerinin en çok rağbet ettiği resimlerdi. 19. yüzyıl sonlarının sanatsal açıdan başarılı bir romanın adı da bu olguya dayanmaktaydı: <i>Araba Sevdası</i>.<sup><a class="hlink" href="#not32" id="ref32">32</a></sup> Edebiyatçı olmasa da iyi bir aileden gelen İstanbullu bir bürokratın 1901-1909 yılları arasında yazmış olduğu günlükte, arabanın, üst sınıf İstanbulluların yaşamlarında ne kadar önemli olduğunu görmek mümkündür: Arabayı satmak zorunda kalmak sosyal konumun çöküşünün işaretiydi.<sup><a class="hlink" href="#not33" id="ref33">33</a></sup> Diğer yandan Osmanlı İmparatorluğu’nun gelişme döneminde altın çağını yaşayan, 1900’lerde de tekrar aynı niteliği kazanan başkent, daha çok arabaya ihtiyaç duyuyordu. Kentin değişik semtlerinde yaşayan İstanbullular bu trafiğe kızıyorlardı ama taşıtlar olmadan gıda, odun ve diğer tüketim mallarına başka yollardan ulaşmak neredeyse imkânsızdı.</p>

  <p class="indent">Çok daha önemli bir konu yangınla mücadeleydi.<sup><a class="hlink" href="#not34" id="ref34">34</a></sup> Anıtlar hariç ahşap evlerden oluşan İstanbul’daki en büyük tehlike yangındı. Yangın, kent yaşamını tehdit eden en büyük unsurdu. Yangınlar evlerde yemek pişirirken, atölyelerde, bazen de kış aylarında odanın nemini alması için yakılan mangalın üzerine atılan tandır örtüsünün tutuşmasıyla meydana geliyordu. Artan nüfusla birlikte bu yangınlar çoğalmıştı; 1845’te çıkan Hocapaşa yangını bu eski semtin neredeyse tamamını yakmıştı.<sup><a class="hlink" href="#not35" id="ref35">35</a></sup> Geçmiş dönemlerde yangınları söndürme görevini yeniçeriler üstlenmişti. 19. yüzyılda bu görevi, basit tekerleklerle hareket eden hortumlarla su püskürten tulumbacılar devraldı. Tulumbacıların kısa bir süre sonra çok sevilen bir komediye konu olmaları dolayısıyla, pek de etkili olmadıkları anlaşılmaktadır. Ancak İstanbul’un eski semtlerinin daracık çıkmaz sokaklarının, çoğu zaman tulumbacıların zamanında yangın yerine ulaşmasını imkansız kıldığını söylemek gerek.</p>

  <p class="indent">Bu nedenle, 19. yüzyılda Osmanlı İmparatorluğu’nun seçkinleri yangına karşı önlem olarak çıkmaz sokakların ortadan kaldırılmasını ve caddelerin düzeltilmesini amaç edindiler. Aynı sebepten ahşap evlerin yapımı yasaklandı. Yangınların yayılmasını sadece kâgir binalar gerçek anlamda engelliyordu. Öte yandan maddi imkânı olmayanlar kâgir inşaat için gerekli malzemeleri alamıyorlardı, bu yüzden Osmanlı yönetimi kâgir bina yapımını sadece “değerli” caddelerde zorunlu tutmakla yetindi. Diğer sokaklarda ise evlerin arasına yangın duvarları yaptırttı. Ayrıca 19. yüzyılda çıkan yangınlar, caddelerin genişletilebilmesini sağladı. Bir bölgede ondan fazla ev yandıysa, 1882’de çıkartılan bir yasaya göre bu bölge yeniden parselleniyordu; mal sahipleri ise caddenin genişletilmesi için arsalarının bir bölümünden feragat etmek zorunda kalabiliyorlardı. Bu düzenleme 1841 yılında çıkartılan bir Fransız yasası örnek alınarak yapılmıştı. Bu arada belirtmek gerekir: Osmanlı yasaları aynı konudaki İtalya ve Prusya yasalarından daha eskidir.<sup><a class="hlink" href="#not36" id="ref36">36</a></sup></p>

  <p class="indent">Kentin yenilenmesi için yapılan projeler, yeni bir yönetim yapısı gerektiriyordu. 19. yüzyıldan önce vilayetlerde zamanının çoğunu bugün belediyenin yapacağı işlerle uğraşarak harcayan kadıyı görüyoruz. İstanbul’da ise sadrazam başta olmak üzere şehir işlerinden sorumlu görevliler bu tür belediye işleriyle uğraşmıştı. Fakat bu işlerde uzman olan ve üst tabakadan kent sakinlerinin katılımını sağlayabilecek özel bir belediye meclisi yoktu. 1857 yılından sonra Osmanlı bürokrasisi bu tür meclisleri denemeye başladı.<sup><a class="hlink" href="#not37" id="ref37">37</a></sup> Bu tarihlerde padişah ve nazırlar, Pera’da yaşayan Avrupalıların baskısını ciddiye almak zorunda kalarak, Altıncı Daire-i Belediye diye adlandırılan bölgede, yol yapımı ve ışıklandırma gibi modern şehir hizmetleri sunmaya başladılar. Gerekli finansmanın sağlanması amacıyla, zengin Avrupalılar belediye yönetimine alındı. Altıncı Daire’nin çalışmaları, 1857-1877 arasında gayet canlıydı; bu arada tabii ki üyelerin özel çıkarları ön planda tutulmuştu. 1870’de Altıncı Daire, İstanbul’da türünün ilk örneği olan kendi belediye binasına kavuşmuştu; bina bankaların bulunduğu bölgeye çok yakındı. Bugün hâlâ kalabalık Şişhane meydanının arka cephesine hâkimdir.<sup><a class="hlink" href="#not38" id="ref38">38</a></sup></p>

  <p class="indent">Galata’daki bankalar bölgesinin imarında büyük banka sahiplerinin sözü büyük önem taşımaktaydı. Bir bankacı ailesi olan Kamondolar’a ait arşiv kısa süre önce incelenmiştir.<sup><a class="hlink" href="#not39" id="ref39">39</a></sup> Kamondolar kuşaklar boyunca İstanbul’da yaşamış köklü bir Yahudi ailesiydi. Bankacı, sanat koleksiyoncusu, bilim ve sanatın koruyucusuydular. Aile 1869’da Paris’e yerleşmiş, ama uzun yıllar Galata’daki mülklerini ellerinde tutmuşlardır. Kamondolar büyük olasılıkla Paris’in fınans çevresini örnek alarak Galata bölgesinde birçok iş hanı yaptırmışlardı. 19. yüzyıl sonu Levanten/eklektik tarzdaki Kamondo binaları ve diğer hanlar son döneme kadar pek ilgi çekmemiş, hatta bir çoğu yakılıp yıktırılmıştır. Lübnanlı Prens Said Naum Duhani’nin 1946’da yazdığı Pera-Galata’nın eski evleri hakkındaki Fransızca monografi yayımlandığında fazla ilgi çekmemişti. 1982’de yayımlanan Türkçe çevirisi ise büyük başarı kazanmış, Pera nostalji kültürünün oluşmasına büyük katkısı olmuştur.<sup><a class="hlink" href="#not40" id="ref40">40</a></sup></p>

  <p class="indent">1900’lerde, zengin gayrimüslim Osmanlıların, gezmeye gelen Avrupalıların ve her geçen gün sayısı artan üst tabakadan Müslümanların buluştukları Grand Rue de Pera’ya (bugünkü İstiklal Caddesi) dükkânlar, tiyatrolar ve kafeler dizilmeye başlamıştı. Buraya gelen zengin Müslümanlar genelde erkeklerdi; öte yandan bazı tiyatrolarda, özellikle kadın izleyiciler için kafes arkasında localar yapılıyor ya da sadece kadınlar için gösteriler düzenleniyordu. Yine 19. yüzyılın sonlarında bu caddeye yerleşen yabancı moda salonlarına uğramak da gündelik yaşamın bir parçası olmuştu.<sup><a class="hlink" href="#not41" id="ref41">41</a></sup></p>

  <p class="indent">Bu dönemde zengin Müslüman aileler şehrin kuzey sınırında yeni oluşmakta olan Şişli’deki yeni apartman dairelerine taşınmaya başlamışlardı. 20. yüzyılın ortalarında ise, Şişli bir alışveriş merkezi olarak ün salacaktı. Bu taşınmaların en önemli nedeni, aydınlatılan caddeler ve alışveriş merkezleri gibi yeni sunulan hizmetlerdi. Hanımların yaşamlarında yeni bir hareket alanı açılmıştı, o dönemin Avrupa’sında olduğu gibi İstanbul’un yeni bölgeleri de özellikle hali vakti iyi olan hanımlara çekinmeden kendilerini toplum içinde gösterebilecekleri imkânlar sağlamıştı.<sup><a class="hlink" href="#not42" id="ref42">42</a></sup> Yazları Adaların “modern” taze havası ve bazı Boğaz köyleri de benzer imkânlar sunuyordu.<sup><a class="hlink" href="#not43" id="ref43">43</a></sup> 20. yüzyılda ise Beyoğlu ve daha sonraları Ankara pastaneleri ailelerin ve kadınların gidebileceği merkezlere dönüştü.</p>

  <p class="indent">Taşra vilayetlerinde ise, çağın değişmesi gerektiğini gerçekten düşünen paşalar, en büyük inşaat projelerini Bursa’da gerçekleştirdiler. Örneğin 1863-64 ve 1879-82’de valilik yapan Ahmed Vefik Paşa (1823-1891), hâlâ Bıırsa’nın merkezini oluşturan çarşı yollarını yaptırmıştır.<sup><a class="hlink" href="#not44" id="ref44">44</a></sup> Ahmed Vefik Paşa çalışmalarında diğer paşalara göre son derece titiz davranmıştı; oysa İstanbul’da Çemberlitaş’ta hâlâ görülebilen, bir cephesi vahşice kesilmiş bir hamam ve ortasından bölünen Ali Paşa Medresesi, Ahmed Vefik Paşa’dan birkaç yıl önce girişilen Divanyolu’nu genişletme çalışmalarının tatsız birer anısıdır. Ahmed Vefik Paşa ise yeni bir cadde açtırırken Bursa’daki Yürüyen Dede Türbesi’ni, kentin tarihi görünümünü bozmamak için başka bir yere taşıtmıştır. Hâlâ var olan bir tiyatro yaptırtmış, oyun çalışmalarını büyük bir ilgiyle izlemiştir. Moliere’in birçok eserini bizzat çevirmiş, oynanmasını sağlamış, bir de büyük Osmanlıca sözlük hazırlamıştır. Ancak kentte birçok da düşman kazandığından, bu kültürel faaliyetler, sonunda onun Bursa’daki görevinden geri çağrılmasına sebep olmuştur. İstanbul’da da, Bursa’nın gelirlerini devletin boşalan hazinesine vereceğine kültür ve mimari işlere ayırdığı için suçlanmıştır.</p>

  <p class="indent">Bir yandan Avrupa’nın büyük kentlerinde diğer yandan Tunus gibi sömürge merkezlerinde inşa edilen yapılar aynı dönemin Osmanlı yapılarıyla karşılaştırıldığında, ilk göze çarpan Osmanlı yapılarının mütevazılığı olacaktır.<sup><a class="hlink" href="#not45" id="ref45">45</a></sup> Sebebi, Osmanlı İmparatorluğu’nun son döneminde kaynakların sınırlı olmasıdır. Bu sınırlı para o dönemde İstanbul’da sayısı her gün artan Avrupalıların ve Osmanlı üst tabakasının oturdukları semtlere akıtılmıştı. Ama 19. yüzyılın ikinci yarısında çekilmiş fotoğraflarda görülebileceği gibi, siyasi baskı yapılamayan Altıncı Daire’nin sokaklarında bile, uzun süre pek az yenileme çalışması olmuştur.</p>

  <p class="indent">Öte yandan, İstanbul’da, sömürge kentlerinde görülen, kentin bir bölümünün Avrupai tarzda, diğer bölümünün ise az çok ihmal edilmiş bir eski kent olması gibi bir zıtlık yoktur.<sup><a class="hlink" href="#not46" id="ref46">46</a></sup> Oysa Ankara’da, eski ve yeni kent arasındaki zıtlık, tarihi semtlerdeki caddelerin yenilendiği ve modern binaların kurulduğu İstanbul’a göre daha çok göze batmıştır. Hatta 19. yüzyılın sonuna doğru, günümüzde okul, işyeri ve müze olarak kullanılan binalardan anlaşılacağı gibi Kapalıçarşı civarında üst tabakadan birçok aile yaşamıştı. Babıâli civarında, yeni kurulmakta olan gazete ve matbaalar bölgesi yer almaktaydı. Birbirinden bağımsız gerçekleştirilen ve İstanbul’un yenilenmesini amaçlayan bu inşaat projeleri, Osmanlı İmparatorlıığu’nun son dönemine egemen olan karmaşık durumu yansıtıyordu; imparatorluk maddi ve siyasi açıdan bağımlıydı, ama üst tabaka, mimari alandaki değişim çalışmalarının denetimini elinde tutuyordu.</p>

  <h2 class="section sigil_not_in_toc">Görsel Kültürde Yeni Biçimler: Fotoğrafçılık ve Müzeler</h2>

  <p class="nonindent">19. yüzyıldan önce saraya ya da belirli tarikatlara mensup olmayan kent sakinleri, insan ve hayvan tasvirlerini sadece şenlikler çerçevesinde görme olanağına sahip olmuşlardı.<sup><a class="hlink" href="#not47" id="ref47">47</a></sup> Yüzyılın sonuna doğru fotoğraf ve karikatür, resmin hızla gündelik kültürün bir parçası olmasını sağlamıştır. Bu gelişme, kendini belli etmeden, ama son derece yoğun biçimde, laikleşme sürecini etkilemiştir. 1850’lerde Osmanlı İmparatorluğu’na giren fotoğraf sanatı, önceleri İstanbul’da yaşayan Avrupalıların (James Robertson, Guillaume Berggren) ve gayrimüslim azınlıkların, örneğin Basile Kargopoulos’un veya Abdullah Frères adıyla çalışan Aliksan biraderlerin ilgisini çekmiştir. Bu fotoğrafçıların müşterilerinin büyük bir bölümü Avrupalıydı.<sup><a class="hlink" href="#not48" id="ref48">48</a></sup> Müslümanlar arasında ise fotoğrafçılık önce askerler arasında yaygınlaşmış, böylece daha önce manzara resimlerinde yansıtılabilen askeri binalar kolayca kağıda geçirilebilmiştir.<sup><a class="hlink" href="#not49" id="ref49">49</a></sup> Ayrıca, büyük Osmanlı kentlerinde yaşayan erkek ve kadınlar, herkesçe seyredilmediği için dini açıdan bir sorun teşkil etmeyen insan resmine ulaşma imkânını da elde etmişlerdir. Örneğin Abdülhamid’in kızlarından biri, babasının uygun damat adaylarının fotoğraflarım önüne koyduğunu ve evleneceği kişiyi bu fotoğraflardan seçtiğini anılarında anlatmıştı.<sup><a class="hlink" href="#not50" id="ref50">50</a></sup></p>

  <p class="indent">Fotoğrafçının stüdyosunda toplum tarafından kabul gören kıyafetlerle ya da bayramlarda aile ortamında fotoğraflarını çektiren ilk Osmanlı erkek ve kadınlarının adlarını bilmiyoruz. Bu nedenle bu insanların hangi dine mensup olduklarını söylemek mümkün değildir.<sup><a class="hlink" href="#not51" id="ref51">51</a></sup> 19. yüzyılın son yirmi yılında ise iş yerinde grup halinde ya da üst tabakadan Müslüman Osmanlı ailelerinde aile fotoğrafları çektirmek olağan hale gelmişti.<sup><a class="hlink" href="#not52" id="ref52">52</a></sup> Bu tabakaya mensup hanımlar, özellikle de genç kuşaklar, örtünmeden ve Avrupa kıyafetleriyle poz veriyorlardı; hatta hanım sultanların da böyle fotoğrafları vardır. Bazı fotoğraflarda ise hanımlar piyano başında veya ellerinde kemanla görünmektedir.<sup><a class="hlink" href="#not53" id="ref53">53</a></sup></p>

  <p class="indent">Sultan Abdülhamid kendini fotoğrafçıların hamisi ilan etmişti; hatta bu dönemde faal olan nerdeyse tüm stüdyo fotoğrafçılarına resmi bir unvan ihsan edilmişti. Tabii, taşradaki makam sahiplerinin fotoğraflarla denetlenebilmesinin bu konuda önemli bir rol oynadığı tartışılamaz.</p>

  <p class="indent">Zira padişah fotoğraflara bakarak inşaat projelerinin kendisine bildirildiği şekilde yapıldığından emin olabiliyordu; o zamanki teknik, fotomontajla yanıltma imkânı vermiyordu. Ayrıca Abdülhamid’in hazırlattığı büyük albümler, Avrupa devletlerine ülkeyi tanıtma olanağını vermişti. Yüzyıl ortalarında, tarihi yapılar, pitoresk manzaralar, yolda çalışan zanaatkârlar, sokaktaki insanlar ve stüdyo portreleri üzerinde yoğunlaşan Avrupalıların tersine, Osmanlılar ülkede gerçekleşen yenilikleri fotoğraflara aktarmıştır.<sup><a class="hlink" href="#not54" id="ref54">54</a></sup> Bu fotoğraflar bir yandan resmi şölenleri göstermekte, diğer yandan da hastane, tren istasyonu, hatta bir tütün fabrikasının içini yansıtmaktaydı. Bu fotoğraflar bir belge niteliğinde değildir, çünkü fotoğrafı çekilecek mekân özenle şekillendirilirdi. Hatta bazen insanlar, sosyal hiyerarşide sahip oldukları yere göre yerleştirilirdi. Bazen de bir üretim sürecinin çeşitli aşamaları dikkat çekici şekilde sunulmuş, ön plana çıkartılmıştı. Böylece 19. yüzyıl Osmanlı fotoğrafları, günümüzdeki Türk aydınlarının ilgisi bu fotoğrafların daha çok belgesel değeriyle sınırlı olsa bile, o dönemin siyasi ve sosyal ideolojisini anlamakta önemli birer kaynak oluşturur.</p>

  <p class="indent">Fotoğrafçılık ve müzeler, izleyicilere çok kısa bir zaman içerisinde çok sayıda resmi bir arada görebilme imkânı sağladıkları için aynı cümleden sayılabilir. Gerçi birçok müze ancak Cumhuriyet döneminde kurulmuştur, ancak 19. yüzyılın ikinci yarısında Topkapı Sarayı arazisi içinde kurulan Müze-i Hümayun, Osmanlı topraklarında bulunan arkeolojik eserleri önceleri sınırlı bir kitleye de olsa sunmuştur. Bu müze, oryantalist tarzdaki tarihi resimleri Paris’te değişik sergilerde birçok ödül alan Osman Hamdi’nin (1842-1910) çabalarıyla ortaya çıkmıştır. Osman Hamdi tiyatro oyunları da yazmıştı.<sup><a class="hlink" href="#not55" id="ref55">55</a></sup></p>

  <p class="indent">Osman Hamdi 1881’de fazla zengin olmayan ve dağınık bir eski eser koleksiyonunu devralmıştır. O dönemin kavramlarıyla kazılar yaptırtmış, değerli arkeolojik eserlerin dışarıya kaçırılmasını önlemiştir. Gerçi çabalarında sınırlı bir başarı elde etmişti, ama yine de bu çabalar bugün bu çok ödüllü oryantalist ressamın sol liberallerin gözünde bir simge olmasının nedenini açıklar.<sup><a class="hlink" href="#not56" id="ref56">56</a></sup> Ayrıca Osman Hamdi’nin Osmanlı üst tabakasından kadınların portrelerini yapması da önemlidir; hatta resimlerinin büyük bir bölümüne kendi eşi modellik yapmıştır.</p>

  <h2 class="section sigil_not_in_toc">Tiyatro</h2>

  <p class="nonindent">19. yüzyıl İstanbul’unda üç tür tiyatro mevcuttu. Bu dönem, Karagöz ve ortaoyununun en yaygın olduğu dönemdi.<sup><a class="hlink" href="#not57" id="ref57">57</a></sup> Bir de Avrupa tarzındaki tiyatro vardı. Pera’da özellikle Fransız ve İtalyan kumpanyalarının oynadığı oyunlara çoğunlukla yerleşik Levantenler (Osmanlı tabiriyle “tatlı su frenkleri”) rağbet ediyordu. Sadece ikinci sınıf kumpanyaların temsilleri değil, aynı zamanda Sarah Bernhardt gibi ünlü oyuncular da izlenebiliyordu. Bu yabancı tiyatroların yanı sıra tabii Osmanlı tiyatroları da vardı; hem çeviri hem telif eserler sahneye koyarlardı. 1870-1880 arasında faaliyet gösteren Osmanlı Tiyatrosu bir repertuvar tiyatrosuydu ve Osmanlıca yazılmış oyunlar sunma tekelini elinde tutuyordu. Ancak 1884’te oynanan bir oyun, Sultan Abdülhamid’in hoşuna gitmeyince tiyatro binası bir gecede büyük olasılıkla sultanın emriyle yerle bir edildi ve tiyatro topluluğu dağıldı.<sup><a class="hlink" href="#not58" id="ref58">58</a></sup></p>

  <p class="indent">Ermeni Güllü Agop’un (din değiştirdikten sonra Yakup Efendi ismini almıştır) kurduğu İstanbul’daki bu ilk büyük repertuvar tiyatrosunun neredeyse bütün oyuncuları da Ermeniydi. Türkler istisna oluştururdu. Anlatılanlara göre Schiller’in Haydutlar oyununun gösterimi sırasında ekipte yer alan iki Türk oyuncu, sarık sarmak istemişlerdi (oysa o dönemde İstanbul’da artık sarığa pek rastlanmıyordu). Kadın oyuncular ise istisnasız Ermeniydi (ilk Müslüman kadın oyuncu olarak bilinen Afife Jale’nin kariyeri 1920’li yıllarda başlamıştı). Bu yüzden oyuncuların diksiyonu sorun haline gelmişti, çünkü Ermeni oyuncular (bazıları Ermenice eserlerde de oynuyordu) Türkçeyi kendi dillerinin şivesiyle konuşuyorlardı. Ayrıca yazı diline, örneğin Namık Kemal’in (1840-1888) veya Abdülhak Hamid’in (1852-1937) oyunlarında kullandıkları yazı diline çoğu zaman hâkim değillerdi; bu sorunu az eğitimli Müslüman oyuncular da yaşamışlar, aksaklıklar yanlış anlamalara yol açmıştı. Yeni repertuvar tiyatrosunu Karagöz ve ortaoyununun aksine düzgün bir dil ve terbiye okulu olarak gören Osmanlı aydınları, bu tür aksaklıklara büyük tepki gösterdiler.<sup><a class="hlink" href="#not59" id="ref59">59</a></sup> Güllü Agop, oyunları çeviren, düzelten, yazan ve oyunculara diksiyon dersi veren aydınlardan oluşan bir kurulu tiyatrosuna dahil ederek bu soruna bir çözüm bulmaya çalışmıştı.</p>

  <p class="indent">Bu tiyatroda bazı oyuncular, örneğin trajedi oyuncusu Hraçya, büyük ün kazanmıştı. Ancak, yüzyılın sonundaki Ermeni ulusal hareketi, “Osmanlı kültürüyle kaynaşmış” olan bu oyuncuları zor durumda bırakmış, hatta birçok oyuncu Kafkasya’ya göç etmiştir.</p>

  <p class="indent">Başka bir sorun ise uygun oyun seçiminin zorluğuydu. Viyana’daki Osmanlı elçiliğinde çalışan ve muhtemelen daha sonraki Sadrazam Ahmed Arifi Paşa ile aynı kişi olan Arifi Bey, 1877 yılından önce Avusturyalı bir gazeteciyle yaptığı bir röportajda bu konuyla ilgili sorunları açıklamıştı.<sup><a class="hlink" href="#not60" id="ref60">60</a></sup> Osmanlı-Müslüman aile kutsal sayıldığı için aile ilişkilerini anlatan oyunlar eleştiriye sebep olur diye kabul edilemezdi. Siyasi oyunlar devlet çıkarı nedeniyle sahnelenemezdi; nitekim çok kısa bir süre önce Namık Kemal’in Vatan yahut Silistre oyunu isyana yol açtığı için sahneden kaldırılmıştı. (O vakitler çok sevilen tarihi oyunların siyasi içeriği olamazdı, aile içi entrikalar ise düşünülemezdi.) Geriye sadece çeviri metinler kalıyordu. Ancak bu oyunların konusu Osmanlı seyircisine yabancı kalıyor, ilgisini pek çekmiyordu. Sansür yoğunlaşınca yüzyılın başlarında artık pek yeni oyun yazılmaz oldu, tiyatrolar sadece çeviri oyunlarla yetinmek zorunda kaldı. 1908’de Kanun-ı Esasi’nin tekrar yürürlüğe girmesiyle özgün tiyatro eserlerine izin verildiğinde, ilk başlarda emprovize metinlerle uğraşılması gerekmişti.<sup><a class="hlink" href="#not61" id="ref61">61</a></sup></p>

  <p class="indent">Osmanlı yazarları ve tiyatrocuları bu koşullarda sınırlarını genişletebilmek için büyük çaba harcamışlardı. Üzerinde en çok yoğunlaşılan konu o dönemdeki aile yaşamının eleştirisiydi. Şinasi’nin (1824-1871) Şair Evlenmesi adlı komedisi, ilk başarılı Osmanlı tiyatro oyunlarındandır; konusu, eşlerin birbirlerini görmeden evlenmeleridir.<sup><a class="hlink" href="#not62" id="ref62">62</a></sup> Ancak komedi yazarı, kahramanın kadını görmeden nasıl aşık olduğunu açıklamakta güçlük çekmişti. Aşıklar birbirlerini nerede tanımış olabilirdi ki?</p>

  <p class="indent">Bu sorunun en sevilen çözümü aşıkları uzaktan akraba yapmaktı, böylece çocukluklarında birlikte oynamış olabiliyorlardı. Siyaset ve yurtseverlik konularını işleyen dramlar da, yoğun sansüre rağmen yazılmıştı; kaybedilen savaşlar ve mülteci akınıyla ağırlaşan atmosferde bu tür konular büyük beğeni kazanıyordu. Bütün bunlara rağmen yadsıyamayacağımız bir şey var: Yüzyıl sonu Osmanlı kalem sahiplerinin düşlediği gibi, tiyatronun toplumda yenilik alıştırmalarının yapıldığı yer olabilmesi, genelde bir ütopya olarak kalmıştır.</p>

  <h2 class="section sigil_not_in_toc">Mektuplar ve Anılar</h2>

  <p class="nonindent">19. yüzyılın ikinci yarısında yaşanan kültürel değişimle birlikte artık anlatı birinci tekil şahıs ağzından yapılıyordu. Yazarların mektuplaşmaya yönelmesindeki (Fazlı Necib ve Beşir Fuad [1852/53-1887] arasındaki mektuplaşmaya sık sık değineceğiz) asıl amaç, bu mektupların yayımlanmasıydı. Fakat özel mektupların sayısı da artmaktaydı: Örneğin ünlü tarihçi ve devlet adamı Ahmed Cevdet (1822-1895) karısının okuma yazma öğrenmesini istemişti, böylece sık sık seyahat etmesine rağmen üçüncü bir kişiyi araya koymadan hanımıyla mektuplaşma imkânına sahip oluyordu. Neyse ki bu mektupların bir kısmı korunabilmiştir.<sup><a class="hlink" href="#not63" id="ref63">63</a></sup> Bunun dışında ünlü kişilerin terekelerinde, fotoğrafların yanı sıra aile yaşamlarındaki önemli olayların yazılı olduğu metinler vardır. Örneğin kısa bir süre önce, Osman Hamdi’nin babasının, 1841’de yaptığı evlilik ve bu evlilikten doğan beş çocuğu hakkında yazdıkları ortaya çıkmıştır.<sup><a class="hlink" href="#not64" id="ref64">64</a></sup></p>

  <p class="indent">Anılara gelince, o dönemin Avrupa’sında da sık sık karşılaşıldığı gibi üst düzey siyasi belgeler bulmak mümkündür. 19. yüzyılın son dönemlerinde, birçok sadrazam anılarını yazıp bırakmıştır. En bilineni, öldürülen sadrazam Midhat Paşa’nın (1822-1884) oğlunun İngilizce yayımlattırdığı anılardır. Bu yayın, Sultan Abdülhamid’in emriyle Ahmed Cevdet’in başkanlığında kurulan komisyonun Midhat Paşa’ya karşı yürüttüğü davada paşanın temize çıkmasını sağlayacaktı.<sup><a class="hlink" href="#not65" id="ref65">65</a></sup> Ahmed Cevdet’in biyografisi de ailesinden biri, gazeteci-yazar olan kızı Fatma Aliye (1864-1936) tarafından hazırlanmıştır. Fatma Aliye, içinde büyüdüğü muhafazakâr ortama rağmen “yeni üslubun” etkili kadın aydınlarındandır.<sup><a class="hlink" href="#not66" id="ref66">66</a></sup> Orta sınıftan bir bürokrat, aynı zamanda bir derviş olan Aşçı İbrahim Dede’nin anıları ise daha mütevazı bir ortamda önemli bir rol oynamıştır.<sup><a class="hlink" href="#not67" id="ref67">67</a></sup> Ancak, burada sözü edilen eserlerin dışında da kuşkusuz bilmediğimiz pek çok belge vardır. Bir geç Osmanlı anı edebiyatı tarihinin eksikliğini duyuyoruz ve her zaman da duyacağız.</p>

  <h2 class="section sigil_not_in_toc">Kitaplar ve “Matbuat” Dünyası<sup><a class="hlink" href="#not68" id="ref68">68</a></sup></h2>

  <p class="nonindent">19. yüzyılın ikinci yarısında basılı kitapların sayısı çok artmıştı. II. Mahmud döneminden itibaren kurulmaya başlayan teknik okullar, kitaplarının bir bölümünü kendileri basıyordu. Özellikle Fransız grandes écoles örnek alınarak yaptırılan Mühendishane-i Hümayun yoğun basım çalışmaları yürütmüştür.<sup><a class="hlink" href="#not69" id="ref69">69</a></sup> Ticari yayınevi kurucuları ise, kitap çıkarma sürecinde çeşitli işleri kendileri halletmek zorunda kalıyorlardı. İçlerinden biri uzun ve başarılı çalışmaları dolayısıyla ustalığı kabul edilen Ebuzziya Tevfik’ti.<sup><a class="hlink" href="#not70" id="ref70">70</a></sup> Ebuzziya Tevfik yayınlarının yorumculuk ve editörlüğünü de yapıyordu. Ahmed Resmi Efendi’nin Berlin sefaretnamesini dipnotlarla derleyen kişi yine Ebuzziya Tevfik’tir.<sup><a class="hlink" href="#not71" id="ref71">71</a></sup> Fakat Ebuzziya Tevfik uluslararası ününü yayınlarındaki yaratıcı grafik düzenle elde etmiştir; Leipzig’deki bir kitap basımcıları birliği, Ebuzziya Tevfik’in matbaacılığı hakkında devamlı bilgi vermişti.<sup><a class="hlink" href="#not72" id="ref72">72</a></sup></p>

  <p class="indent">Gazeteci ve yazar Ahmed Midhat da kitaplarının yayımı ve basımıyla kendisi ilgilenmek zorunda kalmıştı. Üstelik çifte risk göze alıyordu: Bir yanda o dönemin edebiyat yazarlarının eserleriyle ilgilenen olup olmayacağı riski vardı. Diğer yanda tüm yazarların biraz da ortak derdi olan matbaa ve kağıdın finanse edilmesi sorunu vardı. Makina ve personel verimli kullanılmalıydı, nitekim Ahmed Midhat rakiplerinden Ebuzziya Tevfik’in çıkarttığı gazeteyi bir süre basmak zorunda kalmıştı.<sup><a class="hlink" href="#not73" id="ref73">73</a></sup></p>

  <p class="indent">Sadece Ermenice değil, hatta özellikle Osmanlıca yazılı kitapları basan Ermeni matbaacılar da vardı. Agop Boyacıyan, vali, sözlük yazarı ve tiyatrocu Ahmed Vefik Paşa’yla çalışmış, 19. yüzyılın sonuna doğru, modern teknik donanımıyla ünlenmişti. 1890 yılında günümüzde de kullanılmakta olan James Redhouse’ın Osmanlıca-İngilizce sözlüğünün ilk basımını yaptı.<sup><a class="hlink" href="#not74" id="ref74">74</a></sup> Arnavut kökenli yazar Şemseddin Sami’nin hâlâ kullanılan sözlüğünü Ermeni bir matbaacı, Kayseri kökenli Mihran Nakkaşiyan yayımlamıştır.<sup><a class="hlink" href="#not75" id="ref75">75</a></sup></p>

  <p class="indent">Bu yayıncıların ve matbaa sahiplerinin en zor işi, kitapların müşterilere ulaştırılmasıydı. 1880’lerde bile paketlerin müşterilere ulaştırılması o kadar zaman alıyordu ki, abonelik sistemine geçmek mümkün değildi. Eleştirmen ve yazar Beşir Fuad, o dönemlerde çıkardığı edebi ve popüler bilim ağırlıklı dergisinin alıcı sayısının az olmasını, kahvehanelerde dergi bulundurulmasına bağlamıştı.<sup><a class="hlink" href="#not76" id="ref76">76</a></sup> Dar bütçeli okurlar dergileri kahvede okuduklarından abone olmaya ihtiyaç duymuyorlardı. Yazar ve yayıncılar bir de sansürle uğraşmak zorundaydılar. Sansürcüler, hiç umulmadık kelimelerin arkasında “art niyet” arıyordu. Bu sorun, aralarında bir iki matbaacı ve yayıncı da bulunan muhbirler yüzünden iyice büyümüştü.<sup><a class="hlink" href="#not77" id="ref77">77</a></sup> Bütün bu engeller yüzünden kitaplar az basılıyor, yayıncılar zarar ediyordu. Yayınevleri, özellikle sahibi İstanbul’dan sürgün edildiğinde, çok sık sahip değiştirmiş ya da kapatılmıştı; Ebuzziya Tevfik de bu sıkıntıyı çok çekmişti.</p>

  <p class="indent">İstanbul seçkinleri kitapları birer koleksiyon objesi olarak görüyorlardı, bu yüzden hem kağıdı kaliteli olan hem de çok güzel tezhipli hat örneklerini içeren yazmaları tercih ederlerdi. Yazma eserler yüzyılın sonuna doğru İstanbul dışındaki bölgelerde çokça bulunurdu; dini menkıbeler hâlâ elle yazılıyordu. Hatta 16. yüzyıl vergi kayıtlarının elle kopya edildiği bile olmuş, özellikle tarla uyuşmazlıklarında kılavuz olarak kullanılmıştır.</p>

  <p class="indent">Seçkin Osmanlı erkeklerinin okuma alışkanlıklarını, sahip oldukları kitapların listesinden öğrenmek mümkündür. Bu listeler, sahiplerinin ölümünden sonra kitapların müzayedelerde satılmasını kolaylaştırma amacıyla hazırlanmıştır.<sup><a class="hlink" href="#not78" id="ref78">78</a></sup> Bugüne kadar aralarında Ahmed Vefik Paşa’nın kitapları da bulunan aşağı yukarı otuz liste incelenmiştir. Ahmed Tevfik Paşa çok önemli bir kütüphaneye sahipti. Şeyhülislam Arif Hikmet Efendi (ö. 1859) Medine’de bir kütüphaneye 5000 kitap bağışlamıştı, ama İstanbul’daki evinde hâlâ çok değerli bir kitap koleksiyonu vardı. Böyle istisnaların dışında, iyi eğitimli ve makam sahibi bir Osmanlı’nın, yaşamı boyunca yüzlerce, hatta bine yakın kitabı olabiliyordu. En çok tercih edilen eserler Osmanlı tarihleri ve divanlardı. Arapça ve Farsça metinlerle de karşılaşılıyordu. Öte yandan Fransızca kitaplar fazla talep görmüyordu, ancak kendisini çok yönlü yetiştirmiş olan Sadrazam Ali Paşa’nın bu dilde aşağı yukarı kırk kitabı vardı. Maalesef aydınların kütüphaneleri hakkındaki bilgilerimiz çok az. Beşir Fuad ve gazeteci arkadaşı Fazlı Necib arasındaki mektuplaşmadan bu çevrelerde Fransızca eserlere ve özellikle konusu doğal bilimler olan popüler metinlere de ilgi duyulduğunu anlamak mümkündür.<sup><a class="hlink" href="#not79" id="ref79">79</a></sup></p>

  <p class="indent">Bu dönemin çeviri faaliyetleri ile ilgili kapsamlı bilgi bulamıyoruz, bu nedenle burada sadece bir örnekle, Victor Hugo çevirileriyle yetinmek zorunda kalacağız.<sup><a class="hlink" href="#not80" id="ref80">80</a></sup> Hugo, 19. yüzyılın son döneminde birçok Osmanlı edebiyatçısı tarafından takdir edilmiştir. Namık Kemal ve Samipaşazade Sezai (1860-1936) dahil birçok önemli yazar, Hugo’nun şiirlerini çevirmişti; hatta bazı metinler birkaç kez Osmanlıcaya çevrilmişti. Beşir Fuad, Hugo’nun ölümünden birkaç ay sonra, şairin “yeni üslup”taki ilk edebi biyografisini yazmıştır (1885). Ancak, Beşir Fuad, Hugo sevenlerden çok farklı bir edebiyat anlayışına sahipti. Romancıların hiç yanına yaklaşmadığı doğa bilimlerini de dikkate alıyor, bu sebeple Emile Zola’nın, Tanrıtanımazlığı ve “sanatkârane olmaması” yüzünden. sadece Osmanlı edebiyatçıları tarafından değil Fransız okurlar tarafından da reddedilen naturalist romanlarını savunuyordu.<sup><a class="hlink" href="#not81" id="ref81">81</a></sup></p>

  <p class="indent">19. yüzyıl sonlarında Osmanlı edebiyatçıları için Victor Hugo her şeyden önce şair olarak değer taşımaktaydı, oyunları ikincil kalırdı. Düzyazıları ise çok sınırlı bir ilgi uyandırmıştı; romanlarının uzunluğu, kuzey Fransa veya Normandiya adalarındaki yaşama ait ön bilgilerin gerekliliği, ilginin azalmasına sebep olmuştu. Öte yandan Fransızca ilk baskısının çıktığı yılda, 1862’de, Jean Valjean ve evlatlığı Cosette’in yaşamını anlatan romanının Osmanlıca çevirisi de yayımlanmıştı. Ancak bu daha çok “bir polis raporu üslubuyla” ele alınmış sınırlı bir özetti.</p>

  <p class="indent">Hugo’nun şiirlerinin bu kadar sık Osmanlıcaya çevrilmesinin sebebi, o zamana kadar Osmanlı şiir geleneğinde hiç sözü edilmeyen konulara değinmesidir. Özellikle çocuklar bu konular arasındaydı; Hugo çocukları önce babanın sonra da büyükbabanın perspektifinden anlatmıştı. Hugo’nun siyasi şiirleriyle uğraşmak güçtü; özellikle de III. Napoleon olarak 1851’de Fransız tacını takan “Küçük Napoleon”a karşı yazdığı mücadele ve eleştiri şiirleriyle. Osmanlı yazarları, sansüre uğramamak için metinleri masumlaştırmaya çalışmışlardı. Fakat Samipaşazade Sezai, 1851 savaşında ölen bir çocuğun öyküsünü anlatan şiiri etkileyici bir dille çevirmiş ve taviz vermeyerek eseri sürgünde yayımlamıştı.<sup><a class="hlink" href="#not82" id="ref82">82</a></sup></p>

  <h2 class="section sigil_not_in_toc">İlk Romanlar</h2>

  <p class="nonindent">Samipaşazade Sezai sadece bir çevirmen olarak değil bir düzyazı ustası olarak da öne çıkmıştır. 1885’te yayımlanan Sergüzeşt adlı romanı, Osmanlı romanının başlangıç döneminin ikinci aşamasıdır.<sup><a class="hlink" href="#not83" id="ref83">83</a></sup> Burada yazdıklarımız nihai olarak görülmemelidir, çünkü Osmanlı romanının başlangıç dönemiyle ilgili sürekli yeni bilgiler ortaya çıkmaktadır. On yıl önce, bir Osmanlıca sözlük bir de coğrafya isimleri sözlüğü yayımlamış olan Şemseddin Sami’nin romanı, ilk Osmanlı romanı olarak bilinmekteydi (yayın yılı 1872). Oysa şimdiki bilgilerimize göre Hıristiyan Osmanlılar yıllar önce bu yeni türü denemişlerdi. Evangelinos Misailidis ve Vartan Paşa’nın çalışmalarının uzun zaman bilinmemesi, Osmanlı edebiyat tarihçilerinin bu yazarların kullandıkları alfabeyi bilmemeleridir. Tabii ayrıca, daha sonraki dönemde ortaya çıkan ulus rekabetinden dolayı, asimile olmuş, “Osmanlılaşmış” azınlık üyelerinin, deyim yerindeyse, bir “çıkmaza” girdiklerini göz ardı etmemek gerekir.</p>

  <p class="indent">Aynı zamanda matbaacı olan Evangelinos Misailidis’in yazdığı macera romanı Osmanlıcadır, ama Grek alfabesi kullanmıştır. Çünkü Misailidis bir Karamanlı, bir başka deyişle bir Türk Hıristiyan topluluğundandır. Bu topluluk, 1923’te Türkiye-Yunanistan arasında yapılan nüfus mübadelesine kadar Anadolu’da yaşamıştır.<sup><a class="hlink" href="#not84" id="ref84">84</a></sup> Osmanlı devlet hizmetinde kariyer yapmış olan Vartan Paşa, 1851’de İstanbul’da zengin Ermeniler arasında sahnelenen Romeo ve Jülyet temalı bir oyun yayımlamıştı. Bu kesimlerde o zamanlar gündelik yaşamda Osmanlıca konuşulur, Ermenice ise edebiyat dili olarak kullanılırdı. Oyundaki aşıkların sonunu getiren aile çatışması Gregoryen Ermeni ve Katolik Ermeniler arasında geçiyordu. Sadece romanlarda değil, gerçek yaşamda da bazı ailelerin ve toplulukların din değiştirerek Katolikliği ve daha sonraları da Protestanlığı kabul etmeleri Ermeniler arasında çatışmalara yol açmıştı; Vartan Paşa’nın hikâyesi hoşgörüye ve anlayışa bir davetti.<sup><a class="hlink" href="#not85" id="ref85">85</a></sup></p>

  <p class="indent">Şemseddin Sami’nin eseri Taaşşuk-u Talat ve Fitnat, toplum eleştirisi de taşıyan bir aşk trajedisidir. On sekizinde olan Talat, bir tütün tüccarının üvey kızı olan Fitnat’ı kafesin ardında görerek aşık olur ve duyguları karşılık görür. Fitnat’ın evden çıkmasına izin verilmemesi üzerine henüz sakalı çıkmamış olan bu genç adam sevgilisini yakından görebilmek için kız kılığına girer ve evi ziyarete gider. Tam evlenme planları yapılmak üzereyken Fitnat zengin bir adamla evlendirilir, bu adamın sonunda öz babası olduğu ortaya çıkacaktır. Aşıklar intihar eder, baba ise çıldırır.<sup><a class="hlink" href="#not86" id="ref86">86</a></sup></p>

  <p class="indent">İsteği dışındaki evlilikten kurtulma şansı olmayan genç kadın motifi, romanda yan figürlerle de işlenir. O dönemin tiyatro eserlerinde olduğu gibi bu romanın anlatıcısı da, kadına özgür karar verebilme hakkı verilmeden mutluluğun olamayacağını belirtmiştir. İstek dışı birliktelik ile ilgili başka bir aşırı durum ise, kadın kahramanın bir köle olmasıdır. 19. yüzyılın son dönemlerinde özgürlük ve kararlılık konularıyla ilgilenen Osmanlı yazarları, bu motifi özellikle kullanmışlardır. Ayrıca kölenin (kadın) yeni alınması gibi, iki kahramanın nasıl tanıştıklarını açıklamaktaki rahatlık da bu motifin seçilmesinde rol oynamıştır. Bu sorun, Talat ve Fitnat’ın durumunda da gördüğümüz gibi, özgür doğan bir kız söz konusu olduğunda daha zor çözülüyordu. Samipaşazade Sezai’nin Sergüzeşt (1889) adlı romanında evin oğlu, satın alınıp eve getirilen güzel bir köleye aşık olur ve ailesinden onun azat edilmesini ister, böylece onunla evlenebilecektir. Yazar bu romanda genç kölenin oradan oraya satılmasını ve kaderinden kurtulma şansının olmadığını gösterir. Romanın sonunda, kız kaçmayı başarır ama sonra intihar eder, çünkü kendi ayakları üzerinde durabilmesine olanak verecek bir işi yoktur. Çaresizlikten böyle bir sona başvurur. Kendi ayakları üzerinde durabilmek, sadece köle kadınların değil, özgür kadınların da göğüs germesi gereken bir sorundu.<sup><a class="hlink" href="#not87" id="ref87">87</a></sup></p>

  <p class="indent">Bu dönemde romanla uğraşan yazarların amacı “ne” anlatıldığı olmuştu, “nasıl” anlatıldığı değil. Samipaşazade Sezai kuşağı biçim tartışmalarını ancak ucundan yakalayabildiler. Daha önce, 17. yüzyıldan beri ve belki de daha önceleri, meddahların kullandığı eski Osmanlı anlatım biçimlerinde, anlatan olaya doğrudan müdahale ediyordu. Örneğin bir hikâyede bir paragraftan diğerine geçilirken anlatıcı şöyle diyebiliyordu: “Onlar (önceki bölümün esas kişileri) gidedursun, sevgili okura Anton Ağa’nın evini anlatalım.”<sup><a class="hlink" href="#not88" id="ref88">88</a></sup> Eski Fransız romanında da bilinen bu sanatsal özellik, okuru sadece eğlendirmeyi değil, aynı zamanda eğitmeyi de amaçlayan yazara büyük kolaylıklar tanıyordu. Böylece yazar, okura samimiyetle hitap etme ve mesajının önemli bölümlerini tekrar hatırlatma imkânını elde ediyordu.<sup><a class="hlink" href="#not89" id="ref89">89</a></sup></p>

  <p class="indent">Öte yandan 19. yüzyılın son çeyreğinde romanla uğraşmak, dönemin Fransız anlatım sanatıyla da, özellikle Zola’nın hem eleştirilen hem de hayranlık uyandıran romanlarıyla hesaplaşmak anlamını taşımıştır. Bu romanlarda anlatıcı her şeyi bilir ancak kendini hissettirmez. Öykünün akışında yazarın hissedilmesi, onun beceriksizliğine bağlanırdı. Bunun ötesinde bu biçim, çevrenin ayrıntılı tasvirini ve baş kahramanların iç dünyalarının açıklanmasını gerektiriyordu. Ancak bu tasvirler, yazarların hâlâ didaktik bir tarz kullanmalarından dolayı Osmanlı romanlarında fazla görülmüyordu. Okuma alışkanlığı olan okur bu tasvirlerden hoşlanabilirdi, oysa pek okumayanlar bunları “can sıkıcı” bulacaklardı.<sup><a class="hlink" href="#not90" id="ref90">90</a></sup> Eleştirmenler ve edebiyat bilimcileri, erken Osmanlı romancılarının, romanın konusunu ve diyaloğu tek taraflılığa yol açacak derecede vurguladıklarını, kişi ile yaşadığı dünyanın sanatsal tasvirini didaktik tarzın arkasına attıklarını ileri sürmüşlerdir. Bu durum ancak 1900’lerde değişmiştir.</p>

  <h2 class="section sigil_not_in_toc">Batı Uygarlığının Eleştirisi</h2>

  <p class="nonindent">Genç, çaresiz kızlar Osmanlı romanında neredeyse hep olumlu figürlerdir. Öte yandan bazı yazarlar, özellikle erotik istekleri olan ileri yaştaki kadınları bir tehdit olarak görmüşlerdir: Meddahların çok kullandığı lanetli “hançerli kadın”, 19. yüzyılın romanlarında da entrikalar çevirmeye devam etmiştir.<sup><a class="hlink" href="#not91" id="ref91">91</a></sup> Ancak, toplum ve gelenekler eleştirilirken karşı çıkılan, genelde erkeklerdir. Aşıkların mutluluğunu engellemeye çalışan anlayışsız, düşüncesiz muhafazakâr babalardan daha önce söz etmiştik. Avrupa kültüründen haberi olmayan, fakat parasını kahvelerde, tiyatrolarda ve Pera’nın meyhanelerinde harcayan züppe delikanlı, tiyatrodan sonra artık romanların da capcanlı ve renkli kahramanıydı.</p>

  <p class="indent">Bu tipler muhakkak vardı. Fakat roman ve oyun yazarlarının onları çok kullanmalarının sebebi başkaydı.<sup><a class="hlink" href="#not92" id="ref92">92</a></sup> Osmanlı İmparatorluğu’nun hem dıştan hem de içten tehdit altında olduğu bir dönemde, toplumu eleştiren ve Osmanlı kültürünün esaslı bir değişime ihtiyacı olduğunu ilan eden yazarlar, haklı olduklarını göstermek zorundaydılar. Bazı yazarlar Müslüman kadın ve erkeklerin ahlaki üstünlüğünü dile getirirken öte yandan her iki cinsiyetin de Avrupa eğitimi alması gerektiğini belirtmişlerdi. Bu nedenle iyi eğitimli olmakla birlikte dişiliğini kaybetmeyen kadın, Osmanlı İmparatorluğu’nun son döneminde ve özellikle Cumhuriyet dönemi Türk yazarları tarafından büyük bir özenle roman kahramanı olarak kullanılmıştır. Genç alafranga züppe, bu kadın figürünün zıddı olarak yansıtılmıştır. Züppenin gülünç halini -ve kötü sonunu- uzun uzun tasvir eden yazar, yenilikleri savunmasına rağmen hâlâ bir Osmanlı olduğunu ve hiçbir zaman “düşmanın saflarına geçmediğini” okurlarına açıklamak istemiştir.</p>

  <h2 class="section sigil_not_in_toc">Toplumsal Yaşam ve Yemek Kültüründe Değişimler</h2>

  <p class="nonindent">Osmanlı romanının da ortaya koyduğu gibi, 19. yüzyılın sonuna doğru birçok seçkin Osmanlı’nın gündelik yaşam kültürlerinde önemli değişiklikler oldu. Saray mensupları başta olmak üzere üst tabaka Fransa’dan mobilya ithal etmeye başlamışlardı; ama kısa bir süre sonra İstanbul’daki ustalar da sandalye, masa ve komodin imal etmeye başladılar. 19. yüzyılın ikinci yarısında, Müslüman üst sınıftan bir ev hanımının kocasıyla birlikte toplum yaşamına karıştığı pek görülmezdi. 1848’deki başarısız bir ihtilalden sonra Osmanlı İmparatorluğu’na sığınan Polonyalılar, teknik bilgilerinden dolayı kısa sürede yönetim mekanizmasında yer almışlar ve bazıları da Müslüman olmuşlardı, ama kadınları toplum yaşamından dışlamama alışkanlıklarını sürdürmüşlerdi.<sup><a class="hlink" href="#not93" id="ref93">93</a></sup> Padişah sarayında da yüzyılın sonunda bu gelenek yer edinmeye başlamıştı. Osmanlı İmparatorluğu’nun son yılında, 1922’de, ressam olarak da ünlenen Halife Abdülmecid Efendi, verdiği ziyafete Osmanlı hanedanından hem kadın hem de erkekleri davet etmişti.</p>

  <p class="indent">“Halk” kesimlerinin toplum yaşamındaki değişimin hızı hakkında elimizde henüz yeterli bilgi yok.<sup><a class="hlink" href="#not94" id="ref94">94</a></sup> Ama bu değişimi yemek tarifleriyle takip edebiliyoruz. 1900’lerde kadın dergilerinin çoğalmasıyla, yemek yapmak yazılı kültürün konusu haline gelmişti; aslında yemek kitapları 1860’lardan itibaren çıkmaya başlamıştı. Bugün artık Türk mutfağının vazgeçilmez parçaları olan sayısız sebze ve yemek, o dönemde yemek listelerine yeni yeni giriyordu. Bu yenilerin arasında, özellikle de Amerika kökenli domates vardı. Patatesin yaygınlaşması da bu döneme denk düşer. Ancak patates hiçbir zaman ekmek veya pilavın yerini almadı, hatta bugün bile patates kendi başına bir sebze olarak kabul edilir ve apayrı bir yemek türü oluşturur.<sup><a class="hlink" href="#not95" id="ref95">95</a></sup></p>

  <p class="indent">Yemek lezzetinden söz edildiğinde Fransız mutfağı, özellikle de Italyan mutfağı konumuzla bağlantılıdır. İtalya’da da çok sonraları ulusal yemek ilan edilen makarna, domates sosuyla birlikte Türk mutfağına girmiştir. Ama bu yemeğin Birinci Dünya Savaşı’ndan önce İstanbul’a Levantenler aracılığıyla gelip gelmediğinin araştırılması gerekmektedir. Pasta kelimesi de Türk mutfağına bu dönemlerde girmiştir. Ancak bu kelime örneğin İtalya’da olduğu gibi makarna değil, meyveli veya kremalı tatlı anlamında yerleşti. Çikolata veya Fransızların krem şokolasının Osmanlı kültürüne nasıl girdiği bildiğim kadarıyla henüz araştırılmadı. Çay ise ancak 1930’lardan sonra, Türkiye’de de üretilmeye başlayarak Türklerin ulusal içeceği oldu; Osmanlı İmparatorluğu’nun son yıllarında çay sadece egzotik bir bitki olarak kabul ediliyordu.</p>

  <p class="indent">Türk mutfağıyla bugüne kadar sadece etnologlar veya aşçılar ilgilenmiştir; bu nedenle de tarihsel incelemeler henüz başlangıç safhasındadır. Ama sonuç olarak İstanbul üst ve orta tabakasının kültür ilişkileri, mutfak repertuvarında iz bırakmıştır. Hatta günümüzde, Avrupa mutfak kültürü de Osmanlı mutfağından bazı yemekleri listesine katmıştır: Yaprak dolması, özellikle de döner ve cacık.</p>

  <h2 class="section sigil_not_in_toc">Süreklilik ve Yeni Bir Başlangıç</h2>

  <p class="nonindent">Gülhane Hatt-ı Hümayunu (1839) ile Osmanlı İmparatorluğu’nun resmen dağılması (1923) arasındaki dönem, Cumhuriyet’in ön tarihi olarak da tanımlanabilecek bir geçiş dönemi sayılmaktadır. Cumhuriyet Türkiye’si, 19. yüzyılda Balkanlar’da kurulan devletler gibi bir ulus-devlet kabul edilmiş ve edilmektedir. Ancak Türk milliyetçiliği çok geç, 1908 yılından sonra oluşmaya başlamıştır. Bu nedenle bu kitapta “sanat ve milliyetçilik” konusuna değinilmemiştir. Gerçi 1908 ve 1914 yılları arasında milliyetçi düşünce akımları bazı yapıların planında önemli bir rol oynamıştır ve Ömer Seyfeddin (1884-1920) gibi yazarlar da bu bağlamda hikâyeler yazmıştır. Ancak günümüzde “milliyetçi” olarak değerlendireceğimiz metin ve resimler esas olarak Cumhuriyet dönemine aittir.<sup><a class="hlink" href="#not96" id="ref96">96</a></sup></p>

  <p class="indent">Günümüzün Türkiye Cumhuriyeti vatandaşları son Osmanlı döneminde ortaya çıkan sorunlarla hâlâ karşılaşmaktadır. Osmanlı yönetici tabakasının devamlılığının hâlâ önemli izleri vardır: Atatürk, 1915’te Çanakkale Savaşı’nda kendisini ispatlamış bir Osmanlı komutanıdır. 1908-1918 yılları arasında yönetimde olan Jöntürkler, özellikle Cumhuriyetin ilk dönemindeki siyasi mekanizmanın saflarında yer alıyordu. Ne var ki bir yandan da imparatorluğun çöküşünden sonra rejimin en ünlü isimleri sürgün edilmiş, bazıları da Cumhuriyet’in ilk yıllarında öldürülmüştür.<sup><a class="hlink" href="#not97" id="ref97">97</a></sup></p>

  <p class="indent">Kişilerdeki sürekliliğin kültür alanında da olup olmadığı araştırılmalıdır. Yakup Kadri Karaosmanoğlu veya Mehmet Akif Ersoy gibi edebi şahsiyetler, son padişah döneminde adlarını duyurmuşlardır; ancak Cumhuriyet döneminde de, bazı sorunlara rağmen, çalışmalarına devam etmişlerdir. Türk tarihçileri ve özellikle halk, Osmanlı tarihinden söz ederken “bizim” tarihimiz der. Cumhuriyet tarihinin, Ankara’daki elit tabakanın kendini ihtilalci ve “taht deviren” ilan edip Osmanlı tarihini reddetmesiyle belirlenen “jakoben” dönemi kısa sürede sona ermiştir.<sup><a class="hlink" href="#not98" id="ref98">98</a></sup></p>

  <p class="indent">Buna rağmen Osmanlı’nın son dönemindeki kültür yaşamını sadece “Cumhuriyete hazırlık” gibi değerlendirmemek gerekir. Sonuçta bir ulusal devletin, tarihi gelişmenin sonucu (non plus ultra) olup olmadığı kesinleşmiş değildir. Bizim için önemli olan, siyasi ve askeri krizlerin yoğun olduğu bir dönemde Osmanlı erkek, hatta kadınlarının, tiyatro, roman, yağlıboya resim ve fotoğrafçılık gibi yeni sanat biçimlerini öğrenmeye hazır olduklarını bilmemizdir. Osmanlı’nın son döneminde yaşayan birçok entelektüel, laik kültür deneyimlerinin sonucunda varoluş ve vicdan sorunlarıyla karşı karşıya gelmişlerdi. Bu kısa bölümde, bazı tiyatro adamlarının resmi çevrelerce suçlanmalarına rağmen “kutsal” devlet ve toplum kurumlarını mizah yoluyla eleştirdiklerini ve bu yüzden de yerlerinden edildiklerini gördük. Samipaşazade Sezai’nin sürgününden ve Beşir Fuad’ın intiharından söz ettiğimiz gibi yüzyıl dönemecinde ortaya çıkan siyasi kavgalar nedeniyle sürgüne gönderilen Ermeni tiyatrocuların trajik sanat hayatlarını izledik. Müslümanların ve gayrimüslimlerin bu girişimleri bir gerçeği ortaya koymaktadır: 19. yüzyıl sonlarında gerçekleşen kültürel değişimleri sadece Avrupa devletlerini siyasi ve askeri alanda taklit etme çabasına bağlamak doğru olmaz.</p>

  <p class="indent">Aslında bu kadın ve erkekler Avrupa kültürüne dayanarak kendi aydınlanma süreçlerini başlatma cesaretini göstermişlerdir. Burada, bu girişimlerin belirdiği siyasi ortamın nasıl iç gerginliklere ve aşılması güç sorunların ortaya çıkmasına yol açtığını gördük; dolayısıyla da sanatçılar ve eleştirmenler elde ettikleri sonuçtan çoğunlukla memnun kalmadılar. Ama bu sonuçlar o dönemde sanatçının ve onu seyrederek, okuyarak, dinleyerek izleyenlerin cesaretine, deneme hevesine, esnekliğine ve her şeyden önce oyun sevincine olan bakışımızı değiştirmemelidir.</p>

  <div class="footnote">
    <p class="footnote"><a class="hlink" href="#ref1">1</a> Bu dönemdeki siyasi olaylar için bkz. Shaw ve Shaw (1977) ve Castellan (1991).</p>

    <p class="footnote"><a class="hlink" href="#ref2">2</a> Trumpener (1968), Ortaylı (1981).</p>

    <p class="footnote"><a class="hlink" href="#ref3">3</a> Blaisdell, çev. Kuyucak ve Dalgıç (1979); Shaw ve Shaw (1977), s. 223.</p>

    <p class="footnote"><a class="hlink" href="#ref4">4</a> Trumpener (1968), s. 5-7. Hilmar Kaiser bu konuda ayrıntılı bir çalışma yapmıştır.</p>

    <p class="footnote"><a class="hlink" href="#ref5">5</a> Davison (21973), s. 38 vd.</p>

    <p class="footnote"><a class="hlink" href="#ref6">6</a> Findley (1989), s. 142-143.</p>

    <p class="footnote"><a class="hlink" href="#ref7">7</a> Shaw ve Shaw (1977), s. 172 Abdülhamid’in saltanat dönemini “Tanzimat’ın Doruğu” olarak nitelendirir. Ama tarihçilerin çoğu için bu dönem Osmanlı meclisinin 1878’de lağvı ile bitmiştir. Midhat Paşa'nın ölümü konusunda bkz. <i>age</i>, s. 216.</p>

    <p class="footnote"><a class="hlink" href="#ref8">8</a> Mardin (1962), s. 216.</p>

    <p class="footnote"><a class="hlink" href="#ref9">9</a> Mardin (1988).</p>

    <p class="footnote"><a class="hlink" href="#ref10">10</a> Shaw ve Shaw (1977), s. 279 vd.</p>

    <p class="footnote"><a class="hlink" href="#ref11">11</a> Barnes (1986), s. 127.</p>

    <p class="footnote"><a class="hlink" href="#ref12">12</a> Shaw ve Shaw (1977), s. 221 vd.</p>

    <p class="footnote"><a class="hlink" href="#ref13">13</a> Lewis (1968), s. 45.</p>

    <p class="footnote"><a class="hlink" href="#ref14">14</a> And (1972), s. 102-103, 367. Ortaylı (1983) Osmanlı üst tabakasının karşılaştığı bu sorunu gayet iyi ortaya koyar. Ayrıca bkz. Neumann (1994).</p>

    <p class="footnote"><a class="hlink" href="#ref15">15</a> Evin (1983), s. 85-87; Mardin (1974).</p>

    <p class="footnote"><a class="hlink" href="#ref16">16</a> Örnek olarak 12. ve 13. yüzyıllar, 15.-16. yüzyıllar ve geç 18. yüzyıl ile erken 19. yüzyıllarda Avrupa “Rönesans”ı verilebilir. Bu rönesansta, Yunan-Roma sanat ve edebiyatı yeniden yorumlanarak kültürün değişiminde araç olarak kullanılmıştır.</p>

    <p class="footnote"><a class="hlink" href="#ref17">17</a> Evin (1983), s. 9-21; Mastakova (1994).</p>

    <p class="footnote"><a class="hlink" href="#ref18">18</a> Bu sorunsalı benimle tartıştığı için Huri İslamoğlu İnan’a teşekkür ediyorum. Ayrıca bkz. Timur (1986).</p>

    <p class="footnote"><a class="hlink" href="#ref19">19</a> Mardin (1974); Holbrook (1992).</p>

    <p class="footnote"><a class="hlink" href="#ref20">20</a> Evin (1983), s. 9-21, 127.</p>

    <p class="footnote"><a class="hlink" href="#ref21">21</a> Bu sorunsal için bkz. Berkes (t.y., muhtemelen 1978).</p>

    <p class="footnote"><a class="hlink" href="#ref22">22</a> Selahaddin Hilav’ın Beşir Fuad hakkındaki önsözünde (t.y.) s. 8.</p>

    <p class="footnote"><a class="hlink" href="#ref23">23</a> İnalcık (1973), s. 185. Kâtip Çelebi de ulemadandı ama kendini dervişlere daha yakın hissediyordu.</p>

    <p class="footnote"><a class="hlink" href="#ref24">24</a> Barnes (1986), s. 84, 118 vd.</p>

    <p class="footnote"><a class="hlink" href="#ref25">25</a> Chambers (1973).</p>

    <p class="footnote"><a class="hlink" href="#ref26">26</a> İhsanoğlu (1987).</p>

    <p class="footnote"><a class="hlink" href="#ref27">27</a> Deringil (1991).</p>

    <p class="footnote"><a class="hlink" href="#ref28">28</a> Azmi Özcan bu konuda çalışıyor.</p>

    <p class="footnote"><a class="hlink" href="#ref29">29</a> Rifat Osman (çev.) Ünver (1989); Okay (t.y.), s. 41 vd.</p>

    <p class="footnote"><a class="hlink" href="#ref30">30</a> Nazım Hikmet’in (1902-1963) eserleri bu açıdan incelenebilir.</p>

    <p class="footnote"><a class="hlink" href="#ref31">31</a> Bu bölüm Çelik’e (1986) dayandırılmaktadır.</p>

    <p class="footnote"><a class="hlink" href="#ref32">32</a> Bkz. Evin (1983), s. 158-172; Moran (1991), s. 57-67.</p>

    <p class="footnote"><a class="hlink" href="#ref33">33</a> Dumont (1986).</p>

    <p class="footnote"><a class="hlink" href="#ref34">34</a> Denel (1982), s. 58 vd.</p>

    <p class="footnote"><a class="hlink" href="#ref35">35</a> Atasoy (1989), s. 15-18’de İstanbul tulumbacılarını anlatır. Çelik (1986), s. 55.</p>

    <p class="footnote"><a class="hlink" href="#ref36">36</a> Çelik (1986), s. 167-168.</p>

    <p class="footnote"><a class="hlink" href="#ref37">37</a> Onaylı (1985); Çelik (1986), s. 45.</p>

    <p class="footnote"><a class="hlink" href="#ref38">38</a> Çelik (1986) s. 46. 1865-1869 arasında başkentin sokak planlama çalışmaları Islahat-ı Turuk Komisyonu tarafından yapılıyordu, <i>age</i>, s. 63.</p>

    <p class="footnote"><a class="hlink" href="#ref39">39</a> Seni (1994).</p>

    <p class="footnote"><a class="hlink" href="#ref40">40</a> Duhani (1982).</p>

    <p class="footnote"><a class="hlink" href="#ref41">41</a> And (1972), s. 100. 1900 yılında bir Osmanlı hanımının sokağa çıkışı hakkında bkz. Dumont (1986).</p>

    <p class="footnote"><a class="hlink" href="#ref42">42</a> 19. yy. sonlarında Avrupa’nın büyük kentlerinde kadınların yürüyüşleri için bkz. Walkowitz (1992), s. 46-50.</p>

    <p class="footnote"><a class="hlink" href="#ref43">43</a> Belge (1994), s. 255-260’de bu adaların güzel bir özetini verir.</p>

    <p class="footnote"><a class="hlink" href="#ref44">44</a> Erder (1976), s. 239 vd; And (1972), s. 89’da Ahmed Vefik Paşa’nın Bursa halkını tiyatrosuna nasıl zorba yöntemlerle getirdiğini anlatır.</p>

    <p class="footnote"><a class="hlink" href="#ref45">45</a> Çelik (1986), s. 153-163.</p>

    <p class="footnote"><a class="hlink" href="#ref46">46</a> <i>age</i>, s. 49-81. Janet Abu-Lughod (1980) bu olgu için <i>urban apartheid</i> terimini bulmuştur.</p>

    <p class="footnote"><a class="hlink" href="#ref47">47</a> Bu kesimlerde hat istifleriyle oluşan çeşitli hayvan tasvirleri revaçtaydı. Krş. Birge (yeni basım 1965), resim 5, 6, 8, 9. Ama bu sanatın elimizdeki örnekleri büyük ölçüde 19. yy’dan kalmadır.</p>

    <p class="footnote"><a class="hlink" href="#ref48">48</a> Öztuncay (1992), Beaugé ve Çizgen (1993).</p>

    <p class="footnote"><a class="hlink" href="#ref49">49</a> Beaugé ve Çizgen (1993), s. 222 vd.</p>

    <p class="footnote"><a class="hlink" href="#ref50">50</a> <i>age</i>, s. 179.</p>

    <p class="footnote"><a class="hlink" href="#ref51">51</a> <i>age</i>, s. 137 vd.</p>

    <p class="footnote"><a class="hlink" href="#ref52">52</a> Duben ve Behar’da (1991) güzel örnekleri vardır.</p>

    <p class="footnote"><a class="hlink" href="#ref53">53</a> Renda ve diğerleri (1993), s. 249.</p>

    <p class="footnote"><a class="hlink" href="#ref54">54</a> Beaugé ve Çizgen (1993), s. 200-201.</p>

    <p class="footnote"><a class="hlink" href="#ref55">55</a> Krş. “Othman Hamdi" maddesi, <i>EI<sup>2</sup></i> (P. ve S. Soucek).</p>

    <p class="footnote"><a class="hlink" href="#ref56">56</a> Rona (1993).</p>

    <p class="footnote"><a class="hlink" href="#ref57">57</a> And (1983), s. 118 vd.</p>

    <p class="footnote"><a class="hlink" href="#ref58">58</a> And (1972), s. 217-218, 238-244.</p>

    <p class="footnote"><a class="hlink" href="#ref59">59</a> <i>age</i>, s. 116-135.</p>

    <p class="footnote"><a class="hlink" href="#ref60">60</a> <i>age</i>, s. 104-105.</p>

    <p class="footnote"><a class="hlink" href="#ref61">61</a> <i>age</i>, s. 253.</p>

    <p class="footnote"><a class="hlink" href="#ref62">62</a> <i>age</i>, s. 322.</p>

    <p class="footnote"><a class="hlink" href="#ref63">63</a> Kütükoğlu (1986), s. 202 ve ayrıca yazarla bu konuda yaptığım konuşmalar. Paşa, s. 210’daki mektupta karısına birden fazla evliliği tasvip etmediğine dair teminat verir: “...Ben evlenecek olduğum vakit başımdan bir nikâh geçmek niyetiyle evlendim ve Allahdan öyle istedim. Şimdiye kadar başka suret hatırıma gelmedi ve Allah göstermesün.”</p>

    <p class="footnote"><a class="hlink" href="#ref64">64</a> Koç (1993).</p>

    <p class="footnote"><a class="hlink" href="#ref65">65</a> “Midhat Paşa” maddesi, <i>EI<sup>2</sup></i> (Roderic H. Davison).</p>

    <p class="footnote"><a class="hlink" href="#ref66">66</a> Chambers (1973) geniş ölçüde bu kaynaktan yararlanıyor.</p>

    <p class="footnote"><a class="hlink" href="#ref67">67</a> Findley (1989) bu metni verir.</p>

    <p class="footnote"><a class="hlink" href="#ref68">68</a> Matbaacılık tarihini burada vermiyoruz. Bkz. “Matbuat” maddesi, <i>İA</i> (Vedat Günyol).</p>

    <p class="footnote"><a class="hlink" href="#ref69">69</a> Strauss (1993).</p>

    <p class="footnote"><a class="hlink" href="#ref70">70</a> Bulgaristan’da matbaacılık ve yayınevlerinin başlangıcını çok daha iyi bilen Fidanı (1993) ile krş.</p>

    <p class="footnote"><a class="hlink" href="#ref71">71</a> Ahmed Resmi (1303/1886).</p>

    <p class="footnote"><a class="hlink" href="#ref72">72</a> Strauss (1992), s. 327.</p>

    <p class="footnote"><a class="hlink" href="#ref73">73</a> <i>age</i>, s. 314-315.</p>

    <p class="footnote"><a class="hlink" href="#ref74">74</a> Redhouse (1921), Strauss (1992), s. 324.</p>

    <p class="footnote"><a class="hlink" href="#ref75">75</a> Strauss (1992), s. 322.</p>

    <p class="footnote"><a class="hlink" href="#ref76">76</a> Beşir Fuad (t.y.), s. 59-60.</p>

    <p class="footnote"><a class="hlink" href="#ref77">77</a> Strauss (1992), s. 323.</p>

    <p class="footnote"><a class="hlink" href="#ref78">78</a> Kut (1994).</p>

    <p class="footnote"><a class="hlink" href="#ref79">79</a> Beşir Fuad (t.y.), çeşitli yerlerde.</p>

    <p class="footnote"><a class="hlink" href="#ref80">80</a> Kerman (1978) bu konuda zengin malzemeye sahip bir çalışmadır.</p>

    <p class="footnote"><a class="hlink" href="#ref81">81</a> Yazar Sezai, babasının adıyla, “Sami Paşazade” diye üslenmişti. Soyadı kanununun 1930’larda çıkmasından sonra bile yazarlar sadece kendi adlarıyla tanınmaya devam ettiler (Yaşar Kemal, Nazım Hikmet vs). Ancak daha genç kuşaklar, 1960’lardan itibaren hem ad hem de soyadlarıyla ünlendiler. Beşir Fuad (t.y.) çeşitli yerlerde.</p>

    <p class="footnote"><a class="hlink" href="#ref82">82</a> Kerman (1978), s. 351-352; Özön (2 1982), s. 122; Kerman (1978), s. 325-333.</p>

    <p class="footnote"><a class="hlink" href="#ref83">83</a> Evin (1983), s. 146 vd.</p>

    <p class="footnote"><a class="hlink" href="#ref84">84</a> Misailidis, Anhegger ve Günyol’da (1986).</p>

    <p class="footnote"><a class="hlink" href="#ref85">85</a> Vartan Paşa, Tietze’de (1991); Maştakova (1994).</p>

    <p class="footnote"><a class="hlink" href="#ref86">86</a> Evin (1983), s. 55-64.</p>

    <p class="footnote"><a class="hlink" href="#ref87">87</a> Mardin (1974); Evin (1983), s. 157; Parlatır (1987).</p>

    <p class="footnote"><a class="hlink" href="#ref88">88</a> Vartan Paşa, Tietze’de (1991), s. 6.</p>

    <p class="footnote"><a class="hlink" href="#ref89">89</a> Evin (1983), 18-20, 32.</p>

    <p class="footnote"><a class="hlink" href="#ref90">90</a> Emile Zola’nın romanlarında da kolaylıkla didaktik anlatıma kayabilecek bir mesaj vardır. Bu bölümlerde yazar, kalıtımın insanın kaderini etkilediğini anlatmak ister. Ama yazar, hikâyesindeki bu mesajın göze batmamasına ve didaktik olmamasına çalışmıştır.</p>

    <p class="footnote"><a class="hlink" href="#ref91">91</a> Evin (1983), s. 33-35. Timur’a (1991, s. 33-37) göre, 1900’den önce Hüseyin Rahmi Gürpınar, erotik ilişkilerinde kendi hayallerini gerçekleştirmek isteyen kadınları savunuyordu.</p>

    <p class="footnote"><a class="hlink" href="#ref92">92</a> Bu konuda bkz. Mardin (1974) ve ayrıca Timur (1991), s. 38.</p>

    <p class="footnote"><a class="hlink" href="#ref93">93</a> Ortaylı (1983), s. 179.</p>

    <p class="footnote"><a class="hlink" href="#ref94">94</a> Bkz. Dumont (1986).</p>

    <p class="footnote"><a class="hlink" href="#ref95">95</a> Fransız mutfağının Osmanlı kültürüne girişinin getirdiği kültürel sorunlar için krş. Mardin (1974), s. 430.</p>

    <p class="footnote"><a class="hlink" href="#ref96">96</a> 20. yüzyılın başlarında yapılan yeni-Osmanlı tarzındaki binaların ima ettiği milliyetçi ifade için krş. Yavuz (1981), s. 110 vd. Ömer Seyfeddin’in milliyetçi görüşleri için krş. Mardin (1974), s. 438.</p>

    <p class="footnote"><a class="hlink" href="#ref97">97</a> Kemal Tahir’in <i>Kurt Kanunu</i> romanı (1969) bu yılların atmosferini yansıtır.</p>

    <p class="footnote"><a class="hlink" href="#ref98">98</a> Berktay (1991), s. 106 vd.</p>
  </div>
</body>
</html>
