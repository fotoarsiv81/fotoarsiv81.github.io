<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/epub_css.css" rel="stylesheet" type="text/css" />
</head>

<body>
  <h1 class="chapter0">ON BİRİNCİ BÖLÜM<br />
  <img alt="sep" class="middle" src="../Images/Header_Cizgi.jpg" /><br />
  YEME-İÇME VE DOST SOHBETLERİ</h1>

  <p class="nonindent">Sünnet düğünlerinde olduğu gibi Osmanlı sarayında yapılan diğer düğün ve eğlencelerde de büyük ziyafetler ön planda tutulurdu. Yemek gündelik bir etkinlik olduğu için, Osmanlı yemek kültürünü gündelik görüntüsü içinde daha yakından tanımakta fayda vardır. Ancak burada daha çok büyük topluluklara ya da en azından önemli bir konuğa verilen yemeklerden söz edilecektir. Ayrıca evlerde yenilen öğünler ve bir vakıf kuruluşu ya da bir tekkenin misafirhanesinde sunulan yemeklere de değinilebilir. 16., 17. ve 18. yüzyıllarda sadece konuklara verilen bir yemek kültüründen söz edebiliriz, çünkü elimizde, ancak bu kültürle ilgili yeterli bilgi vardır.</p>

  <p class="indent">Yeme içme kültürü ele alınmak istendiğinde önce bu kültürün maddi temelinden yani eldeki yemek malzemelerinden söz etmek gerekir. Bunlar, söz konusu bölgenin tarım ürünlerinden ya da özellikle İstanbul’a, Mekke’ye ve Medine’ye gemi yoluyla gelen erzaktan oluşurdu. Ayrıca, Osmanlı kentlerinin farklı yiyecek zevkleri de önemliydi. Bunlardan hangileri önemli zamanlarda lüks yiyeceklerin yerini alırdı, hangileri gündelik kullanım içindi, hangileri de kıtlık zamanında acil ihtiyaç olarak kullanılırdı? Burada Osmanlı kentlerinin dışında kalan bir ortamda oluşmuş gelenekler önemli bir rol oynardı. 16. yüzyılda zeytinyağı Anadolu’da aydınlatmada kullanılır, yemeklerde ise pek görülmezdi. Yemek tereyağıyla pişerdi.<sup><a class="hlink" href="#not1" id="ref1">1</a></sup> Önceleri yavaş yavaş, daha sonra ise temelden değişecek olan tereyağı alışkanlığı, bozkırlarda, büyükbaş hayvan yetiştiricilerinin bulunduğu yerlerde gelişmişti.</p>

  <p class="indent">O zamanın insanlarının belirli gıda maddeleriyle ilgili toplumsal itibar anlayışları besinlerin üretilmesi ve dağıtılmasında önemli bir etken oluşturuyordu. Gıda malzemelerinden herhangi birine az ya da çok itibar edilmesi, yalnızca bunların alınışını değil, hazırlanışını da etkilerdi. Örneğin 16. yüzyılda Osmanlı İmparatorluğu’nda etin sosyal itibarı yüksekti. Başkentteki birçok devlet görevlisinin makul fiyatla et satın alma isteği, piyasada kabul görmeyeceği için, devlet, fiyatların siyasi önlemlerle güvence altına alınması gerektiğini düşünüyordu.<sup><a class="hlink" href="#not3" id="ref3">3</a></sup> Etin kuşbaşı kesilerek ve soslu veya sebzeli pişirilmesi alışkanlığı da etin az bulunması yüzünden ortaya çıkmış olmalıdır.</p>

  <p class="indent">Diğer bir konu da, sofrada bir araya gelmekle ilgilidir. Kim kiminle yemek yiyor ve hangi şartlarda yemek toplantıları yapılıyordu? Burada özellikle kadınlarla erkekler arasındaki ayrım önemlidir. Bu bölümde vereceğimiz bilgiler daha çok erkeklerin katıldığı yemek toplantılarıyla ilgilidir. 18. yüzyılın başında, İngiliz büyükelçisinin hanımı sıfatıyla Edirne ve İstanbul’u ziyaret eden Lady Mary Montagu’nün yazdıkları çok değerlidir, çünkü sadrazamın eşi ve diğer yüksek rütbeli Osmanlı hanımları tarafından yemeğe davet edilmiş ve yazılarında kadınların yemek ortamlarından söz etmiştir.<sup><a class="hlink" href="#not4" id="ref4">4</a></sup></p>

  <h2 class="section sigil_not_in_toc">Nân-ı Aziz<sup><a class="hlink" href="#not5" id="ref5">5</a></sup></h2>

  <p class="nonindent">Ekmek, en azından Anadolu’da, neredeyse sadece buğdaydan yapılırdı, arpa ekmeği de büyük bir olasılıkla kıtlık zamanında tüketilirdi. Çavdar aslında pek bilinmeyen bir tahıl değildi, ancak o kadar az ekilirdi ki, ekmek pişirmek denince lafı pek geçmiyordu.<sup><a class="hlink" href="#not6" id="ref6">6</a></sup> Evliya Çelebi, Diyarbakır çevresindeki dağlarda yaşayan Kürt köylülerin ekmeği kızıl darıdan yaptıklarını yazmıştır.<sup><a class="hlink" href="#not7" id="ref7">7</a></sup> Buğdaydan yapılan ekmeklerin değişik çeşitleri bilinirdi. En çok sevilen beyaz ekmekti. Evliya Çelebi seyahatnamesinde Anadolu kentlerinin yöresel yemeklerini anlattığında beyaz ekmeğin birçok türünden de söz eder.<sup><a class="hlink" href="#not8" id="ref8">8</a></sup> Fırını olmayan evlerde de yassı ekmek saçta pişirilirdi. Daha 15. yüzyılın başlarında, İspanya elçisi Ruy</p>

  <p class="indent">Gonzales de Clavijo Timur’un sarayına giderken Anadolu’da bu ekmeği tatmıştı.<sup><a class="hlink" href="#not9" id="ref9">9</a></sup> Yakacağın az olduğu dönemlerde ekmeğin yenebilmesi için, önceden ekmekler pişirilir, kurutularak hazır edilir, yenmeden önce de ıslatılırdı. Ekmek hamurundan dörtgen veya ay şekiller yapılır, içlerine et ya da sebze konulurdu, sonra yağda kızartılır ya da fırında pişirilirdi. Buna 17. yüzyılda bugün de kullandığımız “börek” adı verildi.<sup><a class="hlink" href="#not10" id="ref10">10</a></sup></p>

  <p class="indent">1640 tarihli bir İstanbul narh defterinde yalnızca bir ekmek çeşidinin adı geçmektedir, bu da muhtemelen “fodla” diye bilinen türdür.<sup><a class="hlink" href="#not11" id="ref11">11</a></sup> 1720 tarihli sûrnamede yer alan bir minyatürde bu tür ekmek pişiren fırıncılar ve bir taş fırının çizimi vardır.<sup><a class="hlink" href="#not12" id="ref12">12</a></sup> 1640 tarihli narh defterine göre, iki çeşit çörek satın alınırdı, biri “kaba çörek”, diğeri de “yağlı çörek”ti. Ayrıca, üç çeşit simit bulunurdu, bunlardan biri sükkeri [tatlı] halka, ikincisi susamlı halka, sonuncusu da bugün Türkiye’de hâlâ çok yenen simitti. İki çeşit hazır börek satın alınırdı, ayrıca üçgen şeklinde hamurdan yapılan “tâbe kâhisi” vardı, ancak bugün bu çeşide pek rastlanmamaktadır. Bugün de tatil yerlerinde iştahla yenen, yağda kızartılmış yufkadan yapılan gözleme vardır. Gözleme adı, pişirilirken ortaya çıkan göze benzer baloncuklardan dolayı takılmıştır.<sup><a class="hlink" href="#not13" id="ref13">13</a></sup> Narh defterinde bütün bu çeşitlerin yanı sıra lokmanın da adı geçmektedir. Günümüzde lokma denince akla şuruba batırılmış küçük toplar gelir, oysa Mevlevilerde lokma sebzeyle karıştırılmış bir çeşit pilavdır.<sup><a class="hlink" href="#not14" id="ref14">14</a></sup> Narh defterinde hangisinin kastedildiğini kestirmek pek kolay değildir.</p>

  <p class="indent">Kaba çörek hariç, diğer çeşitler sıradan ekmekten üç kat pahalıydı. Bu pahalı çeşitler büyük bir olasılıkla bayramlarda ve mesire yerlerinde yenirdi. 16. yüzyılın ortalarında Habsburg elçisi Busbecq, tuz, yoğurt, sarmısak ve ekmekle karnını doyurabilen Anadolu insanının tevazuunu övmüştür.<sup><a class="hlink" href="#not15" id="ref15">15</a></sup> Tabii burada dikkate alınması gereken nokta Busbecq’in kendi halkına bu sözleriyle ders vermek istemesidir. Yeniçeriler çiftçilerden daha şanslıydı. 16. yüzyılın sonunda yeniçerilerin et ihtiyaçlarının karşılanmasını sağlama bağlamak için özel bir vergi konulmuştu.<sup><a class="hlink" href="#not16" id="ref16">16</a></sup></p>

  <h2 class="section sigil_not_in_toc">Şehriye, Bulgur ve Pirinç</h2>

  <p class="nonindent">Ekmeğin yanında, bulgur ve darıdan yapılan bir çeşit lapa da bilinen bir gıdaydı; bugün bulgurun yerini alan birçok şehriye çeşidi 17. yüzyılda İstanbul’da bilinmezdi. Ancak 1640 tarihli narh defterinde iki çeşit şehriyeden söz edilmektedir: İstanbul ve Kahire çeşidi. İstanbul çeşidi “beyaz” ve “siyah” diye ayrılırdı.<sup><a class="hlink" href="#not17" id="ref17">17</a></sup> Şehriye günümüzde olduğu gibi çorbalara da katılırdı. Büyük bir olasılıkla tel şehriye o zamanlar görece çok yeniydi, çünkü 16. yüzyılın tabhane ve tekkelerinin mutfak defterlerinde yalnızca bulgur çorbasına rastlıyoruz.<sup><a class="hlink" href="#not18" id="ref18">18</a></sup> Bitlis’i anlatırken Evliya Çelebi, mantıya benzeyen “mahiçe” adlı bir salçalı hamur yemeğinden söz eder.<sup><a class="hlink" href="#not19" id="ref19">19</a></sup></p>

  <p class="indent">Evliya Çelebi “herîse” denen bulgur lapasını Mekke civarında görmüştü. 1670’te burada pirinç hâlâ bulgurun yerini almamıştı. Seyyahımız herîsenin etkisini över, kâfirlerle savaşırken gazilerin bununla beslendiklerinden söz eder. Ayrıca kepçenin yanında diğer yemek pişirme gereçlerinin Peygamber zamanından kalma olduğunu iddia eder.<sup><a class="hlink" href="#not20" id="ref20">20</a></sup> Diyarbakır ve Bitlis gibi başka yerlerde de “gendime aşı” veya “mastaba aşı” denen lapa yemekleri ortaya çıkmıştı.<sup><a class="hlink" href="#not21" id="ref21">21</a></sup></p>

  <p class="indent">16. yüzyılda pirinç hâlâ bir lükstü, çünkü Boyabat, Tosya ve bugünkü Plovdiv çevresinde çok sınırlı üretim vardı. Hali vakti iyi olanlar pirinci biliyorlardı. Tabhane hesaplarında bu açıkça görülmektedir. Yaşam standardı mutlaka daha mütevazı olan zaviyelerde bile 16. yüzyılın ikinci yarısında pirinç tüketimine rastlanmaktadır. Diyarbakır’da karanfil ve tarçınla tatlandırılmış bir karpuzlu pirinç yemeği yenirdi.<sup><a class="hlink" href="#not22" id="ref22">22</a></sup> Ayrıca bu değerli gıda çorba ve tatlılarda kullanılmak üzere sübye haline getirilirdi. 17. yüzyılda, Nürnbergli savaş tutsağı Hans Wild’e Antalya’nın merhametli insanları hastalığı sırasında pirinç çorbası içirmişlerdi. 1640 tarihli İstanbul narh defterine göre kebapçılardaki nohutlu pirinç çorbasını içine limon sıkarak içmek olanaklıydı.<sup><a class="hlink" href="#not23" id="ref23">23</a></sup> Evliya bundan bahsetmemiş olsa da, 17. yüzyılın ikinci yarısında Hicaz’da pirinç oldukça yaygınlaşmıştı, çünkü Hint hükümdarlarının büyük miktarlarda Mekke’ye gönderdikleri pirinç, sadaka olarak dağıtılırdı. Ya da pirinç satışından elde edilen kazanç yine sadaka olarak dağıtılırdı. 1670 civarında bu bölgede artık buğday tüketiminin yanında pirinç tüketimi de vardı.</p>

  <h2 class="section sigil_not_in_toc">Et ve Balık</h2>

  <p class="nonindent">Etten söz edildiğinde Anadolu’da ve İstanbul’da kastedilen kuzu ya da koyun etiydi. Ayrıca Evliya Çelebi’nin de belirttiği gibi Sakız adası lezzetli sığır eti ile ünlenmişti. Sığır eti özellikle pastırma olarak tüketilirdi. Pastırma 1640 tarihli İstanbul narh defterinde iki çeşit olarak görünür.<sup><a class="hlink" href="#not24" id="ref24">24</a></sup> Tavuk eti anlaşılan çok az tüketilirdi ve oldukça da pahalıydı. Domuz eti Müslümanlar için hem haramdı, hem de bu etten iğrenilirdi. Bir Müslümanın kendisini “kâfirlerden” ayıran özelliği, domuz etini yememesiydi. Buna karşılık Hıristiyanların daha büyük kapalı topluluklar halinde yaşadıkları Balkanlar’da domuz yetiştirilmesi ve domuz etinin tüketilmesi yasak değildi. Hatta yetiştiriciler devlete vergi vermişlerdir.<sup><a class="hlink" href="#not25" id="ref25">25</a></sup></p>

  <p class="indent">Köylerde kuşkusuz et yalnızca önemli zamanlarda yenirdi; örneğin düğünlerde, diğer eğlencelerde ya da bir hayvan yaralanıp öldürülmek zorunda kalındığında et yeme olanağı doğardı. Kentteki yoksullar et yeme olanağını çok daha az elde edebilmişlerdi. Ancak 1640 tarihli İstanbul narh defterinde daha sınırlı bir parayla da et yiyebilmenin mümkün olduğu görülmektedir: İnce ince dilimlenmiş pastırmanın yanında bir de koyun etinden yapılmış sucuk vardı, ayrıca kebapçılardan baş ve paça satın alınabilirdi.<sup><a class="hlink" href="#not26" id="ref26">26</a></sup> Osmanlı yetkililerinin belirlediği üzere kırk büyük parça ciğer kavurma bir akçeye satılırdı. Bu fiyat 150 dirhem (462 gr) ekmek fiyatına eşitti.<sup><a class="hlink" href="#not27" id="ref27">27</a></sup> Doğrusu İstanbul’daki ilişkiler anlaşılmazdı: Yüksek tabakadakilerin ve askerlerin ihtiyacını karşılamak için çok sayıda koyun kente getirilir, onların pek beğenmediği etler de büyük miktarlarda pazarda satılırdı.</p>

  <p class="indent">Evliya’nın Osmanlı taşra kentleri betimlemelerinde özellikle sevilen et yemekleri üzerine genel bilgiler vardır, hatta seyyah bazen belirli yemeklerin tatlarının nasıl olması gerektiğini bile en ince ayrıntısına kadar anlatmıştır. Örneğin Kütahya usulü, mütevazı bir paça yemeğini anlatır ve görünüşünün berrak, tadının ilik gibi olduğunu söyler.<sup><a class="hlink" href="#not28" id="ref28">28</a></sup> Birçok Batı Anadolu kentinde tandır kebapları da ortaya çıkmıştır. Ayrıca etli pide vardır.<sup><a class="hlink" href="#not29" id="ref29">29</a></sup> Bitlis’te keklik kızartma, keklikli börek, keklik pilavı, yöresel yemeklerdi.<sup><a class="hlink" href="#not30" id="ref30">30</a></sup> Ayrıca Evliya, Bitlis beyinin sarayında kalmıştı ve bu nedenle alışılagelmiş yiyeceklerden çok, ziyafet yemeklerini tanımış olmalıydı. Evliya’nın Edirne seyahatinde genellikle sarayda konaklamakla birlikte daha çok kentte dolaşmış olması, ancak bu yürüyüşleri sırasında hiçbir ünlü et yemeğinden söz etmemiş oluşu ilgi çekicidir.<sup><a class="hlink" href="#not31" id="ref31">31</a></sup></p>

  <p class="indent">İstanbul’un koşulları özgündür, çünkü kentin özel bir balık tüketimi vardır. Belirli mevsimlerde balık, büyük sürüler halinde Boğaz’a akın eder. Karadeniz de aynı şekilde balık açısından zengin bir denizdir. Kentte, mercan, gümüş, lüfer, karagöz, kefal hep taze yenirdi.<sup><a class="hlink" href="#not32" id="ref32">32</a></sup> Eğer mevsimiyse, 1640’larda İstanbul’da balığın tanesi 3-4 akçe olurdu. Ayrıca bazı balıklardan “pasdırma”, bazılarından lakerda ve turşu yapılırdı. Bu balık zenginliği sayesinde İstanbul, gıda temininde iç kısımlardaki kentlere göre önemli bir avantaja sahipti.</p>

  <p class="indent">Taze balık yeme olanağı bir başka bölgede, Trabzon’da da vardı. Evliya Çelebi, çoğunlukla Laz olan balık satıcılarının çığırtkanlıklarını bile kaydetmiştir.<sup><a class="hlink" href="#not33" id="ref33">33</a></sup> Özellikle Karadeniz’de çok sık tutulan hamsiyi çağrıştıran folklor hareketlerini anlatmış, hamsiyi tüm hastalıklara iyi gelen bir ilaç olarak tanıtmıştır. Hamsi kafası közlemesinden çıkan dumanın evdeki böcekleri ve yılanları uzaklaştırdığı da söylenmektedir. Trabzonlular bu balıkla yapılan “kırk” çeşit yemekle övünürler. Hamsinin kızartılması, çorbada ve sosla kullanılması ya da böreklere iç olarak hazırlanması fazla bir şaşkınlık yaratmaz. Her ne kadar Evliya Çelebi hamsinin fazla kokmamasını övmüş olsa da, meşhur baklavanın hamsili olmasını tasavvur etmek doğrusu güçtür. Büyük bir olasılıkla hamsili baklava dedikleri yufkadan yapılmış, içi hamsi ile doldurulup baklava şeklinde kesilmiş bir börekti.</p>

  <p class="indent">Evliya hamsiden çok etkilenmiş olmalı ki, hiçbir zaman yapmadığı bir şeyi yaparak bu balıkla ilgili bir yemek tarifini aktarmıştır.<sup><a class="hlink" href="#not34" id="ref34">34</a></sup> Bunun için, tahminen bugün kullanılan teflon gibi yüksek ateşe dayanıklı ağır bir tavaya ihtiyaç vardır. Temizlenen hamsiler onar onar şişlere çekilir. Maydanoz, kereviz, soğan ve pırasa karıştırılır ve bu karışımın da içine karabiber ile tarçın katılır. Sonra tavaya, ilk sırası balıkla başlamak üzere üst üste sebze ve balıklar dizilir. Üzerine zeytinyağı dökülür ve tamamı hafif ateşte yaklaşık bir saat süreyle kızartılır. Seyyahın anlattığına göre bu yemek şenlik günlerinde hazırlanırdı.</p>

  <h2 class="section sigil_not_in_toc">Meyve ve Sebze</h2>

  <p class="nonindent">Anadolu kentlerindeki tekkelerin mutfak defterlerinde çorbalarda ve sebze yemeklerinde etin baharat gibi kullanıldığını görürüz.<sup><a class="hlink" href="#not35" id="ref35">35</a></sup> Ekmek ve çorbadan ibaret olan yemek listesinde, iklimin yetiştirilmesine el verdiği yerlerde sebze ve meyve de yer alır, el vermediği bölgelerde de getirtilmeye çalışılırdı. 1876 yılında Arap Yarımadası’nda ikamet eden İngiliz yazar ve araştırmacı seyyah Charles Doughty, birçok Osmanlı hacısı ve askerinin bulunduğu Cidde’de Taif vahalarından gelen sebze ve meyvenin satıldığını anlatır.<sup><a class="hlink" href="#not36" id="ref36">36</a></sup> Bu sebze ve meyveler, muhtemelen gayet meşakkatli bir yolculuk yapan develerle getirilirdi. Fiyat listelerinde adı geçen ıspanak, soğan, lahana, havuç, turp, marul, pırasa ve asma yaprağı çeşitleriyle kalitesi hakkında ayrıntılı bir bilgi yoktur. Evliya Çelebi Bitlis betimlemesinde cacıktan da söz eder.<sup><a class="hlink" href="#not37" id="ref37">37</a></sup></p>

  <p class="indent">Meyvelerle ilgili, damak zevkini anlatan birçok edebi metin vardır. Fatih Sultan Mehmed’in oğullarından Şehzade Cem’in (1459-1495) bir tanıdığı, şehzadenin Avrupa’daki sürgünü sırasında da karpuz, üzüm, elma ve armudu çok severek yediğini anlatmıştır. Bir 17. yüzyıl coğrafya metni Malatya’da köylülerin kağıtlara çeşitli kelimeler ve atasözleri yazıp sonra tam olgunlaşmamış meyvelere yapıştırdıklarını belirtir. Kağıdın yapıştırıldığı yer yeşil veya sarı kalırken, meyvenin diğer yerleri olgunlaşarak esas rengini alırdı.<sup><a class="hlink" href="#not38" id="ref38">38</a></sup> Köylülerin çoğunun okuma, yazma bilmediklerini düşünürsek böylesi meyve üretiminin ne kadar lüks sayılabileceği özellikle anlaşılır. Evliya Çelebi Anadolu kentlerinde yetişen önemli ürünleri betimlerken meyvelerden de hep söz etmiştir. Örneğin, Evliya Kütahya’da 24 çeşit armut yetiştiğini, yedi çeşit sulu kiraz ve üzüm olduğunu, ancak üzümün pek iyi olmadığını anlatır.<sup><a class="hlink" href="#not39" id="ref39">39</a></sup> Ege sahillerinde turunçgilleri ve incir, badem ve nar gibi meyveleri övmüştür.<sup><a class="hlink" href="#not40" id="ref40">40</a></sup></p>

  <p class="indent">Daha güneyde, sıcak ve nemli bir havası olan Adana’da da yetişen turunçgiller ve incirin yanı sıra şekerkamışını anlatmış, Diyarbakır karpuzunu abartılı sözlerle övmüştür.<sup><a class="hlink" href="#not41" id="ref41">41</a></sup> Bitlis’i anlattığı bölümde on bir çeşit armuttan söz eder.<sup><a class="hlink" href="#not42" id="ref42">42</a></sup> Edirne’yle ilgili olarak kırmızı şeftalileri ve bugün bile kentin çevresinde yetiştirilen çok çeşitli ayvaları anlatmıştır.<sup><a class="hlink" href="#not43" id="ref43">43</a></sup></p>

  <p class="indent">Meyveleri öven sadece Evliya değildi: Veba salgını sırasında İstanbullu derviş Seyyid Hasan günlüğüne akrabalarının ve tanıdıklarının ölümlerini not ediyordu ama kendisine hediye edilen bir meyve sepetini anlatmak için bu işi yarım bırakmıştı.<sup><a class="hlink" href="#not44" id="ref44">44</a></sup> Sepette iki armut ve iki üzüm çeşidi vardı; Seyyid Hasan meyvelerin anlatımında ayrıntıya girdiğinden verdiği bilgilerde bir dağınıklık görülür. Bu konuyla ilgili diğer bir belge de 18. yüzyılın başlarında, Osman Ağa’nın anılarıdır. Askeri seferlerden birinde Ligova kentinde tesadüfen bir gün konaklandığını ve burada pazarda olgun kirazların uygun bir fiyatla satıldığını yazmış, pek de lezzetli olduklarını belirtmiştir.<sup><a class="hlink" href="#not45" id="ref45">45</a></sup></p>

  <h2 class="section sigil_not_in_toc">Tatlılar</h2>

  <p class="nonindent">Meyvelere verilen değer tatlılara düşkünlükle bağlantılı olmalıydı. Her ikisi de daha 16. ve 17. yüzyıllarda Osmanlı mutfağının belirgin özellikleriydi. 16. yüzyıl vakıf defterlerinde büyük miktarda kuru üzüm ve kuşüzümü tüketildiği görülmektedir. Bunlar zamanın İngiltere’sinde de çok sevilirdi.<sup><a class="hlink" href="#not46" id="ref46">46</a></sup> Tatlandırmada bal ve üzüm suyu da kullanılırdı. Şekerkamışı Mısır’dan ve Kıbrıs’tan az miktarda getirtilirdi ve bu nedenle büyük bir lükstü.<sup><a class="hlink" href="#not47" id="ref47">47</a></sup> 1640 tarihli İstanbul narh defterinde dört şeker çeşidinin adı geçer: Sükker-i mükerrer, ham sükker, nebat sükkeri ve “beyaz, şehdâne ednâ [iyi kalite]” denen pazarda diğer şeker çeşitlerinin yanında az miktarda satışa sunulan bir çeşit.<sup><a class="hlink" href="#not48" id="ref48">48</a></sup> Bunların dışında bir de baharatlanmış şekerler vardı. İstanbul’da Kapalıçarşı’da satılan bu şekerler darçın sükkeri, karanfil sükkeri, anison sükkeri, anber ve gül sükkeri idi. Bunların kristal şeker olmadığı düşünülebilir, muhtemelen günümüzdeki akide şekerine benziyorlardı. Bu bağlamda Sakız adasından esinlenerek sakız adı verilen ağaç reçinesinden yapılan bir çeşit şekerden de söz edilebilir. Sakız, devlet tekelindeydi ve 17. yüzyılda çoğu zaman valide sultanın geliri olarak gösterilirdi.<sup><a class="hlink" href="#not49" id="ref49">49</a></sup> Evliya, devletten pek az miktarda da olsa gelir kaçıranın ölümle cezalandırıldığını ileri sürer.<sup><a class="hlink" href="#not50" id="ref50">50</a></sup> 1640 tarihli narh defterinde üç çeşit sakıza rastlandığından, bugün hâlâ bildiğimiz sakız olarak varlığını sürdüren bu pek rağbet edilen damla sakızı herhalde pazarda da kolayca bulunabiliyordu.<sup><a class="hlink" href="#not51" id="ref51">51</a></sup></p>

  <p class="indent">Şeker ve meyvelerden reçel yapılırdı. Bu reçeller Avrupa’da yapılan marmelatlardan katı olmamalarıyla ayrılırdı. Evliya Çelebi Bitlis beyinin sarayında yalnızca limon, ravent ve armut reçelini değil, yabani havuç, frenk üzümü ve küçük hindistancevizi reçelini de tatmıştır.<sup><a class="hlink" href="#not52" id="ref52">52</a></sup> Ayrıca ziyafetlerde meyve şuruplarının eksik olmaması gerekiyordu. Evliya Çelebi Bitlis’te nar, kayısı ve ravent şerbetiyle birlikte gelincik ve büyük olasılıkla baldıran şerbetiyle karşılaşmıştı.<sup><a class="hlink" href="#not53" id="ref53">53</a></sup> Tatlılarla içeceklerin arasında hoşaflar vardı. Evliya hoşafları bazı kentlerin bir özelliği olarak nitelendirir. Tire’de vişne hoşafı bulunurdu ve durumları iyi olanlar bu hoşafı dondurmayla yerlerdi. Vişne dağlık yerlerde, örneğin Uludağ’dan ya da Keşiş dağından toplanır ve iyice korunarak mahzenlerde saklanırdı. Busbecq de kuru meyvelerden yapılmış hoşaflardan söz etmiştir: Ona göre Osmanlı sofraları şenlik ve ziyafetlerde özellikle tatlıyla donatılırdı.<sup><a class="hlink" href="#not54" id="ref54">54</a></sup></p>

  <p class="indent">1720’deki sünnet düğününde, yemeklerin yanında tüm konuklara baklava sunulmuştu.<sup><a class="hlink" href="#not55" id="ref55">55</a></sup> 17. yüzyılın ortalarında bu tatlı, ücra bir kent olan Bitlis’te de bulunmaya başlamıştı.<sup><a class="hlink" href="#not56" id="ref56">56</a></sup> Ancak büyük bir olasılıkla bu tatlı, kentlilerin evlerinden çok bey sarayında tüketiliyordu. Fakat aynı tarihte baklavayı İstanbul’da herkes biliyordu. Her ne kadar bu tatlının 1640 tarihli narh defterinde adı geçmemekteyse de, baklavanın yapımında ve sunulmasında kullanılan malzemelerin adları belirtilmiştir.<sup><a class="hlink" href="#not57" id="ref57">57</a></sup></p>

  <p class="indent">Daha önce birçok çeşidiyle tanıştığımız “tatlı” ekmeğin yanında Osmanlı İmparatorluğu’nun birçok kentinde özel helva çeşitleri vardı. Helva değişik malzemelerden üretilebilir ya da doğal bir ürün olabilirdi. Örneğin Diyarbakır’da belirli ağaçların yapraklarından yapılan kudret helvası yenirdi.<sup><a class="hlink" href="#not58" id="ref58">58</a></sup> Edirne’de helvanın misk ile tatlandırıldığı sanılıyor; miskle karıştırılmış şeker İstanbul’da satılır ve belki yalnızca böyle bir tatlının yapımında kullanılırdı.<sup><a class="hlink" href="#not59" id="ref59">59</a></sup> İstanbul narh defteri bir de “ak helva”dan söz eder. Bunun yapımı hakkında hiçbir bilgi yoktur. Bu ak helvanın çeşitleri vardı; biri ballı ve bademli, diğeri de susamlıydı. Ayrıca ilginç isimleri olan iki çeşit helva daha vardır ama nasıl yapıldıklarını bilmiyoruz: Birinin adı “firenk helvası”, diğerinin “sabunî helva”ydı, herhalde helvaya görüntüsünden dolayı bu ad verilmişti. Osmanlı bürokratları helvacı küreği gibi tatlı yapımında gerekli gereçleri unutmamış, her şeyin tam kaydedilmesine dikkat etmişlerdi.<sup><a class="hlink" href="#not60" id="ref60">60</a></sup></p>

  <p class="indent">Helva, kentlilerin törensel yaşamlarında da önemli yer tutardı. Evliya Çelebi ölülerin ruhu için dağıtılan helvayı anlatmıştır.<sup><a class="hlink" href="#not61" id="ref61">61</a></sup> Burada “helva sohbetleri” olarak bilinen sohbetler yapılırdı.<sup><a class="hlink" href="#not62" id="ref62">62</a></sup> Bir ayinin daha sönük ve dünyevileştirilmiş bir biçimi olan bu sohbetler ilk olarak Mevlevi tarikatının kurucusu ve şair Mevlânâ Celaleddin’in yazılarında karşımıza çıkmıştır. Bu sohbetler 15 ve 16. yüzyılda lonca çevrelerinde yaygındı.</p>

  <p class="indent">Bu sohbetlerin anlamı hakkında çeşitli söylentiler vardır. İlgili bilgileri 15. yüzyıl Osmanlı zanaatkar çevresine ait bir metinden öğreniyoruz. Helva sohbeti üzerine ilk hikâye Adem ile Tanrının barışmasıyla ilintilidir. Adem’in cennetten kovulmasından sonra suçunu kabul etmesi ve Tanrının büyüklüğünü tanımasıyla barışma gerçekleşmiş olmalıydı. İkinci hikâye yine aynı metinde geçmekte ve hiçbir tutarsızlığa düşmeden ilkini tamamlamaktadır. Burada Hz. Muhammed’in ölümünden kısa bir süre önce aile üyeleri ve sahabesiyle bir helva töreni düzenlendiği anlatılır.</p>

  <p class="indent">Üçüncü bir hikâye de diğer iki hikâyenin bulunduğu metinden çıkmış ve helva sohbetini Oniki İmam’dan biri olan Zeynel Abidin’in yaşamından bir olay ile bağlantılandırmıştır. İki zanaatkarın Zeynel Abidin’in hayatını kurtarması, zanaatkârlardan birinin küçük oğlunu kurban etmesiyle gerçekleşmişti. Daha sonra İmam’ın iki kurtarıcısı loncalarının şeyhliğine getirilmişlerdi. Bu hikâyeyi belgeleyen metne göre helva töreni loncaya kabul töreninin bir parçasıdır. Ayrıca ölünün ardından helva dağıtma geleneği muhtemelen İmam’ın kurtarılması için kurban edilen masum çocuğun anısıyla bağlantılıdır.</p>

  <p class="indent">Erken Osmanlı dönemi zanaatkârları bu kabul törenini Fütüvvet teşkilatı içindeki loncalarda yaparlardı. Selçuklu sonrası, hatta erken Osmanlı döneminde birçok Anadolulu bu teşkilata üye olmuştur. Bu törende hazırlanan helvanın en basit şekli hurma ve sütten oluşurdu. Helva töreni hakkında bize bilgi sunan metinde adı geçen helvanın yapılış şekli daha karmaşıktır. Bu helvada hurmanın yanında bir de yağ ve üzüm şurubu kullanılmıştır. Zanaatkarın kurban edilen çocuğunun ruhuna hazırlanan helvanın yapılışı en karışığıdır. Bu helvanın yapımında hurmadan başka un, yağ, bal ve safran kullanıldığını görüyoruz. Anlaşılan hurma burada başrolü oynuyordu. Ancak Anadolu’da hurma yetişmediğinden bu tören ticaretin Mısır’a dek yayılmasıyla yalnızca belirli bir çevrede geliştirilip sürdürülebilmiştir.</p>

  <p class="indent">Törensel anlamı olan başka bir tatlı da aşuredir. Bu tatlı günümüzde, kuru üzüm, kuşüzümü, badem, fındık, kuru fasulye, yarma ve antepfıstığı karışımından yapılır. Aşureye genellikle gül suyu dökülür ve nar taneleriyle süslenir.<sup><a class="hlink" href="#not63" id="ref63">63</a></sup> Aşure 16. yüzyılda da yapılırdı ve büyük bir olasılıkla benzer bir karışımdı. Aşurenin tadı da pişirenin olanaklarına göre büyük değişiklik gösterirdi. Bu tatlının hazırlanmasında tabhanelerin ve dini vakıfların hesaplarında görülen kuru üzüm ve kuşüzümü önemli bir yer tutar. Aşure aslında Muharrem ayının onuncu gününde, peygamberin torunu Hüseyin’in Kerbela’daki anısına hazırlanır ve dağıtılır. Bu gelenek, inançlarında İmam Hüseyin’in önemli bir yeri olan Şiilere özgü değildi, Sünnilerce de benimsenmişti. Dini vakıflarda aşure büyük miktarda hazırlanır ve dağıtılırdı. Günümüzde birçok ev hanımı bu tatlıyı hazırladıklarında tatmaları için komşularına gönderir. Yeniçerilerin Hacı Bektaş Dergâhı’na, yani velilerinin dergâhına, büyük bir kazan bağışlamalarıyla ilgili bir rivayet vardır. Bu kazan yalnızca bayramlarda aşure hazırlanmasında kullanılmış olmalıydı.<sup><a class="hlink" href="#not64" id="ref64">64</a></sup> Bir vakıf yoksullaştığında ve gıda dağıtımını kısıtlamak zorunda kaldığında, en azından aşure dağıtımının sürdürülmesine çalışılırdı.</p>

  <h2 class="section sigil_not_in_toc">İçecekler ve Süt Ürünleri</h2>

  <p class="nonindent">İyi yemeye ve içmeye değer verenler için öncelikle suyun kalitesi önemliydi. Özellikle 17. ve 18. yüzyılda ancak kısıtlı gıda maddesi dağıtabilen ya da dağıtmak isteyen vakıf sahipleri halka iyi içme suyu sağlarlardı. Bu amaçla ücretsiz su dağıtılan küçük, şık sebiller yaptırırlardı.<sup><a class="hlink" href="#not65" id="ref65">65</a></sup> Evliya, Diyarbakır betimlemesinde o zamanlar kentin kuzeyindeki inşaatlar yüzünden henüz kirletilmemiş olan Dicle nehrinin suyundan övgüyle söz eder.<sup><a class="hlink" href="#not66" id="ref66">66</a></sup> Suyun gerek akarken gerekse donmuş halinin billursu berraklığı seyyah tarafından özellikle övgüye değer bulunmuştur. Ayrıca bu suyun sindirimi kolaylaştırıcı olduğu ve o zamanlar hâkim olan teorilere göre insanların hastalanmasına yol açan beden salgısı fazlalığının etkisini ortadan kaldırdığı öne sürülürdü. Bitlis beyinin sarayında içeceklere, padişahın sarayı hariç, hiçbir yerde görülmeyecek denli büyük bir rağbet vardı.</p>

  <p class="indent">Daha önce değindiğimiz şerbetlerin yanında Evliya Çelebi çaydan söz etmiş ve böylece günümüzün bu ulusal içeceğinin Anadolu’daki tüketimiyle ilgili belki de en eski belgelerden birini aktarmıştır. Çay kesin olarak Çin’den Rusya yoluyla ya da Güneydoğu Asya ve Hicaz yoluyla gelirdi. Çayın yaygınlaşmasıyla birlikte büyük miktarda Çin porseleni de Osmanlı İmparatorluğu’na girmişti.<sup><a class="hlink" href="#not67" id="ref67">67</a></sup> Ayrıca bir orkide türünün kökünden yapılan ve günümüzde hâlâ sevilen bir kış içeceği olan salep gibi, rezene çayı da bilinirdi. Ayrıca su, pirinç unu gibi koyulaştırıcı maddelerle çorbaya benzer bir kıvama getirilir ve sıcak olarak tüketilirdi. Süt de içilirdi; Evliya Diyarbakır’daki sütün kalitesini övmüş ve Bitlis beyinin sarayında konuklara süt ikram edildiğini kaydetmiştir.</p>

  <p class="indent">Süt ürünlerinden, uzun süre dayandığı için uzak mesafelerden de getirilebilen tereyağı çok yaygındı; İstanbul’da kullanılan yağ genellikle Karadeniz’in batısından gelirdi. Bir mutfakta kullanılan yağ bütün yemeklerin tatlarını etkiler, buna rağmen şu ana dek tereyağıyla ilgili bir kayda rastlanmamıştır. Tereyağlı taze ekmekten söz eden bir kaynak şimdiye kadar çıkmamıştır. İstanbul içinde ve çevresinde kadınlar -kuşkusuz erkekler de- kaymağı çok severler, bu süt ürünü dükkânlarda satılırdı.<sup><a class="hlink" href="#not68" id="ref68">68</a></sup> Peynir de görece az anlatılmıştır. Ancak Seyyid Hasan vebadan ölen eşini bir kez daha görmek için yola çıkmak zorunda kaldığında, ekmeğin içine konmuş bir parça kaşkaval peynirini yolda yemek üzere yanına aldığını kaydetmeyi ihmal etmemiştir.<sup><a class="hlink" href="#not69" id="ref69">69</a></sup></p>

  <h2 class="section sigil_not_in_toc">Mönülerin Hazırlanışı</h2>

  <p class="nonindent">Mönü hazırlanması ile ilgili bilgiler, tek tek yemeklere oranla çok daha kısıtlıdır, ancak sanatında usta bir 18. yüzyıl Fransız aşçısının dediği gibi, kötü hazırlanmış bir mönü yemeğin etkisini ortadan kaldırır.<sup><a class="hlink" href="#not70" id="ref70">70</a></sup> Bu aşçının çağdaşı Lady Mary Montagu, bir dul padişah kadınının verdiği resmi ziyafette her yemeğin tek tek sofraya getirildiğini ve bir başka davette de çorbanın son yemek olarak verildiğini anlatır.<sup><a class="hlink" href="#not71" id="ref71">71</a></sup> Kahvaltı ile ilgili bildiklerimizi Bitlis beyinin sarayına ziyareti sırasında her sabah kendisine tatlı bir çörekle birlikte çeşitli marmelat ve reçeller sunulmuş olan Evliya Çelebi’nin verdiği bir-iki bilgiye borçluyuz.<sup><a class="hlink" href="#not72" id="ref72">72</a></sup> Kahvaltıda ne içildiğini Evliya anlatmaz, ancak Seyyid Hasan’ın günlüğünde sabahları kahve içildiği yazılıdır.<sup><a class="hlink" href="#not73" id="ref73">73</a></sup> Kahve sadece aile ortamında içilmezdi, kimi zaman da evin selamlığında konuk ağırlamanın bir parçası olarak ikram edilirdi.</p>

  <p class="indent">Mönüler hakkında en iyi bilgileri arkadaşlarıyla toplandıklarında neler yediklerini çoğu kez kaydetmiş olan Seyyid Hasan’ın günlüğünden öğreniyoruz. Bu “orta halli” çevrede, anlaşıldığı kadarıyla lezzetli ve çeşidi bol yemekler önemliydi. Örneğin büyük bir ziyafet söz konusu olmadığı halde bir akşam yemeği 17 çeşitten oluşabilirdi. Günlükte, bu akşam yemeğinde, etli bir tencere yemeğinin “tatlı”, “ekşi” ve “normal” (yani özel bir katkısı bulunmayan) üç türü, soğan ve pazı dolmaları, pilav ve börek yendiği anlatılır. Ayrıca baklava, muhallebi ve iki çeşit hoşaf da vardı. Ardından günlükte açıkça belirtilmemesine karşın kahve ikram edilirdi.<sup><a class="hlink" href="#not74" id="ref74">74</a></sup></p>

  <p class="indent">Bu örnekten ve Seyyid Hasan’ın günlüğünde geçen diğer mönülerden anlaşıldığına göre İstanbul’daki durumu iyi olan aileler gündelik yaşamlarında da genellikle güzel yemekler yiyorlardı. Yani bu tür yemekler bu çevrelerde yalnızca düğün ve dini bayramlarla sınırlı değildi. Bu kitapta mutfağa bu kadar geniş yer ayrılmasının nedenlerinden biri de budur.</p>

  <h2 class="section sigil_not_in_toc">Kahve, Şarap ve Tütün</h2>

  <p class="nonindent">Cem Sultan afyonlu şarabın şarap olarak değerlendirilemeyeceği görüşündeydi, ancak tadını beğenmese de bu şarabı içerdi. Bitlis beyinin sarayında sıcak şarap ikram edilirdi. Şarabın içerdiği alkol, ısının etkisiyle ortadan kalktığından içilmesinde sakınca yoktu.<sup><a class="hlink" href="#not75" id="ref75">75</a></sup> Evliya’nın sözünü ettiği şarap alışıldık bir tür değildi, seyyahımız muhtemelen bu şarabı gezisinde tanımıştı. Ayrıca Evliya İzmir’in “aslan sütü” denen şarabından söz eder. Özellikle de Sakız adasındaki bir manastırda sunulan ve sarhoş etmeyen bir şarabı anlatır, ancak adını belirtmez.<sup><a class="hlink" href="#not76" id="ref76">76</a></sup> Evliya muhtemelen bu manastırda panayırla birlikte düzenlenen bir koruyucu aziz ayinine katılmış ya da en azından böyle bir ayin kendisine anlatılmıştır. O gün gayrimüslimler çok içki tüketirken, adada yaşayan az sayıdaki Müslüman da her an çıkabilecek bir çatışma için silahlanmıştı. Gayrimüslimlerin bile her zaman ve her yerde öyle açıkça içki içmelerine yasalar izin vermiyordu. 16. yüzyılın ortalarında Busbecq ve Dernschwam’ın yaşlanmakta olan Kanuni’yi (hd. 1520-1566) ziyaret ettikleri dönemde şarap yasağı daha da sertleşmiş, açık satışlar yasaklanmıştı. Elçilikler içki sağlamakta sık sık güçlük çekmişlerdi.<sup><a class="hlink" href="#not77" id="ref77">77</a></sup> Osmanlı yönetimi yasağı kimi zaman sıkı kimi zaman da gevşek tutmuştu. 17. yüzyılda Kadızadeliler diye bilinen tutucular belli bir süre için yönetimde söz sahibi olduklarında, yasakları çok arttırmışlardı.</p>

  <p class="indent">İlk olarak yaşamlarının önemli bir parçası şarap içmek olan Müslüman alt kültürlere şarap yasağı getirilmişti. Alt kültürlerin varlığı, hiç değilse yeni yasaklar konmadan önce, daha “mütevazı” kentlilerce bu kusurlu dünyanın acınacak bir yanı olarak kabul edilirdi. Burada özellikle 16. yüzyılın ikinci yarısında sefer için toparlanmış leventlere değinebiliriz. Leventler beylerbeylerinin vergileri tahsil etmek için kullandığı silahlı gücü de oluşturuyordu.<sup><a class="hlink" href="#not78" id="ref78">78</a></sup> Korsan gemilerindeki denizcilerin de çok içtiği kabul ediliyordu. 17. yüzyılda geçen bir korsan hikâyesinde bir paşanın en büyük oğlu korsanlara katılmış, babası da bunu ancak onun gibi bir sarhoşun yapabileceğini söylemişti.<sup><a class="hlink" href="#not79" id="ref79">79</a></sup> İyiyi kötüyü ayırt etmesi gereken bir din adamının ya da üst düzey bir âlimin sıradan bir vatandaş gibi içmesi çok daha kötüydü.</p>

  <p class="indent">Ayrıca bu bağlamda, tarikatlarda dolaysız yoldan Tanrıya ulaşabildiklerini düşünen ve bu nedenle şeriata ve yasaklarına bağlı olmadıklarına inanan dervişlerden de söz edilebilir. Aralarındaki en önemli grup, Bektaşilerdi. Çok sayıda Bektaşi fıkrası derlemesi vardır, ne yazık ki bunların ortaya çıkış tarihleri genellikle tespit edilememektedir; bu yüzden de bunları kültür tarihçilerinin kullanması oldukça güçtür.<sup><a class="hlink" href="#not80" id="ref80">80</a></sup> Bu fıkralarda çoğunlukla çifte standartlı, kibirli bir âlim Bektaşi’yi kışkırtır, rakibinin yanında şarap ya da arağı övmesini ister.</p>

  <p class="indent">Burada tasavvuftaki aşığı Tanrıya yönelten “ruhun sarhoşluğu” benzetmesi değil gerçek şarap kastedildiği, Abdal Musa Zaviyesi’nin 1826 yılında derlenen mal defterlerinde görülmektedir.<sup><a class="hlink" href="#not81" id="ref81">81</a></sup> Dervişlerin Güneybatı Anadolu sahilinde içinde üzüm sıkmakta kullanılan mengeneler ve fıçılar bulunan şaraphaneleri vardı.</p>

  <p class="indent">Kahve 16. yüzyılın ikinci yarısından itibaren hem evlerde hem de kahvehanelerde içildi; 18. yüzyılın başlarında daha yaygınlaştı.<sup><a class="hlink" href="#not82" id="ref82">82</a></sup> 1567 tarihli bir padişah fermanında Kahire’deki askerlerin nöbet başında bulunmadıklarından şikâyet edilir.<sup><a class="hlink" href="#not83" id="ref83">83</a></sup> Bu askerlere ihtiyaç duyulduğunda, onları kahvehanelerden toplamak gerekirmiş. Kahve zevki, daha ortaçağda kahvesiyle ünlenmiş olan Yemen’den Mekke’ye, oradan da hacılarla Mısır’a gelen bir yenilikti. 1600’lerde Ankara’daki bir kadı sicilinde bir kahvehaneden söz edilmiştir. O zamanlar diğer kentlerde de kahve kavuran yerler vardı ve mukataa olarak verildiklerine göre büyük bir olasılıkla devlet tekeli altındaydı.<sup><a class="hlink" href="#not84" id="ref84">84</a></sup> 16. yüzyılın sonlarına doğru bu içecek Avrupa’da hemen hemen bilinmezken, Anadolu’nun ücra köylerinde bile içiliyordu. Çorum’un bir köyünde küçük bir mukataa geliri olan bir kişi vergi toplama hakkını başkasına verip buradan elde ettiği parayla kahve alarak kâr edebileceğini düşünmüştü.<sup><a class="hlink" href="#not85" id="ref85">85</a></sup></p>

  <p class="indent">O dönemde Yemen hâlâ kahve üretilen tek bölgeydi. Kahireli tüccarlar kahve transit ticareti sayesinde 18. yüzyılın ortalarına kadar çok iyi para kazanmışlardı.<sup><a class="hlink" href="#not86" id="ref86">86</a></sup> Önceleri ihracat Mısır’a, Anadolu’ya ve Rumeli’ye yapılırdı; ancak 17. yüzyılın ikinci yarısında Fransız ve Hollandalı tüccarlar kuru kahveyle ilgilenmeye başladılar. Hint dokumaları, boya, afyon ve kahve sayesinde Kahireli tüccarlar, 1600 yılından itibaren baharat ticaretinin Hollanda tekeline girmesine Venedikli meslektaşlarına göre çok daha rahat dayanabildiler.</p>

  <p class="indent">Ancak 17. yüzyılda kahve tüketimi padişah emriyle sık sık yasaklandı, hatta bu yüzden kahvehaneler kapanmak zorunda kaldı.<sup><a class="hlink" href="#not87" id="ref87">87</a></sup> Farklı fizyolojik etkilerine karşın kimi kadılar kahveyi şarapla kıyaslamışlardı. Zararının ispatlanamaz oluşu da kahvenin Hz. Muhammed ve ilk halifeler zamanında zararlı bir yenilik olarak değerlendirilmesi için yeterliydi. Kahvehanelerin hızla bir sohbet merkezi haline gelmesi ve bu sohbetlerin Osmanlı devlet memurlarınca pek kontrol edilememesi bir diğer yasaklama gerekçesi olarak göze çarpar. Kahve ithal eden büyük tüccarlar ticaretlerinin arada bir yasadışı ilan edilmesinden zarar etmişler, iç ve dış gümrük mültezimlerinin getirdiği kaçak kahveye de müşteriler yüksek fiyat ödemek zorunda kalmışlardı.</p>

  <p class="indent">Öte yandan macun biçimindeki afyon tüketimine Osmanlı devleti belirli bir hoşgörüyle izin vermişti. Afyona olan eğilimi bilinmesine rağmen Özdemiroğlu Osman Paşa 1584 tarihinde sadrazamlığa atanmıştı.<sup><a class="hlink" href="#not88" id="ref88">88</a></sup> Bazı Anadolu kentlerinde içine afyon ya da buna benzer maddeler konan “berş” satışı bir gelir kaynağıydı.<sup><a class="hlink" href="#not89" id="ref89">89</a></sup> Evliya Çelebi Afyonkarahisar’da sadece esnafın değil, kadınların da afyon kullandıklarını şaşkınlıkla yazmıştır. Isparta ve Afyonkarahisar çevresinde haşhaş 16. yüzyılda üretilmeye başlanmıştı.<sup><a class="hlink" href="#not90" id="ref90">90</a></sup> Evliya’nın anlattığına göre, kendileri gibi afyon içen karılarına kazanamadıkları için kahvehanelerde oturan esnaf, stoklarını civar bölgelerden temin ediyordu.</p>

  <p class="indent">Ancak tütün kullananların derdi büyüktü, çünkü tütün Amerika’da yetişirdi, dolayısıyla hayli uzun bir yoldan geliyordu. Tütün Amerika’dan Osmanlı İmparatorluğu’na Avrupa üzerinden, ya İtalya’dan ya da Habsburg-Osmanlı sınırından getirilirdi. Macaristan’da savaşan yeniçeriler tütün kullanımının yayılmasında önemli bir rol oynamışlardı. Bu konudaki bilgileri, şarap ve kahve yasağı koyan Sultan IV. Murad’ın (hd. 1623-1637) 1640’da verdiği bir emirden öğreniyoruz. Bu metinde yeniçerilerin ve süvarilerin tütün içmeye alıştıkları yazılıdır. Ayrıca Beyşehir’in uzak ve küçük bir köyünde de yasak olmasına rağmen tütün üretildiğini öğreniyoruz; ancak sonraları bu konu araştırılacak ve sorumlular da cezalandırılacaktır.<sup><a class="hlink" href="#not91" id="ref91">91</a></sup></p>

  <p class="indent">Sultan IV. Murad’ın 1640’ta ölümünden sonra, Kâtip Çelebi’nin (1609-1657) derlediği bir eserde IV. Murad’ın koyduğu yasakların ve verdiği cezaların tütünün yaygınlaşmasını pek engelleyemediği yazılıdır. Yazar, yasaklardan sonra gizli gizli tütün içildiğini gördüğünü belirtmiştir. Kâtip Çelebi’nin kendisi tütün kullanmazdı ve tütünü -birkaç tıbbi istisna dışında- genel olarak zararlı bulurdu; tütün içme yasağını kaldıran bir kadıya bunu yapmaması gerektiğini söylemişti. Burada pratik kaygılar ağır basar: Karşı durulamayan yasaklara duyulan nefretin önemli bir rolü vardır, ama tütünün dinen yasaklanması için mutlak zorlayıcı nedenlerin olmadığı düşüncesi de önemlidir. Böylesi kuşkulu bir durumda zayıflıklarıyla mücadele edilerek insanların günaha girmemelerini sağlamak gerekliydi.<sup><a class="hlink" href="#not92" id="ref92">92</a></sup></p>

  <h2 class="section sigil_not_in_toc">Ziyafetlerde Sohbet ve Ritüeller</h2>

  <p class="nonindent">Çoğunlukla saray çevrelerinde verilen ziyafetlerin anlatımlarına rastlıyoruz; diğer çevrelerde verilen yemekler hakkında bilgi ise pek azdır. Sadrazam eşinin davetlisi olan İngiliz elçisinin eşi Lady Mary Montagu davet sahibiyle yemekten önce sohbet ettiklerini söylemiştir.<sup><a class="hlink" href="#not93" id="ref93">93</a></sup> Lady Mary Montagu o zamanlar yeterli Osmanlıca bilmediği için sohbet bir Rum kadın tercüman yardımıyla gerçekleşebilmiştir. Sadrazamın eşi Lady Mary Montagu’den tüm yemek çeşitlerinden tatmasını istemiştir. Bilgisi ve ufku geniş olan elçinin eşi bu davette yemek ve içeceklerle ilgili yeni tecrübeler edinmişti, ancak önüne getirilen her yemeği tadamadığı için üzüldüğünü yazmıştır. Ziyafetin sonunda kahve ikram edilmiş ve iki cariye Lady Mary Montagu’nün saçlarına, elbisesine ve mendiline koku sıkmıştır. Lady Mary Montagu, tercümanından bunun bir nezaket göstergesi olduğunu öğrenmiştir. Son olarak da sadrazamın eşi cariyelerin saz çalıp raks etmelerini emretmiştir. Daveti veren sadrazamın eşi gösteri pek güzel olmadığı için Lady Mary Montagu’den özür dilemiş, kendisinin dünyevi eğlencelerle pek ilgilenmemesi nedeniyle cariyelerini de eğitemediğini belirtmiştir.</p>

  <p class="indent">Lady Mary Montagu ayrıca sadrazamın kâhyasının eşi tarafından da kahve içmeye davet edildiğini yazmıştır.<sup><a class="hlink" href="#not94" id="ref94">94</a></sup> Davet sahibesi kendisini koltukta oturarak karşılamıştı, ayaklarının dibinde de kızları oturuyordu. Sonra ev sahibesi ayağa kalkmış, Lady Mary Montagu’ye saygı göstererek odanın en değerli köşesinde yer vermişti. Burada da “lavta” ve “gitar” eşliğinde dans edilmiş ve Lady Mary Montagu’nün gelmesinden hoşnut görünen bazı cariyeler de şarkı söylemişlerdi. Kahve ikramından önce odaya kokular serpilmişti, bu arada sürekli sohbet ediliyordu. Ayrılırken Lady Mary Montagu’ye, tercümana ve iki hizmetçisine şal hediye edilmişti; davetlinin seviyesine uygun olarak, şallar ince işlemelerle bezeliydi. Anlaşılan elçinin eşiyle kâhyanın hanımı iyi anlaşmışlardı; bu ziyafetin içten havasının yalnızca nezaket kurallarının yerine getirilmesinden kaynaklanmadığı pekâlâ düşünülebilir.</p>

  <p class="indent">Lady Mary Montagu’nün anlattıklarından kendisine sunulan yemeklerin alışık olmadığı ve bilmediği türden olduğunu, ancak gösterilen nezakete ve iltifatlara alışık olduğunu anlıyoruz. Osmanlı İmparatorluğu’nda soy esasına dayanan bir aristokrasi bulunmadığından, 17. yüzyıl sonuna doğru, saraydaki asker ve sivil bürokratların, aynı zamanda yüksek konumdaki ulemanın bir de facto aristokrasi oluşturduğunu belirtmemiz gerekir.<sup><a class="hlink" href="#not95" id="ref95">95</a></sup> Kendisi de bir İngiliz soylusu olan Lady Mary Montagu bu soylu erkek ve kadınların davranışlarını yalnızca anlaşılır değil aynı zamanda sevimli bulmuş, bu da anlatımına ayrı bir çekicilik kazandırmıştır.</p>

  <p class="indent">Kadınlar hemcinsleri olan arkadaşlarının ya da tanıdıklarının evlerinde yemek, müzik ve sohbet için toplanırlardı (krş. 6. Bölüm).<sup><a class="hlink" href="#not96" id="ref96">96</a></sup> Kentli erkeklerin dışarıda görüşebilecekleri yerleri vardı. Evliya Çelebi Bursa’da 17. yüzyılın ortasında 75 kahvehane olduğunu yazmıştır. Buralarda hikâyeler anlatılır ve ilgi çekici gösteriler yapılırdı. Bu yüzden eğitimli ve zengin beyler de kahvehanelere gelirlerdi.<sup><a class="hlink" href="#not97" id="ref97">97</a></sup> Evliya, Kurban Alisi Hamza’yı dönemin en iyi meddahı sayıyordu; başka bir meddah, Şerif Ali de Firdevsî’nin klasik Farsça destanıyla ünlenmişti. Ne yazık ki Şerif Ali’nin bu eseri özgün dilinde mi, yoksa Osmanlıcaya çevirerek mi anlattığını bilmiyoruz. O zamanlar Bursa’nın en muteber kahvehanesi olan Emir’de köçek oynatılırdı. Evliya Çelebi Bursa sakinlerinin boza ikram etmelerini görgü kurallarını iyi bilmelerinin bir işareti olarak anlatır.</p>

  <p class="indent">Çeşidi dini inançlardan içki sevenlerin bir araya geldiği meyhanelerin var olup olmadığı, varsa ne yaygınlıkta olduğu sorusuna cevap vermek mümkün değildir. Kanuni Sultan Süleyman meyhaneleri kapattırmıştır, ancak ardıllarının yeniden açtırdığı sanılıyor.<sup><a class="hlink" href="#not98" id="ref98">98</a></sup> IV. Murad içki içenlere ve meyhanelere şiddetle karşı çıkmasıyla tanınmıştır. Yine de onun döneminde meddahlar, meyhane tutkunu sultanın akşamları dışarı çıktığında karşılaştığı ve insanları komik cevaplarıyla kendi tarafına çekebilmesini bilen Bekri Mustafa’nın hikâyelerini anlatıyorlardı. Evliya Çelebi, Bekri ile aynı dönemde yaşamıştı. Eflak beyi Kantemiroğlu, Bekrî’nin fıkralarını 18. yüzyılda bir araya getirmiştir.<sup><a class="hlink" href="#not99" id="ref99">99</a></sup> Bu fıkralarda tüm kentin tanıdığı bu sarhoşun, padişahı şarap içmeye nasıl alıştırdığı ve aslında ancak erdemli insanlara gösterilebilen teveccühün ona gösterildiği anlatılmaktadır.</p>

  <p class="indent">İstanbul narh defterinden o dönemde başkentte hazır yemeklerin satıldığını öğreniyoruz. Esnaf alaylarında canlı olarak tasvir edilen sahneler de gösteriyor ki bu yemekler sadece alınıp sokakta yemek için değil, aynı zamanda evlerdeki büyük sofralarda da yenmek için hazırlanıyordu.<sup><a class="hlink" href="#not100" id="ref100">100</a></sup> Et pişiren dükkânlar da vardı. Günümüzün kebapçıları o dönemde ortaya çıkmıştır. Ancak bu kebapçıların müşterileri orta halliydi, çünkü et satın alabilecek güçte olanlar evlerinde pişirirlerdi.</p>

  <p class="indent">Bazı kebapçılar aynı zamanda dervişlerin buluşma yerleriydi. Mahmud Hüdaî’nin (1543/44-1628/29) günlüğünde, hocası Üftade’nin hocası olan Bursalı derviş Hızır’ın Boğdan kökenli olduğu ve bir devşirme hikâyesiyle bir anda imparatorluğun odak noktası haline geldiği yazılıdır. O zamanlar, yeniçeri eğitiminin bir parçası olarak bir çiftçi ailesinin yanında zorunlu çalışan Hızır’ın ayakları soğuktan donar; ustası ona “işe yaramaz yiyici” der ve kapının önüne koyar. Bunun üzerine devşirme Bursa’ya gelir ve bir kebapçının yanında çalışmaya başlar. Burada maddi durumunu düzeltir, hatta başka gençleri doyuracak düzeye gelir. Bir derviş ve ruhsal ilerlemenin kaynağı olarak Hızır’ın ününün, kebapçılıktaki ününe önemli bir katkısı olmuş olsa gerekir.<sup><a class="hlink" href="#not101" id="ref101">101</a></sup></p>

  <h2 class="section sigil_not_in_toc">Yemek Kültürü</h2>

  <p class="nonindent">Osmanlı kentlisinin sanata açılışını anlatan bu kitapta yemek sanatına bu kadar geniş bir yer ayrılmış olması şaşırtıcı gelebilir. Ama buraya kadar öğrendiklerimize bir bakacak olursak, dost meclislerinin ve buna bağlı yemek sanatının sadece saray çevresinde değil, zengin kentlilerde de önemli bir yeri olduğunu görürüz. Ahbap toplantılarında kadınlar ve erkekler ayrı yerlerde ama aynı yemekleri yerlerdi. Konuklara en azından kahve ya da şerbet ikram edilirdi. “Yüksek” sanatların sıcak kabul gördüğü çevrelerdeki saygın hanımların, haremlerindeki cariyelerin saz ve hanendelik eğitimlerini denetlediğini görmüştük. İyi bir ziyafetten sonra müzikli eğlencelere geçilmesi, ziyafeti veren hanımın zevkini ve organizasyon yeteneğini misafirlerine gösterebilmesi için gerekliydi. Tabii aynı şey erkeklerin ziyafetlerinde de geçerlidir.<sup><a class="hlink" href="#not102" id="ref102">102</a></sup> Bu tür ziyafetlerde konuklara verilen yemek, özenle hazırlanmış bir “toplu sanat” olayının odak noktasıydı. Bu yüzden müzik ve edebiyat gösterilerini bu ziyafetten ayırmak mümkün değildir. 15. yüzyıldan itibaren Osmanlı ziyafetlerine katılmış olan birçok Avrupalı erkeğin bu noktalara Lady Mary Montagu kadar ilgi göstermemiş olmaları çok üzücüdür.</p>

  <div class="footnote">
    <p class="footnote"><a class="hlink" href="#ref1">1</a> Bu bölüm için <i>EI<sup>2</sup></i>'de zengin bilgiler veren “Matbakh” maddesi (Halil İnalcık) esas alınmıştır. Faroqhi (1988), s. 55.</p>

    <p class="footnote"><a class="hlink" href="#ref2">2</a> Faroqhi (1984), s. 222.</p>

    <p class="footnote"><a class="hlink" href="#ref3">3</a> Montagu, (der.) Jack ve Desai (1993)</p>

    <p class="footnote"><a class="hlink" href="#ref4">4</a> Ekmeğin tanımı olarak “nân-ı aziz” kaynaklarda sık sık kullanılmıştır. 16. Yüzyılda Akdeniz bölgesindeki beslenmede Osmanlı tahılının rolü için krş. Braudel (1966), c. 1, s. 517-547.</p>

    <p class="footnote"><a class="hlink" href="#ref5">5</a> İslamoğlu ve Faroqhi (1979), s. 416.</p>

    <p class="footnote"><a class="hlink" href="#ref6">6</a> Evliya Çelebi, (der.) Dankoff (1990), s. 144-145.</p>

    <p class="footnote"><a class="hlink" href="#ref7">7</a> Krş. örneğin Evliya (1896/97-1938), 9. cilt, s. 97, s. 169, s. 359.</p>

    <p class="footnote"><a class="hlink" href="#ref8">8</a> Ruy Gonzalez de Clavijo, (çev.) Markham (yeni basım 1970), s. 68.</p>

    <p class="footnote"><a class="hlink" href="#ref9">9</a> Gökyay (1985), s. 60.</p>

    <p class="footnote"><a class="hlink" href="#ref10">10</a> Ekmek ve hamur işleri ile ilgili biraz farklı bir liste Kütükoğlu’nda (1978) vardır. Erken 16. yy. için krş. Barkan (1942b), s. 331. Burada yemek ve pişirme maliyeti ile ilgili bir hesap vardır.</p>

    <p class="footnote"><a class="hlink" href="#ref11">11</a> Bu tür fırınlar daha büyük evlerde de bulunurdu.</p>

    <p class="footnote"><a class="hlink" href="#ref12">12</a> Kütükoğlu (1983), s. 91</p>

    <p class="footnote"><a class="hlink" href="#ref13">13</a> Algar (1992).</p>

    <p class="footnote"><a class="hlink" href="#ref14">14</a> Busbeck, (çev.) Von den Steinen (1926), s. 58, s. 110.</p>

    <p class="footnote"><a class="hlink" href="#ref15">15</a> Ergenç (1975), s. 160-161.</p>

    <p class="footnote"><a class="hlink" href="#ref16">16</a> Kütükoğlu (1983), s. 92.</p>

    <p class="footnote"><a class="hlink" href="#ref17">17</a> Bkz. Faroqhi (1988) s. 53.</p>

    <p class="footnote"><a class="hlink" href="#ref18">18</a> Evliya Çelebi, (der.) Dankoff (1990), s. 144-145.</p>

    <p class="footnote"><a class="hlink" href="#ref19">19</a> Evliya Çelebi (1896/97-1938), 9. cilt, s. 777.</p>

    <p class="footnote"><a class="hlink" href="#ref20">20</a> Evliya Çelebi, (der.) Van Bruinessen ve diğerleri (1983), s. 170-171, Evliya (der.) Dankoff (1990, s. 144-145.</p>

    <p class="footnote"><a class="hlink" href="#ref21">21</a> Faroqhi (1988), s. 53-54; Evliya Çelebi (der.) Van Bruinessen ve diğerleri (1988), s. 178-179.</p>

    <p class="footnote"><a class="hlink" href="#ref22">22</a> Wild, (der.) Narciss ve Teply (1964), s. 246; Kütükoğlu (1983), s. 93.</p>

    <p class="footnote"><a class="hlink" href="#ref23">23</a> Evliya Çelebi (1896/97-1938), 9. cilt, s. 126; Kütükoğlu (1983), s. 93-94.</p>

    <p class="footnote"><a class="hlink" href="#ref24">24</a> McGowan (1969).</p>

    <p class="footnote"><a class="hlink" href="#ref25">25</a> Kütükoğlu (1983), s. 91, s. 93.</p>

    <p class="footnote"><a class="hlink" href="#ref26">26</a> Dirhem hakkında krş. Hinz (1955), s. 5. Osmanlı ağırlık ölçüleri için bkz. İnalcık (1983).</p>

    <p class="footnote"><a class="hlink" href="#ref27">27</a> Evliya Çelebi (1896/97-1938), 9. cilt, s. 25.</p>

    <p class="footnote"><a class="hlink" href="#ref28">28</a> Örneğin, Evliya Çelebi (1896/97-1938), 9. cilt, s. 25.</p>

    <p class="footnote"><a class="hlink" href="#ref29">29</a> Evliya Çelebi, (der.) Dankoff (1988), s. 144-145.</p>

    <p class="footnote"><a class="hlink" href="#ref30">30</a> Kreiser (1975), s. 236 vd.</p>

    <p class="footnote"><a class="hlink" href="#ref31">31</a> Kütükoğlu (1983), s. 94.</p>

    <p class="footnote"><a class="hlink" href="#ref32">32</a> Evliya Çelebi (1896/97-1938), 2. cilt, s. 92.</p>

    <p class="footnote"><a class="hlink" href="#ref33">33</a> <i>age</i>, s. 93.</p>

    <p class="footnote"><a class="hlink" href="#ref34">34</a> Faroqhi (1988), s. 67.</p>

    <p class="footnote"><a class="hlink" href="#ref35">35</a> Doughty (yeni basım 1979), 2. cilt, s. 551.</p>

    <p class="footnote"><a class="hlink" href="#ref36">36</a> Evliya Çelebi, (der.) Dankoff (1988), s. 144-145.</p>

    <p class="footnote"><a class="hlink" href="#ref37">37</a> Caoursin, çev. Vatin (baskıda), s. 301. Nicolas Vatin büyük bir içtenlikle metnin bu bölümüne dikkatimi çekmiştir. Kâtip Çelebi (1732), s. 600.</p>

    <p class="footnote"><a class="hlink" href="#ref38">38</a> Evliya Çelebi (1896/97-1938), 9. cilt, s. 25.</p>

    <p class="footnote"><a class="hlink" href="#ref39">39</a> <i>age,</i> s. 97.</p>

    <p class="footnote"><a class="hlink" href="#ref40">40</a> <i>age,</i> s. 338; Evliya Çelebi, (der.) Van Bruinessen ve diğerleri (1988), s. 178-179.</p>

    <p class="footnote"><a class="hlink" href="#ref41">41</a> Evliya Çelebi, (der.) Dankoff (1990), s. 144-145.</p>

    <p class="footnote"><a class="hlink" href="#ref42">42</a> Kreiser (1975), s. 236 vd; Wild (1964), s. 246-247’de ağır hastalığının iyileşmesinde Antalya’nın meyvelerinin kendisine ne kadar iyi geldiğini anlatır.</p>

    <p class="footnote"><a class="hlink" href="#ref43">43</a> Seyyid Hasan, “Sohbetname”, 1. cilt, Resim 25a</p>

    <p class="footnote"><a class="hlink" href="#ref44">44</a> Osman Ağa, çev. Kreutel (1962), s. 21.</p>

    <p class="footnote"><a class="hlink" href="#ref45">45</a> Faroqhi (1978), s. 60.</p>

    <p class="footnote"><a class="hlink" href="#ref46">46</a> Jennings (1993), birçok yerde, Osmanlıların fethinden 1640’a dek Kıbrıs’taki şeker üretimi üzerine birçok belge gösterir.</p>

    <p class="footnote"><a class="hlink" href="#ref47">47</a> Kütükoğlu (1983), s. 98.</p>

    <p class="footnote"><a class="hlink" href="#ref48">48</a> Reindl-Kiel ve Kiel (1991).</p>

    <p class="footnote"><a class="hlink" href="#ref49">49</a> Evliya Çelebi (1896/97-1938), 9. cilt, s. 114.</p>

    <p class="footnote"><a class="hlink" href="#ref50">50</a> Kütükoğlu (1983), s. 99. Ayrıca Evliya sakızın yaygınlaşmış başka türlerinin de olduğunu ileri sürer; <i>age,</i> s. 126.</p>

    <p class="footnote"><a class="hlink" href="#ref51">51</a> Evliya Çelebi, (der.) Dankoff (1990), s. 118-119. Havuç şekerlemeleri bugün hâlâ İran’da hazırlanır; bu bilgi için Münih’ten Dr. Eberhard Krüger’e teşekkür ederim.</p>

    <p class="footnote"><a class="hlink" href="#ref52">52</a> Evliya Çelebi, (der.) Dankoff (1990), s. 144-145.</p>

    <p class="footnote"><a class="hlink" href="#ref53">53</a> Evliya Çelebi (1896/97-1938), 9. cilt, s. 169; Busbecq, (çev.) Von den Steinen (1926), s. 58.</p>

    <p class="footnote"><a class="hlink" href="#ref54">54</a> MM 4729.</p>

    <p class="footnote"><a class="hlink" href="#ref55">55</a> Evliya Çelebi, (der.) Dankoff (1990), s. 144-145.</p>

    <p class="footnote"><a class="hlink" href="#ref56">56</a> Kütükoğlu (1983), s. 220, s. 316.</p>

    <p class="footnote"><a class="hlink" href="#ref57">57</a> Evliya Çelebi, (der.) Van Bruinessen ve diğerleri (1988), s. 170-171.</p>

    <p class="footnote"><a class="hlink" href="#ref58">58</a> Kreiser (1975), s. 237; Kütükoğlu (1983), s. 101.</p>

    <p class="footnote"><a class="hlink" href="#ref59">59</a> Kütükoğlu (1983) s. 310.</p>

    <p class="footnote"><a class="hlink" href="#ref60">60</a> Evliya Çelebi (1896/97-1938), 9. cilt, s. 590.</p>

    <p class="footnote"><a class="hlink" href="#ref61">61</a> Melikoff (1964). Bundan sonraki paragraflar bu makaleye dayanmaktadır.</p>

    <p class="indent">Derviş çevrelerinde tatlılara duyulan ilgi için krş. Algar (1992).</p>

    <p class="footnote"><a class="hlink" href="#ref62">62</a> Hikâyesi için krş. Algar (1992).</p>

    <p class="footnote"><a class="hlink" href="#ref63">63</a> Faroqhi (1976); Algar (1992).</p>

    <p class="footnote"><a class="hlink" href="#ref64">64</a> <i>EI<sup>2</sup>'</i>deki “İstanbul” maddesiyle (Halil İnalcık) krş.</p>

    <p class="footnote"><a class="hlink" href="#ref65">65</a> Evliya Çelebi, (der.) Van Bruinessen ve diğerleri (1988), s. 170.</p>

    <p class="footnote"><a class="hlink" href="#ref66">66</a> Raby ve Yücel (1986) ile Raby (1986).</p>

    <p class="footnote"><a class="hlink" href="#ref67">67</a> Braudel (1979), 1. cilt, s. 179 yağa ilişkin bu görüşü vurgular; Ahmed Refik (yeni basım 1988), s. 40.</p>

    <p class="footnote"><a class="hlink" href="#ref68">68</a> Kafadar (1989), s. 143.</p>

    <p class="footnote"><a class="hlink" href="#ref69">69</a> Yeniden düzenleyen Rombauer ve Rombauer Becker (yeni basım 1973), s. 18.</p>

    <p class="footnote"><a class="hlink" href="#ref70">70</a> Montagu, (der.) Jack ve Desai (1993), s. 88, s. 116.</p>

    <p class="footnote"><a class="hlink" href="#ref71">71</a> Evliya Çelebi, (der.) Dankoff (1990), s. 118-119.</p>

    <p class="footnote"><a class="hlink" href="#ref72">72</a> Seyyid Hasan, “Sohbetname”, 2. cilt, Resim 67b.</p>

    <p class="footnote"><a class="hlink" href="#ref73">73</a> <i>age,</i> Resim 62b.</p>

    <p class="footnote"><a class="hlink" href="#ref74">74</a> Caoursin, çev. Vatın (baskıda), s. 301.</p>

    <p class="footnote"><a class="hlink" href="#ref75">75</a> Evliya Çelebi (1896/97-1938), 9. cilt, s. 123; Evliya Çelebi (der.) Dankoff (1990), s. 144-145.</p>

    <p class="footnote"><a class="hlink" href="#ref76">76</a> Busbecq, (der.) Von den Steinen (1926), s. 20, s. 27; Dernschwam (1923), s. 101-103.</p>

    <p class="footnote"><a class="hlink" href="#ref77">77</a> Leventler için krş. Akdağ (1963), Cezar (1965), İnalcık (1980).</p>

    <p class="footnote"><a class="hlink" href="#ref78">78</a> Tietze (1942), s. 187-190.</p>

    <p class="footnote"><a class="hlink" href="#ref79">79</a> Yıldırım (1976).</p>

    <p class="footnote"><a class="hlink" href="#ref80">80</a> Faroqhi (1981), s. 56.</p>

    <p class="footnote"><a class="hlink" href="#ref81">81</a> Kissling (1957), Anonim (1980), Hattox (1988), Desmet-Gregoire (1991).</p>

    <p class="footnote"><a class="hlink" href="#ref82">82</a> Faroqhi (1986a), s. 91.</p>

    <p class="footnote"><a class="hlink" href="#ref83">83</a> <i>age,</i> s. 89.</p>

    <p class="footnote"><a class="hlink" href="#ref84">84</a> Faroqhi (1986b), s. 72; İstanbul için bkz. Mantran (1962), s. 209-210.</p>

    <p class="footnote"><a class="hlink" href="#ref85">85</a> Raymond (1973-74), 1. cilt s. 131 vd.</p>

    <p class="footnote"><a class="hlink" href="#ref86">86</a> Kissling (1957), s. 353-354.</p>

    <p class="footnote"><a class="hlink" href="#ref87">87</a> Hammer (1834), 2. cilt, s. 503.</p>

    <p class="footnote"><a class="hlink" href="#ref88">88</a> Tapu ve Kadastro Genel Müdürlüğü, Ankara, Kuyudu Kadime 171, Resim 22b vd. Burada sözü edilen berş, lavdanom (afyon ruhu), haçiç otu ya da afyon şurubu olabilir.</p>

    <p class="footnote"><a class="hlink" href="#ref89">89</a> Evliya Çelebi (1896/97-1938), 9. cilt, s. 33-34.</p>

    <p class="footnote"><a class="hlink" href="#ref90">90</a> Mühimme Defterleri 88, s. 81.</p>

    <p class="footnote"><a class="hlink" href="#ref91">91</a> Kissling (1957) Kâtip Çelebi’nin savları ile ilgili genel bir bakış vermektedir.</p>

    <p class="footnote"><a class="hlink" href="#ref92">92</a> Montagu, (der.) Jack ve Desai (1993), s. 87.</p>

    <p class="footnote"><a class="hlink" href="#ref93">93</a> <i>age,</i> s. 88.</p>

    <p class="footnote"><a class="hlink" href="#ref94">94</a> Abou-El Haj (1991), s. 44 vd.</p>

    <p class="footnote"><a class="hlink" href="#ref95">95</a> Lady Mary Montagu ünlü bir betimlemesinde böyle bir ziyareti anlatır: Montagu, (der.) Jack ve Desai (1993), s. 58-60, Bunun için Melman’ın yorumlarıyla ile krş. (1992), s. 77-98.</p>

    <p class="footnote"><a class="hlink" href="#ref96">96</a> Evliya Çelebi (1896/97-1938), 2. cilt, s. 26.</p>

    <p class="footnote"><a class="hlink" href="#ref97">97</a> Busbecq, (der.) Von den Steinen (1926), s. 180-181.</p>

    <p class="footnote"><a class="hlink" href="#ref98">98</a> Cantemir (1734), s. 249-250; Jacob (1904).</p>

    <p class="footnote"><a class="hlink" href="#ref99">99</a> Kafadar (1989), s. 143’te iyi bir yaşam tarzına yönelik bir özdeyiş olarak “pazarda” hazırlanmış yiyeceklerden olabildiğince kaçınılması gerektiğini belirtir.</p>

    <p class="footnote"><a class="hlink" href="#ref100">100</a> Beldiceanu-Steinherr (1956), s. 55-58.</p>

    <p class="footnote"><a class="hlink" href="#ref101">101</a> 16. yy’ın ikinci yarısındaki meclisler ve özellikleri ile ilgili krş. Fleischer (1986), s. 23.</p>
  </div>
</body>
</html>
