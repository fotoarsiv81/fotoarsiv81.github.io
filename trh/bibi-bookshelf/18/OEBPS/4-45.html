<html xmlns="http://www.w3.org/1999/xhtml">
	<head>
		<title>4-45.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4-45.html" xml:lang="tr-TR">
			<div class="Basic-Text-Frame-3">
				<p class="split"/>
				<p class="anabaslik" id="toc_marker-37">IV. Murad (1623-1640) ve Kösem Sultan İktidarı (1623-1632)</p>
				<p class="paragraf"/>
				<p class="paragraf"/>
				<p class="paragraf"/>
				<p class="paragraf"/>
				<p class="paragraf"/>
				<p class="paragraf"/>
				<p class="paragraf"/>
				<p class="paragraf"/>
				<p class="paragraf"><span>IV. Murad tahta çıktığında 12 yaşında idi. 1632’de devletin başına geçinceye kadar Vâlide Kösem Sultan fiilen devleti idare edecektir.</span></p>
				<p class="paragraf"><span>II. Osman’ın katliyle tahta geçen I. Mustafa, Veziriâzam Kemankeş Ali Paşa’nın ulemâ ile anlaşması sonucu tahttan indirilmişti. Bu dönemde asker kullar olsun, devlet başındakiler olsun, hareketlerine meşrûluk kazandırmak için daima ulemâ ile ittifak etmekte; ulemâ da, kendi ayrıcalık ve geçim kaynaklarını artırmak için bundan yararlanmakta idi. Birbirine rakip ulemâ, şeyhülislâmlık için kullara dayanır, onları kışkırtıp rakibi azlettirirdi. </span></p>
				<p class="paragraf"><span>Haremde Kafes’te saklanan Şehzâde Murad, “ekber-i şehzâdegân” olduğundan tahta getirildi. Annesi </span><span class="char-style-override-13">Kösem</span><span> lakabıyla bilinen Mâhpeyker Vâlide Sultan, sarayda ve devlet işlerinde en nüfuzlu makam sahibi olarak devlet işlerinde doğrudan doğruya söz sahibi oldu. IV. Murad, dokuz yıl sonra 1632’de doğrudan doğruya devlet işlerinin başına geçinceye kadar Kösem bir çeşit saltanat “nâibi” gibi devleti idare etti.</span></p>
				<p class="paragraf"><span>Kösem’in 1623–1632 döneminde oğlu adına veziriâzamların arz veya telhîsleri üzerinde kendi el yazısıyla verdiği emirlere ait bazı belgeleri yayınlamaktayız (bkz. Ekler). Emirler, üzeri açık bırak</span>ılmış arz üzerine Kösem’in el yazısıyla yazılmıştır. Aslında Osmanlı devlet geleneğinde <span class="char-style-override-13">niyâbet</span> makamı yoktur. Ancak veziriâzam “vekîl-i saltanat” sıfatı taşır. Çocuk da olsa pâdişah sıfatıyla, sultan daima gerçek otoriteyi temsil etmektedir. Vâlide tüm emirleri onun adına vermektedir. Veziriâzam arzı, “Sultan hazretlerinin hâkipây-i şerîflerine ma’ruz olunan şudur ki” diye sultana yapar. Vezir, Kösem’e, “Benim devletlü efendim” diye hitap eder. Arz, “Bâkî fermân devletlü efendimizindir” formülüyle biter. Vâlidenin pâdişah adına <span class="char-style-override-13">emri </span>genelde şöyledir: “Ne ‘arz olundu, ma’lûmumuz oldu… emr-i şerîf yazıldı.” Kimi zaman vâlide, doğrudan doğruya <span class="char-style-override-13">i’lâm</span> (bildiri) gönderir. (Bkz. Ekler, “Kösem Sultan’a Telhîsler”)</p>
				<p class="paragraf"><span>Kapıkulu, her fırsatta baş kaldırıp idarecilere hükmederdi.</span><span class="dipnot"><a class="footnote-link" href="#footnote-225-204" id="footnote-225-204-backlink">204</a></span><span> Gerçekte IV. Murad’ın Kösem’in vesâyetinde ilk zamanlarında kullar,</span><span class="char-style-override-13"> </span><span>yeniçeri ve sipahi askerinin “şer ve fitneleri” gittikçe artmakta, özellikle culûs bahşişi ve başka yollarla devlet hazinesini boşaltmakta idiler. Vakanüvis, çocuk sultan Murad’ın tahta getirildiği dönemdeki anarşiyi, “Her tarafta fitne ve fesâd baş kaldırdı” diye kısaca ifade etmiştir.</span></p>
				<p class="paragraf"><span>Bu dönemde Kösem’e arz edilen telhîsler, Kösem’in doğrudan veziriâzama gönderdiği </span><span class="char-style-override-13">ilâmlar</span><span>, durumu canlı bir şekilde yansıtmaktadır. </span></p>
				<p class="paragraf"/>
				<p class="arabaslik-sol" id="toc_marker-37-1">Kösem Sultan’ın Bir İlâmı</p>
				<p class="alinti para-style-override-22"/>
				<p class="alinti para-style-override-25"><span class="char-style-override-18">Paşa hazretlerine selâmlar, du’âlar olunduktan sonra, nedir hâliniz ve ahvâliniz; eyüler, hoşar mısız, hemân sıhhat ‘âfiyette olasız. Eğer ahvâllerden su’âl olunursa bî-hamdüllâhi ta’âlâ şimdiki halde cânımız tende olub gice ve gündüz ümmet-i Muhammed’in âsûde olmasına iştigâldeyüz ve ba’dehu i’lâm olunur ki:</span></p>
				<p class="alinti para-style-override-25"><span class="char-style-override-18">Ne hâl ise Mısır’dan mektûblar geldi; zâhir size dahi gelib ahvâli bildirmişlerdir. İmdi ma’lûmunuzdur, Mekke kapularıdır Yemen cânibinin. Lâbüd takayyüd lâzımdır; her ne vechile ma’kûl ise takayyüd idesiz.</span></p>
				<p class="alinti para-style-override-25"><span class="char-style-override-18">Arslanım</span><span class="char-style-override-19"> </span><span class="char-style-override-18">ile dahi söyleşisiz; hele fakîr bu bâbda ‘aklı</span><span class="char-style-override-19"> </span><span class="char-style-override-18">perîşandır, bu hâlleriyle bolaki [olaki] Yemen dahi halâs ola ve Zû [Allâh ?] bilürüm şimdiye [dek] zahmetiniz çokdur, Ümmet-i Muhammed’in hidmeti rahmettir, tevzî’ile nicesiz; dahi çok mudur. Lütf-i hakla bu hidmeti edâ idüb Yemen ahvâlini söyleşesiz.</span></p>
				<p class="alinti para-style-override-25"><span class="char-style-override-18">Arslanım sabah gider, akşama gelür, ben dahi görmem, sovukdan perhîz itmez, mizâcı girü bozılur, hele oğul olmaya beni helâk ideyor; Allâh emâneti, buldukca kendüye nasîhat idesiz, cansız eşer gider, neyleyüm söz tutmaz, hastelikden kalkmışdır, sovukda gezer, bunlar bende ‘akıl komadılar; hemân vücûdları sağ olsun;</span></p>
				<p class="alinti para-style-override-25"><span class="char-style-override-18">Hele Yemen’e bir himmetcik görün. Allâh ahvâlimize mu’în ola; Arslanım’a andım, ben Paşa ile söyleşirim didi, iki göz, bilürsüz, hemân sağlıkda olsun. (Aslı için bkz. s. 392)</span></p>
				<p class="paragraf"/>
				<p class="paragraf para-style-override-19"><span>Yorum:</span></p>
				<p class="paragraf"><span>1. Kösem, veziriâzama yazdığı yazıda sağlığını sorar, yakınlık gösterir, kendisinin iyi olduğunu ve halkın işleriyle gece gündüz uğraştığını belirtir.</span></p>
				<p class="paragraf"><span>2. Mısır’dan kendisine ve vezire mektuplar geldiğini, Mekke ve Yemen hakkında haberlerin kaygıya neden olduğunu söyleyerek yakından ilgilenmesini tavsiye eder.</span><span class="dipnot"><a class="footnote-link" href="#footnote-225-205" id="footnote-225-205-backlink">205</a></span></p>
				<p class="paragraf"><span class="char-style-override-13">Arslanım </span><span>dediği oğlu Sultan Murad ile Yemen olaylarını söyleşmesini veziriâzama tavsiye eder, Kösem kendisinin “aklı perîşan” olduğunu yazar, “Yemen dahi halâs ola” dediğine göre oradaki isyanı düşünmektedir. Veziriâzamın Yemen hakkında hizmetlerini anar, Yemen olayının Dîvân’da konuşulmasını ister.</span></p>
				<p class="paragraf"><span>3. Kösem, oğlu Murad’ın soğuklarda sağlığına dikkat etmediğini ifade eder: “Sabah gider, akşam gelir, soğuktan hasta olur” bu yüzden kendisinin anne olarak “helâk” olduğunu söyler, oğlunun sağlığı başlıca düşüncesidir, vezirden ona nasihatta bulunmasını ister. Aklı fikri oğludur, oğlu Sultan Murad o yaşta devlet işleriyle de ilgilidir, Yemen olayları hakkında bilgi almak için, “Ben paşa ile söyleşirim,” demiş; Kösem “Bilürsüz, hemân sağlıkda olsun” der.</span></p>
				<p class="paragraf"><span>Bu arzda Yemen kargaşası İstanbul’da başlıca kaygı konusu olarak anılmıştır. H. 1033 (25 Ekim 1623–14 Eylül 1624) yılında Yemen’de Zeydîlerden Araplar, peygamber soyundan geldiğini iddia eden İmâm Mehmed’i başlarına geçirip isyan bayrağını kaldırmışlar.</span><span class="dipnot"><a class="footnote-link" href="#footnote-225-206" id="footnote-225-206-backlink">206</a></span><span> İmâm Mehmed, </span><span class="char-style-override-13">emîrü’l-mü’minîn </span><span>unvanını takınıp egemenlik iddiasında idi. Yemen paşasının tedbirsizliği ve Mısır valisi Bayram Paşa’nın hatâları yüzünden İmâm, Yemen’in önemli bir kısmını ele geçirmiş, adına para bastırmış bulunuyordu. Sahra’daki Araplara buğday, pirinç dağıtarak kendi tarafına döndürüp, yüz bini aşan kuvvetleriyle Yemen valisi Haydar Paşa’yı kuşatmıştı. Kalede açlık çeken paşa, İstanbul’dan yardım istemekteydi. </span></p>
				<p class="paragraf"><span>Yemen’e Gürcü Ahmed Paşa’yı gönderdiler. Mekke’ye varan Ahmed Paşa’yı Mekke şerîfi ziyafette zehirleyince, Yemen’e yardım gönderilmesi âcil bir hal almış. Kösem Sultan, Mısır’dan gelen mektuplarda bu âcil duruma işaret eder. Bunun üzerine Kansu Bek, Yemen beylerbeyi atanır. İleride, sipahi ve silâhdâr bölüklerine katılacakları vaadiyle İstanbul’un “erâzil ve eclâfından” (reziller ve sefiller) on bin kişilik bir kuvvet meydana getirilir. O tarafın koşullarını bilen İdris Ağa kumandasında asker gönderildi. İstanbul’un güvenliği için de bu, faydalı görülüyordu. Yemen’de Moha’ya çıkan bu kuvvet ilerleyip kuşatma altındaki San’a’ya varamadı. Yemen beylerbeyi atanan Kansu Paşa, Mekke şerîfini azlettiğinden boğdurup yerine Şerîf Mes’ud’u getirdi. Kösem’in yazısında “Mekke kapılarıdır Yemen cânibinin” ifadesi Mekke’deki bu olaylarla ilişkilidir. Olaylarla Kösem’in ifadesi karşılaştırıldığında bu belgenin 1038 hicrî yılının sonlarında, yani 1629 Ağustos ayında yazıldığı anlaşılır. IV. Murad o tarihte 18 yaşındaydı. Bundan üç yıl sonra, 1632’de tüm saltanat iktidarını icra etmeye başlayacaktır. 1632’den 1640’ta ölümüne kadar geçen zamanda da Kösem’in devlet işlerine müdahale ettiği biliniyor.</span></p>
				<p class="paragraf"/>
				<p class="arabaslik-sol" id="toc_marker-37-2">Kösem Sultan’dan Kaymakam Paşa’ya İlâm</p>
				<p class="alinti para-style-override-22"/>
				<p class="alinti para-style-override-22"><span class="char-style-override-18">Kaymakam paşaya selâmdan sonra i’lâm olunur ki: maktûl yeniçeri ağasının çiftliği ‘akarâtı bağ bahçesi evi yok mudur; arayıb su’âl etdiniz mi? Biz işitdik, çiftliği, bağı var imiş; bir hoşca her nesi var ise tefahhus idüb bize i’lâm idesiz; işte defter gönderdik; defter mûcebince mükemmel tahsîl itdirüb gönderesiz, hesâb üzere kırk kîse ile doksan beş guruş tahsîl olunacakdır, mukayyed olup ihmâl etmiyesiz. (Aslı için bkz. s. 396)</span></p>
				<p class="paragraf"/>
				<p class="paragraf"><span>Yorum:</span></p>
				<p class="paragraf"><span>Belgeyi tarihlemek için yeniçeri ağasının katli olayından hareket edersek, 1632 baharında yeniçeri zorbaları pâdişahın yakın adamı yeniçeri ağası Hasan Halife’yi At-Meydanı’nda kılıç darbeleriyle katletmişlerdir (12 Mart 1632). 18 Mayıs 1632’de veziriâzamlığa getirilen Tabanı-yassı Mehmed Paşa’dan önce Topal Receb Paşa bu mevkide idi, idamı 18 Mayıs 1632’dedir. Kösem’in hitap ettiği paşa, Topal Receb Paşa olmalıdır. </span><span class="dipnot"><a class="footnote-link" href="#footnote-225-207" id="footnote-225-207-backlink">207</a></span></p>
				<p class="paragraf"/>
				<p class="arabaslik-sol" id="toc_marker-37-3">Veziriâzamın Bir Arzı</p>
				<p class="alinti para-style-override-22"/>
				<p class="alinti para-style-override-22"><span class="char-style-override-18">Sa’âdetlü ve devletlü sultanım hazretlerinin hâkipây-i şerîflerine ma’rûz-i bendegî budur ki:</span></p>
				<p class="alinti para-style-override-22"><span class="char-style-override-18">Yarın inşallâhu ta’âlâ devletlü efendim pâdişah-i ‘âlempenâh hazretleri av ve şikâra niyyet buyurmağla, kadîmden olıgeldiği üzere etrâfa tenbîh olunup lâzım olduğu üzere görülmüşdür ve devletlü pâdişahıma telhîs etmişimdir, ‘izzetlü efendim dahi bile gidüb oralarda olan bağçelerin birinde oturulması münâsibdir; pâdişahıma böylece i’lâm olunmuşdur; benim devletlü efendim, ihsân buyurup ma’an teşrîf buyrula. İnşallâhu ta’âlâ hazz idersiz. Bâkî fermân devletlü efendimindir.</span></p>
				<p class="paragraf"/>
				<p class="paragraf"><span>Derkenar:</span></p>
				<p class="alinti para-style-override-22"><span class="char-style-override-18">Benim devletlü efendim, kanûn değildir; yoğise, ‘arzda bile olmanız ricâ iderdim; ben kulun hâlis ve muhlis kulunum, istemem ki bir an birbirinizden ayrılasız. İhsân buyurub ma’an hareket buyrula, elhamdülillâhi ta’âlâ havalar güzeldir.</span></p>
				<p class="paragraf"/>
				<p class="paragraf"><span>Kösem’in veziriâzama sultan adına emri:</span></p>
				<p class="alinti para-style-override-22"><span class="char-style-override-18">İnşallâhu ta’âlâ yarın sa’âdetlü Arslanım hareket etmek üzere olur ve biz dahi beraber oluruz, şöyle ma’lûm oluna.</span></p>
				<p class="paragraf"/>
				<p class="paragraf"><span>Yorum:</span></p>
				<p class="paragraf"><span>Bu belge pâdişahın ava çıkma isteğine dairdir. Osmanlı pâdişahları Orta-Asya geleneğini devam ettirmişler, sık sık ava çıkmışlardır. Av, pâdişah veya şehzâde için çeşitli yönlerden öğretici tâlimdir: İlkin ata binip silâh kullanma, emrindeki kalabalık maiyetini emirle örgütleme, belli durumlarda belli taktik kullanma gibi. IV. Murad, kaynaklarda sağlıklı, güçlü, iri yapılı, okçu, güreşçi bir pâdişah olarak anlatılır. Sık sık ava çıkardı.</span></p>
				<p class="paragraf"><span>Veziriâzamın Kösem’e, “Benim devletlü efendim” hitabı ilginçtir. Kösem </span><span class="char-style-override-13">devlet</span><span>, egemenlik sahibi sayılmaktadır. Vezir, ava Kösem’in katılmasını tavsiye ile bundan zevk almasını umut etmektedir.</span></p>
				<p class="paragraf"><span>Bu belgede önemli nokta şudur: Kösem ‘Arz-Odası’nda oğlu pâdişahla beraber olmak, vezirlerin ve öteki devlet görevlilerinin arzlarını dinlemek isteğindedir. Kösem’in, oğlu çocuk pâdişahı yanından ayırmamaya önem verdiği anlaşılmaktadır. Fakat veziriâzam bunun kanûna aykırı olduğunu belirtir. Veziriâzamın Kösem’e bağlılığını ifade eden notu ilginçtir: “Ben kulun hâlis ve muhlis kulunum, </span><span class="char-style-override-13">istemem ki </span><span>bir an birbirinizden ayrılasız.” Kösem’de av ve arz bahanesiyle pâdişahın kullanılması kuşkusu vardır. Veziriâzam, bu konuda Kösem’e güvence verme gereğini duymuştur, Kösem’e “kulluğunu” tekrarlar. Bu belgeyi tarihlemek için açık bir kanıt ileri süremiyoruz.</span></p>
				<p class="paragraf"><span>I. Ahmed’in ölümünden (1617) IV. Murad’ın culûsuna (1623) kadar geçen altı yıl içinde devlet anarşi içinde kalmış, üç kez culûs bahşişi verildiğinden iç ve dış hazinede para kalmamıştı. 1623’te kullar, bu kez </span><span class="char-style-override-13">terakki </span><span>(terfîler) ve </span><span class="char-style-override-13">bahşiş </span><span>almamayı kabul etmişlerdi. Fakat sözlerinde durmadılar, onlara para yetiştirmek için saraydaki altın, gümüş kaplar eritilerek darphanede akça basılması için verildi. IV. Murad–Kösem iktidara geldiğinde, Veziriâzam Kemankeş Ali Paşa ilkin kendi yanlısı Esad Efendi’yi şeyhülislâmlığa getirdi. Kullara bahşişlerini verdi, keza Murad’ın tahta gelmesinde oynadığı rol dolayısıyla bir diktatör gibi hareket etmeye başladı, rakip vezirleri azl ve haps ettirdi. Kösem’in idare başında olduğu 1623–1632 döneminde başlıca büyük gâileler, Şah Abbas’ın Bagdad’ı zaptı ve Abaza Mehmed Paşa isyanıdır.</span></p>
				<p class="paragraf"/>
				<p class="arabaslik-sol" id="toc_marker-37-4"><span>Sipahi Ayaklanması</span></p>
				<p class="paragraf"/>
				<p class="paragraf"><span>Paşalar, vezirlik için asker kullara gizlice para gönderip kendileri için saraya baskı yaptırırlardı. İlginç bir örnek, Mısır paşalığından İstanbul’a gelen Bosna devşirmelerinden Pîr Mehmed </span><span>Paşa’dır. Kendisi, II. Osman zamanında Saray’da çok nüfuzlu bir makam olan bostancıbaşılığında idi, emri altında saray bahçelerinde binlerce bostancı hizmet görmekte idi. Bu makamdan, Mısır beylerbeyi oldu. II. Osman katledilince, onun yanlısı olduğundan azlolundu, İstanbul’a geldi, veziriâzamlık için gizli temaslara başladı. Sipahilere 10.000 altın gönderdi. Parayı tam alamayan sipahiler Veziriâzam Kemankeş’e gidip durumu anlattılar. Kemankeş, sarayda Kösem’e Pîr Mehmed’in oyununu bildirdi; eğer Mehmed Paşa idam olunmazsa sipahiler bir kargaşa çıkarır, diye Kösem’i kaygıya düşürdü. Pîr Mehmed’in katli için fermân el</span><span>de etti.</span></p>
				<p class="paragraf"><span>Kemankeş, “IV. Murad’ı ben tahta getirdim” diye böbürleniyor, sipahilere dayanıyor ve Kösem’i rahatsız ediyordu. Bagdad ve Irak’ın Şah Abbas tarafından işgal edildiği felâket haberi gelince, Kemankeş’in bertaraf edilmesi Kösem için kolaylaştı. Kemankeş, bu haberler yalandır, diye Kösem’i kandırıyordu. Kösem, Kemankeş’in yerine getirilen Çerkes Mehmed Paşa’yı Erzurum’da isyan halindeki Abaza Mehmed Paşa’yı ortadan kaldırmak ve Bagdad’ı geri almak üzere orduya serdâr atadı.</span></p>
				<p class="paragraf"/>
				<p class="arabaslik-sol" id="toc_marker-37-5">Abaza Mehmed Paşa İsyanı (1623-1628)<span class="dipnot" style="font-size:0.69em;"><a class="footnote-link" href="#footnote-225-208" id="footnote-225-208-backlink">208</a></span> </p>
				<p class="paragraf"/>
				<p class="paragraf"><span>II. Osman’ın katli üzerine Anadolu’da onun öcünü almayı ilân eden Abaza Mehmed Paşa, kullara karşı isyan bayrağını kaldırdı (1623). Anadolu’da Celâlî sayılan yeniçeri düşmanı sekbanları etrafına toplayıp Erzurum kalesine sığındı. Irak’ın kaybından sonra Kösem için 1628 yılına kadar en büyük sorun, Abaza Mehmed Paşa isyanıdır. Abaza Mehmed, ünlü Celâlî Canbulad-oğlu’nun yanında yetişmiş, sekbanlarla birlikte yeniçerilere karşı savaşmış, sonra devlet hizmetinde Hotin seferinde II. Osman’ın Rumeli beylerbeyi olarak savaşa katılmıştı. II. Osman’ın katlinde Erzurum beylerbeyiliğinde bulunuyordu. Sultan Osman’ın, yeniçeriler tarafından katli üzerine onun öcünü almak için isyan etti. O sırada Sivas eyâleti de onun idaresindeydi. Anadolu’da her taraftan sekban toplanmaya başladı. Yanına 40.000 sekban topladığı öğrenilmişti. Erzurum eyâletinde korucu nöbetçi olarak hizmette bulunan Sultan Osman’ın katili “nahvet sahibi” (gururlu) yeniçerileri toptan idam etti. Haber, o zaman yeniçerilerin kontrolünde olan İstanbul’da yıldırım etkisi yaptı, Abaza’nın Sivas’a gönderdiği sekbanlar oradaki yeniçerileri ortadan kaldırmaya çalıştılar. Her tarafta yeniçeri avı başladı.</span></p>
				<p class="paragraf"><span>Sivas şehrinin, Celâlî sekbanlara karşı korunması için gönderilmiş bulunan yeniçeri, topçu, cebeci ve acemi-oğlanı, kul-oğlu kim varsa amansızca katledildi. Anadolu’da Celâlîler döneminden beri süren yeniçeri-sekban mücadelesi yeni bir aşamaya girmiş bulunuyordu; yeniçerilerin evleri basılıp malları yağmalanmaya başladı. Sekbanlar, başıboş levendler, ırgadlar Sivas’ta zulüm yaptılar. İstanbul’da, yeniçerilerin rakibi kapıkulu sipahileri de, Sultan Osman’ın intikamını ileri sürerek ayaklanmada idiler. Ancak Sivas’ta sekbanlar, bir </span><span class="char-style-override-13">kethüda-yeri </span><span>kumandası altında bulunan sipahilere dokunmadılar.</span></p>
				<p class="paragraf"><span>Abaza, Erzurum’dan başka Sivas, Kayseri ve Niğde’yi idaresi altına aldı. Etrafa sekban bölüklerini gönderip vergi toplamaya başladı. Güçlü kimseler dahi, ırzını ve malını korumak için çaresiz ona karşı gelemiyordu.</span><span class="dipnot"><a class="footnote-link" href="#footnote-225-209" id="footnote-225-209-backlink">209</a></span><span> Abaza’nın bu kerte güçlendiği haberi İstanbul’a gelince panik etkisi yaptı. Yayılan haberler tüm ülkede korku saldı. Kösem’in emriyle, Maraş beylerbeyi Kılavuz Yusuf Paşa, topladığı 10.000 kişiyle Abaza üzerine yürüdü. Doğu-Karahisar’da Murtaza Paşa </span><span class="char-style-override-13">serasker </span><span>atanmış, Abaza’dan kaçanlar gelip onun emri altına girmeye başlamıştı. Sarp bir yerdeki Karahisar, şiddetli çarpışmalara sahne oldu. Karahisar halkı, korkularından kaleden inip Abaza’ya katıldılar. Murtaza Paşa da çok beklemedi, o da Abaza yanına gitti. Kapıkulu sipahileri kalede direnmeye devam ettiler. İstanbul’a bağlı Sivas paşası Tayyâr Mehmed Paşa etrafında toplanmaya başladılar. Yeniçeriye karşı Abaza, yanında toplanan sipahilerden sadık kalacaklarına dair yemin almayı ihmâl etmedi.</span></p>
				<p class="paragraf"><span>Kösem, çocuk sultan adına karar vermek, olağanüstü önlemler almak gerektiğini anladı. Anadolu’da yakın eyâletlerdeki beylerbeylerine emirler gönderildi. Abaza, yeniçeri kethüdasına mektup gönderdi. Yeniçeri ocağında doğrudan katil işinde suçlu olanların idamını istedi ve sipahileri, rakipleri yeniçerilerden ayırmaya çalıştı. Kösem ve yeniçeri, Abaza’yı ortadan kaldırmanın ilk iş olduğunu anladılar ve hep birlikte hareket etmeye karar verdiler (aslında yeniçeri ordusu bütünüyle yalnız pâdişah seferlerine katılırdı). </span></p>
				<p class="paragraf"><span>Abaza, yalnızca birtakım yeniçerinin Sultan Osman’ı sarayda Kafes’te gözaltında tutmak yerine Yedikule zindanında katlettiğini mektubunda belirtiyor, sadece birkaç zorbayı katilden sorumlu tutuyordu. Kâtib Çelebi’ye (</span><span class="char-style-override-13">Fezleke</span><span>) göre, Abaza yiğit bir savaşçı olmakla beraber işleri tam anlamakta akıl sahibi değildi. Yanındaki bir şeyhin kerâmetlerine inanırdı. Onda, Osman’ın intikamını alma düşüncesi, Anadolu Celâlî ayaklanmalarını yeniden gündeme getirmiş bulunuyordu. Abaza, mektupta sipahileri de suçlayıp onların devlet gelirlerine, vakıflara el koyduklarını ileri sürüyordu. Yeniçerinin, Sultan Mustafa’dan </span><span class="char-style-override-13">in’âm </span><span>(bahşiş) almak için Sultan Osman’ı öldürdüklerini ileri sürmekteydi. “Sipahiden size yardım olmaz, onlar sizi kandırdı, siz ‘kâtil-i sultan’ oldunuz” diyordu. Yeniçeri ocağında sözü geçen kethüdadır, aranızda Sultan Osman’ı katleden katilleri idam edin (adları veriyor) diyor, yoksa 70.000</span><span class="dipnot"><a class="footnote-link" href="#footnote-225-210" id="footnote-225-210-backlink">210</a></span><span> yeniçeriyi katledeceğim, tehdidinde bulunuyordu.</span></p>
				<p class="paragraf"><span>Abaza üzerine sefer kararı verilince, köklü önlemler alındı. Bu sefere, tüm kapıkulu askeri üzerine geniş yetkilerle, Veziriâzam Çerkes Mehmed Paşa serdâr atandı. Anadolu beylerbeyileri serdârın emri altına verildi. Kapıkulu sipahilerini yatıştırmak için cizye tahsili hizmeti tekrar kendilerine bağışlandı (Nisan 1624). Öte yandan Abaza Anadolu’da, “Türk, Kürd ve Türkmen” halktan asker topluyordu; İstanbul’dan gelen orduyu karşılamak üzere Sivas’tan ayrıldı.</span></p>
				<p class="paragraf"><span>Anadolu’da şehirlerde, kapıkulları ile sekbanlar birbirine karşı savaş halinde idiler. Karaman’da sekbanlar, levendler, vali Sefer Paşa’yı katledip mallarını yağmaladılar. Serdâr Mehmed Paşa ordu ile Konya ovasına vardı, Abaza’yı itaate davet etti. Abaza meydan okudu, Kayseri’ye geldi. Orduda yeniçeriler, öteki askerden ve serdârdan emin değildiler. Serdârın kendilerini kırdırmasından korkuyorlardı, ona karşı ayaklandılar, aracılar barışı sağladılar, nihayet Abaza’ya karşı hareket edildi.</span></p>
				<p class="paragraf"><span>Karşı tarafta Abaza, Kayseri–Sivas bölgesindeki Yörük Türkmen âşiretlerinden yardım istedi (Sonraları Sultan Murad onlardan öc alacaktır). Kayseri ovasında iki ordu karşılaştı. Abaza ordusu başlıca sekbanlar, atlı levendler ve âşiretlerden oluşuyordu; yeniçeri, sultanı ve devleti, Abaza ise halkı temsil ettikleri iddiasında idiler. Sonradan Türkmen âşiretleri, “Bizim ol yükte bacımız yokdur, somun yedirdiği adamlarıyla [sekbanlar] iş görsün” deyip Abaza’nın yanından ayrılıp gittiler. Abaza’nın Sivas eyâlet askeri de (timarlılar vs.) ihânet ettiler, savaş meydanında serdârın ordusuna katıldılar. Abaza kendi sekbanlarıyla kaldı. Sekbanlar Abaza’nın savaşta düştüğünü sanarak onlar da kaçmaya başladılar, durumu ümitsiz gören Abaza atına atlayıp kaçtı. Öte yandan, serdârın ordusu sekbanlara karşı toplarıyla üstün gelmişti. </span></p>
				<p class="paragraf"><span>Böylece savaşta Abaza ordusu tam bir bozguna uğradı. Abaza’nın ailesi, çadırları ve hazineleri Niğde kalesinde saklanıyordu, onları Sivas’a kaçırmaya çalıştıysa da, takipte ele geçirildi. Sefer, Osmanlı merkez güçlerinin, başlıca yeniçerinin zaferiyle sonuçlanmış oldu. Abaza ile işbirliği yapmış olan Sivas valisi Tayyâr Mehmed Paşa serdârın yanına geldi, affolundu.</span></p>
				<p class="paragraf"><span>Abaza kaçıp güçlü Erzurum kalesine sığındı. Serdâr yürüyüp kaleyi kuşattı. Abaza, kaleye adam koyup serdârdan aman diledi. Kendisine yine Erzurum paşalığı verildi. Kaleye, Şah Abbas’ın saldırı ihtimaline karşı nöbetçi yeniçeri (2000 kişi) konuldu. Serdâr kışlamak üzere Tokat ovasına çekildi; Abaza gâlibi Veziriâzam Çerkes Mehmed Paşa çok yaşamadı; onun ölümü üzerine (29 Aralık 1624) Diyarbekir beylerbeyi Hâfız Ahmed Paşa veziriâzamlığa getirildi. Ahmed Paşa, Şah Abbas’ın tehditlerine karşı koymuştu. Bu arada yeniçeri ağası Hüsrev Ağa’ya paşalık verildi. İranlılar saldırılarını Hisnıkeyfa’ya (Hasankeyf) kadar ilerletmişlerdi.</span></p>
				<p class="paragraf"><span>Bu gelişmeler Kösem’in idaresi sırasında (1623–1624’te) geçiyordu. Sefer yeniçerinin zaferiyle bitmiş ve İstanbul’da sarayda yeniçeri ağası Hüsrev, her zamandan daha güçlü bir durum kazanmış bulunuyordu. Kösem yeniçerilerle uyum içinde kalmak zorunda idi. Kösem–yeniçeri işbirliği bu tarihte yerleşmiş görünmektedir. </span></p>
				<p class="paragraf">1624 yılında Abaza gâilesinden sonra Kösem, başka taraflarda yeni isyanlar ve Kazak saldırılarıyla uğraşmak zorunda kalacaktır. Devlet otoritesi hayli zayıflamış bulunuyordu. Kırım Hanlığı’nda Mehmed Giray–Şahin Giray isyanı (Kefe ovasında Osmanlı kuvvetlerinin bozgunu), Kazakların Boğaz’da Yeniköy’ü yakmaları (20 Temmuz 1624) bu sırada cereyan etmiştir. Kazaklara karşı donanma, ancak Kasım 1625 tarihinde kesin bir başarı kazanacaktır (Deniz seferinde, 300 kadar Kazak şaykasına karşı 43 Osmanlı kadırgası vardı). Doğu-Anadolu’da ve Gürcistan’da devlet, Şah Abbas’ın saldırılarını karşılamak zorunda kalmıştı. Erzurum’da Abaza sorunu şimdilik yatışmış görünüyordu. Bagdad’ın Şah Abbas eline düştüğü (Ocak 1624) haberi İstanbul’da yıldırım etkisi yaptı.</p>
				<p class="ARA-BASLIK para-style-override-15"/>
				<p class="arabaslik-sol" id="toc_marker-37-6">Hâfız Ahmed Paşa’nın Bagdad Seferi  (Ekim 1625-Temmuz 1626)</p>
				<p class="paragraf"/>
				<p class="paragraf"><span>Şah Abbas’ın ele geçirdiği Bagdad’ı yedi sekiz bin İran askeri koruyordu. Kuşatma için Osmanlı ordusunda gerekli büyük toplar yoktu. Kuşatma uzun sürdü. Şah Abbas Bagdad savunucularına yardım için ordusuyla, Diyala nehri yakınına geldi. Serdâr Hâfız Ahmed Paşa şahı ordusuyla karşıladı (Nisan 1626), karşılaşma kesin sonuç vermedi; kuşatma sürüp gidiyordu (Mayıs–Temmuz). Şah Abbas ile görüşmeler sonuç vermiyordu. Açlık ve sıcak yüzünden orduda ayaklanmalar başladı. Nihayet serdâr barışı kabul etti. Musul’a, oradan Haleb’e çekildi. </span></p>
				<p class="paragraf"><span>Paşa Bagdad’ı korumaya gelen İran ordusuyla dört kez savaş yapmıştı. Osmanlı ordusunda asker arasında “serkeş zorbalar” askeri kışkırtıyor, yararlılık gösterenlere timar ve zeâmet verilmesi gerekirken, paşanın bunları kendi adamlarına verdiğini ileri sürüyorlardı. Timar ve zeâmetler sorunu bu dönemde asker arasında başlıca sorunlardan biriydi.</span><span class="dipnot"><a class="footnote-link" href="#footnote-225-211" id="footnote-225-211-backlink">211</a></span><span> Veziriâzamın seferde iken saraya gönderdiği telhîsler, kuşkusuz, Kösem Sultan’ın kontrolünden geçiyordu.</span></p>
				<p class="paragraf"><span>Şahın olası saldırılarına karşı serdâr Hâfız Ahmed Paşa, Haleb’de bekliyordu. Orada yeniçeriler yeniden ayaklanıp yeniçeri kâtibini katlettiler. Başarısızlıkla sonuçlanan Bagdad seferi dönüşünde Hâfız Ahmed Paşa şikâyetlerini pâdişaha şu beyitlerle anlatmaya çalıştı.</span></p>
				<p class="alinti para-style-override-19">Cenkte hempâmız olup baş verir baş almağa</p>
				<p class="alinti">Arsa-i ‘âlemde bir merd-i hünerver yok mudur?</p>
				<p class="paragraf para-style-override-26"><span>Sultan Murad şu cevabı yazmış:</span></p>
				<p class="alinti"><span class="char-style-override-18">Hâfız-i Bagdad’a imdâd itmeğe er yok mudur?</span></p>
				<p class="alinti"><span class="char-style-override-18">Bizden istimdâd idersin sende asker yok mudur?</span></p>
				<p class="alinti"><span class="char-style-override-18">Rüşvet ile cünd-i İslâmı perîşan eyledin</span></p>
				<p class="alinti"><span class="char-style-override-18">İşidilmez mi sanursun bu haberler yok mudur?</span></p>
				<p class="paragraf para-style-override-19"><span>Başarısızlık nedenleri olarak paşanın rüşveti, askerin serkeşliği, otorite zayıflığı göze çarpan sorunlardır.</span></p>
				<p class="arabaslik-sol" id="toc_marker-37-7">Reform Önlemleri</p>
				<p class="paragraf"><span>Abaza Mehmed yenilince Erzurum’da bir yeniçeri garnizonu yerleştirilmişti (1626 yazı). İstanbul’a dönen yeniçeriler arasında tahrikçi zorbalar yazın yine kargaşa çıkarmaya çalıştılar. Yeniçeri ağası Hâfız Ahmed’le Bagdad kuşatmasına gittiğinde, İstanbul muhafazasında yerine bırakılan ocaktan sekbanbaşı Sarı Mehmed bu fesatçıların başı idi; Sarı Mehmed, pâdişahın (tabii Kösem’in) onayıyla idam olundu, işbirlikçi zorbalar birer birer ortadan kaldırıldı. Bundan sonra bir süre, “Ehl-i fesâd namına âşikârede kimesne işidilmez oldu.”</span><span class="dipnot"><a class="footnote-link" href="#footnote-225-212" id="footnote-225-212-backlink">212</a></span></p>
				<p class="paragraf"><span>Kendisini pâdişah neslinden ilân eden Cennet-oğlu, Kaz Dağı Etrak yörüklerini başına toplayıp reâyayı koruma iddiasıyla kapıkulu sipahilerine karşı harekete geçmişti. İlginç olan nokta, Cennet-oğlu’nun bu taraflarda sipahilerin, harac defterlerini alıp gelir toplamalarına karşı Hıristiyan reâyayı koruma iddiasıyla ortaya çıkmış olmasıdır.</span></p>
				<p class="paragraf"><span>Cennet-oğlu’na karşı gönderilen kuvvetler arasında kapıkulu sipahi bölükleri vardı. Cennet-oğlu, Manisa ovasındaki savaşta yakalandı (Aralık 1624); ayaklanma bastırıldı. Bu tarafta İstanbul’da vergi iltizamında titiz davranan defterdâr, Vezir Abdülkerim Paşa’ya karşı sipahiler ayaklandı. Kösem, defterdârı fedâ etmek zorunda kaldı.</span></p>
				<p class="paragraf"><span>1626 yazında Bagdad kuşatması akebinde Saray birtakım ıslahata girişti. Kapıkullarının zorbalığına karşı bu önlemler, kuşkusuz Kösem Sultan’ın onayıyla yapılıyordu. Yeniçeri zorbaları idamla ortadan kaldırıldığı gibi, birçok önemli gelir kaynaklarının tekelini ellerine geçirmiş olan kapıkulu sipahileri de yola getirilmeye çalışıldı.</span></p>
				<p class="paragraf"><span>Sipahiler, eskiden beri bazı mukata’aları, vakıf tevliyetleri gelirlerini toplama yetkisini </span><span class="char-style-override-13">mülâzim</span><span> adıyla ellerine geçirmiş olup devlet önemli gelir kaynaklarını kontrol edemez duruma düşmüştü. Devlet hazinesi “kullî noksan”la karşılaşmış bulunuyordu; evkâf tevliyetlerini ele geçiren sipahiler, vakıf gelirlerini iç ettiklerinden câmi ve mescidler de gelirlerini alamıyordu. Evvelce, vakıf gelirlerinin tahsili, mültezimlere üç yıllığına iltizama verilmekte, onlar da taksitleri hazineye ödemekteydiler. Özetle, vakıf ve devlet gelirlerinin sipahilerce yağmasına son vermek yaşamsal bir sorundu. Bagdad seferinden sonra bu konuda da esaslı önlemler alındı. “Der-i devletten” (yani Kösem’den) Veziriâzam Hâfız Ahmed Paşa’ya gönderilen emirle sipahilere </span><span class="char-style-override-13">mülâzimlik</span><span> yasağı getiriliyordu. Fakat, sonradan, Temmuz 1628’de ayaklanan sipahilere yeniden mülâzimlik verilmiştir. </span></p>
				<p class="paragraf"><span>162</span>7’de yapılan başka bir reform ise şudur: Seferde ölmüş olan sipahi, yeniçeri ve başka <span class="char-style-override-13">dirlik </span>(maaş) alanlar yerine yeniden tayin yapılmaması emrolundu. Kapıkulları bu gibi tayinleri, rüşvetle istediklerine satıyorlardı. Yeniçeri ağalığı, o zamana kadarki kurala karşı, saraydan Çavuşbaşı Ali Ağa’ya verildi. Bu önlem, Ocak üzerinde sarayın daha yakından kontrolü için bir önlem sayılabilir. Ali Ağa ölünce, yerleşmiş âdete aykırı olarak (“hilâf-i kanûn”), bölük ağası Halil Ağa, yeniçeri ağası atanmıştır. O zamana kadar ağalık, saray ağalarından <span class="char-style-override-13">mîralem </span>veya <span class="char-style-override-13">kapıbaşılara </span>verilirdi. II. Osman’ın katli olayından beri, eski kanûnlar değişiyor, bu gibi önemli mevkiler, rüşvet ve kayırma ile veriliyordu.<span class="dipnot"><a class="footnote-link" href="#footnote-225-213" id="footnote-225-213-backlink">213</a></span></p>
				<p class="paragraf">1628 yılında Abaza’nın yeniden isyanı ve Erzurum’da yeniçerileri kılıçtan geçirdiği sırada pâdişah (herhalde Kösem) Ocak’ta göze çarpan bazı kötülükleri ortadan kaldırma cesaretini verdi: Yeniçerilerin kadrosunu belirleyen <span class="char-style-override-13">esâmî defteri</span>nde kontrol yapıldı; ölen yeniçeriler yerine reâyadan ve şehirde işçi sınıfından birçok kimse bu deftere yazılmış ve maaşları yağma edilmişti. Sultan Murad (herhalde Kösem) kendi bilgisi olmadan deftere hiç kimsenin kaydı yapılmaya, “yoksa başını keserim,” diye yeni atanan yeniçeri kâtibi Mehmed Efendi’ye kesin emir vermiş; yeni kâtip orduya katılıp işleri dikkatle yürütmüştü. O zaman, “sahte esâmîlerin çoğu karaya çalınmıştır.” 1628’de Abaza isyanını bastıran kudretli veziriâzam Hüsrev Paşa da, İstanbul’a döndüğünde birtakım ıslahata girişti. Bu arada, Abaza’ya karşı yararlık gösteren sipahilere yine “mülâzemet hizmetleri” verildiyse de, “Selâtîn evkâfına dahl olunmaya” diye pâdişah tarafından <span class="char-style-override-13">hatt-i şerîf</span> (pâdişahın el yazısıyla emri) gönderildi. Bu gerçek bir reformdu. Selâtîn evkâfı, zengin vakıflara ait dükkân, han gibi gelir getiren yerlerden, kiraların toplanması, harcamalardan sonra kalan paranın (<span class="char-style-override-13">ziyâde-i vakf</span>) işletilmesi gibi mâlî işler, vakıf mütevellisinin yetkisi dahilinde olmalıdır. Bu yetkiye <span class="char-style-override-13">tevliyet </span>denir. İşte sipahiler <span class="char-style-override-13">tevliyet </span>yetkisini <span class="char-style-override-13">hizmet </span>adıyla üzerlerine alıyorlar, vakıf gelirlerine el koyuyorlardı.</p>
				<p class="ARA-BASLIK para-style-override-15"/>
				<p class="arabaslik-sol" id="toc_marker-37-8">Abaza Mehmed Paşa’nın Yeniden Ayaklanması</p>
				<p class="paragraf"/>
				<p class="paragraf"><span>Hâfız Ahmed Paşa’nın Bagdad seferi sırasında Erzurum’da Abaza Mehmed’in elleri serbest kalmış, etrafta kontrolünü yeniden kurma fırsatı ortaya çıkmış, yeniçerileri katle ve başıboş Anadolu sekban ve levendlerini hizmetine alıp halktan para toplamaya başlamıştı. İstanbul’da, kuşkusuz Kösem’in bilgisi dahilinde, büyük bir toplantıda Abaza’nın ortadan kaldırılmasına karar verildi, bunun için de Abaza’nın eski efendisi Halil Paşa veziriâzamlığa getirildi. Şiddetli kış koşullarına bakılmaksızın, yeni veziriâzam tüm kapıkulu, yeniçeri ve sipahiler ve Anadolu Rumeli timarlı kuvvetleriyle hareket etti. Serdâr yanına, yiğitlikle tanınan eski yeniçeri ağası Hüsrev vezirlik unvanıyla yardımcı tayin edildi.</span></p>
				<p class="paragraf"><span>Abaza’nın ortadan kaldırılması, en önemli sorun olarak ortada idi. Sefer için büyük hazırlıklar yapıldı. Vezirlik pâyesi verilen eski Anadolu beylerbeyi Dişlenk Hüseyin’e, Haleb’e kadar tüm Anadolu sancaklarında asker toplama ve Haleb’de bulunan serdâra erişme emri gönderildi. Bu sırada İranlıların sınırda Ahıska kalesini kuşattıkları haberi geldi. Veziriâzam Halil Paşa, Abaza’ya Ahıska’ya yardıma gitmesini, bu takdîrde affedileceğini bildirdi. O arada kendisinin idamı emri Abaza’nın eline geçti. Abaza bunu bilmez görünüp serdârın Erzurum’a gönderdiği 800 yeniçeriyi bir gece baskınında tümüyle kılıçtan geçirdi. Serdâr Halil Paşa’nın Erzurum’a gönderdiği Dişlenk Hüseyin Paşa ordusuna Abaza, gece baskını yapıp Hüseyin Paşa’yı, Trabzon ve Diyarbekir beylerbeylerini ve nice beyleri, tutulan yeniçerilerin hepsini kılıçtan geçirdi. Etraftaki kasaba ve köylerde bulunan yeniçerileri ve adamlarını buldurup katletti.</span></p>
				<p class="paragraf"><span>Haber, serdâr Halil Paşa’ya erişince, ordusuyla Erzurum üzerine yürüdü. Asker korku içindeydi. Bu ara Ahıska İranlılara teslim oldu. Serdâr Halil Paşa ilkin Abaza’yı ortadan kaldırmaya karar verdi, Erzurum’u gelip kuşattı (Eylül 1627). Kasımda kış soğukları başladı. Kar, çadırları ve metrisleri kapladı. Yetmiş günlük bir kuşatmadan sonra ordu, yolda çığla boğuşup perişan bir halde Tokat’a çekildi (20 Aralık 1627). Veziriâzam ve yeniçeri, Abaza korkusu içindeydi. Beklenmedik bir gelişme serdâr paşayı kurtardı. Abaza’nın ileri gelen bazı ağaları gelip itaat ettiler. Felâket haberleri İstanbul’a eriştiğinde, âyân ve ulemâdan büyük bir meşveret meclisi toplandı. Özellikle Şeyhülislâm Yahya Efendi’nin desteğiyle veziriâzamlık ve serdârlık Hüsrev Paşa’ya verildi.</span></p>
				<p class="paragraf"><span>Yeni serdâr Hüsrev Paşa ertesi yıl (1628 Haziran başı) Tokat’a vardı. Hüsrev, zulüm yaptıklarından haber aldığı idarecileri merhametsizce idam ettiriyor, disiplini koruyordu. Kaleyi dövecek büyük toplar denizden Samsun’a, oradan yirmişer camus tarafından çekilen arabalarla Erzurum’a gönderildi. Enerjik bir kumandan olan Hüsrev Paşa idaresinde bu kez iyi hazırlık yapılmıştı. Ayrıca Hüsrev Paşa’ya şans yardım etti, birçokları Abaza’yı bırakıp Hüsrev Paşa’ya katıldılar, paşa hepsini iyi karşıladı.</span></p>
				<p class="paragraf"><span>Abaza durumun ciddiliğini gördü, son çare olarak İran şahına, yakın adamı olan kethüdasını gönderip imdat istedi. Şah, birkaç bin kişi gönderdi. Hüsrev Paşa, Abaza’yı habersiz bastırmak için küçük bir kuvvetle süratle Erzurum üzerine hareket etti. Abaza’yı, hazırlığını tamamlayamadan Erzurum kalesinde kuşattı. Arkadan ordunun kalan kısmı, toplar ve cephane erişti, kale kuşatıldı. Top ateşi ve lağımlar kuşatmanın fazla sürmeyeceğini gösterdi. Hüsrev’in Abaza askerine vaatleri etkisini gösterdi, çıkıp serdârın yanına geldiler. Abaza ümitsizlikle aman diledi, teslim oldu. Anlaşma yapıldı. Serdâr kaleyi teslim alıp bir İran saldırısı olasılığına karşı toplar ve 3000 yeniçeriyle takviye etti (18 Eylül 1628). Hüsrev Paşa yanında Abaza Mehmed ile İstanbul’a vardığında “azîm alaylar” ile karşılandı. Pâdişahın huzuruna çıktığında “iki toplu mücevher sorguç” ve murassa’ bir kılıçla kutlandı.</span></p>
				<p class="paragraf"><span>Bütün bu olağanüstü olaylar geçerken, genç pâdişah IV. Murad (o zaman 17 yaşındaydı) vâlide sultan Kösem’in vesâyeti altında bulunuyordu (Topkapı Sarayı arşivindeki vezir arzları bunu göstermektedir). Af dileyip Hüsrev’le İstanbul’a gelen Abaza Mehmed’e Avusturya sınırında Bosna valiliği verildi; Anadolu’dan uzaklaştırıldı. İstanbul’da, Abaza adamlarıyla Hüsrev Paşa adamları arasında At-Meydanı’nda yapılan cirit karşılaşmalarına Sultan Murad gelip oyunu seyretti. </span></p>
				<p class="paragraf"><span>Abaza gâlibi Veziriâzam Hüsrev şimdi tam bir otorite ile en âcil bir dizi ıslahatı gerçekleştirmek için harekete geçti. Her şeyden önce isyancı yeniçeriler sorunu vardı. Abaza’nın bertaraf edilmesi sonrasında Kösem Sultan, yeniçeri diktasına son verme işinde veziriâzamla birlikte hareket ediyordu. </span></p>
				<p class="paragraf"><span>Kösem’in yaşı üzerinde kaynaklarda verilen 1589 doğum tarihi kesin değildir. Ölümü 3 Eylül 1651 olduğuna göre olaylar sırasında olgun bir yaşta olmalıdır. Arzlar üzerinde kendi el yazısıyla verdiği emirlerde (bkz. Ekler, I–III) Osmanlı Türkçesini iyi öğrenmiş olduğu anlaşılıyor, fakat harem telâffuzu âşikârdır (</span><span class="char-style-override-13">elbette</span><span> kelimesini </span><span class="char-style-override-13">helbette</span><span>, diye yazar). Kösem’in doğrudan doğruya oğlu adına devlet işleri üzerinde karar verme yetkisi, IV. Murad’ın tahta getirildiği 10 Eylül 1623 tarihinden başlayıp, 8 Şubat 1640 tarihine kadar sürecektir.</span></p>
				<p class="paragraf"><span>Oğlu Murad adına devlet işlerini yürüttüğü 1623–1632 dönemi bir çeşit saltanat niyâbeti olarak algılanmaktadır.</span><span class="dipnot"><a class="footnote-link" href="#footnote-225-214" id="footnote-225-214-backlink">214</a></span><span> Kösem’in bu dönemde, oğlu Sultan Murad’ın yaşamını yakından kontrol altında tuttuğunu</span><span class="dipnot"><a class="footnote-link" href="#footnote-225-215" id="footnote-225-215-backlink">215</a></span><span> yayınladığımız belgeler yinelemektedir.</span></p>
				<p class="paragraf"><span>Osmanlılar için talih eseri olarak, İranlıların gelmiş geçmiş en büyük hükümdarı Şah Abbas bu sırada vefat etti (1628).</span></p>
				<p class="paragraf"/>
				<p class="arabaslik-sol" id="toc_marker-37-9">Hüsrev Paşa Bagdad Seferinde</p>
				<p class="paragraf"/>
				<p class="paragraf"><span>Hüsrev Paşa bu seferde askeri yıldıran acımasız bir disiplin uyguladı; meselâ yeniçerilerden silâh ve teçhizattan sorumlu cebecibaşının boynunu vurdurmakta tereddüt etmedi.</span></p>
				<p class="paragraf"><span>Mihriban kalesi kuşatması ve İranlı Zeynel Han ordusunun bozguna uğratılması arkasından Hüsrev, Luristan’da Çamhal’da İran ordusunu bozdu, Şehrizor üzerinden gelip Bagdad’ı kuşatma altına aldı (1630).</span></p>
				<p class="paragraf"><span>Kuşatmada Hüsrev, yeniçeri çadırlarının metrislerin yakınına getirilmesini emretti, top menziline girdiği için çok zâyiat verildi. Serdârın bu önlemi, yeniçeri tarafından eleştiri konusu oldu. Topların açtığı gediklere doğru genel saldırıda (9 Eylül 1630) yeniçeri ve sipahiden ve kumandanlardan çok zâyiat verildi, meşverette kuşatmaya son verilmesine karar verildi (14 Eylül 1630). Dönüşte bir İran saldırısına karşı Musul yeni duvarlarla berkitildi. Hüsrev’in plânı, Diyarbekir’de oturup tekrar Bagdad üzerine gitmekti. Hüsrev, Kırım hanından asker istedi; Samsun üzerinden gelen 20.000 Tatar askeri Diyarbekir’de Hüsrev’in ordusuna katıldı. </span></p>
				<p class="paragraf"><span>Kâtib Çelebi, </span><span class="char-style-override-13">Fezleke </span><span>adlı eserinde, başarısızlıktan Hüsrev Paşa’yı sorumlu tutar. Paşanın deneyimsizliğini, boş işlerle uğraşarak vakit kaybettiğini, birçok paşanın ölümüne neden olduğunu, gereksiz kan döktüğünü belirtir.</span></p>
				<p class="paragraf">Hüsrev Mardin’e çekildi (10 Mart 1631). Askerin hoşnutsuzluğunu hesaba katan saray (Kösem), Hüsrev’in plânını benimsemedi ve kendisini azl ile veziriâzamlığa tekrar Hâfız Ahmed Paşa’yı getirdi.</p>
				<p class="paragraf"><span>Hüsrev’in Bagdad önünden sonuçsuz dönüşü akebinde İran kuvvetleri karşı saldırıya geçip Şehrizor ve Dertenk’i aldılar.</span></p>
				<p class="paragraf"><span>Abaza’nın tesliminden (1628) beri devletin en önemli işi, İranlıların Bagdad–Irak’ta Şi‘îlere dayanarak egemenliklerini güçlendirmeleri ve Doğu-Anadolu’yu tehdit etmeleridir. Kuşkusuz Kösem Sultan bu dönemde, kendisine sunulan arz ve telhîsler ile son karar mevkiinde bulunuyordu. Hüsrev’in diktatörce önlemlerinden rahatsızdı. Dîvân’da Vezir Hâfız Ahmed Paşa’ya güveni vardı. Vezir Hâfız Ahmed Paşa’nın akıl sahibi, deneyimli, dindar, tarih ve siyâset bilgisine sahip bir vezir olarak şöhreti vardı.</span><span class="dipnot"><a class="footnote-link" href="#footnote-225-216" id="footnote-225-216-backlink">216</a></span><span> Saray halkıyla yakınlık kurmuş, pâdişah kızı Ayşe Sultan’la evlenmiş bulunuyordu. Yine Kösem’in desteğiyle, pâdişahın musâhibi, yakın adamı Hasan Halife, yeniçeri ağalığına getirildi. Bu değişiklikler, Kösem’in yüksek iktidarı elinde tuttuğunu göstermektedir.</span></p>
				<p class="paragraf"><span>Veziriâzam Hüsrev, pâdişahın mutlak vekîli sıfatıyla kontrolü elinde tutmaya çalışmakla Harem’in, Kösem’in onayını eslemeyen bir tutum içinde hareket etmişti. Hâfız Ahmed sarayla ahenk içinde hareket eden bir paşa olarak Kösem’in tercihi idi.</span></p>
				<p class="paragraf"><span>IV. Murad, 1632’de 21 yaşında devlet işleriyle yakından ilgilenen gerçek bir pâdişah durumuna erişmiş bulunuyor, toplantılara katılıyor, emirler veriyordu.</span></p>
				<p class="paragraf"><span>Böylece 1632’de iktidar sorunu ciddi bir şekilde su yüzüne çıkmış bulunuyordu. Aslında çekişme, saray ile yeniçeri desteğini alan ve bağımsız hareket eden güçlü veziriâzam Hüsrev arasında idi, 1632’de ya Kösem, oğlu Murad’ın gerçek pâdişah olarak kendisinin yerini almasını doğru bulmuş olmalı, yahut artık devlet işlerinde faal rol oynamaya başlayan genç pâdişah, annesinin yerine geçmeye karar vermiş olmalıdır. 1632’deki değişiklik, iktidar bunalımından kaynaklanmıştır.</span></p>
				<p class="paragraf"><span>Zorbalar, Hüsrev’in azline neden olanları kılıçtan geçireceklerini ilân ediyorlardı. Hedefte Hâfız Ahmed Paşa, Defterdâr Mustafa Paşa (maaşlardan ve paradan sorumlu), sarayın akıl hocası eski musâhib yeniçeri Hasan Halife ve saraya yakın musâhib Musa Çelebi vardı; zorbalar toplam 17 kişinin başlarını istiyorlardı. At-Meydanı yine isyancıların toplantı merkezi oldu. İstanbul’da dükkânlar kapandı, “ehl-i ırz olanlar” korkudan evlerine kapandı, bazıları şehirden kaçtı. </span></p>
				<p class="paragraf"><span>Yeniçeriler saraya hücum ettiler. İçeride Kösem ve oğlu pâdişah, âsîlere “bugün sabredin” diye yatıştırmak istediler, fakat zorbalar saray önüne geldiler ve adlarını verdikleri 17 kişinin teslimini istediler. Üçüncü gün, ulemâyı yanlarına alıp sarayda Orta-Kapı’ya kadar girdiler. Sarayda Dîvân (hükümet) toplantısı iptal olundu. Pâdişahı dışarı çağırıyorlardı. İçeride saltanat değişikliğinden korkuyorlardı. Enderun ağaları genç pâdişahı aralarına alıp harem dairesine, Kösem’in yanına götürdüler. Âsîler hareme girmek istediler. 17 kişi teslim olunmazsa, pâdişahın kendisini tehdit etmeye başladılar. II. Osman vakâsı akla geliyordu. Kapıya dayanan zorbalar hiddet içinde bağrışıyordu.</span></p>
				<p class="paragraf"><span>Bu ayaklanmayı tahrik ettiği bilinen Receb Paşa, Hüsrev Paşa davasını benimsemişti. Bu olaylar sırasında Kösem değil, Sultan Murad kendisi konuşuyordu. Durumunun tehlikede olduğunun farkındaydı. Bostancıbaşı Cafer Ağa’yı gönderip zorbalarca başı istenen Hâfız Ahmed Paşa’yı fedâ etmekten başka çare olmadığını gördü. Bâbussaâde’de tahtı üzerinde oturup zorbaları huzuruna çağırdı.</span></p>
				<p class="paragraf"><span>İki sipahi, iki yeniçeri seçip göndermelerini istedi, onlara yaptıklarının din ve devletin namusunu bozduğunu söyleyip öğütlerde bulundu. Asker isteklerinde ısrar edip, yoksa isyan bitmez, diye tehdit ettiler. O sırada Hâfız Ahmed abdest almış bekliyordu. Darussaâde’den çıkıp pâdişahın yanına geldi: “Pâdişahım bin Hâfız yoluna fedâ … beni şehîd etsinler” deyip, duâsını okuyup zorbalara teslim oldu.</span></p>
				<p class="paragraf"><span>Pâdişah elindeki mendili yüzüne kapayıp gözyaşlarını tutamadı. Orada hazır olan Enderun ağaları ve Dîvân üyeleri gözyaşlarına boğuldu. Meydana yürüyen Hâfız Ahmed Paşa üzerine gelen bir sipahiye yumruk attı, sipahi yıkıldı, kalktı, hançeriyle, “Başından vurup kulağına kadar” yaraladı. Ötekiler de, paşanın üzerine kılıç ve hançerle atıldılar, bir yeniçeri göğsü üzerine çıkıp bıçağıyla boğazını kesti, paşa şehîd oldu. Bu korkunç sahne pâdişahın gözleri önünde cereyan ediyordu. Sultan Murad daha fazla bu sahneyi görmemek için içinden, peygamber ve pâdişaha itaat etmez zalimler, sizlerden bunun nasıl intikamını alırım görürsünüz, diye kalkıp Bâbussaâde’den içeri çekildi. </span></p>
				<p class="paragraf"><span>Katiller At-Meydanı’na gittiler. Pâdişah, Receb Paşa’yı veziriâzamlığa getirdi. Sipahiler, Şeyhülislâm Yahya Efendi’nin de başını istemek azgınlığında bulundular. Pâdişah onu da azletti. Müfti kaçıp gizlenmişti. Pâdişah tüm yüksek makamlarda bulunanları zorbaların isteği üzerine azletmek zorunda kaldı. Sipahiler yeniçeri ağası Hasan Ağa’yı da katletmek istediler, yeniçeriler karşı çıktı, iki asker tâifesi arasında ittifak bozuldu. Receb Paşa, siyasî olaylarda kilit rolü oynayan iktidardaki din adamlarını da değiştirmek için zorbaları kullandı. Zorbalar Süleymaniye Câmii vâizi, pâdişahın yakını Şeyh Kadızâdeli eli ile bir arzıhal sundular ve rüşvetle suçladıkları kadıaskerleri yerlerinden attırdılar. Sultan Murad, o zamanki koşullarda zorbaların bütün isteklerini yerine getirmek zorunda kalıyordu.</span></p>
				<p class="paragraf"/>
				<p class="paragraf"/>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-204-backlink" id="footnote-225-204">204</a>	<span class="char-style-override-13">Nâimâ,</span><span> II, s. 263: “tavâif-i ‘asker zabttan dûr ... her zaman fesâd ve tugyân ve hükkâm ve vülâta tasallutları ‘ayân idi.”</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-205-backlink" id="footnote-225-205">205</a>	<span>Yemen isyanı hakkında: </span><span class="char-style-override-13">Nâimâ</span><span>, I, s. 445.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-206-backlink" id="footnote-225-206">206</a>	<span class="char-style-override-13">Nâimâ</span><span>, I, s. 445-447.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-207-backlink" id="footnote-225-207">207</a>	<span>İ. H. Danişmend, </span><span class="char-style-override-13">İzahlı Osmanlı Tarihi Kronolojisi</span><span>,</span><span class="char-style-override-13"> </span><span>III, İstanbul, 1972, s. 546.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-208-backlink" id="footnote-225-208">208</a>	<span>Abaza Mehmed Paşa üzerinde bkz. H. İnalcık, “Mehmed Paşa, Abaza”, </span><span class="char-style-override-13">EI²</span><span> ve üçüncü cildin Ekler’inde “Military and Fiscal Transformation in the Ottoman Empire” ve “Askeri ve Mâlî Dönüşüm” bölümü.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-209-backlink" id="footnote-225-209">209</a>	<span class="char-style-override-13">Nâimâ</span><span>, II, s. 313. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-210-backlink" id="footnote-225-210">210</a>	<span>Mektupta 70.000 yeniçeriden söz edilir. Ocaktakiler, yeniçerilerin Hotin seferinde oturak ve korucular dahil, ancak 25.000’den ibaret olduğunu hatırlattılar. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-211-backlink" id="footnote-225-211">211</a>	<span>Timar ve zeâmetlerin Harem ve büyüklerce yağması bu dönemde başlıca mücadele konusuydu.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-212-backlink" id="footnote-225-212">212</a>	<span class="char-style-override-13">Fezleke</span><span>’den naklen, </span><span class="char-style-override-13">Nâimâ,</span><span> II, s. 395.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-213-backlink" id="footnote-225-213">213</a>	<span class="char-style-override-13">Nâimâ</span><span>, II, s. 404.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-214-backlink" id="footnote-225-214">214</a>	<span>N. Sakaoğlu, </span><span class="char-style-override-13">Bu Mülkün Kadın Sultanları</span><span>, s. 225’te, Kösem’in nâipliğini Sultan Murad’ın 1632’de mutlak egemenlik alışına değin korumuş olduğuna işaret eder. Osmanlılarda hukuken saltanat nâipliği</span><span class="char-style-override-13"> </span><span>yoktur. Yayınladığımız belgelerde arzlar daima çocuk pâdişaha yapılmış ve emirler onun adına verilmiştir.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-215-backlink" id="footnote-225-215">215</a>	<span>Ekler’deki belgelerden 1-3’e bakınız.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-216-backlink" id="footnote-225-216">216</a>	<span class="char-style-override-13">Fezleke</span><span>’den naklen, </span><span class="char-style-override-13">Nâimâ</span><span>, III, s. 79.</span></p>
					</div>
				</div>
			</div>
		</div>
	</body>
</html>