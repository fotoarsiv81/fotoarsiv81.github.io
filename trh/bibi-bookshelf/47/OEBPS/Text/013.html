<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>III. ÖLMEYİ ÖĞRENMEK</title>
</head>

<body>
  <h3 class="h31"><a id="a128"></a>III. ÖLMEYİ ÖĞRENMEK</h3>

  <p class="p3">Dil ve ölüm arasında gizemli bir bağ vardır. Bu, özlemle andığımız Brice Parain düşüncesinin en gözde temalarından biri olmuştur: &ldquo;Dil ancak ve ancak bireylerin ölümü üzerine gelişir&rdquo;.<a id="a129"></a><a href="../Text/notes.html#a1212"><span class="t17">{115}</span></a> Logos&rsquo;un, evrensel bir akılsalcılık gerekliliğini temsil ediyor olması değişmez bir kurallar dünyası varsayar &ndash; ki bu dünya, sürüp giden geleceğe ve bireyin bedensel yaşamının değişken iştahlarına karşıttır. Bu çatışmada, Logos&rsquo;a sadık kalan, yaşamı kaybetme tehlikesiyle karşı karşıyadır. Sokrates&rsquo;in hikâyesi budur işte. Sokrates Logos&rsquo;a sadakatinden ötürü öldü.</p>

  <p class="p3">Sokrates&rsquo;in ölümü Platonculuğu kuran köklü bir olaydır. Sonuçta, Platonculuğun özü; İyi&rsquo;nin, bütün varlıkların nihai aklı olduğunun doğrulamasına dayanmaz mı? 4. yüzyıl yeni-Platoncularından birinin de söylediği gibi: &ldquo;Eğer tüm varlıklar, iyilik dolayısıyla varlık ise, ve İyi&rsquo;den pay alıyorlarsa, ilk ilkenin, varlığı aşan bir iyi olması gerekir. İşte bunun seçkin bir kanıtı: Değerli ruhlar; yurtları için, sevdikleri için ya da Erdem için kendilerini hiç düşünmeden tehlikeye atarlarken, İyi uğruna, <span class="t14">varl</span><span class="t14">ığı</span> <span class="t14">küçümserler</span>.&rdquo;<a id="a130"></a><a href="../Text/notes.html#a1213"><span class="t17">{116}</span></a> Sokrates erdem uğruna ölümle karşı karşıya kaldı. Bilincinin gerekliliklerini yadsımaktansa ölmeyi tercih etti; böylelikle İyi&rsquo;yi varlığa tercih etti, bilinci ve düşünceyi bedeninin yaşamına tercih etti.<a id="a131"></a><a href="../Text/notes.html#a1215"><span class="t17">{117}</span></a> Bu tercih tam anlamıyla temel felsefi tercihtir. Eğer felsefenin, bedenin yaşama isteğini düşüncenin üstün gerekliliklerine tabi kıldığı doğru ise, felsefenin bir alıştırma ve ölüm çıraklığı olduğunu söylenebilir. &ldquo;O halde, der Sokrates <span class="t14">Phaidon'</span>da, felsefe yapmakla &ndash;kelimenin tam anlamıyla&ndash; harmanlananların, ölmeye çabalamaları ve bütün insanlar içinde de en az onların ölümü bir dehşet konusu olarak görmeleri bir hakikattir.&rdquo;<a id="a132"></a><a href="../Text/notes.html#a1218"><span class="t17">{118}</span></a> Burada bahsi geçen ölüm, ruh ve beden arasındaki ruhani bir ayrılmadır: &ldquo;Ruhu mümkün olduğunca bedenden ayırmak, bedenin her noktasından hareket ederek, kendine dönmeye, kendi üzerine kapanmaya, mümkün olduğunca şimdide ve gelecekte, bağlarından kurtulmuş gibi bedenden de tamamen kurtulmuş olarak, kendisiyle baş başa yaşamaya alıştırmaya çalışmak.&rdquo;<a id="a133"></a><a href="../Text/notes.html#a1220"><span class="t17">{119}</span></a> İşte böyledir Platoncu ruhani alıştırma. Lakin bunu iyice anlamak ve ayrıca da <span class="t14">Phaidon</span> diyaloğu boyunca etkisi altında olduğumuz, Sokrates&rsquo;in felsefi ölümünden ayırmamak gerekir. Burada sorgulanan ruh ve beden arasındaki ayrılmanın &ndash;tarih öncesi her ne idiyse de&ndash; bedenin bilinci kaybettiği ve ruhun bu sayede doğaüstü bir öngörü halinde bulunduğu bir trans veya katalepsi haliyle uzaktan yakından hiçbir alakası yoktur. <span class="t14">Phaidon</span>'un bu pasajdan önceki ve takip eden tüm önermeleri gösterir ki, burada söz konusu olan, düşüncenin bağımsızlığını elde etmek için, ruhun bedensel duyulara bağlı tutkulardan kurtulması, sıyrılmasıdır.&rdquo;<a id="a134"></a><a href="../Text/notes.html#a1221"><span class="t17">{120}</span></a> Belki de bedene ve duyulara bağlı, düşkün ve tutkularla ilgili görüş açısından azat olmak için ve düşüncenin düzenleyici, evrensel bakış açısına yükselmek için ve Logos&rsquo;un gerekliliklerine, İyi&rsquo;nin kuralına tabi olmak için bir çaba olarak ele alırsak, bu ruhani alıştırmayı gözümüzde çok daha net canlandırabiliriz. Ölmeye alışmak; şeyleri evrensellik ve nesnellik perspektifinden görmek için, bireyselliğinden, tutkularından elini eteğini çekmeye alışmaktır. Pek tabii ki de böyle bir alıştırma, düşüncenin kendi üzerine yoğunlaşmasını, bir meditasyon çabasını, içsel bir diyaloğu varsayar. Platon Devlet&rsquo;te bir kez daha, bireysel tutkuların zulmü bağlamında, bu sürece imada bulunur. Arzuların bu zulmü, der bize, özellikle rüyada kendini gösterir: &ldquo;Varlığımızın vahşi kısmı... annesiyle yatmayı bile içinden geçirmekten çekinmez, ya da her kim olursa olsun, insan, tanrı, havyan; dökmeyeceği kan, yemeyeceği halt kalmaz; çılgınlığın, yüzsüzlüğün son kertesine varır kısacası.&rdquo;<a id="a135"></a><a href="../Text/notes.html#a1223"><span class="t17">{121}</span></a> Kendini bu zulümden kurtarmak için, <span class="t14">Phaidon</span>&rsquo;da betimlenmiş olan ile aynı tarzda bir ruhani alıştırmaya başvuracağız: &ldquo;Uyumadan önce akılsal yetisini uyandırsın, güzel düşüncelere, araştırmalara versin kendini, kendi üzerine yoğunlaşarak; varlığının aç kısmını da doyurduktan ve öfkeci kısmı yatıştırdıktan sonra, ruhun bu iki yanını yatıştırdıktan ve aklın bulunduğu ilk kısmı uyandırdıktan sonradır ki, ruh, ancak hakikate ulaşır.&rdquo;<a id="a136"></a><a href="../Text/notes.html#a1225"><span class="t17">{122}</span></a> Burada okuyucunun affına sığınarak konudan birazcık sapıyoruz. Felsefeyi bir &ldquo;ölüm alıştırması&rdquo; olarak sunmak fazlasıyla önemli bir karardı. <span class="t14">Phaidon</span>'da Sokrates&rsquo;in muhatabı hemen göze çarpar: Böylesi bir şey ancak güldürür, ve bayağı insanların çoğu, filozofların &ldquo;canına susamış insanlar&rdquo; olduğuna inanır ve bu filozofların ölümü gerçekten ölecek kadar istediklerini kabul ederler.<a id="a137"></a><a href="../Text/notes.html#a1228"><span class="t17">{123}</span></a> Zira, felsefeyi ciddiye alan kimse için, bu Platoncu formül oldukça derin bir hakikat değerindedir: Batı felsefesinde zaten olağanüstü bir yankısı olmuştur; Epikuros ve Heidegger gibi Platonculuk karşıtları bile, bu yankı ile sarılmışlardır. Bu formülün karşısında, mazinin ve bugünün tüm felsefi gevezelikleri sahiden de bomboş görünür. &ldquo;Ne güneşe ne de ölüme bakılamaz kımıldamaksızın.&rdquo;<a id="a138"></a><a href="../Text/notes.html#a1230"><span class="t17">{124}</span></a> Bir tek filozofların gözleri maceraya atılır; onların çeşitli ölüm tasvirleri altında, tek bir erdem bulunur: Aklı başındalık. Platon için, duyumsanır yaşamdan kurtulmak, düşüncenin ölümsüzlüğünü çoktan tatmış kişiyi korkutamaz. Epikurosçu için, ölüm fikri, varoluşun sonluluğunun bilincidir ve her saniyeye sonsuz bir değer katar. Yaşamın her anı kıyaslanamaz bir değerle yüklü biçimde ortaya çıkar: &ldquo;İnan ki ışıldayan her gün, son günün olacak; böylece minnettarlıkla karşılarsın her beklenmedik saati.&rdquo;<a id="a139"></a><a href="../Text/notes.html#a1231"><span class="t17">{125}</span></a> Stoacı, bu ölüm çıraklığında özgürlük çıraklığını bulacaktır. En meşhur denemelerinden birinde (&ldquo;Que philosopher c&rsquo;est apprendre â mourir&rdquo;) Seneca&rsquo;dan yakınırken Montaigne&rsquo;nin dediği gibi: &ldquo;Ölmeyi her kim öğrenmişse, nasıl kullanacağını öğrenmemiş.&rdquo;<a id="a140"></a><a href="../Text/notes.html#a1234"><span class="t17">{126}</span></a> Ölüm fikri iç yaşamın tonunu ve düzeyini dönüştürür: &ldquo;Ölüm gözlerinin önünde olsun her gün, der Epiktetos, böylece bir daha asla ne bayağı fikirlerin ne de aşırı arzun olur.&rdquo;<a id="a141"></a><a href="../Text/notes.html#a1236"><span class="t17">{127}</span></a> Bu felsefi tema, sanki ilk ve son defaymışçasına yaşanması gereken mevcut anın sonsuz değerininkiyle bağlantılıdır. Heidegger için de felsefe &ldquo;ölüm alıştırması&rdquo;dır: varoluşun hakikiliği, ölümün berrak bir öne alımında bulunmaktadır. İsteyen, aklı başındalık ve eğlence arasında seçim yapsın.<a id="a142"></a><a href="../Text/notes.html#a1237"><span class="t17">{128}</span></a></p>

  <p class="p3">Platon için, ölüm alıştırması, perspektif değiştirmeye, şeylerin bireysel tutkular tarafından yönetilen görüntüsünden düşüncenin evrenselliği ve nesnelliği tarafından yönetilen bir dünya tasvirine geçmeye dayanan bir ruhani alıştırmadır. Bu, ruhun bütünüyle&rdquo;<a id="a143"></a><a href="../Text/notes.html#a1239"><span class="t17">{129}</span></a> gerçekleşen bir yön değiştirmedir (<span class="t14">metastrophe</span>)<span class="t14">.</span> Bu saf düşünce perspektifinde, &ldquo;insanca, pek insanca&rdquo; şeyler oldukça küçük gözükür. Platoncu ruhani alıştırmaların ana teması işte tam da budur. Bunun sayesinde talihsizlikte dahi sükûneti koruyacağız: &ldquo;Akla uygun yasa, talihsizlikte olabildiğince sakin kalmaktan ve isyan etmemekten daha güzel bir şey olmadığını dile getirir, çünkü bu tarz rastlantılarda neyin iyi neyin kötü olduğunu bilmeyiz, geleceğe kızarak hiçbir şey elde etmeyiz, <span class="t14">insan hayat</span><span class="t14">ı</span><span class="t14">ndaki hiçbir</span> <span class="t14">ş</span><span class="t14">ey</span> üzerinde çok durmaya değmez ve bu gibi koşullarda imdadımıza en hızlı yetişmesi gereken şey keder tarafından engellenir. &ndash;Ne demek istiyorsun? diye sordu. &ndash;Başımıza gelen şey üzerine derinlemesine düşünmek, diye cevap verdim. Burada, başımıza gelenden kurtulmak için, tıpkı zar oyunu gibi, hangi numara gelirse durumumuzu ona göre, aklın en iyi olarak belirlediği araçlarla, yeniden düzenlemek gerekir... Ruhunu, hasta olanı olabildiğince çabuk gelip iyileştirmeye, düşmüş olanı kaldırmaya ve ilacı uygulayarak feryatları dindirmeye alıştırmak gerekir.&rdquo;<a id="a144"></a><a href="../Text/notes.html#a1241"><span class="t17">{130}</span></a> Bu ruhani alıştırma, diyebiliriz ki, zaten Stoacıdır,<a id="a145"></a><a href="../Text/notes.html#a1244"><span class="t17">{131}</span></a> çünkü burada, &ldquo;ruhu alıştırmaya&rdquo; ve tutkularından kurtarmaya yönelik ilkelerin ve deyimlerin kullanımını görüyoruz. Bu vecizeler arasında, insani uğraşların bayağılığını doğrulayan deyim oldukça önemli bir rol oynar. Fakat pek tabii ki de bu deyim, <span class="t14">Phaidon&rsquo;da</span> betimlenmiş, ruhun, kendi aracılığıyla saf düşünce mertebesine, yani bireysellikten evrenselliğe, yükseldiği hareketin sonucundan başka bir şey değildir. İnsani uğraşların bayağılığı, ölümün küçümsenmesi ve saf düşünceye özgü evrensel görüş kavramlarının hepsi, açıkçası şimdi alıntılayacağımız metne oldukça bağlı görünüyor: &ldquo;Felsefi, doğaları, felsefi olmayanlarınkinden ayırt etmek istiyorsak, sınanması gereken başka bir nokta var; içinde hiçbir bayağılık ve küçüklük barındırmayan ruh; ilahi ve insani uğraşları <span class="t14">bütünüyle ve evrenselli</span><span class="t14">ğ</span><span class="t14">iyle</span> kapsayan bir ruh ile bağdaşır... Lakin düşüncesi yücelere ulaşan ve zamanın ve varlığın <span class="t14">bütünün tema</span><span class="t14">ş</span><span class="t14">as</span><span class="t14">ı</span><span class="t14">n</span><span class="t14">ı</span><span class="t14">n</span> ait olduğu ruh, sanıyor musun ki, insan yaşamının değerli bir şey olduğunu düşünsün?.. Ancak böyle bir adam ölüme korkulacak bir şeymiş gözüyle bakmayacaktır.&rdquo;<a id="a146"></a><a href="../Text/notes.html#a1246"><span class="t17">{132}</span></a> &ldquo;Ölüm alıştırması&rdquo; burada, bireysel ve tutkuya değin öznellikten evrensel perspektifin nesnelliğine, yani saf düşünce alıştırmasına geçen bütünün temaşasına, düşüncenin yücelere yükselişine bağlıdır. Filozofun bu özelliği, ilk defa burada, tüm antik gelenek boyunca sürdüreceği bir isim alır: Ruhun yüceliği.<a id="a147"></a><a href="../Text/notes.html#a1247"><span class="t17">{133}</span></a> Ruhun yüceliği, düşüncenin evrenselliğinin bir meyvesidir. Filozofun tüm kurgusal ve temaşaya ilişkin çabası böylelikle; düşünceyi Bütün&rsquo;ün perspektifine yükselterek, düşünceyi bireyselliğin yanılsamalarından kurtardığı ölçüce ruhani bir alıştırma haline gelir. (&ldquo;Süreden azat olmak. [...] Kendini aşarak ebedileşmek&rdquo; der G. Friedmann).</p>

  <p class="p3">Bu perspektiften bakıldığında fiziğin kendisi bile üç düzeyde konumlanabilen bir ruhani alıştırma haline gelir. Öncelikle, fizik, amacı kendinde olan ve ruhu gündelik kaygılarından kurtararak ona neşe ve sükûnet veren bir temaşasal faaliyet olabilir. Bu, Aristoteles fiziğinin özüdür: &ldquo;Doğa, meydana getirdiği şeyleri inceleyen kişilere inanılmaz bir zevk yaşatır; yeter ki bu kişiler nedenlere ulaşmaya muktedir ve gerçekten de filozof olsunlar.&rdquo;<a id="a148"></a><a href="../Text/notes.html#a1249"><span class="t17">{134}</span></a> Doğanın bu temaşasından, Epikurosçu Lucretius, gördüğümüz üzere, &ldquo;ilahi bir keyif&rsquo; alıyordu. Stoacı Epiktekos için, varoluşumuzun anlamı bu temaşada barınmaktadır: Dünyaya, ilahi eserleri temaşa etmek için getirildik ve bu harikaları görmeden ve doğayla uyum içinde yaşamadan ölmemek gerekir.<a id="a149"></a><a href="../Text/notes.html#a1252"><span class="t17">{135}</span></a> Açıktır ki bu temaşanın bilimsel açıklaması, bir filozoftan diğerine oldukça değişkendir; mesela, Aristoteles fiziği ile İskenderiyeli Philon&rsquo;da ve Plutharkos&rsquo;ta rastladığımız doğa duygusu arasında ciddi bir ayrım vardır. Lakin bu son iki yazarın nasıl bir hevesle kendi hayali fiziklerinden bahsettiklerini belirtmek yine de ilginçtir. &ldquo;Bilgeliği icra edenler&rdquo;, der bize Philon, &ldquo;doğayı ve kapsadığı her şeyi mükemmel bir biçimde temaşa ederler; dünyayı, denizi, havayı tüm yaşayanlarıyla birlikte dikkatlice incelerler; aya, güneşe, evrimlerinde gezinen ya da sabit diğer yıldızlara düşünce yoluyla katılırlar; eğer bedenleriyle buraya, dünyaya sabitlenmiş iseler, eter (<span class="t14">ether</span>) üzerinde yürümek ve tıpkı dünyada yaşayan yurttaşlar gibi orada yaşayan güçleri temaşa etmek amacıyla ruhlarına kanatlar eklerler. İşte böyle eksiksiz mükemmellik ile doludur bedenin ve dış şeylerin illetlerinden bihaber yaşamaya alışık olanlar [...] böyle insanların, erdemlerinin keyfini sürerek, tüm yaşamlarından bir kutlama yaptıkları aşikârdır.&rdquo;<a id="a150"></a><a href="../Text/notes.html#a1254"><span class="t17">{136}</span></a> Bu son dizeler, Plutarkhos tarafından da alıntılanan, kinik Diogenes&rsquo;in bir aforizmasına imada bulmaktadır: &ldquo;İyi bir insan için her gün bir bayram değil midir?&rdquo; &ldquo;Ve göz kamaştıran bir bayram, diye devam eder Plutarkhos, eğer erdemliysek. Dünya, tüm tapınakların en kutsalı ve en ilahisidir. İnsan, doğuştan, izleyici olarak sokuldu bu tapınağa; yapay etten cansız heykellerin değil, akıl edilebilir olan özlerin duyumsanır tasvirlerinin izleyicisi olarak [...] tıpkı güneş, ay, yıldızlar, suyun daima yeniden ve yeniden aktığı nehirler ve bitkilerle hayvanların besinlerini üreten toprak gibi. Kusursuz bir vahiy ve gizemlere karışma olan bu yaşam, sükûnet ve neşe ile dolu olmalıdır.&rdquo;<a id="a151"></a><a href="../Text/notes.html#a1256"><span class="t17">{137}</span></a></p>

  <p class="p3">Lakin fiziğin bu ruhani alıştırması aynı zamanda, insani uğraşları pek de mühim görmeyen, hayali bir &ldquo;üstünkörü&rdquo; biçim de alabilir.<a id="a152"></a><a href="../Text/notes.html#a1258"><span class="t17">{138}</span></a> Bu temayla Marcus Aurelius&rsquo;ta da karşılaşırız: &ldquo;Birden bire yükseklerde olduğunu ve yükseklerden insani uğraşları ve rengârenk çeşitliliklerini seyrettiğini farz et; onları nasıl da küçümserdin, aynı bakışla seni çevreleyen ether&rsquo;in ve havanın nasılda uçsuz bucaksızcasına varlıklarla kaplı olduğunu görecek olsan.&rdquo;<a id="a153"></a><a href="../Text/notes.html#a1259"><span class="t17">{139}</span></a> Bu tema Seneca&rsquo;da da bulunur: &ldquo;Ruh; kötü olan her şey, ayakları altında çiğnedikten sonra, yükseklere çıkıp ve doğanın en mahrem kıvrımlarına kadar nüfuz ettiği zaman mutluluk bolluğuna erişir. İşte o zaman, yıldızlar arasında dolanırken, sanki zenginlerin pahalı döşemeleriyle alay etmekten hoşlanır gibidir [...] Ama ruh, zenginlerin tüm bu lüksünü, dünyanın çevresini dolanmadan önce küçümseyemez; göğün tepesinden dar yerküreye atılmış küçümseyici bir bakış ile şöyle der kendine: &ldquo;Demek tüm halkların demir ve ateşle aralarında paylaştığı toplu iğne ucu kadar nokta burası? Ne kadar da gülünç, insanların aralarına çektikleri sınırlar!&rdquo;<a id="a154"></a><a href="../Text/notes.html#a1262"><span class="t17">{140}</span></a></p>

  <p class="p3">Bütünün görüntüsünde ve düşüncenin evrensel düşünce düzeyine yükselmesinde, bu ruhani alıştırmanın üçüncü bir seviyesini keşfederiz; ki bu seviyede, bize başlangıç noktası olarak katkıda bulunmuş olan Platoncu temaya daha da yakınız: Seni çevreleyen &ldquo;hava ile solumaktan&rdquo; [<span class="t14">c</span>o-r<span class="t14">espirer</span>] kendini alıkoyma, der Marcus Aurelius, hatta, şu andan itibaren her şeyi saran &ldquo;düşünce ile düşün&rdquo; [<span class="t14">c</span>o-p<span class="t14">enser</span>]<span class="t14">.</span> &ldquo;Zira, düşünce gücü, her yana daha az yayılmış değildir, solumaya muktedir kişinin içinde olan havaya göre kendisini alabilecek her varlığın içine daha az nüfuz edecek değildir... Önünde uçsuz bucaksız boş bir alan açılacaktır, çünkü sen, düşünce yoluyla, evrenin bütününü sararsın, sürenin ebediyetini kat edersin.&rdquo;<a id="a155"></a><a href="../Text/notes.html#a1264"><span class="t17">{141}</span></a> Tam da bu düzeyde, bilincin içselliğine ve Bütün&rsquo;ün düşüncesinin evrenselliğine ulaşmak için bireyselliğimizi feda ettiğimiz söylenebilir: &ldquo;Zaten çoktan Bütün idin, ama sana Bütün&rsquo;den başka bir şey eklendiği için, bu eklemenin kendisinden ötürü, Bütün&rsquo;den daha az hale geldin. Bu ekleme hiç de varlıktan gelmiyordu (çünkü Bütün&rsquo;e daha ne eklenebilir?), tamamıyla yokluktandı. Bu yokluktan, birisi haline geldiğinde, bu birisi artık Bütün değildir. Ve bu, birisi bu yokluğu bırakıncaya kadar devam eder. Öyleyse, ancak Bütün&rsquo;den başka olan her şeyi atarak yükselebilirsin; eğer bunu atarsan, Bütün sende var olacaktır... Bütün&rsquo;ün var olması için varlığa gelmesine gerek yoktur. Eğer var değil ise, sen O&rsquo;ndan uzaklaştığın içindir. Uzaklaşmak, başka yerlere gitmek için onu bırakmak değildir, çünkü o, oralardadır da; ama uzaklaşmak, o var iken, O&rsquo;ndan sapmaktır.&rdquo;<a id="a156"></a><a href="../Text/notes.html#a1266"><span class="t17">{142}</span></a> Plotinos ile Platonculuğa geri döneriz. Platoncu gelenekler Platon&rsquo;un ruhani alıştırmalarına sadık idiler. Yalnızca şunu belirtebiliriz ki, yeni-Platonculukta, ruhani ilerleme nosyonu Platon&rsquo;un kendisinde olduğundan çok daha belirgin bir rol oynar. Ruhani ilerlemenin evreleri, hiyerarşilerinin yeni-platoncu<a id="a157"></a><a href="../Text/notes.html#a1267"><span class="t17">{143}</span></a> pek çok metinde tasvir edildiği ve Marinus&rsquo;un<a id="a158"></a><a href="../Text/notes.html#a1269"><span class="t17">{144}</span></a> Vie <span class="t14">de Proclus</span>'una (<span class="t14">Proclus'ün Ya</span><span class="t14">ş</span><span class="t14">am</span><span class="t14">ı</span>) ana hatlarını vermekte oldukça işine yarayan erdem seviyelerine tekabül etmektedir. Plotinos&rsquo;un yazılarının derleyicisi Porphyros, hocasının eserlerini bu ruhani ilerlemenin evrelerine göre sistematik bir biçimde sınırlandırmıştır: ruhun bedenden koparak arınması, sonra duyumsanır dünyanın tanınması ve aşılması ve nihayetinde Zekâ&rsquo;ya ve Bir&rsquo;e geri-dönüş.<a id="a159"></a><a href="../Text/notes.html#a1272"><span class="t17">{145}</span></a></p>

  <p class="p3">Bu ruhani ilerlemenin gerçekleşmesi, alıştırmalar gerektirmektedir. Porpyhros, insanın kendini iki alıştırmaya (<span class="t14">meletai</span>) vermesi gerektiğini söyleyerek, Platoncu gelenekleri oldukça iyi özetler: Bir yandan, düşünceyi, ölümcül ve tensel her türlü şeyden ayırmak, öte yandan, Zekâ&rsquo;nın faaliyetine doğru dönmek.<a id="a160"></a><a href="../Text/notes.html#a1273"><span class="t17">{146}</span></a> Yeni-Platonculukta, ilk alıştırma, kelimenin modern anlamıyla, adamakıllı çileci tavırlar ihtiva eder, hatta vejetaryen bir rejim. Aynı bağlamda, Porphyros ciddi ciddi, ruhani alıştırmaların öneminin üzerinde durur: mutluluk getiren temaşa (<span class="t14">theoria</span>)<span class="t14">,</span> her ne kadar hakiki varlıklarla alakalı olsalar da, sadece soyut eğitimlerin ve söylevlerin birikmesinden oluşmaz; zira bu eğitimlerin bizde &ldquo;doğa ve yaşam&rdquo;<a id="a161"></a><a href="../Text/notes.html#a1275"><span class="t17">{147}</span></a> haline gelmeleri için bu birikime bir çaba ilave etmek gerekir.</p>

  <p class="p3">Plotinos felsefesinde ruhani alıştırmaların önemi büyüktür. En iyi örnek belki de Plotinos&rsquo;un ruhun özünü ve özdeksizliğini tanımlama tarzında karşımıza çıkacaktır. Ruhun özdeksizliğinden ve ölümsüzlüğünden şüphelenecek olursak; bu, ruhun, akla uymayan arzularla, şiddetli duygularla ve tutkularla dolu olduğunu görmeye alışkın olduğumuzdandır. &ldquo;Fakat, bir şeyin özünü bilmek istiyorsak, bu şeyi saf halde düşünerek sınamak gerekir, çünkü bir şeye yapılan her ekleme bu şeyin bilgisine ulaşmada bir engeldir. Öyleyse onu onda, kendinden olmayan şeyleri kaldırarak sına ya da daha çok, <span class="t14">kendi görevlerini kendin belirle ve kendi kendini s</span><span class="t14">ı</span><span class="t14">na,</span> böylelikle ölümsüzlüğüne inanacaksın.&rdquo;<a id="a162"></a><a href="../Text/notes.html#a1278"><span class="t17">{148}</span></a> &ldquo;Hâlâ kendi güzelliğini göremiyorsan, güzel bir heykel var etmeye çabalayan bir heykeltıraş gibi yap: Bunu kaldırır, şunu kazır, bir kısmı parlatır, bir diğerini ise temizler, ta ki heykeldeki güzel sureti belirinceye kadar. Aynı şekilde, sen de, karanlık olan her şeyi parlak kılmak için arındırarak, gereksiz olan her şeyi kaldır, eğik olandan kurtul; ve kendi heykelini<a id="a163"></a><a href="../Text/notes.html#a1280"><span class="t17">{149}</span></a> yontmaktan vazgeçme, ta ki erdemin ilahi aydınlığı sende parlayıncaya kadar [...]. Bu hale geldiysen, kendi içinde [...] seninle harmanlanmış hiçbir yabancı şeyi bundan böyle bulundurmaksızın [...] bu hale geldiğini kendin gördüysen [...] bakışını sabitle ve gör. Çünkü yalnızca böyle bir göz Güzel&rsquo;i temaşa edebilir.&rdquo;<a id="a164"></a><a href="../Text/notes.html#a1282"><span class="t17">{150}</span></a> Burada ruhun özdeksizliğinin ispatının, deneyime dönüştüğüne tanık oluyoruz. Yalnızca, &ndash;ruhun hakiki gerçekliğini saklayan&ndash; tutkulardan kendini arındıran ve kurtulan kimse, ruhun özdeksiz ve ölümsüz olduğunu anlayabilir. Burada bilgi, ruhani alıştırmadır.<a id="a165"></a><a href="../Text/notes.html#a1284"><span class="t17">{151}</span></a> Yalnızca ahlaki arınmayı gerçekleştiren kimse anlayabilir. Ruhtan da öte, Zekâ&rsquo;yı<a id="a166"></a><a href="../Text/notes.html#a1285"><span class="t17">{152}</span></a> ve özellikle her şeyin ilkesi olan Bir&rsquo;i tanımak için, gene ruhani alıştırmalara başvurmak gerekir. Bu son durumda, Plotinos, harici biçimde, nesnesinden bahseden &ldquo;eğitim&rdquo; ile gerçekten İyi&rsquo;nin somut bilgisine götüren &ldquo;yol&rdquo; arasında oldukça net bir biçimde ayrım yapar: &ldquo;Bizi onun hakkında &ldquo;<span class="t14">e</span><span class="t14">ğ</span><span class="t14">itim&rdquo;</span> ile donatan; analojiler, olumsuzlamalar, ondan (İyi&rsquo;den) gelen şeylerin bilgisidir; <span class="t14">bizi ona</span> (<span class="t14">İ</span><span class="t14">yi&rsquo;ye</span>) <span class="t14">götüren</span> ise arınmalar, erdemler, içsel tertipler, akıl edilebilir dünyaya çıkıştır...&rdquo;<a id="a167"></a><a href="../Text/notes.html#a1288"><span class="t17">{153}</span></a> Plotinos&rsquo;un yalnızca İyi&rsquo;yi tanımak değil, onunla &ndash;bireyselliğin tamamen bir parçalanmasıyla&ndash; aynı hale gelmek amacı olan bu tarz ruhani alıştırmalarını betimleyen pek çok sayfası vardır. Belirlenmiş bir biçimi düşünmekten kaçınmak;<a id="a168"></a><a href="../Text/notes.html#a1290"><span class="t17">{154}</span></a> ruhu, her belirli biçimden azat etmek<a id="a169"></a><a href="../Text/notes.html#a1291"><span class="t17">{155}</span></a>, diğer her şeyi uzaklaştırmak<a id="a170"></a><a href="../Text/notes.html#a1294"><span class="t17">{156}</span></a>gerekir. Böylece, geçiveren bir parıltıda, &ldquo;ben&rdquo;in başkalaşımı gerçekleşir: &ldquo;Gören, artık nesnesini görmez, çünkü o anda, kendini (nesneden) ayıramaz olur; artık iki şey tasvir etmez, <span class="t14">zira bir manada di</span><span class="t14">ğ</span><span class="t14">eri haline gelmi</span><span class="t14">ş</span><span class="t14">tir,</span> ne kendisidir artık, ne de kendisinde, ama Bir ile birliktedir, tıpkı bir dairenin merkezinin başka bir merkez ile aynı olması gibi.&rdquo;<a id="a171"></a><a href="../Text/notes.html#a1296"><span class="t17">{157}</span></a></p>

  <h3 class="h31"><a id="ncx106"></a><a id="a173"></a><a id="a172"></a>IV OKUMAYI ÖĞRENMEK</h3>

  <p class="p3">Kısaca, oldukça kısaca antikçağdaki ruhani alıştırmalar pratiğinin çeşitliliğini ve zenginliğini betimledik. Görünürde belli bir farklılık sunduklarını saptayabildik: Bazıları, ahlaken iyi alışkanlıklar edinmeye yönelik pratiklerden (Plutarhkos&rsquo;un merakı, kızgınlığı ya da boşboğazlığı frenleyen <span class="t14">ethismioi'leri</span>) başka bir şey değillerdi; bazıları, sağlam bir akılsal yoğunlaşma (özellikle de Platoncu gelenekte, meditasyonlar) gerektiriyorlardı; bazıları, ruhu kozmosa döndürüyorlardı (her ekolde, doğanın temaşası); en nihayetinde oldukça nadir ve istisnai olan bazılarıysa, kişiliğin bir suret değiştirmesiyle (Plotinos&rsquo;un deneyimleri) sonlanıyorlardı. Aynı şekilde, bu alıştırmaların hâletiruhiyesi ve kavramsal içeriği ekollere göre farklılık gösteriyordu: Stoacılarda enerjinin seferber edilmesi ve kadere razılık, Epikurosçularda dinginlik ve uzaklaşma, Platoncularda ise akılsal yoğunlaşma ve duyumsanır olandan elini eteğini çekme.</p>

  <p class="p3">Yine de, bu görünür çeşitliliğin altında, kullanılan araçlar ve araştırılan amaç bakımından derin bir birlik vardır. Kullanılan araçlar; ikna etmenin retorik ve diyalektik teknikleri, içsel dile hâkimiyet denemeleri, akılsal yoğunlaşmadır. Bütün felsefi ekollerin, bu alıştırmalarda hedefledikleri amaç, kendini gerçekleştirme ve geliştirmedir. Tüm ekoller; insanın, felsefi geri-dönüşten önce, mutsuz bir endişelenme durumunda bulunduğu, kaygının kurbanı olduğu, gerçekten yaşamadığı, kendisi de olmadığı görüşünde hemfikirdirler. Tüm ekoller; insanın bu durumdan kurtulabileceğine, hakiki hayata ulaşabileceğine, kendini geliştirebileceğine, dönüştürebileceğine, mükemmeliyet haliyle yüzleşebileceğine olan inançlarında da hemfikirdirler. Ruhani alıştırmalar tam anlamıyla; bize, insan önyargılarına ve toplumsal anlaşmalara (zira toplumsal hayatın kendisi bir tutkular ürünüdür) uygun olarak değil, insanın akıldan başka bir şey olmayan doğasına uygun olarak yaşamayı öğretecek olan bu kendini biçimlendirme, bu <span class="t14">paideia</span>&rsquo;dır. Tüm ekoller, her biri kendi usulüne göre, sayesinde insanın, kendi kendini değiştirme, geliştirme, gerçekleştirme imkânına sahip olduğu, irade özgürlüğüne inanır. Bunun altında yatan, fiziksel alıştırmalar ve ruhani alıştırmalar arasındaki paralelliktir: Tıpkı, tekrarlanan bedensel alıştırmalarla, atletin bedenine yeni bir biçim ve yeni güçler vermesi gibi; ruhani alıştırmalarla da, filozof, ruh gücünü geliştirir, içsel havasını değiştirir, dünya görüşünü ve nihayetinde de tüm varlığını dönüştürür.<a id="a174"></a><a href="../Text/notes.html#a1297"><span class="t17">{158}</span></a> Analoji gymnasion'da çok daha açık gözükmektedir, yani fiziksel alıştırmaların yapıldığı yerde, &ndash;aynı yerde felsefe dersleri de veriliyordu&ndash; demek oluyor ki, ruhani bir jimnastik idmanının yapıldığı yerde.<a id="a175"></a><a href="../Text/notes.html#a1299"><span class="t17">{159}</span></a></p>

  <p class="p3">Plotinosçu bir ifade, ruhani alıştırmaların bu amacını, kendini gerçekleştirmenin bu arayışını oldukça iyi simgeler: &ldquo;Kendi heykelini yontmak&rdquo;. Öte yandan, bu, sıklıkla yanlış anlaşılmıştır, çünkü bu ifadenin, bir çeşit ahlaksal estetizme tekabül ettiğini hayal ederiz; bu yoruma göre de şunu ifade edecektir: Bir duruş takınmak, bir davranış seçmek, bir kişilik oluşturmak. Aslında hiç de böyle değildir. Antikler için, heykeltıraşlık, &ldquo;ekleyen&rdquo; resmin aksine, &ldquo;kaldıran&rdquo; bir sanat idi: heykel, mermer parçasında daha önceden de vardır, ve onu görünür kılmak için gereksiz kısmı kaldırmak gerekir.<a id="a176"></a><a href="../Text/notes.html#a1301"><span class="t17">{160}</span></a> Bu tasvir tüm felsefi ekollerde ortaktır: İnsan mutsuzdur, çünkü tutkularının kölesidir, başka bir deyişle, elde edemeyeceği şeyleri arzular, ki bu şeyler, onun dışında, ona yabancı, gereksiz şeylerdir. Mutluluk öyleyse bağımsızlıktan, özgürlükten, otonomiden; yani, öze, hakikaten &ldquo;kendimiz&rdquo; olan şeye ve bize bağlı olan şeye dönüşten ibarettir. Ki bu, Platonculukta karşılaştığımız denizlerin derinliklerinde yaşayan deniz tanrısı Glaukos&rsquo;un meşhur tasviri için geçerlidir: Balçıkla, yosunlarla, deniz kabuklarıyla, çakıl taşlarıyla çevrili olduğundan tanınmaz bir haldedir. Aynı şeyler ruh için de geçerlidir: Beden, ruh için, onu tamamen şekilsizleştiren bir çeşit kalın ve kaba bir kabuktur; ruhun hakiki doğası, eğer kendine yabancı olan bu şeylerin hepsini fırlatıp atarak denizden çıkacak olursa, görünecektir.<a id="a177"></a><a href="../Text/notes.html#a1304"><span class="t17">{161}</span></a> Kendini; bedenden, tutkularından ayırmaya dayanan ölüm çıraklığının ruhani alıştırması, ruhu tüm bu gereksiz eklemelerden arındırır; hatta, ruhun, hakiki doğasına geri dönebilmesi ve kendini yalnızca saf düşünce alıştırmasına adayabilmesi için, bu alıştırmayı uygulamak yeterlidir. Stoacılar için de bu geçerlidir. Bize bağlı olan ve bizden bağımsız olan arasındaki karşıtlık sayesinde, hakiki benliğimize &ndash;ahlaki özgürlüğe&ndash; geri dönebilmek için, bize yabancı olan her şeyi fırlatıp atabiliriz. Aynısı Epikurosçular için de geçerlidir: Doğal olmayan ve zorunlu olmayan arzulardan ayrılarak, özgürlüğün ve bağımsızlığın, doğal ve zorunlu arzuların tatmini olarak tanımlanacak bu kökensel çekirdeğine geri döneriz. Öyle ki, her ruhani alıştırma temelinde kaygıların, tutkuların, arzuların sürüklediği &ldquo;ben&rdquo;i yabancılaşmadan kurtaran bir kendine geri dönüştür. Böylece kurtarılan ben, artık bencil ve tutkularla dolu bireyselliğimiz değildir; o, evrenselliğe ve nesnelliğe açık, evrensel düşünceye ya da doğaya katılan ahlaki kişimizdir.</p>

  <p class="p3">Bu alıştırmalar sayesinde, bilgeliğe; başka bir deyişle, tutkulardan tümüyle kurtulma, mükemmel bir aklı başındalık, kendinin ve dünyanın bilinmesi haline ulaşabilmeliyiz. Bu insan mükemmeliyeti ideali aslında Platon&rsquo;da, Aristoteles&rsquo;te, Epikurosçular ve Stoacılar&rsquo;da, ilahi mükemmeliyetin asıl halini &ndash;yani insan için ulaşılamaz bir durumu&ndash; tanımlamaya yaramıştır.&rsquo;<a id="a178"></a><a href="../Text/notes.html#a1306"><span class="t17">{162}</span></a> Bilgelik hakikaten de, kendisine erişmeyi ummaksızın yöneldiğimiz bir idealdir, büyük ihtimalle Epikurosçuluk<a id="a179"></a><a href="../Text/notes.html#a1308"><span class="t17">{163}</span></a> ekolü hariç. İnsan için normalde ulaşılabilir olan tek hal philo-sophia&rsquo;dır, yani bilgelik sevgisi, bilgeliğe doğru ilerleme.<a id="a180"></a><a href="../Text/notes.html#a1310"><span class="t17">{164}</span></a> Ruhani alıştırmalar daima, sürekli yenilenen bir çaba içinde tekrar ve tekrar yinelenmelidir.</p>

  <p class="p3">Filozof böylelikle bir ara halde yaşar: bilge değildir, ama bilge-olmayan da değil. O halde, felsefi-olmayan yaşam ile felsefi yaşam arasında, alışılmış ve gündeliğin alanı ile bilinç ve aklı başındalık<a id="a181"></a><a href="../Text/notes.html#a1312"><span class="t17">{165}</span></a> alanı arasında bocalar. Ruhani alıştırmalar pratiği olduğu ölçüde felsefi yaşam, gündelik yaşamdan bir kurtulmadır, bir geri-dönüştür; görüşün, yaşam tarzının, davranışın tamamen bir değişimidir. <span class="t14">Askesis</span> şampiyonları kinikler arasında, bu vaat, kafir dünyadan bütünüyle bir kopuşun ta kendisidir; ki bu, Hıristiyanlıktaki <span class="t14">monastik</span> çağrıya benzer. Bu kopma, bir yaşam ve hatta insan cemaatine tamamen yabancı biçimde giyinme tarzıyla kendini gösteriyordu. İşte bu sebepten ötürü bazen, kinizmin gerçek anlamada bir felsefe olmadığı, fakat bir yaşam hali (<span class="t14">enstasis</span>) olduğu söylenirdi.<a id="a182"></a><a href="../Text/notes.html#a1314"><span class="t17">{166}</span></a> Ama işin aslı, her felsefi ekol, her ne kadar daha ılımlı bir şekilde de olsa, müritlerini yeni bir yaşam tarzına dahil ediyordu. Ruhani alıştırmalar pratiği, edinilmiş değerlerin tamamen bir alt üst olması anlamına geliyordu; doğru değerlere, erdeme, temaşaya, yaşamın yalınlığına, var olmanın yalın mutluluğuna yönelmek için yanlış değerler, zenginlikler, şerefler, hazlar inkâr ediliyordu. Kökten gelen bu karşıtlık filozof olmayanların tepkisini açıklıyordu: komik şairlerde izlerine rastladığımız alaydan, Sokrates&rsquo;i öldürmeye kışkırtacak kadar ileri giden, düpedüz düşmanlığa uzanabilecek bir karşıtlıktır bu.</p>

  <p class="p3">Alışkanlıklarından, toplumsal önyargılarından kopmanın, yaşam tarzının tümüyle değişiminin, dünyayı görme tarzının kökten başkalaşımının, gündelik anlamına tamamen aykırı fantastik ve acayip görünebilecek derecede &ldquo;fiziksel&rdquo; ve yepyeni bir kozmik perspektifin; bireyde oluşturacağı altüst olmanın derinliğini ve genişliğini hafife almamak gerekir. Böyle doruklarda, kesintisiz biçimde kendi olarak kalmak imkânsızdı. Bu, aralıksız olarak yeniden elde edilmesi gereken bir yön değiştirmedir. Muhtemelen böyle zorluklar yüzünden, Damascius&rsquo;un <span class="t14">Isadorus&rsquo;un Hayat</span><span class="t14">ı</span>&rsquo;nda bahsettiği filozof Sallustius, felsefe yapmanın insanlar için imkânsız olduğunu saptamıştır.<a id="a183"></a><a href="../Text/notes.html#a1316"><span class="t17">{167}</span></a> Büyük ihtimalle filozofların, yaşamlarının her anında, hakikaten de filozof kalmaya muktedir olmadıklarını, her ne kadar, bu etiketi taşısalar da, gündelik yaşamın alışkanlıklarında dönüp durduklarını söylemek istiyordu. Septikler ise filozofça yaşamayı açıkça reddediyor, bilinçli olarak &ldquo;herkes gibi yaşamayı&rdquo;<a id="a184"></a><a href="../Text/notes.html#a1318"><span class="t17">{168}</span></a> tercih ediyorlardı (lakin [bu yaşam tarzı], ancak oldukça yoğun felsefi bir sapaktan sonra mümkün idi; zira biz, septiklerin bu &ldquo;gündelik yaşamı&rdquo;nın, zannetmiş oldukları kadar da &ldquo;gündelik&rdquo; olmadığını varsayıyoruz).</p>

  <p class="p3">Öyleyse, antikçağda hakiki felsefe, ruhani alıştırmadır. Felsefi teoriler, ya ruhani pratiğin açıkça hizmetine sunulmuştur, tıpkı Stoacılık ve Epikurosçuluk&rsquo;ta olduğu gibi, ya da zihinsel alıştırmaların, yani nihayetinde ruhani bir alıştırmanın kendisinden başka bir şey olmayan temaşayla ilintili yaşamın nesnesi olarak ele alınmıştır. Bu sebepten, antikçağ felsefi teorilerini, teorilere hakiki anlamlarını katan bu somut perspektifi işin içine katmaksızın anlamak pek de mümkün değildir. Böylece, antikçağ filozoflarının eserlerini, öğretisel yapıyı oluşturan varoluşsal tavra çoğalan bir ilgi göstererek, okumaya yöneliriz. İster Platon&rsquo;unkiler gibi diyaloglar, ister Aristoteles&rsquo;inkiler gibi ders notları, ister Plotinos&rsquo;unkiler gibi risaleler, ister Proclus&rsquo;ünkiler gibi yorumlar olsun, filozofların eserleri vuku buldukları somut durum göz önünde bulundurulmaksızın yorumlanamaz. Bu eserler, kelimenin tam anlamıyla, bir hocanın müritlerini yetiştirdiği ve onları, kendini gerçekleştirme ve dönüştürmeye zorladığı felsefi bir ekolden yayılırlar. Demek ki, yazılı eser pedagojik, psikagojik, yöntemsel uğraşları yansıtmaktadır. Esasında, her yazı bir monolog olmasına rağmen, felsefi eser her zaman üstü kapalıca anlatılan bir diyalogdur; muhtemel muhatabın boyutu daima diyalogda bulunur. Modern tarihçilerin, adeta bir şaşkınlıkla, antik filozofların<a id="a185"></a><a href="../Text/notes.html#a1320"><span class="t17">{169}</span></a> eserlerinde keşfettikleri tutarsızlığı ve çelişkiyi açıklayan da budur zaten. Gerçekten bu felsefi eserlerde düşünce, sistematik bir düzenin mutlak ve saf bir zorunluluğuna tabi bir biçimde ifade edilemez; ama muhatabın seviyesini ve ifade edildiği somut logos&rsquo;un zamanını göz önünde bulundurmak durumundadır. Düşünceyi konumlandıran, yazılı logos tasarrufunun ta kendisidir; canlı bir sistem olan da bu logos&rsquo;tur, ki bu logos, Platon&rsquo;un da dediği gibi, &ldquo;kendine ait bir bedene, ne kafasız ne ayaksız bir biçimde değil; ortamla ve kendileri ile her şey arasındaki uyumu koruyacak biçimde çizilmiş sınırlarla sahip olmak zorundadır.&rdquo;<a id="a186"></a><a href="../Text/notes.html#a1322"><span class="t17">{170}</span></a> Her logos bir &ldquo;sistem&rdquo;dir, fakat bir yazar tarafından yazılmış logoi&rsquo;lerin bütünü bir sistem oluşturmaz. Ki bu, açıkçası Platon diyalogları için de geçerlidir; keza Aristoteles dersleri için de. Bunlar derslerdir; ve kesinlikle, pek çok yorumcusunun yaptığı hata, Aristoteles&rsquo;in eserlerinin, ders notları olduğunu unutmak ve sistemli bir öğretinin tastamam bir açıklamasını sunmaya yönelik sistemli risalelerin ya da kitapçıkların söz konusu olduğunu hayal etmek idi. Öyle ki, bu yorumcular, bir yazıdan diğerine rastladıkları tutarsızlıklar, çelişkiler karşısında şaşıp kaldılar. Ama I. Düring&rsquo;in<a id="a187"></a><a href="../Text/notes.html#a1323"><span class="t17">{171}</span></a> de oldukça açık biçimde gösterdiği gibi, farklı Aristoteles logoi&rsquo;leri, şu ya da bu akademik tartışma tarafından yaratılmış somut durumlara tekabül eder. Her ders, farklı koşullara, belirli bir sorunsala tekabül eder; içsel birliği vardır, ama kavramsal içeriği başka bir dersinkiyle tamamen örtüşmez. Bu yüzden de Aristoteles hiç de gerçekliğin<a id="a188"></a><a href="../Text/notes.html#a1325"><span class="t17">{172}</span></a> tastamam bir sistemini önerme hayali kurmaz; öğrencilerini mantık, doğa bilimi ve ahlak bakımından doğru yöntemler kullanmaları için yetiştirmek ister. I. Düring, Aristotelesçi yöntemi mükemmel bir şekilde tarif eder: &ldquo;Aristoteles tarzını karakterize eden, daima bir sorun tartışmak üzere olmasıdır. Önemli her sonuç, neredeyse her zaman iyice belirlenmiş bir biçimde sorulan soruya bir cevap niteliğindedir ve bu belirli soruya cevap olmaktan başka bir değeri yoktur. Aristoteles&rsquo;te, gerçekten de ilginç olan şey, sorunlar karşısındaki konumudur, cevapları değil. Aristoteles&rsquo;in alıştırma yöntemi, daima yeni bir açıdan yüzleştiği bir sorunlar dizisine ya da bir soruna yaklaşmaktan ibarettir. Bu yöntemi belirtmek için kullandığı formül ise şudur: &ldquo;Şimdi başka bir başlangıç noktası alarak... Böylece, oldukça farklı başlangıç noktaları alarak, düşüncenin kendi, hatta birbirinden oldukça farklı işleyişlerini açıklamaya atılır ve en sonunda da kendi aralarında kesinlikle uyumlu olmayan cevaplara ulaşır, tıpkı ruh üzerine araştırmaları örneğinde olduğu gibi [...]. Düşünüp taşınınca, her durumda, cevabın, tamamen sorunun soruluş şekline göre sonuçlandığını kabul ederiz. Bu tarz tutarsızlıklar, kullanılan yöntemin doğal sonucu olarak anlaşılabilir.&rdquo;<a id="a189"></a><a href="../Text/notes.html#a1328"><span class="t17">{173}</span></a> Aristoteles&rsquo;in bu &ldquo;farklı başlangıç noktaları&rdquo; yönteminde, Aristophanes&rsquo;in Sokrates&rsquo;e ödünç verdiği yöntemi hemen tanırız; ki tüm antikçağ, gördüğümüz üzere, bu yönteme sadık kalmıştır. İşte tam da bu sebepten, mu<span class="t14">tatis mutandis,</span> I. Düring&rsquo;in bu satırları aslında neredeyse antikçağın her felsefesine uygulanabilir. Zira, bir sistem ifşa etmeye değil de belirli ve sınırlı sorulara belirli cevaplar vermeye dayanan bu yöntem, diyalektik yöntemin, yani diyalektik alıştırmanın, tüm antikçağda devam eden mirasıdır. Aristoteles&rsquo;e geri dönmek gerekirse, kendi derslerini <span class="t14">methodoi</span><a id="a190"></a><a href="../Text/notes.html#a1329"><span class="t20">{174}</span></a> diye adlandırıyor olmasında derin bir hakikat vardır. Aristotelesçiliğin özü, zaten bu bakış noktasına göre; her şeyden önce, muhtemel bir politik rol amaçlı yetiştirme ekolü ve özgür tartışmacı öze dayandırılan bir araştırmalar enstitüsü olan Platoncu Akademi&rsquo;nin özüyle uyuşur.<a id="a191"></a><a href="../Text/notes.html#a1332"><span class="t17">{175}</span></a> Eğer şimdi Plotinos&rsquo;un yazılarına geçersek; onun, verdiği derslerde ortaya çıkan sorunlardan kaynaklanan konularla uğraştığını Porphyros&rsquo;tan öğreniriz.<a id="a192"></a><a href="../Text/notes.html#a1334"><span class="t17">{176}</span></a> Cidden belirlenmiş bir sorunsaldan kaynaklanan belirli sorulara verilen cevaplar olarak farklı Plotinos logoi&rsquo;leri, müritlerinin ihtiyaçlarına uyar ve onlar üzerinde belirli bir psikagojik etki yaratmaya uğraşır. Logoi&rsquo;lerin, Plotinos düşüncesinin engin bir sistematik açıklamasının birbirini takip eden bölümleri olduğunu hayal etmemek gerekir. Bunların her birinde rastladığımız, Plotinos&rsquo;un ruhani yöntemidir; ama, farklı risalelerin öğretisel içeriklerini karşılaştırırken, ayrıntının tutarsızlıkları ve çelişkileri gözden kaçmaz.<a id="a193"></a><a href="../Text/notes.html#a1335"><span class="t17">{177}</span></a> Yeni-Platoncular tarafından kaleme alınmış Platon ya da Aristoteles yorumlarına ulaştığımızda, öncelikle kaleme almaların, yalnızca öğretisel ve tefsire dayalı kaygılarca yönlendirilmiş olduğu izlenimine varırız. Lakin derinlemesine bir incelemeyle, tefsir yönteminin ve öğretisel içeriğinin, her yorumda, yorumun hitap ettiği dinleyicilerin ruhani düzeyine bağlı olduğu ortaya çıkar. Ruhani ilerleme üzerine kurulu felsefi bir kürsü vardır. Başlangıç seviyesindekilere veya ileri ve mükemmel seviyedekilerin hepsine aynı metinleri okumayız; ve yorumlarda ortaya çıkan nosyonlar da dinleyicin ruhani yeteneklerine bağlıdır. Öyleyse, öğretisel içerik, ikisi de aynı yazar tarafından kaleme alınmasına rağmen, bir yorumdan diğerine büyük ölçüde değişiklik gösterebilir. Bu yorumcuda öğretisel bir değişiklik olmuş olduğu değil, ama müritlerin ihtiyaçlarının farklı olduğu anlamına gelir.<a id="a194"></a><a href="../Text/notes.html#a1337"><span class="t17">{178}</span></a> Yeni başlayanları teşvik ederken &ndash;ki bu, <span class="t14">parenesis</span> edebi türüdür&ndash;, muhatabının ruhunda belli bir etki oluşturmak için, karşıt bir ekolün önermelerini kullanabiliriz: mesela bir stoacı şöyle diyecektir: &ldquo;Her ne kadar haz, ruhun iyiliği için olsa da (tıpkı Epikurosçuların kabul ettiği gibi) kendini, tutkulardan arındırmak gerekir.&rdquo;<a id="a195"></a><a href="../Text/notes.html#a1339"><span class="t17">{179}</span></a> Marcus Aurelius kendisini de benzer şekilde yüreklendirecektir: &ldquo;Eğer dünya, Epikurosçular&rsquo;ın da kabul ettiği gibi, atomların bir araya gelmesinden başka bir şey değil ise, ölüm, korkmak için değildir.&rdquo;<a id="a196"></a><a href="../Text/notes.html#a1341"><span class="t17">{180}</span></a> Üstelik felsefi bir ispatın apaçıklığının, soyut nedenlerden öte, ruhani bir alıştırma olan deneyimden kaynaklandığını asla unutmamak gerekir. Ruhun ölümsüzlüğünün Plotinosçu ispatının böyle bir durum teşkil ettiğini gördük: &ldquo;Ruh, erdemi deneyimledikçe ölümsüz olduğunu anlayacaktır.&rdquo; Benzer bir örneğe Hıristiyan bir yazarda da rastlarız. Augustinus&rsquo;un <span class="t14">De Trinitate'si,</span> Üçleme&rsquo;nin bir psikolojik imgeler dizisini sunmaktadır, ki bu imgeler tutarlı bir sistem oluşturmazlar ve bu yüzden de, yorumcular için sorunlara yol açarlar. Ama gerçekte, Augustinus, üçlemeye dayalı analojilerin sistematik bir teorisini ortaya koymak amacında değildir. Ruhun aslına bir geri dönüşü vasıtasıyla ruha, kendisinin Üçleme&rsquo;nin bir imgesi olduğu gerçeğini tecrübe ettirmek ister: &ldquo;Bu üçlemeler, der kendi kendine, anımsarken, bakarken, böyle şeyleri kabul ederken bizde oluşurlar ve bizde bulunurlar.&rdquo;<a id="a197"></a><a href="../Text/notes.html#a1344"><span class="t17">{181}</span></a> Nihayetinde, Tanrı anısının, Tanrı bilgisinin, Tanrı aşkının üçlü hareketinde ruh Üçleme&rsquo;nin imgesi olduğunu keşfeder.</p>

  <p class="p3">Şimdiye değin verdiğimiz tüm örnekler, antikçağ felsefi eserlerinin yorumunda ve okumasında, bu eserleri, ruhani alıştırmalar pratiği perspektifinde ele alma kaygısının getirdiği perspektif değişimini görmemizi sağlar. Böylece, felsefe, asıl perspektifinde artık teorik bir yapı olarak değil, yeni bir yaşam ve dünyayı görme tarzına sahip bir oluşum yöntemi olarak, insan dönüşümünün bir etkisi olarak meydana çıkar. Felsefenin çağdaş tarihçileri, genel olarak, bu perspektife &ndash;oldukça önemli olsa da&ndash; dikkat etmek niyetinde değiller. Çünkü açıkça, ortaçağdan ve modern zamanlardan miras bir kavrama uygun olarak, felsefenin, yalnız ve yalnız teorik ve soyut bir işleyiş gibi olduğunu düşünürler. Bu temsilin nasıl doğduğunu kısaca bir hatırlayalım. Bu temsil, <span class="t14">philosophia</span>'nın Hıristiyanlık tarafından yutulmasının sonucu gibi gözükmektedir. İlk yüzyıllarından itibaren Hıristiyanlık, ruhani alıştırmaların geleneksel pratiğini özümsediği ölçüde, kendi kendini bir <span class="t14">philosophia</span> gibi tanıttı. İşte, bu, İskenderiyeli Clemens&rsquo;ta, Origenes&rsquo;te, Augustinus&rsquo;ta, keşişlikte de vuku bulanın ta kendisidir.<a id="a198"></a><a href="../Text/notes.html#a1345"><span class="t17">{182}</span></a> Fakat, ortaçağ skolastiği ile, <span class="t14">theologia</span> ve <span class="t14">philosophia</span> açıkça birbirlerinden ayrılmıştır. Teoloji, üstün bilim olarak otonomisinin farkına vardı; ve bundan böyle Hıristiyan mistiğinin ve ahlakının bir parçası olan ruhani alıştırmalardan mahrum edilmiş olan felsefe ise, teolojiye kavramsal, yani tamamen teorik bir malzeme tedarik ederek, &ldquo;teolojinin hizmetçisi&rdquo; konumuna indirgendi. Modern dönemde, felsefe otonomisini yeniden ele geçirmişken, Ortaçağ kavramından ve pek tabii, git gide gelişen bir sistemleştirmeye kadar uzanan, tamamen teorik karakterinden miras izleri gözetmeden de edemedi.<a id="a199"></a><a href="../Text/notes.html#a1348"><span class="t17">{183}</span></a> Ancak, Nietzsche, Bergson ve varoluşçuluk ile felsefe, bilinçli bir şekilde yeniden, bir yaşam ve dünyayı görme tarzı, somut bir tavır haline gelir. Fakat, antik düşüncenin çağdaş tarihçileri kendi paylarına, genellikle, felsefenin tamamen teorik, antik kavramının tutsakları olarak kalmışlardır ve güncel yapısalcı eğilimler, tarihçilerin, bu temsili düzeltebilmelerini sağlamaz: ruhani alıştırma, açıklama modelleriyle pek bağdaşmayan öznel ve olaylara ilişkin bir bakış açısını da beraberinde getirir.</p>

  <p class="p3">Böylece çağdaş döneme ve başlangıç noktamıza, çalışmamızın başında alıntılanmış G. Friedmann dizelerine geri döneriz. G. Friedmann gibi, kendine &ldquo;20. yüzyılda ruhani alıştırmalar nasıl pratik edilir?&rdquo; sorusunu soranlara, oldukça zengin ve oldukça çeşitli bir Batı geleneğinin varlığını hatırlatmak istedim. Söz konusu olan, tabii ki basmakalıplaşmış şemaların mekanik taklidi değildir: Sokrates ve Platon, müritlerini, ihtiyaç duydukları çözümleri kendi kendilerine bulmaya davet etmiyor muydu? Fakat bu bin yıllık deneyimi görmezden gelemeyiz. Diğerleri arasında stoacılık ve Epikurosçuluk, birbirine zıt iki kutba oldukça benzer, ama bu zıtlık, iç yaşamımızdan ayrılamaz; gerilim ve dinginlik, görev ve sükûnet, ahlaki bilinç ve var olma neşesi.<a id="a200"></a><a href="../Text/notes.html#a1349"><span class="t17">{184}</span></a> Vauvenargues der ki: &ldquo;Oldukça yeni ve bir o kadar da özgün bir kitap, vakti geçmiş hakikatleri sevdirtecek bir kitap olacaktır.&rdquo;<a id="a201"></a><a href="../Text/notes.html#a1351"><span class="t17">{185}</span></a> Bu bakımdan, vakti geçmiş hakikatleri sevdirmeye çabalarken, &ldquo;oldukça yeni ve bir o kadar da özgün&rdquo; olmuş olmayı dilerim. Vakti geçmiş hakikatler... zira, insan soyunun, anlamını tüketmeye vakıf olamayacağı hakikatlerdir bunlar; anlaması güç olduklarından değil, aksine, son derece basit<a id="a202"></a><a href="../Text/notes.html#a1353"><span class="t17">{186}</span></a> olduklarından, çoğunlukla bir bayağılık görünüşüne sahiptirler. Fakat, özellikle de anlamına vakıf olmak için, bu hakikatleri yaşamalı ve ara vermeksizin, yeniden deneyimlemeliyiz. Her dönem; bu görevi, okumayı ve bu &ldquo;vakti geçmiş hakikatleri&rdquo; yeniden okumayı öğrenmeyi devralmalıdır. Hayatımızı &ldquo;okuyarak&rdquo; geçiriyoruz, yani tefsirler yaparak ve hatta tefsirlerin tefsirlerini yaparak (&ldquo;Gelin, yorumlarımı okumamı dinleyin... Chrysippos tefsiri yapacağım size, tek tek değil, metninin tamamını özetleyeceğim. Hatta, eğer gerekirse, Antipater&rsquo;in ve Archedemos&rsquo;un da bakış açılarını ekleyeceğim. İşte, gelip senin kelimeleri, küçücük minnacık kelimeleri açıklamanı dinleyebilmek için gençlerin evlerini barklarını terk etmelerinin nedeni..<a id="a203"></a><a href="../Text/notes.html#a1355"><span class="t17">{187}</span></a>), hayatımızı &ldquo;okuyarak&rdquo; geçiriyoruz, ama artık okumanın &ndash; başka bir deyişle, durmanın, kaygılarımızdan kurtulmanın, kendimize geri dönmenin, aklı başındalık ve özgünlük arayışlarımızı bir kenara bırakmanın, sakince meditasyon yapmanın, boylu boyuna düşünmenin, metinlerin bizimle konuşmasına izin vermenin ne demek olduğunu bilmiyoruz. Bu ruhani bir alıştırmadır, hem de en zorlarından biri: &ldquo;İnsanlar, derdi Goethe, okumayı öğrenmenin nasıl bir zamana ve çabaya mal olduğunu bilmez. Bunu yapmam kırk iki yılımı aldı, hâlâ da başanp başarmadığımı söylemeye muktedir değilim.&rdquo;<a id="a204"></a><a href="../Text/notes.html#a1358"><span class="t17">{188}</span></a></p>

  <p class="p3"><a id="a205"></a>&nbsp;</p>
</body>
</html>
