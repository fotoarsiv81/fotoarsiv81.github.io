<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre15">Amerika Birleşik Devletleri’nde ilk ölümler Ağustos 1918 sonlarında Boston’da, denizciler arasında kaydedildi. Ama salgın çabucak ülkenin bütün bölgelerine yayıldı. Okullar tatil edildi, kamusal eğlence merkezleri kapatıldı, insanlar her yerde maskeyle dolaşmaya başladılar. Bu önlemler biraz işe yaradı. 1918 güzü ile 1919 bahan arasında Amerika’da 548.452 kişi gripten öldü. Britanya’da ölü sayısı 220.000’i buldu, Fransa ve Almanya’da da benzer sayılarda ölü verildi. Üçüncü Dünya’da kayıtlar kötü tutulduğundan, küresel can kaybının hangi rakamlara vardığını kimse bilmiyor, ama bu rakam 20 milyondan az olmadığı gibi, muhtemelen 50 milyonu buluyordu. Küresel can kaybı toplamını 100 milyona yükselten tahminler de vardır.</p>

  <p class="calibre15">Bir aşı icat etmek üzere kolları sıvayan tıp otoriteleri, Boston Limanı’ndaki Deer Island askeri cezaevinde gönüllü mahkûmlar üzerinde testler yaptılar. Mahkûmlara bir dizi testten sağ çıkmaları halinde af vaat edilmişti. Bu testlere hunharlık demek az kalır. Deneklere önce ölülerden alınmış akciğer dokuları şırınga ediliyor, sonra da göz, burun ve ağızlarına hastalık mikroplan püskürtülüyordu. Hâlâ dayanıyorlarsa, boğazlarına ölüm döşeğindeki hastalardan alınmış cerahatler sürülüyordu. Hiçbiri işe yaramazsa, ağır hasta bir kurbanın karşısına oturup ağızlan açık beklemeleri isteniyor, bu arada hastanın deneklerin suratlarına doğru öksürmesine yardımcı olunuyordu.</p>

  <p class="calibre15">Şaşılası bir kararla gönüllü olan üç yüz adam arasından altmış ikisi doktorlar tarafından denek olarak seçildi. Hiçbiri gribi kapmadı, bir tanesi bile. Hastalanan tek kişi cezaevinin doktoru oldu, o da çabucak öldü. Bu durumun kuvvetle muhtemel açıklaması şuydu: Salgın birkaç hafta önce cezaevine de uğramıştı ve hepsi de bu ziyaretten sağ çıkmış olan gönüllü mahkûmlar doğal bir bağışıklık kazanmışlardı.</p>

  <p class="calibre15">1918’ de yaşanan grip salgınının muallakta kalan ya da hiç anlaşılamayan pek çok yanı vardır. Muammalardan biri, nasıl olup da ansızın her yerde, okyanuslarla, sıradağlarla ve diğer doğal engellerle ayrılmış topraklarda ortaya çıkmış olduğudur. Virüsler bir konak organizma dışında birkaç saatten fazla yaşayamaz. Öyleyse bu virüs aynı hafta içinde hem Madrid’de, hem Bombay’da, hem de Philadelphia’da nasıl ortaya çıkabilmişti?</p>

  <p class="calibre15">Olası cevap şudur: Yalnızca hafif semptomlar gösteren ya da hiç göstermeyen insanlar tarafından kuluçkaya yatırılmış ve yayılmıştı. Normal salgınlarda bile, insanların yaklaşık yüzde lO’u grip virüsü taşır, ama hiç hastalık belirtisi göstermediklerinden bunun farkına varmazlar. Ve sürekli dolanım halinde olduklarından, hastalığın yayılmasındaki en önemli faktörü genellikle onlar oluşturur.</p>

  <p class="calibre15">Bu cevap 1918 salgınının yaygın dağılımını açıklamaya yeter, ama birkaç ay pusuya yattıktan sonra aşağı yukan aynı anda her yerde patlak vermeyi nasıl başardığını açıklayamaz. Öncelikle olgunluk çağındaki insanları vurmuş olması daha da esrarengiz bir husustur. Grip normalde en çok çocukları ve yaşlılan etkiler, oysa 1918 salgınının kurbanlan ezici çoğunlukla yirmili otuzlu yaşlarındaki insanlar olmuştu. Daha yaşlılar aynı virüs cinsiyle daha evvel karşılaşmış olmanın kazandırdığı direnç sayesinde ayakta kalmış olabilirler, ama daha genç insanların neden aynı şekilde kayrıldıkları bilinmemektedir. Muammaların en büyüğü ise şudur: Çoğu grip ölüme yol açmazken, 1918 gribi neden bu kadar gaddarca öldürücüydü? Hâlâ hiçbir fikrimiz yok.</p>

  <p class="calibre15">Zaman zaman bazı virüs türlerinin geri döndüğü olur. HlNl diye bilinen, evlerden ırak bir Rus virüsü 1933’te geniş alanlarda ciddi salgınlara yol açtıktan sonra 1950’lerde geri döndü ve sonra 1970’lerde bir kez daha baş gösterdi. Her kayboluşunda nereye saklandığı belirsizdir. Önerilerden biri, virüslerin yeni bir insan nesline el atmadan önce yabani hayvan nüfuslarına saklanıp dikkat çekmeden yaşadığı yolundadır. Büyük Domuz Gribi salgınının bir kez daha baş göstermeyeceğini kimse garanti edemez.</p>

  <p class="calibre15">Zaten o hortlamasa bile, başkaları hortlayabilir. Yeni ve korkutucu virüsler her an mantar gibi türüyor. Ebola, Lassa ve Marburg hummalarının hepsi de birden parlayıp sönme eğilimindedir, ama bir yerlerde sessizce mutasyona uğramakta olmadıklarını ya da katastrofık biçimde patlak vermek için fırsat kollamadıklarını kimse söyleyemez. AIDS’in başlangıçta kimse tarafından tahmin edilmeyen uzunlukta bir süredir aramızda dolaştığını artık kesinkes biliyoruz. Ingiltere’deki Manchester Kraliyet Hastanesi araştırmacıları, l 959’da tedavisi mümkün olmayan esrarengiz sebeplerden ötürü ölen bir denizcinin aslında AIDS’li olduğunu keşfettiler. Ama her nedense, izleyen yirmi sene süresince hastalık genel olarak pasif kaldı.</p>

  <p class="calibre15">Diğer benzeri hastalıkların yaygınlaşmış olmaması bir mucizedir. Ilk kez 1969’da Batı Afrika’da belirlenen Lassa humması, bulaştıktan sonra son derece çabuk ilerler ve hakkında bilinen çok az şey vardır. 1969’da, Connecticut’ın New Haven kentindeki Yale Üniversitesi Laboratuvan’nda çalışan bir doktor, Lassa hummasını incelerken ona kendisi yakalandı. Ölmedi, ama daha korkutucu bir gelişmeyle, civar laboratuvarlardan birinde çalışmakta olan bir teknisyen, doğrudan maruz kalmadığı halde hastalığı kapıp öldü.</p>

  <p class="calibre15">Bereket versin salgın orada durdu, ama her zaman bu kadar şanslı olmayabiliriz. Yaşam tarzlarımız salgınlara davetiye çıkarır. Uçak yolculuğu hastalık taşıyan organizmaların gezegenin dört bir yanına inanılmaz bir kolaylıkla yayılmasını mümkün kılar. Bir ebola virüsü güne sözgelimi Benin’de başlayıp, akşam soluğu New York’ta ya da Hamburg’da ya da Nairobi’de ya da her üçünde birden alabilir. Demek oluyor ki kamu sağlığından sorumlu otoritelerin herhangi bir yerde salgınlaşan her illeti çok iyi tanımalarına duyulan ihtiyaç giderek artmaktadır, ama elbette bu bilinç hâlâ yeterince gelişmemiştir. 1990’da, Chicago’da yaşayan bir Nijeryalı, memleketini ziyareti sırasında Lassa hummasına maruz kaldı ve Amerika Birleşik Devletleri’ne dönene dek herhangi bir hastalık belirtisi göstermedi. Bir Chicago hastanesinde hayatını kaybettiğinde, hastalığına hiçbir tanı konulamamıştı. Gezegen üzerindeki en öldürücü ve bulaşıcı hastalıklardan birine yakalandığı bilinmediği için bakımı sırasında hiçbir özel önlem de alınmamıştı. Mucize eseri, hastalık başka kimseye bulaşmadı. Bir dahaki sefere bu kadar şanslı olmayabiliriz.</p>

  <p class="calibre15">Bu ayıltıcı notu da düştükten sonra, görülebilir canlıların dünyasına geri dönmenin vakti geldi artık.</p>

  <p class="calibre38"><b class="calibre2"><a id="bookmark0"></a>21</b></p>

  <h2 class="calibre39" id="sigil_toc_id_12"><b class="calibre5"><a class="calibre9" id="bookmark1"></a>HAYAT DEVAM EDİYOR</b></h2>

  <p class="calibre15">Fosilleşmek kolay değildir. Canlı organizmaların neredeyse hepsinin (yüzde 99,9’undan fazlasının) kaderi, gübreye dönüşüp hiçliğe karışmak olur. Hayat kıvılcımınız söndüğü an, sahip olduğunuz her molekül ya azar azar kemirilip tüketilecek ya da yeniden kullanıma sokulmak üzere başka sistemlere taşınacaktır. Dünyanın kanunu budur. Başka canlılar tarafından yenilmeyen küçük bir organizmalar grubuna, yani canlıların yüzde O, 1 ’den daha küçük bir bölümüne girmeyi başarsanız bile, fosilleşme şansınız çok azdır.</p>

  <p class="calibre15">Fosilleşmek için yerine getirmeniz gereken birkaç şart vardır. Öncelikle doğru yerde ölmelisiniz. Kayaçların yalnızca yaklaşık yüzde l5’i fosil muhafaza etmeye elverişlidir, dolayısıyla gelecekte granitleşecek bir zeminde düşüp ölmenin faydası olmayacaktır. Anlayacağınız, ölen canlının ıslak çamura saplanmış bir yaprak gibi iz bırakabileceği ya da oksijene maruz kalmadan çürüyebileceği tortullara gömülmesi şarttır. Böylece kemiklerdeki ve sert kısımlardaki (ve çok nadiren, yumuşak kısımlardaki) moleküllerin yerlerini çözünmüş minerallerin alması ve orijinalin taşlaşmış bir kopyasının yaratılması mümkün olur. Sonra da, fosili içeren tortullar dünya süreçleri tarafından hoyratça ezilip büzülür, itilip kakılırken, fosil tanımlanabilir bir şekli ne yapıp edip korumalıdır. Son olarak ve en önemlisi, onlarca milyon ya da belki yüzlerce milyon yıl sonra keşfedilmesi, gizlendiği yerden çıkarılması ve saklanmaya değer bir şey olduğunun farkına varılması gerekir.</p>

  <p class="calibre15">Bir milyar kemikten yaklaşık olarak yalnızca bir tanesinin fosilleşebildiği düşünülüyor. Eğer bu doğruysa, bugün hayatta olan bütün Amerikalılardan (yani her biri 206 kemiğe sahip 270 milyon insandan) artakalacak fosil mirasının tamamı yalnızca 50 kemik olacak: eksiksiz bir iskeletin dörtte biri kadar. Bu kemiklerden herhangi birinin bir gün keşfedileceğini de kimse garanti edemez elbette. 9,3 milyon kilometrekareden biraz daha geniş bir alan içinde herhangi bir yere gömülü olabileceklerini ve bu alanın çok azının dünya süreçleri tarafından deveran ettirileceğini, daha da azının inceleneceğini hesaba katarsak, keşfedilmeleri mucize olur. Fosiller her bakımdan yok denecek kadar azdır. Yeryüzünde yaşamış varlıkların çoğu arkasında hiç iz bırakmamıştır. 10.000’de birden az türün fosil kayıtlarına girebildiği hesaplanmıştır. Bu oranın sonsuz küçüklüğü zaten yeterince hayret vericidir. Ama dünyanın dünya olalı beri 30 milyar yaratık türü üretmiş olduğu yolundaki genel tahmini ve [Richard Leakey ile Roger Lewin’in <span class="calibre18">The Sixth Extinction</span> (Altıncı Nesil Tükenişi) adlı yapıtlarında yer verdikleri açıklamaya dayanarak] fosil kayıtlarının 250.000 tür yaratık içerdiğini göz önüne alırsak, oran iyice küçülerek 120.000’de bire iner. Her halükarda, elimizdeki fosiller dünyanın üretmiş olduğu bütün yaşam türlerinin küçücük bir seçkisinden ibarettir.</p>

  <p class="calibre15">Üstelik, elimizdeki fosil kayıtlan fena halde yanıltıcıdır. Çoğu kara hayvanı, elbette tortullarda ölmez. Açıkta kalıp kurda kuşa yem olur ya da çürümeye terk edilir ve hiçbir dönüşüme uğramaz. Bu nedenle fosil kayıtlan deniz mahluklarına manasızca iltimas geçmiştir. Elimizdeki bütün fosillerin yaklaşık yüzde 95’i bir zamanlar sualtında, ekseriyetle sığ denizlerde yaşamış hayvanlara aittir.</p>

  <p class="calibre15">Bütün bunlara, kasvetli bir şubat günü Londra’daki Doğa Tarihi Müzesi’ne gidip, neşeli, yüzü belli belirsiz kırışmış, son derece cana yakın bir paleontolog olan Richard Fortey’yle neden buluştuğumu açıklamak için değindim.</p>

  <p class="calibre15">Fortey pek çok konuda engin bilgi sahibidir. <span class="calibre18">Life: An Unauthorised Biography</span> (Yaşamın izinsiz Biyografisi) adını taşıyan kinayeli, müthiş bir kitabın yazandır. Kitabında hayvanların yaratılışını bütün ihtişamıyla gözler önüne serer. Ama onun ilk göz ağrısı, trilobitler denilen bir tür deniz yaratığıdır. Ordovisyen dönem denizleri, bir zamanlar trilobitlerle dolup taşardı. Ama bu yaratıklar varlıklarını çok fazla sürdüremediler ve onlardan geriye yalnızca fosilleri kaldı. Hepsinin de baş, kuyruk ve göğüsten oluşan, üç kısımlı ya da loplu basit bir vücut planı vardı: Trilobit adı bu üçlü yapıdan gelir. Fortey ilk trilobitini Galler’deki St. David’s Körfezi’nde kayalara tırmanan küçük bir çocukken buldu. Ve hayatı boyunca onların müptelası oldu.</p>

  <p class="calibre15">Yüksek metal dolaplarla dolu bir galeriye götürdü beni. Her dolap sığ çekmecelerle ve her çekmece taşlaşmış trilobitlerle doluydu: toplam yirmi bin örnek.</p>

  <p class="calibre15">“Çok fazlaymış gibi görünüyor,” diye hak verdi, “ama eski denizlerde milyonlarca yıl boyunca milyonlarca trilobitin yaşamış olduğunu unutmamalı; yani yirmi bin çok da büyük bir rakam değil aslında. Üstelik bunların çoğu sadece kısmi örnekler. Eksiksiz bir trilobit fosili bulmak paleontologlar için hâlâ büyük hadise.”</p>

  <p class="calibre15">Trilobitler ilk kez 540 milyon yıl kadar önce, kompleks yaşamın Kambriyen patlama diye bilinen büyük doğuş anına yakın bir tarihte, sanki yoktan var olmuşçasına, tümüyle gelişmiş bir halde ortaya çıktılar. Sonra, 300.000 küsur yüzyıl sonraki Permiyen dönemde, hâlâ gizemini koruyan büyük nesil tükenişi sırasında başka pek çok varlıkla birlikte yeryüzünden silindiler. Nesli tükenmiş tüm yaratıklara olduğu gibi, onlara da başarısız gözüyle bakmaya doğal olarak eğilimliyiz, ama aslında onlar dünyanın gelmiş geçmiş en başarılı hayvanları arasındaydı. 300 milyon yıl saltanat sürdüler: Tarihin hayatta kalmayı en iyi beceren yaratıklarından biri olan dinozorların saltanat devrinin iki katı uzunlukta bir süredir bu. Fortey, insan neslinin şimdiye dek bunun yüzde l ’inin yarısı uzunlukta bir süredir hayatta kalmayı başarmış olduğuna dikkat çekiyor.</p>

  <p class="calibre15">Bu kadar bol vakitleri olunca, trilobitler muazzam miktarlarda çoğaldılar. Çoğu trilobit modem zamanların kınkanatlıları kadar küçük kaldı, ama bazıları tabak kadar büyüdü. Toplamda, en az beş bin cins ve altmış bin tür trilobit fosili bulunmuştur, ama bunlara durmadan yenileri katılıyor. Fortey yakın zaman önce Güney Amerika’da düzenlenen bir konferansa katılmış. Orada, Arjantin’deki küçük bir üniversitenin öğretim üyelerinden biri yanına yaklaşmış. “Daha evvel Güney Amerika’da, hatta hiçbir yerde görülmemiş türden trilobitlerle ve başka fosillerle dolu ilginç bir kutusu vardı,” diyor Fortey. “Öğretim üyesi ne onları incelemek için gereken araştırma olanaklarına, ne de başka fosiller aramak için gereken para kaynaklarına sahipti. Sahiden de dünyada hâlâ hiç araştırılmamış topraklar var.”</p>

  <p class="calibre15">“Trilobitler bakımından mı?”</p>

  <p class="calibre15">“Hayır,” dedi Fortey, “her bakımdan.”</p>

  <p class="calibre15">On dokuzuncu yüzyıl boyunca, trilobitler ilk kompleks yaşamın bilinen neredeyse yegâne formlarıydı ve bu nedenle usanmazca toplanıp incelendiler. En gizemli yanları, fosil kayıtlarında aniden ortaya çıkışlarıydı. Doğru kayaç oluşumlarına gidip katmanları eskiden yeniye doğru çağ çağ incelediğinizde, diyor Fortey, gözle görülebilir hiçbir canlı türüne rastlamazken ansızın “yengeç büyüklüğünde eksiksiz bir <span class="calibre18">Profallotaspis'm</span> ya da <span class="calibre18">Elenellus'un</span> avucunuzun içine düşüverdiğini” görmek şimdi bile afallatıcı olabilir. Bunlar, bacakları, solungaçları, sinir sistemleri, hassas antenleri, Fortey’nin sözleriyle, “bir tür beyinleri” ve alelacayip gözleri olan yaratıklardı. Kalsitten, yani kireçtaşını oluşturan aynı malzemeden yapılmış olan bu gözler, bilinen ilk görme sistemleridir. Üstelik en eski trilobitler bir tek cesur türden ibaret değildi, düzinelerce trilobit türü vardı ve bir iki yerde değil, dört bir yanda ortaya çıktılar. On dokuzuncu yüzyılda, kafası çalışan pek çok insan bunu Tanrı’nın marifetinin kanıtı ve Darwin’in evrimci ideallerinin tekzibi olarak gördü. Madem evrim çok yavaş ilerliyormuş, diye soruyorlardı, bu kompleks, tümüyle gelişmiş yaratıkların aniden ortaya çıkışını Darwin nasıl açıklıyor? İşin doğrusu, açıklayamıyordu.</p>

  <p class="calibre15">Tartışmalar hiç bitmeyecekmiş gibi gözükürken, 1909’da bir gün, Darwin’in <span class="calibre18">On the Origin o/Species</span> (Türlerin Kökeni Üzerine) adlı kitabının yayınlanma tarihinin ellinci yıldönümüne üç ay kala, Charles Doolittle Walcott adında bir paleontolog Kanada Kayalık Dağları’nda olağanüstü bir keşif yaptı.</p>

  <p class="calibre15">1850’de doğan Walcott, New York eyaletinin Utica kenti civarında, orta halli bir ailenin oğlu olarak büyümüştü. Walcott daha bebekken, babasının ani ölümü üzerine aile geçim sıkıntısına düştü. Walcott fosil bulmaya, özellikle de tribolit bulmaya doğuştan kabiliyetli olduğunu çocuk yaşta fark etti. Koleksiyonu öyle göz doldurucuydu ki, Louis Agassiz tarafından Harvard’daki müze için küçük bir servet (bugünün parasıyla yaklaşık 70.000 $) karşılığında satın alındı. Doğru dürüst ortaöğrenim görmediği ve bilim alanında kendi kendini yetiştirdiği halde, Walcott tribolitler konusunun başlıca otoriteleri arasına girdi ve tribolitlerin modern böcekleri ve kabukluları içine alan eklembacaklılar grubuna ait olduğunu kanıtlayan ilk kişi oldu.</p>

  <p class="calibre15">1879’da yeni kurulan Birleşik Devletler Jeolojik Araştırma Kurumu’nda araştırmacı olarak göreve başladı. Öyle parlak bir performans gösterdi ki, on beş sene içinde kurumun başına geçirildi. 1907’de Smithsonian Enstitüsü’nün sekreterliğine atandı ve 1927’deki ölümüne dek bu görevde kaldı. İdari yükümlülüklerinin ağırlığına karşın, sahadaki araştırmalarına devam etti ve pek çok kitaba imza attı. Fortey’ye göre, “Bir kütüphane rafını dolduracak sayıda kitabı vardır.” Walcott, sonradan Ulusal Havacılık ve Uzay Dairesi (NASA) adını alan Ulusal Havacılık Danışma Komitesi’nin de (NACA) kurucu yöneticileri arasındaydı. Dolayısıyla onu uzay çağının babası saymak yanlış olmaz.</p>

  <p class="calibre15">Ama onu bugün en çok, 1909 yazı sonlarında İngiliz Kolumbiyası’nda, küçük Field kasabasına tepeden bakan yüksekliklerde, aklının ama aynı zamanda şansının da yardımıyla yaptığı keşifle hatırlarız. Hikâyenin o gün bugündür anlatılagelen yorumuna göre, Walcott karısıyla birlikte at sırtında bir dağ yolunda ilerlerken, karısının atı gevşek taşlara basıp kaydı. Ona yardım etmek için atından inen Walcott, atın eşelediği yerde son derece eski ve olağanüstü kabuklu fosiller içeren bir şeyl<a id="footnote1"></a><sup class="calibre21"><a href="#bookmark2">1</a></sup> levhasının ortaya çıkmış olduğunu keşfetti. Kar yağmaya başlamıştı. (Kanada Kayalık Dağları’na kış erken bastırır.) Dolayısıyla orada fazla oyalanmadılar, ama ertesi sene Walcott ilk fırsatta aynı noktaya geri döndü. Kayaçların tahmini eğimini izleyerek 230 metre yukarıya tırmanıp dağın zirvesine yaklaştı. Orada, deniz seviyesinden 2.440 metre yükseklikte yüzeye çıkmış bir şeyl yatağı buldu. Yatak bir şehir bloğu uzunluğundaydı ve kompleks yaşamın göz kamaştırıcı bir bereketle fışkırdığı andan (meşhur Kambriyen patlamadan) kısa süre sonrasına ait, eşi benzeri görülmemiş fosiller içeriyordu. Walcott paleontolojinin kutsal kâsesini bulmuş sayılırdı. Söz konusu yatak Burgess Şeyli diye anılır oldu ve uzunca bir süre, merhum Stephen Jay Gould’un popüler kitabı <span class="calibre18">Wonderful Life</span>’da (Olağanüstü Yaşam) yazdığı gibi, “bize modem yaşamın bütün gücüyle başladığı anın manzarasını sunan yegâne hazinemizi” oluşturdu.</p>

  <p class="calibre15">Titizliğiyle ünlü Gould, Walcott’ın günlüklerini okuyarak, Burgess Şeyli’nin keşfi hakkındaki hikâyenin bir miktar ballandırılmış olduğunu keşfetti: Walcott günlüklerinde ayağı kayan bir ata ya da yağan kara hiç değinmemişti. Ama bunun olağanüstü bir keşif olduğu konusunda tartışmaya yer yoktu.</p>

  <p class="calibre15">Yerküre’de geçireceği zaman göz açıp kapayıncaya kadar geçen birkaç kısa onyılla sınırlı olan bizler için, Kambriyen patlamanın ne uzak bir geçmişte meydana geldiğini kavramak neredeyse imkânsızdır. Saniyede bir yıl hızla geçmişe uçabilseydiniz, İsa’nın yaşadığı zamanlara varmak yaklaşık yarım saatinizi, insan yaşamının başlangıcına dönmekse üç haftadan biraz fazla vaktinizi alırdı. Ama Kambriyen dönemin doğuşuna ulaşmak için yirmi yıl uçmak zorunda kalırdınız. Anlayacağınız o dönem aşın uzun zaman önceydi ve o sıralar dünya çok farklı bir yerdi.</p>

  <p class="calibre15">Mesela, Burgess Şeyli’nin oluştuğu 500 milyon küsur yıl önce, orası bir dağ tepesi değil, bir dağ eteğiydi. Daha doğrusu, sarp bir uçurumun dibinde uzanan sığ bir okyanus tabanıydı. O zamanın denizleri canlılarla dolup taşardı, ama hayvanlar genellikle arkalarında hiç iz bırakmazdı, çünkü yumuşak vücutluydular ve öldükleri zaman çürüyüp giderlerdi. Ama Burgess’teki uçurum çöktü ve aşağıdaki yaratıklar toprak altında kalıp çamura gömüldü. Bir kitabın sayfaları arasında kurutulan çiçekler gibi ezilip yamyassı oldular. Böylece hatları fevkalade ayrıntılı biçimde muhafaza edildi.</p>

  <p class="calibre15">Walcott, 1910’dan 1925’e, yani yetmiş beş yaşına gelene dek sürdürdüğü yıllık yaz gezilerinde on binlerce örnek topladı ve bu örnekleri daha iyi incelemek için beraberinde Washington’a getirdi. (Walcott’ın topladığı örnek sayısı, Gould’a göre 80.000, <span class="calibre18">National Geographic'in</span> genellikle sorgulanamayacak doğrulukta bilgiler derleyen araştırmacılarına göre 60.000’dir.) Hem nicelik hem de nitelik açısından bu koleksiyonun eşi benzeri yoktu. Burgess fosillerinden bazıları kabuklu, bazıları kabuksuzdu. Bazıları gözlü, bazıları gözsüzdü. Çeşitlilik olağanüstüydü, bir sayıma göre 140 tür içeriyordu. “Anatomik tasarımlar açısından Burgess Şeyli’nin içerdiği farklılık yelpazesi, bir dengi daha bulunmayan ve günümüzde dünyadaki tüm okyanus yaratıklarının asla boy ölçüşemeyeceği genişlikteydi,” diye yazdı Gould.</p>

  <p class="calibre15">Gould’a göre, Walcott yaptığı keşfin önemini ne yazık ki kavrayamadı. “Zor olanı başarıp, yenilgiyi zaferin pençelerinden kopararak,” diye yazdı Gould, <span class="calibre18">Eight Little Piggies</span> (Sekiz Küçük Domuzcuk) adını taşıyan bir diğer yapıtında, “bu muhteşem fosilleri yanlış yorumlamak için mümkün olan her yolu denedi.” Onları modem gruplara dahil ederek, günümüz solucanlarının, denizanalarının ve diğer yaratıkların atası yaptı ve böylece farklılıklarını gözden kaçırdı. “Böyle bir yorumu temel alırsan,” diye hayıflanmıştı Gould, “yaşam primordiyal (ilksel) basitlikte başlamış ve aman vermeyen bir ilerlemeyle durmaksızın iyiye gitmişti.” Walcott 1927’de öldü ve Burgess fosilleri büyük ölçüde unutuldu. Koleksiyon neredeyse yarım yüzyıl boyunca Washington’daki Amerikan Doğa Tarihi Müzesi’nin çekmecelerinde kapalı kaldı. Nadiren ziyaret edildi ve hiç sorgulanmadı. Derken 1973’te Cambridge Üniversitesi’nden Simon Conway Morris adında bir mastır öğrencisi koleksiyonu ziyaret etti. Gözlerine inanamamıştı. Fosiller Walcott’ın yazılarında dikkat çekmiş olduğundan çok daha çeşitli ve muhteşemdi. Taksonomide, tüm organizmaların temel vücut planlarını tanımlayan kategoriye <span class="calibre18">filum</span> denir. Conway Morris şu sonuca varmıştı: Burada çekmeceler dolusu anatomik benzersizlik vardı ve hepsi de kendilerini keşfeden adam tarafından inanılmaz ve açıklanamaz biçimde gözden kaçırılmıştı.</p>

  <p class="calibre15">Conway Morris, danışmanı Harry Whittington ve yine bir mastır öğrencisi olan arkadaşı Derek Briggs’le birlikte, sonraki birkaç senesini bütün koleksiyonu sistemli biçimde gözden geçirmeye ve birbiri ardına son derece ilginç monografiler üretip, keşif üstüne keşif yapmaya adadı. Yaratıklardan birçoğunun, Burgess keşfinden önce ya da sonra görülmüş olan hiçbir şeye benzemediği söylenemezdi, ama <span class="calibre18">fevkalade</span> farklıydılar. <span class="calibre18">Opabinia</span> denilen bir tanesinin beş gözü ve ucunda pençeler olan, memeye benzer bir hortumu vardı. <span class="calibre18">Peytoia</span> diye adlandırılan disk şeklindeki bir diğer yaratığın bir dilim ananasa olan benzerliği gülünesi boyutlardaydı. Üçüncü bir tanesi, cambazların kullandığı tahta ayaklıkları andıran upuzun bacaklar üstünde yalpalaya yalpalaya yürüyordu anlaşılan. Acayipliğinden esinlenilerek <span class="calibre18">Hallucigenia</span> diye adlandırıldı. Koleksiyonda o kadar çok sayıda fark edilmemiş yenilik vardı ki, bir defasında yeni bir çekmece açarlarken Conway Morris’in ağzından şu meşhur sözlerin döküldüğü duyuldu: “Hass...tir, bir filum daha mı?”</p>

  <p class="calibre15">İngiliz ekibinin revizyonları Kambriyen dönemde vücut tasarımlarında eşsiz bir yenilik ve deneme sürecinin yaşandığını gösterdi. Yaşam, neredeyse dört milyar yıl boyunca belirgin hiçbir gayret göstermeksizin kompleksliğe doğru aheste aheste ilerlemiş, sonra aniden, beş ila on milyon yıl gibi kısacık bir zaman zarfında, bugün hâlâ kullanımda olan temel vücut tasarımlarının hepsini birden üretivermişti. İpliksolucanlarından tutun, Cameron Diaz’a kadar istediğiniz yaratığı seçebilirsiniz: Hepsi de ilk kez Kambriyen dönemde yaratılmış bir yapıyı kullanır.</p>

  <p class="calibre15">Ama en büyük sürpriz, amacına ulaşamayan, yani neslini sürdürmeyi başaramayan vücut tasarımlarının çok sayıda olmasıydı. Gould’a göre, Burgess hayvanlarının en az on beşi, belki en fazla yirmisi, tanınmış hiçbir fıluma ait değildi. (Bu sayı bazı popüler beyanlarda çok geçmeden yüze çıkarılarak, Cambridge’li bilim adamlarının hiçbir zaman açıkça iddia etmedikleri kadar yükseldi.) “Yaşam tarihi,” diye yazdı Gould, “toplu imhaları hayatta kalan birkaç soydaki farklılaşmaların izlediği bir öyküdür, durmaksızın artan bir mükemmeliyet, komplekslik ve çeşitlilik masalı değil.” Evrimsel başarı dedikleri şey, meğerse bir piyangoymuş.</p>

  <p class="calibre15">Aradan sıyrılmayı başaranlardan biri de, <span class="calibre18">Pikaia gracilens</span> denilen, küçük, solucanımsı bir yaratıktı. Onu biz dahil sonraki tüm omurgalıların bilinen en eski atası kılan ilkel bir omurgası vardı. Gelgelelim, Burgess fosilleri arasında çok sayıda <span class="calibre18">Pikaia</span> olmadığı kesin. Kim bilir, belki de fosilleştikleri sırada nesillerinin tükenmesine ramak kalmıştı. Gould, şu meşhur sözleriyle, soyumuzu devam ettirmekteki başarımızı şanslı bir tesadüf olarak gördüğü konusunda şüpheye yer bırakmıyor: “Yaşamı bir film gibi başa sarıp Burgess Şeyli’nin ilk günlerine geri döndürür ve benzeri bir başlangıç noktasından itibaren yeniden oynatırsanız, filmin bu tekrarını insan zekâsı gibi bir şeyin süsleme şansı yok denecek kadar azalır.”</p>

  <p class="calibre15">Gould’un <span class="calibre18">Wonderful Life</span> adlı kitabı 1989’da yayımlandığında genel bir beğeniyle karşılandı ve büyük ticari başarıya ulaştı. Ama herkesçe bilinmeyen bir şey vardı: Birçok bilim adamı Gould’un kanaatlerine hiç katılmıyordu ve bu tavır yakında çok çirkin bir hal alacaktı. Kambriyen bağlamında “patlama” terimi, eski fizyolojik gerçeklerden ziyade modem galeyanlarla bağdaştırılır olacaktı.</p>

  <p class="calibre15">Aslında kompleks organizmaların Kambriyen’den en az yüz milyon yıl önce de var olduğunu artık biliyoruz. Aslında bunu çok daha önceden anlamış olmalıydık. Walcott’ın Kanada’daki keşfinden yaklaşık kırk sene sonra gezegenin öteki ucundaki Avustralya’da, Reginald Sprigg adında genç birjeolog daha da eski ve bir bakıma aynı derecede dikkat çekici bir şey buldu.</p>

  <p class="calibre15">1946’da, Güney Avustralya eyaletinin genç jeolog asistanlarından biri olan Sprigg, Adelaide kentinin 500 kilometre kadar kuzeyindeki ıssız ve kurak bölgede, Flinders Sıradağları’nın Ediacara Tepeleri’ndeki metruk madenlerde araştırma yapmakla görevlendirildi. Amaç, orada yeni teknolojiler kullanılarak yeniden işletilmesi kazançlı olabilecek eski madenler bulunup bulunmadığını anlamaktı. Yani fosiller şöyle dursun, yüzey kayaçlarının bile inceleneceği yoktu. Ama bir gün öğle yemeğini yerken, Sprigg’in iri bir parça kumtaşını ters çevireceği tuttu. Kayaç yüzeyinin çamura çizilmiş yaprak izlerine benzeyen narin fosillerle kaplı olduğunu görünce, şaşkınlıktan az kalsın küçük dilini yutacaktı. Bu kayaçlar</p>

  <p class="calibre15">Kambriyen patlamadan da evvel oluşmuştu. Sprigg’in bakmakta olduğu şey, gözle görülebilir yaşamın doğuşuydu.</p>

  <p class="calibre15">Sprigg, <span class="calibre18">Nature</span> dergisine bir bildiri yolladı, ama yayınlamayı kabul etmediler. Bunun üzerine o da bildirisini Avustralya ve Yeni Zelanda Bilim Geliştimıe Derneği’nin ilk yıllık toplantısında okudu. Bu sefer de fikirleri demek başkanından destek görmedi. Başkan, Ediacara’daki izlerin canlı varlıklar tarafından bırakılmadığını, rüzgâr, yağmur ya da gelgit gibi doğal süreçlerin etkisiyle oluşmuş “rastlantısal inorganik çentikler” olduğunu söyledi. Yine de umudunu yitirmeyen Sprigg, Londra’ya gidip 1948 Uluslararası Jeoloji Kongresi’nde buluntularını sundu, ama ne kimsenin ilgisini çekebildi, ne de güvenini kazanabildi. Nihayet, daha iyi bir çıkış yolu arayarak, bildirisini <span class="calibre18">Transactions of the Royal Society of South Australia'da</span> yayınlattı. Sonra da devlet memurluğundan istifa edip petrol araştırmalarına el attı.</p>

  <p class="calibre15">Dokuz sene sonra, 1957’de, John Mason adında bir okul çocuğu, Orta İngiltere’deki Chamwood Ormanı’nda dolaşırken bir kaya buldu. Kayanın içinde, modem denizkalemlerine benzeyen garip bir fosil vardı. Bu fosil, Sprigg’in bulmuş olduğu ve bulalı beri herkese anlatmaya çalıştığı örneklerden bazılarının tıpatıp aynısıydı. Öğrenci bulduğu kayayı Leicester Üniversitesi’ndeki bir paleontologa teslim etti. Paleontolog fosilin Prekambriyen zamana ait olduğunu hemen anladı. Genç Mason’ın gazetelerde boy boy fotoğrafları çıktı. Büyümüş de küçülmüş bir kahraman muamelesi gördü, ki bazı kitaplarda hâlâ öyle anılır. Örnek, Mason’ ın onuruna <span class="calibre18">Charnia masoni</span> diye adlandırıldı.</p>

  <p class="calibre15">Bugün Sprigg’in orijinal Ediacara örnekleri, o zamandan beri Flinders Sıradağları’nın muhtelif yerlerinde bulunan diğer bin beş yüz örnekle birlikte, Adelaide’daki büyük ve güzel Güney Avustralya Müzesi’nin üst katlarından birinde, cam bir vitrin içinde teşhir edilmektedir. Ama çok fazla ilgi çektikleri söylenemez. İnce ince işlenmiş motifler oldukça siliktir ve eğitimsiz gözlere pek çarpıcı görünmez. Çoğu küçük ve disk şeklindedir. Bazılarının arkasında belli belirsiz şeritler vardır. Fortey onları “yumuşak vücutlu acayip şeyler” diye tarif etmişti.</p>

  <p class="calibre15">Bu şeylerin ne oldukları ya da nasıl yaşadıkları hâlâ tartışma konusudur. Anlayabildiğimiz kadarıyla, sindirilecek madde alıp boşaltınaya yarayan bir ağız veya makatları ve bu maddeleri sistemleri içinde işlemelerini sağlayacak iç organları yoktu. “Canlıyken,” diyor Fortey, “bu yaratıkların çoğu kumluk tortulların yüzeyinde, yumuşak, yapısız ve cansız yassıbalıklar gibi hareketsiz durmaktan başka pek bir şey yapmıyordu herhalde.” En hareketli anlarında bile, denizanalarından daha kompleks değildiler. Ediacara yaratıklarının hepsi de diploblastikti, yani iki doku katmanından oluşuyordu. Denizanaları hariç, günümüzde bütün hayvanlar triploblastiktir.</p>

  <p class="calibre15">Bazı uzmanlar onların hayvan bile olmadığını, bitkilere ya da mantarlara daha çok benzediğini düşünür. Bitkilerle hayvanlar arasındaki ayrım günümüzde bile her zaman çok net değildir. Mesela modern süngerler hayatlarını tek bir noktaya yapışık vaziyette geçirirler ve ne gözleri, ne beyinleri, ne de çarpan bir kalpleri vardır, ama onlar yine de hayvandır. “Prekambriyen dönemde bitkilerle hayvanlar arasındaki farklılıklar muhtemelen daha da belirsizdi,” diyor Fortey. “Bir canlının bitki mi hayvan mı olduğunun bir bakışta anlaşılmasını gerektiren bir kural yoktur.”</p>

  <p class="calibre15">Ediacara organizmalarının, (belki bazı denizanaları hariç) bugün yeryüzünde yaşayan yaratıklardan herhangi birinin atası olup olmadığı da tartışmalı bir konudur. Muhtemelen bu hımbıl Ediacara organizmaları Kambriyen dönemin daha çevik ve daha sofistike hayvanları tarafından yendiği ya da saf dışı bırakıldığı içindir ki, birçok otorite onları bir nevi başarısız deneme ya da etkisiz bir kompleksleşme girişimi olarak görür.</p>

  <p class="calibre15">“Günümüzde onlara çok benzeyen canlılar yoktur,” diye yazmıştır Fortey. “Onları sonraki mahlukların atası olarak yorumlamak zordur.”</p>

  <p class="calibre15">Genel kanı, bu yaratıkların Yerküre’deki yaşamın gelişimi açısından çok büyük önem taşımadığı yolundaydı. Birçok otorite Prekambriyen-Kambriyen sınırında canlıların topluca yok olduğuna ve tüm Ediacara yaratıklarının (belki denizanaları hariç) bir sonraki evreye geçmeyi başaramadığına inanır. Başka bir deyişle, kompleks yaşamın gerçek hikâyesi Kambriyen patlamayla başlamıştır. En azından Gould bunu böyle görüyordu.</p>

  <p class="calibre15">Burgess Şeyli fosillerinin revizyonlarına gelince... İnsanlar hiç vakit kaybetmeden yorumları sorgulamaya başladılar, özellikle de Gould’un yorumlara yönelik yorumlarını. Fortey, <span class="calibre18">Life</span> (Yaşam) adlı kitabında şöyle yazdı: “Başından beri, Stephen Gould’un sunum tarzını çok beğenmekle birlikte açıklamalarına şüpheyle bakan bilim adamları vardı.” Kullanılan en ılımlı ifade buydu.</p>

  <p class="calibre15">“Stephen Gould keşke yazdığı kadar net düşünebilseydi!” diye gürledi Oxford akademisyeni Richard Dawkins, <span class="calibre18">Wonderful Life</span> hakkında <span class="calibre18">(Sunday</span> Telegraph’ta yayınlanan) bir eleştirisinin daha ilk cümlesinde. Dawkins kitabın “bir solukta okunup bitirilecek kadar sürükleyici” ve “edebi bir gövde gösterisi” olduğunu kabul ediyor, ama Gould’u “tumturaklı ve neredeyse ikiyüzlü bir üslup kullanarak” gerçekleri çarpıtmakla suçluyordu. Ona göre Gould kitabında Burgess revizyonlarının paleontoloji camiasını şaşkına çevirdiği izlenimi yaratmıştı. “Saldırmakta olduğu görüşe, yani evrimin insanoğlu gibi bir zirveye doğru durmaksızın ilerlediği fikrine 50 yıldır kimsenin inandığı yok ki zaten,” diye köpürüyordu Dawkins.</p>

  <p class="calibre15">Gelgelelim, genelde birçok eleştirmenin ister istemez vardığı sonuç aynen buydu. <span class="calibre18">New York Times Book Review'da</span> yazan bir tanesi, Gould’un kitabı sayesinde bilim adamlarının “nesillerdir hiç sorgulamadıkları birtakım peşin hükümlerden kurtulmakta olduklarını” keyifle ileri sürerek, “İnsanoğlunun düzenli bir gelişimin ürünü olduğu kadar, doğanın bir rastlantısı da olduğunu ister istemez kabulleniyorlar,” demişti.</p>

  <p class="calibre15">Ama Gould’a yöneltilen asıl hiddet, vardığı sonuçlardan birçoğunun yanlış ya da umursamazca abartılmış olduğu inancından kaynaklanıyordu. Dawkins, <span class="calibre18">Evolution</span> dergisinde yayınlanan bir yazısında Gould’un “Kambriyen dönemde evrim bugün olduğundan farklı <span class="calibre18">türde</span> bir süreçti,” şeklindeki iddialarını hedef aldı. “Kambriyen dönem, evrimsel bir ‘deney’, evrimsel bir ‘deneme-yanılma’, evrimsel bir ‘hatalı çıkış’ dönemiydi. ... Bütün o müthiş ‘temel vücut planlan’ bu verimli dönemde ortaya çıktı. Günümüzde evrim eski vücut planlarıyla idare ediyor. Halbuki Kambriyen dönemde yeni filumlar ve yeni sınıflar doğdu. Bugün yalnızca yeni türler doğuyor!” gibi tekrarcı önerilerine ateş püskürdü.</p>

  <p class="calibre15">Dawkins, artık hiç yeni vücut planı gelişmediği fikrinin ne kadar sık ele alındığına şu sözlerle dikkat çeker: “Bahçıvanın tekinin bir meşe ağacına bakıp hayretle şöyle düşünmesi kadar garip bir şeydir bu: ‘Bu ağacın yıllardır hiç yeni büyük dal vermemiş olması tuhaf değil mi? Günümüzde yeni gelişimler sadece sürgün düzeyinde oluşuyor anlaşılan.”’</p>

  <p class="calibre15">“Garip günlerdi doğrusu,” diyor Fortey şimdilerde, “hele bütün bu yaygaranın beş yüz milyon yıl önce olmuş bir olay yüzünden koptuğunu düşünürseniz... Ama herkes gerçekten de barut fıçısı gibiydi. Kitaplarımdan birinde, Kambriyen dönem hakkında kelam etmeden evvel can güvenliğim için başıma kask takmam gerektiği hissine kapıldığımı yazmıştım, ama bu latifede biraz da gerçek payı yok değildi doğrusu.”</p>

  <p class="calibre15">En garip tepkiyi, <span class="calibre18">Wonderful</span> Life’ın kahramanlarından biri olan Simon Conway Morris verdi. Morris, <span class="calibre18">The Crucible of Creation</span> (Yaratılış Potası) adını taşıyan kendi kitabında, durup dururken Gould’a sataşarak paleontoloji camiasından pek çok kişinin yüreğini kaldırdı. Kitap Gould’u, Fortey’nin sözleriyle, “küçümseyerek, adeta nefret kusarak” eleştiriyordu. “Bir profesyonelin kaleminden çıkmış hiçbir kitapta böyle bir kinle karşılaşmamıştım,” diye yazdı Fortey sonradan. <span class="calibre18">“The Crucible of Creation'ın</span> sıradan okuru, bu tartışmanın geçmişini bilemeyeceğinden, yazarın görüşlerinin bir zamanlar Gould’unkilere (eş olmasa da) yakın olduğunu asla tahmin edemezdi.”</p>

  <p class="calibre15">Fortey’ye bu konudaki düşüncelerini sorduğum zaman şöyle dedi: “Doğrusu çok garipsedim, hatta şok oldum, çünkü Gould kitabında Morris’i öve öve bitirememişti. Bundan çıkarabildiğim tek sonuç Morris’in utanmış olduğuydu. Bilirsiniz, bilim değişir ama kitaplar baki kalır. Sanırım artık hiç katılmadığı görüşlerle böylesine iflah olmaz biçimde bağdaştırılmak ağırına gitmişti. Kitapta şu ünlü ‘Hass...tir, bir filum daha mı?’ ifadesiyle ilgili bir sürü şey vardı ve herhalde bu lafıyla ünlenmeyi içine sindiremiyordu.”</p>

  <p class="calibre15">Neticede, Erken Kambriyen fosilleri eleştirel bir süreçten geçirilerek yeniden değerlendirilmeye başlandı. Fortey, Gould’un kitabının diğer temel direklerinden biri olan Derek Briggs’le birlikte, çeşitli Burgess fosillerini karşılaştırmak için kladistik sınıflandırma diye bilinen bir yöntem kullandı. Kladistik sınıflandırma, en basit ifadeyle, organizmaları ortak nitelikler esasına göre organize etmekten ibarettir. Fortey, bir kır faresiyle bir fil arasındaki karşılaştırmayı buna örnek gösterir. Filin cüssesini ve o çarpıcı hortumunu düşününce, minicik bir kır faresiyle çok az ortak yanı olabileceği kanısına varabilirsiniz. Ama her ikisini bir kertenkeleyle karşılaştırdığınızda, fille farenin aslında aynı plana uygun tasarlandığını anlarsınız. Fortey’nin söylediği şeyin özü şudur: Gould’un filler ve kır fareleri olarak gördüğü yaratıkları, Fortey ile Briggs memeliler olarak görüyordu. Onlar Burgess yaratıklarının ilk bakışta göründüğü kadar garip ve çeşitli olmadığına inanıyorlardı. “Aslında trilobitlerden daha garip değildiler,” diyor Fortey şimdi. “Tek fark şuydu: Trilobitlere alışmak için bir yüzyıl kadar zamanımız olmuştu. Bilirsiniz, tanışıklık tanışıklığı doğurur.”</p>

  <p class="calibre15">Bu durumun özensizlikten ya da dikkatsizlikten kaynaklanmadığını belirtmeliyim. Eski hayvanların biçim ve ilişkilerini, çoğu çarpıtılmış, bölük pörçük kanıtları temel alarak yorumlamak elbette hataya gebe bir iştir. Edward O. Wilson, modern böcekler arasından bazı türler seçip Burgess-tarzı fosiller olarak sunduğunuz takdirde hepsinin aynı filumdan geldiğini kimsenin tahmin edemeyeceğine dikkat çekmiştir. Vücut planları o kadar farklıdır yani. Biri Grönland’da, öbürü Çin’de olmak üzere Erken Kambriyen döneme ait iki fosil yatağının daha keşfi ve çeşitli kaynaklardan gelen başka buluntular, yeni ve daha iyi örnekler temin ederek revizyonlara yardımcı oldu.</p>

  <p class="calibre15">Neticede, Burgess fosillerinin o kadar da farklı olmadığı ortaya çıktı. <span class="calibre18">Hallucigenia'nm</span> kayaçtan çıkarıldıktan sonra tepetaklak birleştirildiği anlaşıldı. Cambazların kullandığı uzun tahta ayaklıkları andıran bacaklar, aslında sırt dikenleriydi. Bir ananas dilimine benzeyen acayip yaratık <span class="calibre18">Peytoia,</span> ayn bir hayvan değil, <span class="calibre18">Anomalocaris</span> denilen daha büyük bir hayvanın parçasıydı. Burgess örneklerinden birçoğu günümüzde canlı filumlarına, yani Walcott’ın onları daha en başında yerleştirdiği yere dahil edilmiştir. <span class="calibre18">Hallucigenia</span> ve başka bazı örneklerin, tırtıl benzeri hayvanlar içeren <span class="calibre18">Onychophora</span> grubuyla alakalı olduğu sanılmaktadır. Diğerleri modern halkalı solucanların öncüleri olarak yeniden sınıflandırılmıştır. Aslında, diyor Fortey, “bütünüyle yeni olan Kambriyen tasarımları oldukça az sayıdadır. Genellikle, evvelden beri var olan tasarımların ilginç çeşitlemeleri oldukları ortaya çıkar.” Life (Yaşam) adlı kitabında yazdığı gibi: “Aralarından hiçbiri ne günümüz sülükayaklıları kadar garip, ne de kraliçe termit kadar acayipti.”</p>

  <p class="calibre15">Yani Burgess Şeyli örneklerinin zannedildiği kadar olağanüstü olmadığı anlaşıldı. Fortey’nin yazdığı gibi, bu durum örneklerin “ilginçliğinden de tuhaflığından da bir şey götürmedi, yalnızca onları daha anlaşılabilir kıldı.” Acayip vücut yapıları, tıpkı punk tarzı saçlar ya da dile takılan piercing’ler gibi, bir nevi gençlik hevesinden ibaretti. Biçimleri zamanla orta yaşlılığın ağırlığına ve istikrarına kavuşacaktı.</p>

  <p class="calibre15">Ama bu hayvanların nereden çıktığı, yoktan var olmuşçasına aniden nasıl peyda oluverdiği sorusu hâlâ yanıtını bulmamıştı.</p>

  <p class="calibre15">Ne yazık ki, Kambriyen patlama o kadar da patlayıcı değilmiş meğer. Kambriyen hayvanların zaten evvelden beri orada oldukları, yalnızca görülemeyecek kadar küçük oldukları düşünülüyor artık. Bilim adamlarını bu sonuca götüren ipuçları, yine trilobitlerden geldi: Farklı trilobit cinslerinin yerkürenin dört bir yanında, birbirinden çok ayrı noktalarda, aşağı yukarı aynı zamanlarda esrarengizce ortaya çıkmış olması özellikle düşündürücüydü.</p>

  <p class="calibre15">Bütünüyle gelişmiş olmakla birlikte son derece farklı özellikler taşıyan bir sürü yaratığın fosil kayıtlarında aniden ortaya çıkışı, görünüşte Kambriyen dönemin mucizeviliğini pekiştirir nitelikteydi, ama aslında tam tersini kanıtlıyordu. Bir trilobit gibi bütünüyle gelişmiş bir yaratığın tek başına ortaya çıkıp çoğalması elbette bir muammadır. Ama farklı olmakla birlikte besbelli akraba da olan bir sürü yaratığın Çin ve New York kadar birbirinden uzak yerlerde aynı anda fosil kayıtlarına girivermesi, onların tarihlerinin büyük bir kısmını gözden kaçırdığımızı akla getirir. Çok daha uzak bir geçmişte soyu başlatan bir atalarının olması gerektiğini gösteren hiçbir kanıt bundan daha güçlü olamaz.</p>

  <p class="calibre15">Bu daha erken türleri bulamamış olmamız, bu türlerin muhafaza edilemeyecek kadar küçük olmasına bağlanıyor artık. Fortey şöyle diyor: “Kusursuzca işleyen, kompleks bir organizma olmak için ille de büyük olmak gerekmez. Günümüzde denizler arkalarında hiç fosil kaydı bırakmayan minicik eklembacaklılarla doludur.” Ayrıca, modem denizlerde kopepodlar denilen küçük yaratıklardan trilyonlarcasının yaşadığına ve kopepodların geniş okyanus alanlarını karartacak büyüklükte sürüler halinde kümelendiklerine, kaldı ki atalarına dair tüm bilgimizin eski bir balık fosilinin vücudunda bulunan tek bir örnekle sınırlı kaldığına da dikkat çekiyor.</p>

  <p class="calibre15">“Kambriyen patlama diye tabir edilen olgu, yeni vücut tiplerinin aniden ortaya çıkışından ziyade, belki yalnızca vücut boyutlarında kaydedilen bir büyümeden ibaretti,” diyor Fortey. “Bu büyüme çok hızlı oluşmuş olabilir, bu bakımdan bir patlama sayılabilir sanırım.” Şöyle ki: Memeliler nasıl yüz milyon yıl boyunca, dinozorlar yeryüzünden silinene dek doğru zamanı beklemiş ve sonra da görünüşe bakılırsa gezegenin dört bir yanında ansızın ortaya çıkıp çoğalmışsa, belki eklembacaklılar ve diğer triploblastlar da yarı-mikroskobik bir anonimliğe bürünerek dominant Ediacara organizmalarının günlerini görmesini bekledi. Fortey’nin sözleriyle: “Dinozorlar yok olduktan sonra memelilerin vücut boyutlarının çarpıcı bir hızla büyüdüğünü biliyoruz. Gerçi hız derken elbette jeolojik bağlamda bir hızı kastediyorum. Milyonlarca yıldan söz ediyoruz hâlâ.”</p>

  <p class="calibre15">Bu arada, Reginald Sprigg de hak ettiği itibara geç de olsa kavuşmuş oldu. Birkaç türe olduğu gibi, ilk ana cinslerden biri olan Sprigguna’ya da onun adı verildi ve türlerin tamamı Sprigg’in araştırmış olduğu tepelerin adını alarak Ediacara faunası olarak tanındı. Gerçi o vakte gelindiğinde Sprigg’in fosil peşinde koştuğu günler çoktan mazide kalmıştı. Jeolojiyi bıraktıktan sonra başarılı bir petrol şirketi kurdu ve sonunda emekliye ayrılarak o çok sevdiği Flinders Sıradağları’ndaki malikânesine çekildi. Orada özel bir çevre koruma bölgesi yarattı. 1994’te zengin bir adam olarak öldü.</p>

  <p class="calibre38"><b class="calibre2"><a id="bookmark3"></a>22</b></p>

  <h2 class="calibre39" id="sigil_toc_id_13"><b class="calibre5"><a class="calibre9" id="bookmark4"></a>HER ŞEYE ELVEDA</b></h2>

  <p class="calibre15">İnsani bir perspektiften baktığımızda, ki başka türlüsünü yapmak elimizden gelmez zaten, yaşam tuhaf bir şeydir. Doğmak için sabırsızlanır, ama bir kez doğmaya görsün, ilerlemekte çok aceleci davranmaz.</p>

  <p class="calibre15">Mesela likenler. Liken yeryüzündeki gözle görülebilir organizmaların en dayanıklılanndan biri sayılır, ama aynı zamanda en ihtirassızlan arasındadır. Güneşli bir kilise bahçesinde seve seve büyür, ama başka hiçbir organizmanın uyum sağlayamayacağı çevrelerde, kayadan, yağmurdan ve soğuktan başka pek bir şeyin bulunmadığı, rekabetinse yok denecek kadar az yaşandığı rüzgârlı dağ başlarında ve çorak arktik topraklarda iyice serpilir. Başkaca hemen hiçbir şeyin yetişmediği Antarktika bölgelerinde, rüzgiinn dövdüğü her kaya parçasına sadakatle yapışarak son derece geniş alanlan kaplayan 400 çeşit liken bulabilirsiniz.</p>

  <p class="calibre15">Uzunca bir süre için, insanlar onların bunu nasıl başardığını anlayamadılar. Likenler belirgin bir besin kaynaklan olmaksızın ve tohum üretmeksizin çıplak kayalar üzerinde büyüdüğünden, eğitimli insanlar bile onların bitki olma sürecine girmiş taşlar olduğuna inandılar. Dr. Homschuch adında bir gözlemci bunu 1819’da sevinçle dile getirmişti: “İnorganik taşlar kendiliğinden canlı bitkilere dönüşüyor!”</p>

  <p class="calibre15">Daha dikkatli tetkikler gösterdi ki, likenler sihirli olmaktan ziyade ilginçti. Onlar aslında bir mantar-alg ortaklığıdır. Mantarlar kayanın yüzeyini çözündüren asitler salgılayarak mineralleri açığa çıkarır. Algler de bu mineralleri, iki ortağı da beslemeye yetecek miktarda gıdaya dönüştürür. Bu işbölümü çok heyecan verici değildir, ama dikkate değer derecede başarılıdır. Dünyada yirmi binden fazla türde liken vardır.</p>

  <p class="calibre15">Zorlu ortamlarda serpilen çoğu canlı gibi, likenler de yavaş büyür. Bir likenin gömlek düğmesi büyüklüğüne ulaşması yarım yüzyıldan fazla zaman alabilir. Dolayısıyla, yemek tabağı büyüklüğünde olanlar, diye yazar David Attenborough, “binlerce olmasa da, belki yüzlerce yıllıktır.” Bundan daha doyurucu bir varoluşu hayal etmek zor. “Onların varoluşu,” diye ekler Attenborough, “şu dokunaklı gerçeğe tanıklık eder: yaşamın, en basit düzeyde bile, anlaşılan sırf doğmuş olmak için doğduğuna.”</p>

  <p class="calibre15">Yaşamın sırf olmuş olmak için olduğu düşüncesini göz ardı etmek kolaydır. Biz insanlar yaşamın mutlaka bir amacı olması gerektiğine inanmaya eğilimliyiz. Bizim planlarımız, özlemlerimiz, arzularımız vardır. Bize bahşedilen bu sarhoş edici varoluştan sonuna kadar istifade etmek isteriz. Ama bir liken için yaşam nedir? Onun var olma dürtüsü de her yönüyle bizimkisi kadar güçlüdür, hatta belki daha da güçlü. Bana ormanda bir kaya parçası üstünde tüylü bir oluşum halinde onlarca yıl yaşamak zorunda olduğum söylenseydi, herhalde yaşamaya devam etme isteğimi kaybederdim. Likenler kaybetmez. Canlı varlıkların hemen hepsi gibi, bir an daha uzun yaşamak için her zorluğa göğüs gerer, her aşağılanmaya katlanırlar. Kısacası yaşam yalnızca var olmak ister. Ama ne ilginçtir ki, çoğu zaman var olmak için yanıp tutuşmaz.</p>

  <p class="calibre15">Bu belki de biraz tuhaftır, çünkü yaşamın ihtiraslar geliştirmek için çok vakti olmuştur. 4,5 milyar yıllık Yerküre tarihinin tek bir normal dünyevi güne sığdırıldığını farz ederseniz, yaşam çok erken başlar: sabah saat 4 gibi, ilk basit, tek-hücreli organizmaların doğuşuyla birlikte. Ama sonra, takip eden on altı saat süresince hiçbir ilerleme göstermez. Akşam saat neredeyse 20:30’a, yani günün altıda beşi geride kalana dek, kıpırdak bir mikrop tabakasından başka evrene gösterebileceği hiçbir canlısı yoktur dünyanın. Derken, nihayet ilk deniz bitkileri belirir, bundan yirmi dakika sonra da ilk denizanaları ve Reginald Sprigg tarafından Avustralya’da keşfedilen esrarengiz Ediacara faunası ortaya çıkar. Saat 21: 04’te trilobitler yüzerek sahne alır ve neredeyse hemen arkasından, Burgess Şeyli’nin endamlı yaratıkları boy gösterir. 22:00’den hemen evvel, karalarda bitkiler peyda olur. Az sonra, günün sona ermesine iki saatten az kala, ilk kara yaratıkları belirir.</p>

  <p class="calibre15">Havanın on dakikalığına ılık kalması sayesinde saat 22:24’e kadar bütün kömürlerimizi artıklarına borçlu olduğumuz büyük karbonifer ormanları yeryüzünü kaplar ve ilk kanatlı böcekler görülmeye başlanır. 23:00’ten hemen evvel dinozorlar sahne alıp, yaklaşık kırk beş dakikalığına saltanat sürer. Gece yarısına yirmi bir dakika kala yok olurlar ve memeliler çağı başlar. insanlar gece yarısına bir dakika on yedi saniye kala ortaya çıkarlar. Bu ölçekte, kayıtlı tarihimizin tamamı birkaç saniyeden uzun sürmeyecek, tek bir insan ömrü bir lahzayı zor dolduracaktır. Bu giderek hız kazanan gün boyunca, kıtalar pervasızca bir o yana bir bu yana kayıp çarpışır. Dağlar bir yükselip bir alçalır, okyanus tabanları bir gider bir gelir, buz katmanları bir ilerler bir çekilir. Ve bütün bunlar olup biterken, dakikada yaklaşık üç defa, gezegenin bir yerlerinde Manson’a düşen göktaşı büyüklüğünde, hatta ondan da büyük bir meteorun çarpışına alamet eden flaşlar patlayıp söner. Böyle insafsızca hırpalanan dirliksiz bir ortamda, herhangi bir şeyin canlı kalabilmesi mucizedir. Bunu uzun süre başarabilen çok fazla canlı da yoktur zaten.</p>

  <p class="calibre15">Bu 4,5 milyar yıllık tablonun son derece yeni bir parçası olduğumuzu kavramanın belki daha da etkili bir diğer yolu ise, kollarınızı iki yanınıza olabildiğince uzatıp elleriniz arasında kalan mesafenin bütün Yerküre tarihini temsil ettiğini düşünmektir. Bu ölçekte, Basin and Range (Havzalar ve Dağlar) adlı kitabın yazarı John McPhee’ye göre, bir elinizin parmak uçlarından öbür elinizin bileğine kadar olan mesafe Prekambriyen zamandır. Kompleks yaşamıntamamı tek bir elde toplanır, yani “orta kalınlıktaki bir tırnak törpüsüyle insanlık tarihinin kökünü kazımak mümkündür.”</p>

  <p class="calibre15">Bereket versin, o an henüz gelmedi, ama gelme olasılığı hayli yüksek. Tam da bu noktada içinizi daraltacak bir laf etmek istemem ama gerçek şu ki, dünyadaki yaşamın son derece yerinde bir diğer özelliği daha vardır: Nesli tükenir. Bu böyle gelmiş, böyle gidecektir. Türler, bir araya gelip soylarını koruma yolunda verdikleri onca mücadeleye rağmen, dikkate değer bir rutinlikle dağılıp ölürler. Ve görünüşe bakılırsa, ne kadar kompleksseler soyları o kadar çabuk tükenir. Canlılardan çoğunun aşırı hırslı olmamasının sebeplerinden biri belki de budur.</p>

  <p class="calibre15">Yani yaşamın atmayı göze aldığı her cesur adım büyük hadise sayılır ve bu anlatıda da, canlıların denizlerden çıkıp bir sonraki safhaya geçmesi kadar cesur bir adım pek yoktur.</p>

  <p class="calibre15">Kara, çetin bir ortamdı: Sıcak ve kuruydu, şiddetli ültraviyole ışınlarına maruzdu ve su ortamının hareketi nispeten kolaylaştıran yüzdürme yeteneğinden yoksundu. Yaratıklar karada yaşayabilmek için anatomilerini toptan değiştirmek zorundaydılar. Bir balığı iki ucundan tutarsanız ortası çöker, belkemiği bedenini taşıyamayacak kadar zayıftır çünkü. Deniz yaratıklarının su ortamı dışında canlı kalabilmeleri için, yük taşıyabilen yeni iç yapılar oluşturmaları gerekiyordu ve akşamdan sabaha olacak iş değildi bu. Hepsinden önemlisi hiç şüphesiz şuydu: Her kara yaratığı, oksijenini sudan süzmek yerine doğrudan doğruya havadan almanın bir yolunu geliştirmek zorundaydı. Bunlar kolay kolay aşılabilecek türden engeller değildi. Öte yandan, yaratıkları sudan çıkmaya teşvik eden güçlü sebepler vardı: Sualtı giderek daha tehlikeli bir yer olmaya başlamıştı. Kıtaların yavaş yavaş birbirine kaynayarak Pangaea diye adlandırılan tek bir kara kütlesi haline gelişi, kıyıların ve dolayısıyla kıyısal habitatların<a id="footnote2"></a><sup class="calibre21"><a href="#bookmark5">2</a></sup> eskiye oranla büyük ölçüde azalmasına sebep olmuştu. Yani korkunç bir rekabet söz konusuydu. Üstüne üstlük, hem ot hem de et yiyen yeni bir yırtıcı hayvanın peyda oluşu denizlerde tedirginlik yaratıyordu. Saldırganlığı öyle kusursuz bir tasarımın ürünüydü ki, ortaya çıkışından bu yana geçen uzun çağlar boyu yok denecek kadar az değişime uğramıştır: Bu hayvan köpekbalığıydı. Suya altematifbir ortam bulmak bir daha asla bu kadar elzem olmayacaktı.</p>

  <p class="calibre15">Bitkiler karalarda kolonileşme sürecine yaklaşık 450 milyon yıl önce başladı. Ölü organik maddelerin onlar adına parçalanıp yeniden kullanıma sokulması için ihtiyaç duydukları minik keneler ve diğer organizmalar da mecburen onlara eşlik etti. Daha büyük hayvanlar ortaya çıkmakta biraz gecikti, ama yaklaşık 400 milyon yıl öncesine gelindiğinde onlar da sudan çıkmayı göze almıştı. Popüler illüstrasyonlar, karada yaşayan ilk cesur yaratıkları gözümüzde ihtiraslı bir tür balık olarak, kuraklık dönemlerinde gölcükten gölcüğe atlayabilen modem bataklık balığı gibi bir şey olarak, hatta oluşumunu tamamlamış bir amfibyum<a id="footnote3"></a><sup class="calibre21"><a href="#bookmark6">3</a></sup> olarak canlandırmaya teşvik eder bizi. Oysa büyük ihtimalle, kuru karanın gözle görülebilir ilk seyyar sakinleri modem orman bitlerine daha çok benziyordu. Herhangi bir taşı ya da kütüğü kaldırdığınız zaman telaşla koşturduğunu göreceğiniz türden küçük böcekler, daha doğrusu kabuklulardı bunlar.</p>

  <p class="calibre15">Havadan c ksijen alıp solumayı öğrenenler için güzel zamanlardı. Karada yaşamın ilk filizlendiği Devoniyen ve Karbonifer dönemlerinde oksijen düzeyleri yüzde 35 kadar yüksekti. (Bu oran zamanla düşerek, günümüzde yüzde 20’ye yak.aştı.) Böylece hayvanlar dikkate değer bir hızla büyüyerek, dikkate değer boyutlara ulaşma şansı buldular.</p>

  <p class="calibre15">Haklı olarak merak edebilirsiniz: Bilim adamları yüzlerce milyon yıl önceki oksijen düzeylerini nereden bilirler? Bu sorunun cevabı, izotop jeokimyası diye bilinen, biraz karmaşık ama dâhiyane bir alanda yatar. Uzak mazinin Karbonifer ve Devoniyen denizleri, kendilerini minicik koruyucu kabuklara saran küçük planktonlarla doluydu. Planktonlar şimdi olduğu gibi o zaman da kabuklarını atmosferden oksijen çekerek ve oksijeni diğer elementlerle (özellikle de karbonla) birleştirip kalsiyum karbonat gibi dayanıklı bileşimler oluşturarak yaratırlardı. Bu süreç, uzun vadeli karbon çevriminde süregelen (ve başka bir bölümde karbon çevrimiyle ilişkili olarak ele alınan) kimyasal marifetin aynısıdır. Karbon çevrimi son derece heyecan verici bir anlatıya konu olamaz, ama yaşama elverişli bir gezegenin yaratımında çok önemli rol oynayan bir süreçtir.</p>

  <p class="calibre15">Bu süreçte tüm minik organizmalar eninde sonunda ölüp denizin dibini boylar ve orada yavaş yavaş sıkışıp kireçtaşına dönüşür. Planktonların beraberlerinde mezara götürdükleri minik atomik yapılar arasında, son derece kararlı iki izotop da vardır: oksijen-16 ve oksijen-18. (izotopun ne olduğunu unuttuysanız ziyanı yok, ama ben yine de hatırlatayım: izotop anormal sayıda nötronu olan bir atomdur.) Jeokimyacılar işte bu noktada devreye girerler, çünkü izotoplar, yaratıldıkları dönemde atmosferde ne kadar oksijen ya da karbondioksit bulunduğuna bağlı olarak değişen hızlarla birikir. Jeokimyacılar bu eski oranları karşılaştırmak suretiyle eski dünyanın koşullarını, mesela oksijen düzeylerini, hava ve okyanus sıcaklıklarını, buzul çağlarının uzunluk ve zamanlamasını kurnazca okuyabilirler. Bilim adamları izotop bulgularını polen düzeyleri gibi diğer fosil kalıntılarıyla birleştirerek hiçbir insan tarafından görülmemiş manzaraları en ince ayrıntılarıyla ve hatırı sayılır bir kendinden eminlikle yeniden yaratabilirler.</p>

  <p class="calibre15">Karasal yaşamın erken dönemleri boyunca oksijen düzeylerinin bu kadar bereketli bir yükselme gösterebilmesinin temel sebebi, dünya coğrafyasının büyük kısmına dev ağaç-eğreltiotlarının ve geniş bataklıkların hâkim olmasıydı. Bunlar sulak tabiatları dolayısıyla karbonun normal geridönüşüm sürecini sekteye uğratıyordu. Toprağa düşen yapraklar ve diğer ölü bitkisel maddeler tamamen çürüyüp yok olacağına, zengin, ıslak tortullarda birikti. Bu tortullar da, günümüzde bile hâlâ yoğun bir ekonomik etkinliğin kaynağı olan geniş kömür yataklarına sıkışıp kaldı.</p>

  <p class="calibre15">Sarhoş edici oksijen düzeylerinin organizmalarda bedensel büyümeyi teşvik ettiği çok açıktır. Yüzeyde yaşayan hayvanların şimdiye dek bulunan en eski göstergesi, 350 milyon yıl önce İskoçya’daki bir kayaç üzerine kırkayağa benzer bir hayvan tarafından bırakılmış olan izdir. Bu hayvanın uzunluğu bir metrenin üstündeydi. Çağ sona ermeden bazı kırkayaklar bunun iki katından fazla uzunluklara ulaşacaktı.</p>

  <p class="calibre15">Etrafta böyle yaratıkların kol gezdiği düşünülürse, aynı dönemde böceklerin uzun dilli hayvanlara yem olmaktan kurtulmalarını sağlayabilecek bir hüner geliştirmeleri, uçmayı öğrenmeleri belki de şaşırtıcı değildir. Bazı böcekler bu yeni hareket yöntemine öyle esrarengiz bir ustalıkla alıştı ki, o zamandan bu yana tekniklerini hiç değiştirmediler. Şimdi olduğu gibi o zaman da, kızböcekleri saatte 50 kilometreyi aşan hızlarla yol alabilir, aniden durabilir, havada hareketsiz kalabilir, geri geri uçabilir, insan yapımı her hava taşıtından çok daha orantılı kalkışlar yapabilirdi. “ABD Hava Kuvvetleri,” diye yazmıştır bir yorumcu, “kızböceklerinin bunu nasıl yaptığını anlamak için onları rüzgâr tünellerine salmış ve sonunda umutsuzluğa kapılıp bu sevdadan vazgeçmiştir.” Havadaki oksijen zenginliği onlara da yaradı. Karbonifer ormanlarında, kızböcekleri kuzgunlar kadar büyüdü. Keza, ağaçlar ve diğer bitkiler de battal boyutlara ulaştı. Atkuyruklarının ve ağaç-eğreltiotlarının yükseklikleri 15 metreyi, kibritotlarınınki 40 metreyi buldu.</p>

  <p class="calibre15">Karada yaşayan ilk omurgalıların, yani soylarından türeyeceğimiz ilk kara hayvanlarının durumu biraz gizemlidir. Bu gizem kısmen fosil kıtlığından, ama kısmen de Erik Jarvik adında nev’i şahsına münhasır bir İsveçliden kaynaklanır. Garip yorumları ve ketum tavrıyla bu sorunun çözümünde ilerleme kaydedilmesine neredeyse yarım yüzyıl boyunca köstek olan Jarvik, 1930’lar ve 1940’larda balık fosilleri aramak için Grönland’a giden İskandinavyalı bir bilginler ekibinin üyesiydi. Özellikle de, insanların ve dörtayaklılar (tetrapodlar) diye adlandırılan tüm diğer yürüyen yaratıkların atası olduğu tahmin edilen türden saçak-yüzgeçli bir balığın peşindeydiler.</p>

  <p class="calibre15">Çoğu hayvan dörtayaklıdır ve tüm canlı dörtayaklılann ortak bir özelliği vardır: en fazla beşer parmaklı dört uzuv. Dinozorlar, balinalar, kuşlar, insanlar, hatta balıklar... Hepsi de dörtayaklıdır, ki bu da onların tek bir ortak atadan türemiş olduklarının açık göstergesidir. Bu ataya ilişkin ipuçlarının yaklaşık 400 milyon yıl öncesinde, Devoniyen dönemde bulunacağına inanılıyordu. Çünkü o zamandan önce karada yürüyen hiçbir varlık olmamıştı. Karada ancak o zamandan sonra birçok yaratık boy göstermişti. Şans eseri, Jarvik’in ekibi tam da böyle bir yaratık buldu: <span class="calibre18">Ichthyostega</span> diye adlandırılan bir metre uzunluğunda bir hayvan. Fosili analiz etme işi Jarvik’e düştü. Jarvik çalışmalarına 1948’de başladı ve sonraki kırk sekiz sene boyunca aralıksız devam etti. Ne yazık ki, dörtayaklısını başkalarına inceletmeyi reddediyordu. Dünya paleontologlan kabataslak hazırlanmış iki eğreti raporla yetinmek zorunda kaldılar. Bu raporda Jarvik yaratığın dört uzvundan her birinde beşer parmak bulunduğuna dikkat çekerek onun atasal önemini doğruluyordu.</p>

  <p class="calibre15">Jarvik 1998’de öldü. Ölümünden sonra diğer paleontologlar fosili büyük bir hevesle incelemeye koyuldular ve Jarvik’in parmaklan sayarken ciddi bir hata yaptığını fark ettiler: Aslında her uzvun sekiz parmağı vardı. Jarvik balığın yürüme ihtimalinin bulunmadığını gözlemleyememişti. Yüzgeç kendi ağırlığını bile taşıyamayacak yapıdaydı. Söylemeye ne hacet, bu hata ilk kara hayvanlarını daha iyi anlamamıza yardımcı olmadı elbette. Günümüzde erken dönemlerde yaşadığı bilinen üç tane dörtayaklı vardır ve hiçbirinin beş parmağı yoktur. Kısacası, nereden geldiğimiz hakkında pek bir fikir sahibi değiliz.</p>

  <p class="calibre15">Ama öyle ya da böyle, şimdiki ayrıcalıklı statümüze ulaşmak elbette çok kolay olmadıysa da, var olmayı bir şekilde başardık. Karada yaşam başlayalı beri, canlılar kimilerince megahanedanlar diye adlandırılan dört sülaleden teşekkül etmiştir. İlk megahanedan, ilkel, hantal ama bazen oldukça iriyarı amfibyumlardan ve sürüngenlerden oluşuyordu. Bu çağın en meşhur hayvanı <span class="calibre18">Dimetrodon</span> ’du. <span class="calibre18">Dimetrodon</span> çoğu zaman dinozorlarla karıştırılan yelken-sırtlı bir yaratıktı. (Bu hataya Carl Sagan’ın <span class="calibre18">Comet</span> (Kuyrukluyıldız) adlı kitabında yer alan bir resim-altı yazısında dahi rastladım.) <span class="calibre18">Dimetrodon</span> aslında bir sinapsitti. Yani, evvel zaman içinde bir zaman, biz de öyleydik. Sinapsitler ilk sürüngen canlıların dört ana bölümünden biriydi; diğer bölümler anapsitler, öriapsitler ve diapsitlerdi. Bu isimler sahiplerinin kafataslarının yanlarında bulunan küçük deliklerin sayı ve konumuna işaret eder. Sinapsitlerin alt şakaklarında bir, diapsitlerinkinde iki delik bulunurdu; öriapsitlerinse daha yukarıda tek bir deliği vardı.</p>

  <p class="calibre15">Zamanla butemel gruplardan her biri başka altbölümlere ayrıldı. Altbölümlerden kimileri ilerleme kaydederken, kimileri tökezledi. Anapsitlerden denizkaplumbağaları doğdu. Kaplumbağalar bir süre için, belki biraz da olanaksızı başararak, gezegenin en gelişmiş ve öldürücü türü olarak üstünlüğünü korudu. Sonra evrimin tokadını yiyip baskınlıktan ziyade dayanıklılıkla yetinmek zorunda kaldılar. Sinapsitler dört kola ayrıldı, ama Permiyen dönemi sağ salim atlatmayı bu kollardan yalnızca bir tanesi başardı. Ne mutlu ki, bu kol bizim ait olduğumuz koldu ve evrimleşerek ilk memelilerin terapsitler diye bilinen bir familyası haline geldi. Bunlar da 2. Megahanedan’ı oluşturdu.</p>

  <p class="calibre15">Terapsitlerin hayrına alamet olmayan bir gelişmeyle, kuzenleri olan diapsitler de üretkence evrimleşmekteydi. Üstelik, dönüşmek için bula bula dinozorları bulmuşlardı. Bu evrim zamanla terapsitlerin kaderini derinden etkileyecekti. Bu yeni ve saldırgan yaratıklarla başa baş yarışmayı beceremeyen terapsitler dünya genelinde kayıtlardan silindi. Bununla birlikte çok az sayıda terapsit, oyuklarda gizlenen, küçük, tüylü yaratıklara evrimleşti ve küçük memeliler olarak çok uzun bir müddet saklandıkları yerde bekleyip uygun anı kolladılar. En büyükleri en fazla bir ev kedisi büyüklüğündeydi ve çoğu fareden iri değildi. Sonunda kurtuluşları bu sayede olacaktı, ama 3. Megahanedan’ın ve Dinozorlar Çağı’nın aniden sona erip 4. Megahanedan’a ve bizim kendi Memeliler Çağı’mıza yer açması için yaklaşık 150 milyon yıl daha beklemeleri gerekecekti.</p>

  <p class="calibre15">Bu büyük dönüşümlerden her biri, o gün bugündür yaşanan daha küçük pek çok dönüşüm gibi, paradoksal önem arz eden şu ilerleme motoruna bağımlıydı: nesil tükenişine. Dünyada tür ölümünün kelimenin tam manasıyla bir yaşam şekli oluşu enteresan bir gerçektir. Yaşam başlayalı beri kaç organizma türünün var olmuş olduğunu kimse bilemez. 30 milyar ekseriyetle telaffuz edilen bir rakamdır, ama bu sayının 4 trilyona kadar yükseltildiği de olur. Gerçek toplam ne olursa olsun, gelmiş geçmiş tüm türlerin yüzde 99,99’u artık aramızda değil. “Yuvarlak hesapla,” Chicago Üniversitesi’nden David Raup’un tercih ettiği ifadeyle, “tüm türlerin nesli tükenmiştir.” Kompleks organizmalar için bir türün ortalama ömrü yaklaşık dört milyon yıldan ibarettir: neredeyse şu ana kadarki yaşamışlığımız kadar.</p>

  <p class="calibre15">Nesil tükenişi kurbanlar için her zaman kötü haberdir elbette, ama görünüşe bakılırsa dinamik bir gezegen için iyi haberdir. “Nesil tükenişinin alternatifi durgunluktur,” diyor Amerikan Doğa Tarihi Müzesi’nden lan Tattersall, “ve durgunluk hiçbir âleme hayır getirmez.” (Burada nesil tükenişinden doğal, uzun vadeli bir süreç olarak bahsetmekte olduğumuza belki de dikkat çekmeliyim. İnsanların düşüncesizliği yüzünden oluşan nesil tükenişleri başlı başına ayn bir meseledir.)</p>

  <p class="calibre15">Yerküre tarihinde, kriz dönemlerini istisnasız her zaman dramatik sıçramalar takip etmiştir. Ediacara faunasının çöküşü akabinde, Kambriyen dönem tüm yaratıcılığıyla patlak verdi. 440 milyon yıl öncesinin Ordovisyen nesil tükenişi, suda sürüklenen besin taneciklerini süzerek beslenen bir sürü hareketsiz yaratığı okyanuslardan temizledi ve böylece çevik balıkları ve dev su sürüngenlerini kayıran koşullar yarattı. Yeni yaratıklarsa, Devoniyen dönemin sonlarına doğru meydana gelen bir diğer patlama yaşamı kökünden sarstığı zaman kuru karaya kolonici yollamak için ideal konumdaydılar. Bu hal tarih boyu aralıklı olarak böyle devam etmiştir. Saydığımız olaylardan çoğu tıpkı oldukları gibi ve tıpkı oldukları zamanlarda meydana gelmiş olmasaydı, biz insanların şimdi burada olmayacağımıza kesin gözüyle bakılabilir.</p>

  <p class="calibre15">Dünya dünya olalı beri beş büyük ve daha küçük birçok nesil tükenişine sahne oldu. Büyük nesil tükenişleri, sırasıyla Ordovisyen, Devoniyen, Permiyen, Trias ve Kretase dönemlerinde meydana geldi. Ordovisyen (440 milyon yıl önce) ve Devoniyen (365 milyon yıl önce) tükenişlerinin her biri, türlerin yaklaşık olarak yüzde 80 ila 85’ini yeryüzünden sildi. Trias (210 milyon yıl önce) ve Kretase (65 milyon yıl önce) tükenişlerinden her biriyse, türlerin yaklaşık olarak yüzde 70 ila 75’inin kökünü kuruttu. Ama en fecisi yaklaşık 245 milyon yıl önce meydana gelen ve uzun bir dinozorlar çağını başlatan Permiyen tükenişi oldu. Permiyen dönemde, fosil kayıtlarında yer aldığı bilinen hayvanların en az yüzde 95’i kayıplara karıştı ve bir daha geri dönmedi. Böcek türlerinin bile yaklaşık üçte biri yok oldu. Böcekler yalnızca bu dönemde topluca ortadan kalkmıştır. Topluca yok olmaya tarih boyu bir daha hiç bu kadar yaklaşmadık.</p>

  <p class="calibre15">“Bu gerçekten de kitlesel bir imhaydı, daha önce Yerküre’ye hiç musallat olmamış büyüklükte bir katliamdı,” diyor Richard Fortey. Permiyen olayı özellikle deniz yaratıklarını vurdu. Trilobitler hep birden kayboldu. Deniztarakları ve denizkestaneleri yok oluşun eşiğinden döndü. Diğer deniz organizmalarının hemen hepsi ölümle pençeleşti. Dünyanın, karada ve denizde, familyalarının<a id="footnote4"></a><sup class="calibre21"><a href="#bookmark7">4</a></sup> toplam yüzde 52’sini ve bütün türlerinin belki yüzde 96 kadar büyük bir kısmını kaybettiği sanılıyor. Toplam tür sayılarının onarımı uzun zaman alacaktı: bir hesaba göre 80 milyon yıl kadar.</p>

  <p class="calibre15">İki hususu aklımızdan çıkarmamamız gerekiyor. Birincisi, bunlar sadece konuya hâkim kişilerin tahminlerinden ibaret. Permiyen dönem sona erdiğinde hayatta olan hayvan türlerinin sayısı hakkındaki tahminler 45.000 kadar düşük bir sayı ile 240.000 kadar yüksek bir sayı arasında değişir. Kaç türün hayatta olduğunu bilmezseniz, yok olanların oranını inandırıcılıkla belirlemekte zorlanırsınız. Dahası, burada bireylerin değil, türlerin ölümünden bahsediyoruz. Bireyler bazında ölü sayısı çok daha yüksek olabilir: Çoğu vakada neredeyse hepsi ölmüştür. Yaşam piyangosunun bir sonraki faslını görebilecek kadar yaşamayı başaran türlerinse varoluşlarını birkaç yaralı bereli felaketzedeye borçlu olduğuna kesin gözüyle bakılabilir.</p>

  <p class="calibre15">Büyük katliamlar arasında, daha küçük, daha az bilinen ve türleri kitlesel olarak aynı derecede tahrip etmemekle birlikte çoğu kere belli bazı nüfusları şiddetle vuran birçok nesil tükenişi de yaşandı: Hemfıliyen, Frasniyen, Fameniyen, Rançolabreyen ve bir düzine kadar daha. Atlar dahil otlak hayvanları, yaklaşık 5 milyon yıl önceki Hemfıliyen tükenişinde az kalsın yeryüzünden siliniyordu. Atlar tek bir türe indirgendi. Geri kalan bu tek at türü fosil kayıtlarında kendini o kadar seyrek gösterir ki, sanki bir süre için unutulmuşluğun eşiğinde sendelediğini düşündürmek ister gibidir. Bir düşünsenize, atlar olmadan, otlak hayvanları olmadan, insanlık tarihi nasıl olurdu?</p>

  <p class="calibre15">Hemen her durumda, büyüklü küçüklü tüm nesil tükenişlerine yol açan sebebin ne olduğu konusunda şaşırtıcı derecede az fikir sahibiyiz. Uçuk kaçık fikirleri ayıkladıktan sonra bile, nesil tükenişlerinin sebepleri hakkındaki teorilerin sayısı nesil tükenişlerinin sayısını aşar. Tükenişlere sebep olduğu ya da katkıda bulunduğu tespit edilen en az iki düzine potansiyel suçlu vardır: küresel ısınma, küresel soğuma, değişen deniz seviyeleri, denizlerin oksijen tüketimi (anoksi diye bilinen durum), salgınlar, deniz tabanındaki çok büyük metan gazı sızıntıları, meteor ve kuyrukluyıldız çarpmaları, azgın tropik kasırgalar, korkunç volkan püskürüşleri, katastrofik güneş patlamaları.</p>

  <p class="calibre15">Bu sonuncusu bilhassa merak uyandıran bir olasılıktır. Güneş patlamalarının ne kadar şiddetli olabileceğini kimse bilemez, çünkü onları henüz sadece uzay çağının başlangıcından beri izlemekteyiz. Ama Güneş muktedir bir motordur ve fırtınaları da kudretine yaraşır muazzamlıktadır. Yerküre’den bakarak farkına bile varamayacağımız tipik bir güneş patlaması, bir milyar hidrojen bombasına eşit miktarda enerji açığa çıkarır ve uzaya 100 milyar ton kadar yüksek enerjili parçacık fırlatır. Normalde, manyetosfer ve atmosfer elbirliği edip bu ölümcül parçacıkları gerisingeriye uzaya yollar ya da zarar vermelerine meydan bırakmadan, onları kutuplara (Yerküre’nin seyrine doyum olmaz aurora’lannı ürettikleri yere) postalar. Ama olağanüstü büyük, tipik bir patlamadan sözgelimi yüz kat şiddetli bir etkinin o ince kalkanlarımızı delip geçebileceği sanılmaktadır. Işık gösterisi muhteşem olacaktır, ama parıltısına maruz kalan her şeyin çok büyük bölümünü öldüreceğine kesin gözüyle bakılabilir. Üstelik, ne tüyler ürperticidir ki, NASA Jetli İtme Laboratuvarı’ndan Bruce Tsurutani’ye göre, “tarihte hiçbir iz bırakmayacaktır.”</p>

  <p class="calibre15">Bütün bunların bizi getirip bıraktığı nokta, bir araştırmacının da ifade ettiği gibi, “tonla varsayım ve çok az kanıt”tır. Soğuma büyük nesil tükenişlerinin en az üçüyle alakalı görünür: Ordovisyen, Devoniyen ve Permiyen. Ama bunun ötesinde, facialardan herhangi birinin çabuk mu yavaş mı oluştuğu dahil çok az konuda fikir birliğine varılmıştır. Bilim adamları mesela omurgalıların karaya çıkmasından önce meydana gelen Geç Devoniyen tükenişinin milyonlarca yıl ya da binlerce yıl mı sürdüğü, yoksa tek bir gün içinde mi olup bittiği konusunda uzlaşamazlar.</p>

  <p class="calibre15">Nesil tükenişlerine ikna edici açıklamalar getirmekte bu denli zorlanılmasının sebeplerinden biri de, yaşamı çok büyük bir ölçekte yok etmenin son derece zor oluşudur. Manson çarpışmasından anladığımız gibi, adamakıllı şiddetli bir darbe yedikten sonra bile hâlâ, herhalde biraz ağır aksak da olsa, tam bir iyileşme gösterebilirsiniz. Öyleyse neden, Yerküre binlerce çarpışmadan tümüne göğüs gerebilmişken, 65 milyon yıl önceki KT çarpışması böylesine istisnai bir yıkıma sebep oldu? Birincisi, bu çarpışmanın akıl almaz şiddette olduğuna şüphe yok. Meteor dünyaya l.00 milyon megaton kuvvetle çarptı. Böyle bir patlamayı gözünüzde canlandırmanız kolay değil, ama James Lawrence Powell’ın belirtmiş olduğu gibi, bugün yeryüzünde hayatta olan her insan için Hiroşima’ya atılan atom bombası büyüklüğünde bir bomba patlatmanız halinde bile, ortaya çıkacak etki KT çarpışmasının büyüklüğünden yaklaşık bir milyar bomba eksik kalırdı. Ama bu bile dinozorlar dahil tüm dünya canlılarının yüzde 70’ini yok etmeye tek başına yetmeyebilirdi.</p>

  <p class="calibre15">KT meteorunun aynca şöyle bir avantajı vardı (meteorun dinozorları yok ettiği dikkate alınırsa, bu avantaj ın memelilere de yaradığı söylenebilir): Yalnızca 10 metre derinliğindeki sığ bir denize, muhtemelen tam bir dik açıyla, oksijen seviyelerinin günümüze oranla yüzde 10 yüksek olduğu, dolayısıyla dünyanın daha yanıcı olduğu bir zamanda düştü. Üstüne üstlük, içine düştüğü denizin tabanı kükürt açısından zengin kayaçlardan oluşuyordu. Sonuçta, deniz tabanının Belçika büyüklüğündeki bir bölgesini sülfürik asit aerosollerine çeviren bir çarpışma meydana geldi. Sonraki aylar boyunca Yerküre, teni yakıp kavuracak keskinlikte asit yağmurlarına maruz kaldı.</p>

  <p class="calibre15">O zamanlar var olan türlerin yüzde 70’ini yeryüzünden neyin sildiği sorusundan bile büyük bir soru, geri kalan yüzde 30’un hayatta kalmayı nasıl başardığıdır. Yılanlar ve timsahlar gibi sürüngenler bu badireyi hiç tökezlemeden atlatırken, dünyada var olan her bir dinozor neden bu kadar telafisizce yıkıma uğradı? Bu konuda şimdilik söyleyebileceğimiz tek şey, Kuzey Amerika’da karakurbağası, sukeleri, semender ya da diğer amfibyum türlerinden hiçbirinin neslinin tükenmemiş olduğudur. “Bu narin yaratıklar böylesine benzersiz bir faciadan neden burunları bile kanamadan kurtulmuş olsunlar?” diye soruyor Tim Flannery, Amerika’nın tarihöncesini anlattığı <span class="calibre18">Eternal Frontier</span> (Ebedi Hudut) adlı büyüleyici yapıtında.</p>

  <p class="calibre15">Denizlerde de durum üç aşağı beş yukarı aynıydı. Tüm ammonitler yok oldu, ama benzer tarzda yaşamlar süren kuzenleri notiluslar sularda yüzmeye devam etti. Planktonlar arasından bazı türler, foraminiferlerin yüzde 92’si mesela, yeryüzünden neredeyse silinirken, benzer planlara uygun tasarlanmış, foraminiferlerle yan yana yaşayan diğer organizmalar, mesela diatomlar olayı nispeten hasarsız atlattı.</p>

  <p class="calibre15">Bunlar içinden çıkılması zor tutarsızlıklardır. Richard Fortey’nin gözlemlediği gibi: “Şanslılarmış diye kestirip atmak insanın içine sinmiyor.” Şayet, kuvvetle muhtemel gözüktüğü gibi, çarpışmayı izleyen aylar boyunca kara ve boğucu bir duman dünyanın üzerinden kalkmak bilmediyse, birçok böceğin nasıl olup da sağ kaldığını açıklamak zorlaşır. “Bazı böcekler, mesela kınkanatlılar,” diyor Fortey, “ağaçların ya da çevredeki başka şeylerin üzerinde yaşayabilirdi. Ama ya anlar gibi gün ışığında hareket eden ve polene ihtiyacı olanlar? Onların hayatta kalışını açıklamak o kadar kolay değil.”</p>

  <p class="calibre15">Hepsi bir yana, mercanlara ne demeli? Mercanların yaşamak için alglere ihtiyacı vardır ve mercanlar da, algler de ani değişim göstermeyen düşük sıcaklıklara gereksinim duyar. Deniz sıcaklığındaki bir iki derecelik değişimlerden bile zarar görerek ölen mercanlar hakkında son birkaç senedir çok yazılıp çizilmiştir. Madem ki küçük değişimler karşısında bile bu kadar savunmasızdılar, çarpışmayı izleyen uzun kışı nasıl atlattılar?</p>

  <p class="calibre15">Aynca açıklanması zor birçok bölgesel farklılık da var. Görünüşe bakılırsa güney yanküre nesil tükenişlerini kuzey yanküreye göre çok daha hafif geçirmiş. Bilhassa Yeni Zelanda, oyuklarda yaşayan yaratıkları yok denecek kadar az olduğu halde, olaydan büyük ölçüde hasarsız kurtulmuş. Bitki örtüsü bile şaşırtıcı derecede esirgenmiş, halbuki başka yerlerde büyük yangınların yol açtığı zararların boyutu tahribatın küresel olduğunu akla getiriyor. Kısacası, bilmediğimiz çok şey var.</p>

  <p class="calibre15">Şansı yaver giden bazı hayvanlarsa iyice serpilip büyüdü. Biraz şaşırtıcı da olsa, denizkaplumbağalan bir kez daha bu gruba dahildi. Flannery’nin de altını çizdiği gibi, dinozor nesillerinin tükenmesinden hemen sonraki dönemi Denizkaplumbağaları Çağı diye adlandırmak hiç de yanlış olmazdı. Kuzey Amerika’da on altı tür hayatta kalmayı başardı ve kısa süre sonra üç tür daha ortaya çıktı.</p>

  <p class="calibre15">Suyu mesken tutmanın işe yaradığı çok açık. KT çarpışması karaya bağımlı türlerin neredeyse yüzde 90’ını yeryüzünden sildi, ama tatlı suda yaşayanların yalnızca yüzde lO’unu yok edebildi. Su ortamının ısıya ve ateşe karşı savunma sağladığı kesin, ama herhalde çarpışmayı izleyen kıtlık döneminde daha fazla besin kaynağı da sunuyordu. Karaya bağımlı hayvanlardan hayatta kalan hepsinin, tehlike baş gösterdiği zaman daha emniyetli bir ortama, yani suya ya da yeraltına çekilme alışkanlığı vardı. Bu ortamlardan herhangi biri, dışarıdaki zararlı etkilere karşı hatırı sayılır ölçüde koruma sağlayacaktı. Kertenkeleler çürümüş leşlerde üreyen bakterilere karşı son derece dayanıklıydı, ki hâlâ öyleler. Hatta çoğu zaman onları cazip bile bulurlar. Ve uzunca bir müddet etrafta bir sürü kokmuş hayvan leşi bulunduğuna hiç şüphe yok.</p>

  <p class="calibre15">Sıkça aktarılan yanlış bir görüşe göre, KT olayından yalnızca küçük hayvanlar sağ çıktı. Halbuki kurtulanlar arasında timsahlar da vardı. Üstelik onlar iri olmakla kalmıyorlardı, bugün olduklarından üç kat iriydiler. Ama genelde, kurtulanlardan çoğunun küçük, göze çarpmayan, sinsi yaratıklar olduğu doğrudur. Zaten o kapkaranlık ve düşman dünyada, ufak tefek, sıcakkanlı, gececi, beslenme konusunda esnek ve yaradılış itibariyle ürkek olmak için en ideal zamandı. Nitekim memeli atalarımızın ayırt edici özellikleridir bunlar. Evrimimizin daha ileri bir safhasında olsaydık, büyük bir olasılıkla yeryüzünden silinirdik. Ama yok olup gitmek yerine, memeliler kendilerini öyle bir dünyada buldu ki, o dünyaya her canlı kadar onlar da uygundu.</p>

  <p class="calibre15">Bununla birlikte, memelilerin her boşluğu doldurmak istercesine sürüler halinde yayıldığı da söylenemez. “Evrimin boşluklara tahammülü olmayabilir,” diye yazmıştı paleobiyolog Steven M. Stanley, “ama boşlukları doldurmak genellikle uzun zaman alır.” Belki on milyon yıl kadar uzun bir süre için, memeliler ihtiyaten küçük kaldılar. Tersiyer dönem başlarında, vaşak büyüklüğündeyseniz kral olabilirsiniz demekti.</p>

  <p class="calibre15">Ama işler yolunda gitmeye başlar başlamaz, memeliler olağanüstü büyüdüler. Bu büyüme bazen neredeyse gülünç boyutlara varıyordu. Bir süre için etrafta gergedan büyüklüğünde hintdomuzları, iki katlı evler büyüklüğünde gergedanlar dolaştı. Memeliler yırtıcı hayvanlar zincirinde buldukları her boşluğu doldurmak için (genellikle yerden bitercesine) peyda oldular. Rakun familyasının ilk üyeleri Güney Amerika’ya göç etti, orada bir boşluk keşfedip evrimleşerek ayı büyüklüğünde ve vahşiliğinde yaratıklara dönüştü. Kuşlar da oransızca serpilip büyüdü. Milyonlarca yıl boyunca, <span class="calibre18">Titanis</span> denilen, uçamayan, etobur, dev bir kuş Kuzey Amerika’nın belki de en yırtıcı yaratığı oldu. Tüm zamanların en korkunç kuşu hiç şüphesiz oydu. Boyu 3 metre, ağırlığı 350 kilogramdan fazlaydı ve sinirine dokunan hemen her şeyin kafasını koparabilecek öldürücülükte bir gagası vardı. Familyası elli milyon yıl boyunca neslini devam ettirerek dünyaya dehşet saldı. Gelgelelim, 1963’te Florida’da bir iskelet bulunana dek onun varlığından bile habersizdik.</p>

  <p class="calibre15">Bu da bizi nesil tükenişleri konusundaki belirsizliğin bir diğer sebebine getiriyor: fosil kayıtlarının azlığına. Herhangi bir iskeletin fosilleşme ihtimalinin ne kadar düşük olduğuna daha önce değinmiştik, ama kayıtların durumu düşünebileceğinizden daha kötüdür. Mesela dinozorlar. Müzeler dünyanın her yerinde bol bol dinozor fosili bulunduğu izlenimi uyandırır. Oysa müzelerde sergilenenlerin çok büyük bir çoğunluğu yapaydır. Londra’daki Doğa Tarihi Müzesi ’nin giriş salonuna yüksekten bakan ve müze ziyaretçilerini nesillerdir kendine hayran bırakıp bilgilendirmiş olan dev <span class="calibre18">Diplodocus</span> alçıdan yapılmıştır: 1903’te Pittsburgh’da inşa edilip, Andrew Carnegie tarafından müzeye hediye edilmiştir. New York’taki Amerikan Doğa Tarihi Müzesi’nin giriş salonuna ise daha da muhteşem bir tablo hâkimdir: yavrusunu sivri dişli, sivri tırnaklı bir <span class="calibre18">Allosaurus'un</span> saldırısından koruyan büyük bir <span class="calibre18">Barosaurus</span> iskeleti. <span class="calibre18">Barosaurus'un</span> boyu yüksek tavana doğru belki 9 metre yükselmektedir. Harikulade etkileyici bir sergidir bu, ama aynı zamanda bütünüyle sahtedir. Sergideki birkaç yüz kemikten her biri makettir. Dünyanın hangi büyük doğa tarihi müzesine giderseniz gidin: Paris, Viyana, Frankfurt, Buenos Aires ya da Mexico City... Hemen hepsinde sizi eski kemikler değil, antika modeller karşılayacaktır.</p>

  <p class="calibre15">Gerçek şu ki, dinozorlar hakkında pek bir şey bilmiyoruz aslında. Koskoca Dinozorlar Çağı için, (neredeyse yansı tek bir örneğe dayandırılan) l .OOO’den az sayıda tür tanımlanmıştır ve bu sayı günümüzde yaşamakta olan memeli türlerinin dörtte biri kadardır. Unutmayın, dinozorların Yerküre üzerindeki saltanat süresi memelilerinkinin aşağı yukarı üç misli olmuştur. O halde ya dinozorlar tür üretiminde fena halde başarısızdı, ya da bizim bildiklerimiz devede kulak kalıyor.</p>

  <p class="calibre15">Dinozorlar Çağı’nın milyonlarca yıllık kısmına ait tek bir fosil bile bulunmuş değildir henüz. Dinozorlara ve nesillerinin tükenişlerine olan ezeli merakımız sayesinde tarihöncesinin en çok incelenen dönemi haline gelen Geç Kretase döneminde yaşamış olan tüm türlerin yaklaşık dörtte üçü henüz keşfedilmemiş olabilir. Belki de dünyada <span class="calibre18">Diplodocus'tan</span> daha cüsseli ya da <span class="calibre18">Tyrannosaurus'tan</span> daha korkunç binlerce hayvan yaşamıştı ve belki de biz bunu asla bilemeyeceğiz. Son zamanlara kadar, bu dönemin dinozorları hakkında bilinen her şey, yalnızca on altı türü temsil eden üç yüz kadar örneğe dayanıyordu. Fosil kayıtlarının yetersizliği, KT çarpışması meydana geldiğinde dinozorların zaten tükenmeye yüz tutmuş olduğu yolundaki yaygın inanışa yol açtı.</p>

  <p class="calibre15">1980’lerin sonlarında, Milwaukee Halk Müzesi’nden Peter Sheehan bir deney yapmaya karar verdi. 200 gönüllü kullanarak, Montana’daki meşhur Hell Creek</p>

  <p class="calibre15">Oluşuğu’nun iyi tanımlanmış, ama aynı zamanda iyi de seçilmiş bir bölgesinde titiz bir sayım gerçekleştirdi. Bölgeyi didik didik eden gönüllüler, son dişe, son omura ve son kemik parçasına kadar her şeyi, daha önceki kazıcıların gözlerinden kaçmış olan her şeyi topladılar. Bu çalışma üç yıl sürdü. işlerini bitirdiklerinde, Geç Kretase döneminden kalma dinozor fosillerinin tüm dünyadaki toplam sayısını üçe katladıklarını, hatta daha da yükselttiklerini anladılar. Araştırma, dinozorların tam da KT çarpışmasının meydana geldiği zamana kadar sayıca kabarık kaldığını ortaya koydu. “Kretase döneminin son üç milyon yılı sırasında dinozorların yavaş yavaş ölmekte olduğuna inanmak için hiçbir sebep yok,” diye açıkladı Sheehan.</p>

  <p class="calibre15">Yaşamın dominant türü olarak varoluşumuzun kaçınılmazlığı fikrine o kadar alışmışız ki, burada bulunuşumuzun sadece tam zamanında uzaydan gelip Yerküre’ye çarpan cisimlerin ve rasgele oluşan diğer tesadüflerin eseri olduğunu kavramamız zor. Tüm diğer canlı varlıklarla ortak olan tek yanımız, yaklaşık 4 milyar yıl boyunca atalarımızın kapanmakta olan bir dizi kapıdan geçmeyi her gerektiğinde kıl payı başarmış olmasıdır. Stephen Jay Gould bunu şu meşhur sözlerle en özlü biçimde ifade etmişti: “insanların bugün burada olmalarının tek sebebi, soy çizgimizin hiç kırılmamış olmasıdır: bizi tarihten silmiş olabilecek milyarlarca noktadan birinde bile kırılmamış olması.”</p>

  <p class="calibre15">Bu bölüme başlarken üç noktaya parmak basmıştık: Yaşam var olmak ister; yaşam her zaman var olmak için yanıp tutuşmaz; yaşamın nesli bazen tükenir. Bunlara bir dördüncüsünü daha ekleyebiliriz: Ve çoğu kez, ileride göreceğimiz gibi, tek kelimeyle acayip biçimlerde devam eder.</p>

  <p class="calibre15"><a id="bookmark2"></a><a href="#footnote1">1</a></p>

  <p class="calibre15">şeyi: kil ya da milden oluşmuş katmanlı tortul kayaçlar grubunun ortak adı. (ç.n.)</p>

  <p class="calibre15"><a id="bookmark5"></a><a href="#footnote2">2</a></p>

  <p class="calibre15">habitat: bir canlı türünü barındıran kendine özgü yaşam ortamı. (ç.n.)</p>

  <p class="calibre15"><a id="bookmark6"></a><a href="#footnote3">3</a></p>

  <p class="calibre15">amfibyumlar: evrimin balıklarla sürüngenler arasındaki basamağı olan canlılar, su ortamından karaya geçen ilk omurgalılar, ikiyaşayışlılar. (ç.n.)</p>

  <p class="calibre15"><a id="bookmark7"></a><a href="#footnote4">4</a></p>

  <p class="calibre15">Familya, büyük yaşam ölçeğinde cinsin üstünde, takımın altında yer alan düzeydir (bundan sonraki bölümün konusu).</p>
</body>
</html>
