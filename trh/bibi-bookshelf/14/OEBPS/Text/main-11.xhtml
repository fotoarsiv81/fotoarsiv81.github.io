<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre15"><a id="bookmark0"></a><br class="calibre16" /></p>

  <p class="calibre38"><b class="calibre2"><span class="calibre3">27</span><br class="calibre16" /></b></p>

  <h2 class="calibre39"><b class="calibre5"><a class="calibre9" id="bookmark2"></a>BUZ DEVRİ</b></h2>

  <p class="calibre15"><span class="calibre18">Bir düş gördüm,</span></p>

  <p class="calibre15"><span class="calibre18">Hepsi düş olmasa da.</span></p>

  <p class="calibre15"><span class="calibre18">Parlak güneş sönmüştü ve yıldızlar</span></p>

  <p class="calibre15"><span class="calibre18">Kaybolmuştu uzayın sonsuzluğunda...</span></p>

  <p class="calibre15">-Byron, “Karanlık”</p>

  <p class="calibre15">1815’te Endonezya’daki Sumbawa Adası’nda, görkemli Tambora Dağı’nın uzun süren sessizliğini bozup korkunç bir patlamayla püskürmesi ve patlamayı izleyen tsunamiler neticesinde 100.000 insan hayatını kaybetti. Bugün hayatta olan hiç kimse böyle bir şiddete tanık olmamıştır. Tambora’nın püskürüşü on bin yılın en büyük volkanik patlamasıydı: St. Helens Dağı’nın püskürüşünden 150 kat etkili, Hiroşima’ya atılan bomba büyüklüğünde altmış bin atom bombasına eşdeğerdi.</p>

  <p class="calibre15">O zamanlar haberler şimdiki kadar tez yayılmazdı. Londra’da, <span class="calibre18">The Times,</span> olaydan yedi ay sonra küçük bir öykü, daha doğrusu bir esnafın mektubunu yayınladı. Ama o vakte gelindiğinde Tambora’nın etkileri çoktan hissedilmeye başlanmıştı. İki yüz kırk kilometreküp kül, toz ve kum dumanı atmosfere karışıp güneş ışınlarını bloke etmiş ve Yerküre’nin soğumasına neden olmuştu. Günbatımları olağanüstü renkli ama pusluydu. Bu etkiyi unutulmaz resimleriyle ölümsüzleştiren ressam J. M. W. Tumer’ın keyfine diyecek yoktu, ama dünya uzunca bir müddet bunaltıcı bir karanlık bulutu altında yaşayacaktı. Byron’a yukarıdaki dizeleri esinleyen de bu ölümcül karanlık olmuştu.</p>

  <p class="calibre15">Bahar hiç gelmedi, yazın hava hiç ısınmadı: 1816 “yazsız sene” olarak hafızalara kazındı. Ekinler her yerde sararıp soldu. İrlanda’da yaşanan kıtlık ve tifo salgını 65.000 insanın ölümüne yol açtı. New England’da 1816 yılı herkesçe “Eighteen Hundred and Froze to Death” (Bin Sekiz Yüz Donarak Öl) diye anılır oldu. Sabah donları Haziran’a kadar devam etti ve ekilen tohumların neredeyse hiçbiri filiz vermedi. Yemsiz kalan çiftlik hayvanları telef oldu ya da vaktinden evvel&#160;<span style="text-indent: 1.5em; font-size: 1em; line-height: 1.2;">kesilmeleri gerekti. Her bakımdan korkunç bir seneydi. Modem zamanların tarım bakımından en kötü senesi olduğuna kesin gözüyle bakılabilir. Her şeye rağmen küresel sıcaklık yalnızca 1 santigrat derece düştü. Yerküre’nin doğal termostatı, bilim adamlarının da öğrenecekleri gibi, son derece hassas bir aletti.</span></p>

  <p class="calibre15">On dokuzuncu yüzyıl zaten oldukça serin bir zamandı. İki yüz yıl boyunca bilhassa Avrupa’da ve Kuzey Amerika’da Küçük Buzul Çağı diye anılan soğuk bir dönem yaşanmış ve bugün için imkânsız olan bin bir çeşit kış eğlencesini mümkün kılmıştı: Thames Nehri üzerinde don şenlikleri yapılır, Amsterdam kanallarında buz pateni yarışları düzenlenirdi. Başka bir deyişle, insanların soğukla kafayı bozdukları bir dönemdi. Dolayısıyla, yaşadıkları dünyanın eski çağlara kıyasla gayet ılıman bir yer olduğunu ve etraflarındaki topraklardan çoğunun çarpışan buzullar tarafından ve don şenliklerine bile havlu attıracak soğuklukta bir iklim tarafından şekillendirildiğini anlamakta geciktikleri için on dokuzuncu yüzyıl jeologlarını belki de mazur görebiliriz.</p>

  <p class="calibre15">Geçmişte bir tuhaflık olduğunun farkındaydılar. Avrupa coğrafyası izahı mümkün olmayan aykırılıklarla doluydu: Fransa’nın ılık iklimli güney topraklarına gömülmüş arktik Ren geyiği kemikleri, hiç olmayacak yerlere çöreklenmiş devasa kayalar vardı. Bunlara çoğunlukla yaratıcı ama pek makul sayılamayacak açıklamalar getirilirdi. Kocaman granit parçalarının Jura Dağları’nın kalkerli yamaçlarına nasıl çıktığını açıklamaya çalışan de Luc adında Fransız bir doğabilimci, bu kayaların oraya büyük mağaralar içine sıkışıp kalan havanın tazyikiyle, bir mantar tabancasından fırlatılan mantarlar gibi yağdırılmış olabileceğini ileri sürmüştü. Jeolojide, ait olduğu yerden uzaklaştırılıp başka yerlere taşınmış kayalara <span class="calibre18">sapkıntaş</span> denir, ama <span class="calibre18">sapkın</span> terimi on dokuzuncu yüzyılda kayalardan ziyade kuramlar için geçerliydi sanki.</p>

  <p class="calibre15">Bü^yük İngiliz jeolog Arthur Hallam’ın öne sürdüğü gibi, eğer jeolojinin on sekizinci yüzyıldaki babası James Hutton İsviçre’yi ziyaret etmiş olsaydı, o oyulmuş vadilerin, cilalanmış yivlerin, çekilmiş deniz kıyılarına alamet eden koca kayaların önemini ve oralardan buz katmanları geçtiğini gösteren başka bir sürü ipucunu bir bakışta görürdü. Ne yazık ki Hutton seyahat etmezdi. Ama elinde kulaktan dolma anlatılardan başka hiçbir şey olmadığı halde, koca kayaların 1 .000 metre yüksekliğindeki dağ yamaçlarına su baskınlarıyla taşınmış olduğu fikrini hiç düşünmeden reddetti: Dünyanın bütün suları bir araya gelse, bir kayayı asla yüzdüremezdi. Hutton geniş çaplı buzullaşmanın ilk savunucularından biri oldu. Ne yazık ki fikirleri dikkatten kaçtı ve yarım yüzyıl daha, çoğu doğabilimci kayalardaki olukların gelip geçen at arabalarına ya da hatta, altı çivili botlara bağlanabileceği fikrinde ısrar etmeyi sürdürdü.</p>

  <p class="calibre15">Halbuki yöre köylüleri, bilimsel ortodoksiye bulaşmadıklarından olsa gerek, daha doğru düşünebiliyorlardı. Doğabilimci Jean de Charpentier, kendisi tarafından nakledildiği üzere, 1834’te İsviçreli bir oduncuyla birlikte taşrada yürürken yol kenarındaki kayalardan söz açıldı. Oduncu, gayet olağan bir tavırla, kayaların epey uzaktaki granit bölgesi Grimsel ’den geldiğini söyledi ona. “Ona bu taşların şimdiki konumlarına nasıl ulaşmış olduğunu sorduğumda, hiç tereddüt etmeden şöyle yanıtladı: ‘Grimsel buzulu onları vadinin her iki yamacına taşıdı, çünkü o buzul geçmişte Bem şehri kadar geniş bir alanı kaplıyordu.”’</p>

  <p class="calibre15">Charpentier’nin ağzı kulaklarına vardı. Benzer bir kanı kendisinde de uyanmış, ama bu görüşü bilimsel toplantılarda gündeme getirdiği zaman hiç dikkate alınmamıştı. Charpentier’nin en yakın arkadaşlarından biri, yine İsviçreli bir doğabilimci olan Louis Agassiz’di. Agassiz bu kurama başlangıçta kuşkuyla yaklaşsa da zamanla aklı yattı, hatta neredeyse ona sahip çıktı.</p>

  <p class="calibre15">Agassiz, Paris’te Cuvier’nin yardımıyla öğrenim görmüştü ve şimdi de İsviçre’deki Neuchâtel Üniversitesi’nde Doğa Tarihi Profesörü olarak görev yapıyordu. Agassiz’nin bir diğer arkadaşı olan botanikçi Karl Schimper, 1837’de “buzul çağı” (Almanca’da <span class="calibre18">Eiszeit)</span> terimini icat eden ve yalnızca İsviçre Alpleri’nin değil, Avrupa’nın, Asya’nın ve Kuzey Amerika’nın da bir zamanlar kalın bir buz örtüsü altında kaldığına ilişkin sağlam kanıtların varlığına dikkat çeken ilk kişiydi aslında. Radikal bir görüştü bu. Schimper notlarını Agassiz’ye ödünç verdi. Ama sonradan, haklı olarak kendisine ait olduğuna inandığı bir kuram için Agassiz’nin giderek daha fazla prim toplamaya başladığını görünce, bu yaptığına bin pişman oldu. Charpentier de aynı şekilde eski dostuna düşman kesildi. Agassiz’nin bir diğer arkadaşı olan Alexander von Humboldt bilimsel keşfin üç aşamalı olduğunu gözlemlerken, aklında hiç değilse kısmen Agassiz vardı herhalde: İnsanlar önce keşfin doğruluğunu inkâr eder, sonra önemli olduğunu inkâr eder ve sonunda yanlış kişiye prim verirler.</p>

  <p class="calibre15">Yine de Agassiz’nin bu alanı kendisine ait kıldığı yadsınamaz. Buzullaşmanın dinamiğini anlamak için gidilebilecek her yere gitti: Tehlikeli buzul yarıklarının içine girdi, kendisinin ve ekibinin oraya ilk tırmananlar olduğundan habersiz, en yalçın Alp tepelerinin doruklarına çıktı. Hemen her yerde, kuramlarını kabul etmeye yanaşmayanların amansız direnciyle karşılaştı. Humboldt, onu gerçek uzmanlık alanı olan balık fosillerine geri dönmeye ve bu çılgın buz sevdasından vazgeçmeye teşvik etti, ama Agassiz kafayı takmıştı bir kere.</p>

  <p class="calibre15">Agassiz’nin kuramı, Britanya’da daha bile az destek buldu, çünkü orada çoğu doğabilimci hayatında hiç buzul görmemişti ve büyük buz kütlelerinin ezici gücünü kavramakta çoğunlukla zorlanıyorlardı. Bir toplantıda, “Çizik ve cilalara sadece <span class="calibre18">buz</span> mu yol açtı yani?” diye sormuştu Roderick Murchison, alaycı bir tonla. Belli ki hafif ve camsı bir kırağı tabakasıyla kaplı kayalar canlanıyordu gözünde. Ölene dek, buzulların bu kadar çok şeyi açıklayabileceğine inanan o “buz delisi” jeologlara karşı açık bir ina^azlık dile getirdi. Bir Cambridge profesörü ve Jeoloji Derneği’nin ileri gelen üyelerinden biri olan William Hopkins de aynı görüşe destek vererek, buzun kayaları taşıyabileceği görüşünün toplumun dikkatine sunulmaya değmeyecek ölçüde “saçma mekanik olanaksızlıklar” içerdiğini savundu.</p>

  <p class="calibre15">Yine de yolundan dönmeyen Agassiz kuramını geliştirmek için bıkmadan usanmadan seyahat etti. 1840’ta Glasgow’daki İngiliz Bilim Geliştirme Derneği’nin toplantısında bir bildiri okudu ve büyük jeolog Charles Lyell tarafından açıkça eleştirildi. Ertesi sene Edinburgh Jeoloji Derneği, kuramın genel bir değer taşıyor olabileceği ama İskoçya için katiyen geçerli olmadığı yolunda kanaat bildirdi.</p>

  <p class="calibre15">Lyell sonunda fikrini değiştirdi. Bu fikir değişikliği, İskoçya’daki aile mülkü civarında bulunan ve daha evvel yüzlerce kez önünden geçtiği bir dizi kayanın oraya ancak bir buzul tarafından taşınmış olabileceğini idrak etmesinden kaynaklandı. Ama tükürdüğünü yalamış durumuna düşmekten korktu ve Buzul Çağı fikrini alenen desteklemeyi gözü yemedi. Agassiz için asap bozucu bir dönemdi. Evliliği sallantıdaydı, Schimper fikirlerini çaldığı gerekçesiyle ona öfke dolu suçlamalar yöneltiyordu, Charpentier onunla konuşmuyordu ve çağın en büyük jeologu da ona son derece isteksiz ve tereddütlü bir destek vermekle yetiniyordu.</p>

  <p class="calibre15">1846’da Agassiz bir dizi konferans vermek üzere Amerika’ya gitti ve özlemini çektiği saygıya nihayet orada kavuştu. Harvard Üniversitesi onu profesörlük kadrosuna atadı ve onun için birinci sınıf bir müze kurdu: Karşılaştırmalı Zooloji Müzesi. Hiç şüphesiz, New England’a yerleşmekle akıllılık etmişti. Çünkü bu bölgenin uzun kışları, ardı arkası kesilmeyen soğuk dönemler fikrine belli bir sempatiyle yaklaşılmasını sağlıyordu. Agassiz’nin Amerika’ya gelişinden altı yıl sonra Grönland’a giden ilk bilimsel keşif heyetinin raporu da Agassiz’nin işine yaradı: Rapora göre bu yarı-kıtanın neredeyse tamamı, tıpkı Agassiz’nin kuramında farz edilen eski buzullara benzer bir buz katmanıyla kaplıydı. En nihayet fikirleri gerçek taraftarlar toplamaya başlamıştı. Agassiz’nin kuramındaki tek önemli kusur, öne sürdüğü buzul çağlarının hiçbir sebebe dayanmamasıydı. Ama yardım hiç beklenmedik bir yerden gelmek üzereydi.</p>

  <p class="calibre15">1860’larda, Britanya’daki dergilere ve diğer entelektüel yayınlara, Glasgow’daki Anderson Üniversitesi’nde çalışan James Croll diye birinden, hidrostatik, elektrik ve diğer bilimsel konularda bildiriler gelmeye başladı. Yerküre’nin yörüngesinde meydana gelen değişikliklerin buzul çağlarını nasıl hızlandırmış olabileceği hakkındaki bir bildirisi, 1864’te <span class="calibre18">Philosophical Magazine'de</span> yayınlandı ve hemen akabinde, son derece yüksek standartlı bir yapıt olarak kabul görmeye başladı. Sonradan Croll’un bir akademisyen değil, bir hademe olduğu ortaya çıkınca, biraz şaşkınlık ve belki biraz da utanç yaşandı tabii.</p>

  <p class="calibre15">1821’ de dünyaya gelen Croll yoksulluk içinde büyümüş ve resmi öğrenimine ancak on üç yaşına kadar devam edebilmişti. Glasgow’daki Anderson Üniversitesi’nde (şimdiki Strathclyde Üniversitesi) görev alana dek türlü türlü işlerde çalışmış, marangozluk, sigorta satıcılığı, otel bekçiliği yapmıştı. Üniversitede çalışmaya başladıktan sonra işinin büyük kısmını erkek kardeşine yaptırmanın bir yolunu buldu. Bu sayede birçok sessiz akşamı üniversite kütüphanesinde fizik, mekanik, astronomi, hidrostatik ve zamanın diğer gözde bilimlerini çalışıp kendi kendini eğiterek geçirdi. Zamanla, özellikle Yerküre’nin hareketlerine ve bu hareketlerin iklim üzerindeki etkilerine yer veren bir dizi bildiri üretmeye başladı.</p>

  <p class="calibre15">Croll, Yerküre yörüngesinin şeklindeki periyodik değişimlerin (yörüngenin eliptik, yani ovalimsi iken neredeyse dairesel bir şekil almasının ve sonra yeniden eliptikleşmesinin) buzul çağlarının başlayış ve bitişlerini açıklayabileceğini öne süren ilk kişiydi. Yerküre iklimindeki değişimler için astronomik bir açıklamayı dikkate almak daha önce kimsenin aklına gelmemişti. Neredeyse tamamen bu ikna edici kuram sayesinde, Britanya’daki insanlar eski zamanlarda Yerküre’ye buzun hâkim olduğu görüşüne daha sıcak bakmaya başladılar. Yaratıcılığı ve yeteneği kabul görünce, Croll İskoçya Jeolojik Araştırma Kurumu’nda görevlendirildi ve pek çok kurum tarafından onurlandırıldı: Mesela Londra’daki Royal Society’ye ve New York Bilim Akademisi’ne üyelik kazandı ve St. Andrews Üniversitesi’nden fahri unvan aldı.</p>

  <p class="calibre15">Agassiz’se, tam da kuramının Avrupa’da nihayet fikrinden dönen taraftarlar toplamaya başladığı sıralar, Amerika’da araştırmasını adamakıllı egzotik bölgelere genişletmekle meşguldü. Ekvator civarı dahil hemen her yerde buzullara alamet eden kanıtlar bulmaya başlamıştı. Sonunda buzulların bir zamanlar Yerküre’nin tamamını kaplayarak tüm canlıları ortadan kaldırdığına ve sonradan Tanrı’nın bu canlıları yeniden yarattığına kanaat getirdi. Oysaki ortaya koyduğu hiçbir kanıt böyle bir görüşü desteklemiyordu. Yine de evi bellediği ülkede şanı aldı yürüdü ve sonunda neredeyse bir ilah mertebesine yükseldi. 1873’te öldüğü zaman Harvard onun yerine bir değil, üç profesör atamaya ihtiyaç duydu.</p>

  <p class="calibre15">Buna karşın, bazen başkalarının da başına geldiği gibi, kuramları çabucak gözden düştü. Ölümünün üstünden on yıl bile geçmeden, Harvard’daki jeoloji koltuğunu devralan halefi, “birkaç sene önce buzulcu jeologlar arasında pek popüler olan sözümona buzul çağı ... artık tereddütsüz reddedilebilir,” diye yazdı.</p>

  <p class="calibre15">Sorun kısmen şundan kaynaklanıyordu: Croll’un hesaplamalarına göre en son buzul çağının seksen bin yıl önce yaşanmış olması gerekirdi. Halbukijeolojik kanıtlar, Yerküre’nin bundan çok daha yakın bir tarihte olağanüstü bir tedirginlik geçirdiğini giderek artan bir vurguyla göstermekteydi. Bir buzul çağını neyin başlatmış olabileceği akla yakın biçimde açıklanamadığından, kuramın tamamı askıya alındı.1900’lerde gökcisimlerinin hareketleri hakkında hiçbir altyapısı olmayan, eğitimi itibariyle bir makine mühendisi olan Milutin Milankoviç adında Sırp bir akademisyen bu konuya beklenmedik bir merak sarmasaydı, kuram uzunca bir müddet daha askıda kalabilirdi. Milankoviç, Croll ’un kuramındaki problemin yanlışlıktan değil, aşırı basitlikten kaynaklandığını fark etti.</p>

  <p class="calibre15">Yerküre uzayda yol alırken, yalnızca yörüngesinin uzunluk ve şeklindeki değişimlere değil, güneşe göre konumlanma açısındaki ritmik kaymalara da tabidir. Yerküre’nin eksenel eğimini, derecesini ve salınımını<a href="#ack54" id="dip54"><sup>54</sup></a>&#160;belirleyen bu kaymalar, yeryüzünün herhangi bir parçasına düşen güneş ışığının uzunluk ve yoğunluğunu etkiler. Özellikle de, resmi literatürde yatıklık, yalpalama ve dışmerkezlik diye geçen ve uzun zaman dilimleri içinde meydana gelen üç konum değişimine tabidir. Milankoviç bu kompleks çevrimlerle buzul çağlarının başlayış ve bitişleri arasında bir ilişki olabileceğini düşünüyordu. Sorun şu ki, çevrimler son derece farklı uzunluklardaydı: Sırasıyla takriben 20.000, 40.000 ve 100.000 yıl sürüyor, ama her durumda en fazla birkaç bin yıllık kaymalar olabiliyordu. Dolayısıyla bu çevrimlerin uzun zaman dilimleri içindeki kesişim noktalarını saptamak için neredeyse sonsuz miktarda ince hesap yapmak gerekiyordu. Milankoviç öncelikle, yeryüzünün her bir enlemine bir milyon yıl boyunca her mevsim ulaşan güneş ışınımının açısını ve süresini, durmadan değişen üç değişkene göre ayarlayarak hesaplamak zorundaydı.</p>

  <p class="calibre15">Neyse ki bu bıktırıcı uğraş tam da Milankoviç’e göre bir işti. İzleyen yirmi yıl süresince, tatil günlerinde bile hiç ara vermeden, bir kurşunkalem ve bir sürgülü hesap cetveliyle çalışarak çevrimlerinin tablolarını çıkarttı. Bugün bilgisayarla bir iki gün içinde halledilebilecek bir iştir bu. Bütün hesaplan boş zamanlarında yapması gerekiyordu, ama 1914 ’te 1. Dünya Savaşı patlak verip, Milankoviç de Sırp ordusunun yedek asker listesinde yer aldığı gerekçesiyle tutuklanınca, durduk yerde bir sürü boş vakti oldu. Sonraki dört yılın büyük bölümünü Budapeşte’de gevşek bir ev hapsinde geçirdi. Haftada bir polise tebligatta bulunmaktan başka hiçbir yükümlülüğü yoktu. Geri kalan vaktini Macar Bilimler Akademisi’nin kütüphanesinde çalışmaya ayırıyordu. Tarihin belki de en mutlu savaş esiriydi.</p>

  <p class="calibre15">Gayretli çalışması, semeresini 1930’da yayımlanan <span class="calibre18">Mathematical Climatology and the Astronomical Theory of Climatic Changes</span> (Matematiksel İklimbi<span style="text-indent: 1.5em; font-size: 1em; line-height: 1.2;">lim ve İklimsel Değişimlerin Astronomik Kuramı) adlı kitapta verdi. Milankoviç, buzul çağlan ile gezegen salınımları arasında bir ilişki olduğu konusunda haklıydı, ama o da çoğu insan gibi, bu uzun soğuk dönemlerine giderek sertleşen kışların sebep olduğunu sanıyordu. Bu sürecin zannedilenden daha karışık ve çok daha ürkütücü olduğunu gören kişi, Wladimir Köppen adında Rus-Alman bir meteorolog oldu. Köppen, tektonikçi dostumuz Alfred Wegener’ın kayınbabasıydı.</span></p>

  <p class="calibre15">Köppen, buzul çağlarına yol açan sebebin sert geçen kışlardan çok, serin geçen yazlarda aranması gerektiğine karar verdi. Yaz mevsimleri belli bir bölgeye düşen bütün karlan eritemeyecek kadar serin geçerse, karla kaplı topraklara ulaşan güneş ışınlarının daha büyük bir kısmı yansıyıp geri döner ve böylece soğuma etkisi şiddetlenerek daha çok kar yağmasına yol açar. Bu sonuç kendi devamını sağlama eğilimindedir. Biriken karlar bir buz katmanına dönüşürken, bölge daha da soğur ve bu da daha fazla buzun birikmesine zemin hazırlar. Buzulbilimci Gwen Schultz’un belirttiği gibi: “Buz katmanlarının oluşum sebebi ille de yağan karın <span class="calibre18">miktarı</span> değil, miktarı ne kadar az olursa olsun karın yağdığı yerde kaldığı gerçeğidir.” Sıcaklığın mevsim normallerinin altında seyrettiği tek bir yazın bile bir buzul çağını başlatabileceği düşünülüyor. Kıştan artakalan karlar ısıyı yansıtır ve soğuma etkisini şiddetlendirir. “Kendi kendini büyütücü nitelikte, durdurulamaz bir süreçtir bu ve buz bir kere birikmeye görsün, hareket etmeye başlar,” diyor McPhee. Böylece ilerleyen buzullannız ve bir buzul çağınız olur.</p>

  <p class="calibre15">1950’lerde, tarihlendirme teknolojisinin kısıtlılığı yüzünden, bilim adanılan Milankoviç’in dikkatle hesaplanmış çevrimlerini o zamanlar buzul çağlan olarak algılanan dönemlerin varsayımsal tarihleriyle ilişkilendiremiyorlardı. Dolayısıyla Milankoviç ve hesaplamaları hızla gözden düştü. Milankoviç 1958’de, çevrimlerinin doğru olduğunu kanıtlayamadan öldü. O zamana gelindiğinde, diye yazıyor John ve Mary Gribbin, “bu modele tarihsel bir antikalıktan öte değer veren jeolog ya da meteorologlar bulmakta çok zorlanırdınız.” 1970’lere, yani eski deniz tabanı tortullarını tarihlendirmeye yarayan bir potasyum-argon yöntemi geliştirilene kadar, Milankoviç kuramlarının haklılığı kanıtlanamadı.</p>

  <p class="calibre15">Milankoviç çevrimleri buzul çağı çevrimlerini açıklamaya tek başına yetmez. Başka pek çok faktör vardır: Kıtaların konumlan ve kutuplardaki kara kütlelerinin varlığı önemli faktörler arasındadır. Ama bunların spesifik özellikleri çok iyi anlaşılamamıştır. Öte yandan, Kuzey Amerika’yı, Avrasya’yı ve Grönland’ı yalnızca 500 kilometre kuzeye çektiğiniz takdirde dünyayı daimi ve kaçınılmaz buzul çağlarına sokacağınız yönünde görüş bildirenler de olmuştur. Güzel havalarımız olduğu için çok şanslıyız galiba. Buzul çağları arasında geçirilen nispeten yumuşak iklimli buzularası dönemleri daha da az anlıyoruz. Tanının gelişmesinin, kentlerin kurulmasının, matematiğin, yazının, bilimin doğuşunun, kısacası insanlık tarihinin tamamının, havaların güzel gittiği atipik bir zaman diliminde gerçekleştiğini düşünmek biraz tüyler ürpertici doğrusu. Daha evvelki buzularası dönemler sekiz bin yıl kadar kısa sürmüş. Bizimkisiyse on bininci yıldönümünü çoktan geride bıraktı.</p>

  <p class="calibre15">Gerçek şu ki, bugün halen bir buzul çağı yaşadığımız söylenebilir. Bu sadece biraz küçük bir buzul çağı. Çoğunluğun sandığı kadar küçük de değil aslında. Son buzullaşma döneminin doruk noktasında, yani aşağı yukarı yirmi bin yıl önce, dünya karalarının yaklaşık yüzde 30’u buz altındaydı. Yüzde 10’u hâlâ öyle. Yüzde 14’ü de permafrost<a href="#ack55" id="dip55"><sup>55</sup></a>&#160;vaziyette. Yeryüzündeki tüm tatlı suların dörtte üçü günümüzde bile buz kesmiş durumda. Ve her iki kutbumuzda da buz takkeleri var. Yerküre tarihinde eşi benzeri görülmemiş bir durum olabilir bu. Dünyanın büyük bölümünde karlı kışlar yaşanması ve Yeni Zelanda gibi ılıman yerlerde bile kalıcı buzullar olması bize gayet doğal görünüyor belki, ama aslında gezegen için son derece olağandışı bir durum.</p>

  <p class="calibre15">Tarihinin büyük bölümü boyunca, yani oldukça yakın bir geçmişe kadar, Yerküre hiçbir yerde buz barındırmayacak ölçüde sıcak olma eğilimindeydi. İçinde bulunduğumuz buzul çağı (buzul <span class="calibre18">bölümü</span> hatta) yaklaşık kırk milyon yıl önce başladı ve kâh “öldürücü derecede fena” kâh “hiç fena olmayan” dönemler içerdi. Buzul çağları genellikle önceki buzul çağlarının izlerini silip atar, dolayısıyla zamanda ne kadar geriye giderseniz tablo o kadar bulanıklaşır. Ama görünüşe bakılırsa aşağı yukarı son 2,5 milyon yıldır, yani modern insanların atası olan <span class="calibre18">Homo</span> erectus’un Afrika’da ortaya çıkışından bugüne, en az on yedi ağır buzul dönemi geçirmişiz. İçinde bulunduğumuz buzul çağının sık sık itham edilen iki sorumlusu, Himalayaların yükselişi ve Panama Kıstağı’nın oluşumudur. Bunlardan birincisi hava akımlarını, ikincisiyse okyanus akıntılarını bozdu. Bir zamanlar bir ada olan Hindistan son kırk beş milyon yıldır Asya kara kütlesinin içine doğru 2.000 kilometre sokularak yalnızca Himalayaları değil, arkasındaki Tibet platosunu da yükseltti. Hipoteze göre, yükselen coğrafya havayı serinletmekle kalmadı, rüzgârları saptırıp Kuzey Amerika’ya doğru esmelerine yol açarak bu bölgenin uzun süreli soğuklara maruziyetini artırdı. Sonra, yaklaşık beş milyon yıl öncesinden itibaren, Panama denizden yükseldi ve Kuzey ile Güney Amerika arasındaki boşluğu kapatıp Pasifik’le Atlantik arasındaki ılıklaştırıcı akıntıların dolaşımını bozarak, dünyanın en az yarısının yağış kalıplarını değiştirdi. Bu değişimin sonuçlarından biri Afrika’nın kuruması oldu ve bu da maymunların ağaçlardan inip, yeni oluşan savanlarda yeni bir yaşam tarzı aramasına yol açtı.</p>

  <p class="calibre15">Her halükarda, okyanus ve kıtaların şimdiki düzenleniş şekline bakılırsa, bu<span style="text-indent: 1.5em; font-size: 1em; line-height: 1.2;">zullar geleceğimizin uzun vadeli bir parçası olacak. John McPhee'ye göre, gerçekten uzun ömürlü bir erime dönemi umut edebilmemiz için, her biri 100.000 yıl kadar süren elli buzul dönemi daha geçirmemiz beklenebilir.</span></p>

  <p class="calibre15">Elli milyon yıl öncesine kadar, Yerküre düzenli olarak buzul çağlan geçirmezdi, ama geçirdiği zaman fena halde şiddetli geçirirdi. Yaklaşık 2,2 milyar yıl önce dondurucu bir soğuk egemen oldu ve ardından yaklaşık bir milyar yıl süren sıcaklar geldi. Sonra ilkinden de büyük bir diğer buzul çağına girildi. Bu seferki öyle büyüktü ki, günümüzde bazı bilim adamları olayın meydana geldiği çağı Kriyojeniyen ya da Süper Buzul Çağı diye adlandırıyorlar. Bu durumu tanımlamak için kullanılan daha popüler bir terim, Kartopu Dünya’dır.</p>

  <p class="calibre15">Bununla birlikte “Kartopu” terimi koşulların kana susamışlığını anlatmaya yetmez. Kurama göre Yerküre, güneş ışınımının yaklaşık yüzde 6 oranında azalması ve sera gazlarının üretimindeki (ya da korunumundaki) ani düşüş sebebiyle, ısısını muhafaza etme kabiliyetini tümden yitirdi. Adeta her yer Antarktika’ya döndü. Sıcaklıklarda 45 santigrat derece kadar büyük düşüşler oldu. Gezegen yüzeyinin belki de tamamı buz kesti. Okyanuslardaki buzlanma yüksek bölgelerde 800 metre ve tropik bölgelerde bile onlarca metre kalınlığa ulaştı.</p>

  <p class="calibre15">Bu duruma ilişkin bulgular ciddi bir çelişki içerir: Jeolojik kanıtlar ekvator civan dahil her yerde buzlanmaya işaret ederken, biyolojik kanıtlar bir yerlerde mutlaka açık denizler kalmış olması gerektiğini aynı kesinlikle ortaya koyar. Neden derseniz, siyanobakteriler bu çağdan sağ çıkmayı başarmıştır ve onlar fotosentez yapar. Fotosentez yapabilmeleri için gün ışığına ihtiyaçları vardır. Oysa bir buz tabakasının içinden bakmayı denediyseniz sizin de bileceğiniz gibi, buz saydamlığını çabucak yitirir ve yalnızca birkaç metre kalınlığa ulaştıktan sonra hiçbir şekilde ışık geçirmez. Bu konuda öne sürülmüş iki olasılık vardır. Birinci olasılığa göre, küçük bir okyanus, belki sınırlı bir bölgeyi ısıtan bir magma kaynağı sayesinde, ışık geçirgenliğini muhafaza etmiştir. İkinci olasılığa göreyse, buz belki yarısaydam kalmasını sağlayacak biçimde oluşmuştur. Doğada bazen meydana gelebilen bir olaydır bu.&#160;</p>

  <p class="calibre15">Eğer Yerküre tamamen donduysa, yanıtlanması gereken çok zor bir soruyla karşı karşıyayız demektir: O zaman nasıl olup da yeniden ısınabildi? Buz kesmiş bir gezegen, sonsuza dek donmuş vaziyette kalmasına yol açacak miktarda ısı yansıtmış olsa gerek. Yardım belki de dünyamızın eriyik haldeki içinden geldi. Bugün burada olmamızı bir kez daha tektoniğe borçlu olabiliriz. Yani kurtarıcımız volkanlar oldu: Buza gömülü yüzeyi kırıp dışarı fışkırdılar, muazzam miktarlarda ısı ve gaz pompalayarak karları eritip atmosferi yeniden oluşturdular. Ne ilginçtir ki, bu hiper-soğuk dönemin sonuna damgasını vuran olay Kambriyen patlamadır: yaşam tarihinin ilkbaharı yani. Gelgelelim, bu geçiş baharın gelişi kadar gürültüsüz patırtısız gerçekleşmemiş olsa gerek. Yerküre ısındıkça, tarihinin belki de en sert hava koşullarına sahne oldu. Gökdelen boyunda dalgalar üretebilecek güçte kasırgalar koptu, tarifi mümkün olmayan şiddette yağmurlar yağdı.</p>

  <p class="calibre15">Bütün bunlar olup biterken, okyanus dibindeki sıcak su bacalarının yanı başından ayrılmayan tüp solucanları, deniztarakları ve diğer canlılar şüphesiz hiç istiflerini bozmadan yaşamaya devam ettiler, ama yeryüzündeki diğer canlıların tümü topluca yok olmanın eşiğine muhtemelen ilk kez bu kadar çok yaklaştı. Bunlar çok uzun zaman önceydi ve işin doğrusunu bilmemize olanak kalmadı artık.</p>

  <p class="calibre15">Bir “süper buzul çağı” ile karşılaştırıldığında, daha yakın zaman öncesinde meydana gelmiş buzul çağlan gözümüze oldukça küçük görünür, ama elbette günümüzde yeryüzünde bulunan herhangi bir şeyin standartlarına göre hepsi de muazzam büyüklükteydi. Avrupa’nın ve Kuzey Amerika’nın büyük bölümünü kaplayan Wisconsin buz katmanı yer yer 3 kilometre kalınlığındaydı ve yılda yaklaşık 120 metre hızla ilerliyordu. Kim bilir ne muhteşem bir manzaraydı bu. Buz katmanlarının başı çeken kısımlarında bile buz kalınlığı neredeyse 800 metreyi bulabiliyordu. Bu yükseklikte bir buz duvarının dibinde durduğunuzu hayal edin. Duvarın arkasında, milyon kilometrekarelerle ölçülen bir alan boyunca, belki ötedı:;n beriden sivrilen ulu birkaç dağ doruğu dışında göz alabildiğine buz uzanıyor olacak. Onca buzun ağırlığı altında ezilip büzülen koca koca kıtalann, şimdi, yani buzulların çekilmesinden on iki bin yıl sonra bile hâlâ, bellerini doğrultarak yükselmekte olduklarını düşünün bir de. Buz katmanları sıra sıra dizilmiş dev gibi kayaları ve çakıllı buzultaşlarını un ufak etmekle kalmadı, yavaşça kayarak ilerledikçe kocaman kara kütlelerini, mesela Long Island’ı, Cape Cod’u ve Nantucket Adası’nı savurup attı. Agassiz’den önceki jeologların, bluzun coğrafyaları yeniden şekillendirmekteki muazzam kapasitesini idrak etmekte zorlanmış olmalarına şaşmamak lazım.</p>

  <p class="calibre15">Buz katmanları yeniden ilerlemeye kalkarsa, cephaneliğimizde onları yollarından alıkoymaya yarayabilecek hiçbir silah yok. 1964’te Alaska’daki Prens William Boğazı’nda, Kuzey Amerika’nın en büyük buzul alanlarından biri, kıtada kaydedilen en şiddetli depremle sarsıldı. Deprem Richter ölçeğiyle 9,2 büyüklüğündeydi. Fay hattı boyunca, kara 6 metre kadar yükseldi. Bu o kadar şiddetli bir depremdi ki, Texas’ta suların havuzlardan dışarı taşmasına sebep oldu. Peki bu eşi görülmemiş patlama Prens William Boğazı’nın buzullarını nasıl etkiledi? Hiç ama hiç etkilemedi. Buzullar depremi bir lokmada yutup yollarına devam ettiler.</p>

  <p class="calibre15">Uzunca bir müddet, buzul çağlarına yüz binlerce yıl süren aşamalarla yavaş yavaş girip çıktığımız düşünüldü, ama artık bunun böyle olmadığını biliyoruz.</p>

  <p class="calibre15">Grönland’dan temin edilen buz çekirdekleri sayesinde, yüz bin yılı aşkın bir süreyi kapsayan ayrıntılı bir iklim kaydımız var ve bu kaydın çizdiği tablo hiç de iç açıcı değil: Yerküre’nin, yakın tarihinin büyük bölümü boyunca uygarlıklarca algılanan istikrarlı ve durgun gezegenle hiç alakası olmadığını, bir ısınıp bir soğuyan iklim dönemlerine sık sık girip çıktığını gösteriyor.</p>

  <p class="calibre15">Son büyük buzullaşmanın sonuna doğru, yani on iki bin yıl kadar önce, Yerküre ısınmaya başladı, hem de oldukça büyük bir hızla. Ama sonra aniden, bilimin Genç Dryas olarak tanımladığı olayla birlikte, yakıcı soğuklara yeniden teslim olup bin sene kadar öyle kaldı. (Dryas adı, bir buz katmanı çekildikten sonra yeniden kolonileşen ilk bitkilerden biri olan arktik dryas bitkisinden gelir. Bir de Yaşlı Dryas dönemi vardır, ama genci kadar sert geçmemiştir.) Bin yıl süren bu acımasız saldırıdan sonra ortalama sıcaklıklar yeniden fırlayarak yirmi sene içinde 4 santigrat derece kadar yükseldi. Bu çok çarpıcı bir artış gibi gözükmeyebilir, ama İskandinavya’nın iklimini yalnızca yirmi sene içinde Akdeniz iklimine çevirmekle birdir. Yöresel değişimler çok daha tesirli oldu. Grönland buz çekirdekleri, bu bölgede sıcaklıkların on yıl içinde 8 santigrat derece kadar yükselerek, yağış kalıplarında ve bitkilerin büyüme koşullarında büyük değişimlere yol açtığını gösteriyor. Bu durum nüfusu zaten kıt bir gezegen için yeterince büyük bir tedirginlik kaynağıydı herhalde. Günümüzde yol açacağı sonuçları ise hayal etmek bile zor.</p>

  <p class="calibre15">Asıl korkutucu olan, hangi doğa olaylarının Yerküre termometresinin aklını bu kadar çabuk karıştırabileceği hakkında en ufak bir fikrimizin olmaması. Elizabeth Kolbert’ın Yorker’da yazdığı gibi: “Sıcaklıkları böylesine dengesizce ve buz çekirdeklerinin gösterdiği kadar yoğun bir sıklıkla ileri geri oynatmak, bilinen, hatta varsayılan hiçbir dış kuvvetin harcı değildir.” Galiba, diye ekliyor Kolbert, okyanusları ve okyanus dolaşımının normal kalıplarını da büyük olasılıkla içine alan “uçsuz bucaksız ve korkunç bir geri-besleme döngüsü vardı,” ama bütün bunları anlamaktan henüz epey uzağız.</p>

  <p class="calibre15">Bir kurama göre, Genç Dryas döneminin başlangıcında eriyip oluk oluk denizlere akan sular kuzey okyanuslarının tuzluluğunu (ve dolayısıyla yoğunluğunu) azalttı. Böylece Golfstrim Akıntısı’nın, çarpışmadan kaçmaya yeltenen bir sürücü gibi yön değiştirip güneye kıvrılmasına yol açtı. Golfstrim’in sıcaklığından mahrum kalan kuzey bölgeleri de eski serin hava koşullarına geri döndü. Ama bin sene sonra Yerküre bir kez daha ısındığında Golfstrim’in neden daha önce yaptığı gibi yön değiştirmediği, bu kuramla açıklanamıyor. Golfstrim yön değiştirmediği içindir ki, Holosen diye bilinen, alışılmadık bir durgunluk dönemine girdik, yani şimdi içinde bulunduğumuz zamana.</p>

  <p class="calibre15">Bu iklimsel kararlılık döneminin daha uzun süre devam edeceğini düşünmek için hiçbir sebep yok. Hatta bazı otoriteler bizi geçmiştekinden beter zamanların beklediğine inanıyorlar. Küresel ısınmanın Yerküre’nin buzul çağı koşullarına geri dönme eğilimini dengelemeye yaradığına inanmak çok doğal. Gelgelelim, Kolbert’ın da işaret ettiği gibi, kararsız ve ta<span class="calibre42">hm</span>ini imkânsız bir iklimle karşılaştığınız zaman “yapmak isteyeceğiniz son şey, onun üzerinde büyük ve denetimsiz bir deneye kalkışmaktır.” Hatta, göründüğünden daha mantıklı bir açıklamayla, hava sıcaklığındaki artışların bile buzul çağlarını tetikleyebileceğini öne sürenler olmuştur. Bu görüşe göre, havadaki hafif bir ısınma buharlaşma oranlarını yükselterek bulut örtüsünü artırır ve daha yüksek bölgelerde daha kalıcı kar birikintilerinin oluşmasına yol açar. Hatta küresel ısınma, paradoksal ama akla yakın bir olasılıkla, Kuzey Amerika ve Kuzey Avrupa’da bazı yörelerin büyük ölçüde serinlemesine sebep olabilir.</p>

  <p class="calibre15">İklim, inip çıkan karbondioksit düzeyleri, kıtaların kayması, güneşin etkileri, Milankoviç çevrimlerinin görkemli salınımları gibi, öyle çok sayıda değişkenin ürünüdür ki, geçmişte olanları anlamak, gelecekte olacakları tahmin etmek kadar zordur. Bu olayların çoğu bizi aşar. Alın işte Antarktika. Antarktika Güney Kutbu’na yerleştikten sonra en az yirmi milyon yıl boyunca bitkilerle kaplı ve buzsuz bir bölge olarak kaldı. Oysa bunun katiyen mümkün olmaması gerekirdi.</p>

  <p class="calibre15">Son dinozor nesillerinin bilinen bazı türleri de az acayip değildir. Ingiliz jeolog Stephen Drury, Kuzey Kutbu’na en çok 10 derece uzaklıktaki ormanlarda <span class="calibre18">Tyrannosaurus Rex</span> dahil son derece vahşi bazı hayvanların yaşamış olduğuna dikkat çeker. “Bu çok gariptir,” diye yazar, “çünkü böylesine yüksek bir enlem, yılın üç ayı sürekli karanlıkta kalır.” Dahası, bu yüksek enlemlerde kışların çok sert geçtiğini gösteren kanıtlar da var artık. Oksijen izotop analizleri, Geç Kretase döneminde Alaska’daki Fairbanks civarında iklimin aşağı yukarı şimdikiyle aynı olduğunu gösteriyor. O halde <span class="calibre18">Tyrannosaurus'un</span> orada ne işi vardı? Ya mevsimi geldiğinde çok uzaklara göçüyordu, ya da yılın büyük kısmını karanlıkta, kar yığıntıları içinde geçiriyordu. O zamanlar konumu itibariyle kutba daha yakın olan Avustralya’daysa, kaçıp ılıman iklimlere sığınma olanağı yoktu. Dinozorların bu koşullar altında yaşamayı nasıl becerdiği konusunda fikir yürütmekten başka çaremiz yok.</p>

  <p class="calibre15">Aklımızdan çıkmaması gereken bir husus daha var: Buz katmanlar<span class="calibre42">ının</span> herhangi bir sebeple yeniden oluşmaya başlaması halinde, yeryüzünde onlara kaynaklık edebilecek su miktarı çok daha fazla artık. Büyük Göller, Hudson Körfezi, Kanada’daki sayısız göl... Bunlar son buzul çağı başladığında yerlerinde değildi. Onlar buzulları beslemedi, buzullar onları yarattı.</p>

  <p class="calibre15">Öte yandan, tarihimizin bundan sonraki safhası daha fazla buz oluşumuna değil, çok fazla buz erimesine sahne olabilir. Eğer bütün buz katmanları erirse, deniz seviyeleri 60 metre, yani yirmi katlı bir bina boyu yükselir ve dünyadaki her kıyı kenti sular altında kalır. Batı Antarktik buz katma<span class="calibre42">nının</span> çökmesi, en azından kısa vadede daha olası. Son elli yıl içinde bu buz katmanını çevreleyen sular 2,5 santigrat derece ısındı ve çökme olaylarında çarpıcı bir artış kaydedildi. Bölgenin jeolojik özelliklerinden ötürü, büyük ölçekli bir çökme olayı eskisinden daha mümkün hale geldi. Böyle bir şey olursa, deniz seviyeleri ortalama 4,5 ila 6 metrelik, küresel ve hayli hızlı bir yükseliş gösterir.</p>

  <p class="calibre15">Ne sıradışı bir gerçektir ki, hangisinin daha olası olduğunu bilmiyoruz: bizi çağlar boyu sürecek dondurucu soğuklara maruz bırakacak bir gelecek mi, yoksa aynı derecede uzun sürecek bunaltıcı sıcaklara boğacak bir gelecek mi? Kesin olan tek şey var: Bıçak sırtında yaşıyoruz.</p>

  <p class="calibre15">Gerçi buzul çağları uzun vadede gezegen için hiçbir bakımdan kötü haber sayılmaz. Kayaları ufalar, arkalarında muhteşem zenginlikte yeni topraklar bırakır, yüzlerce canlı türüne bereketli beslenme olanakları sağlayan tatlı su gölleri kazarlar. Canlıları göç etmeye kışkırtır, gezegenin dinamik kalmasını sağlarlar. Tim Flannery’nin dediği gibi: “Bir kıta halkının akıbetini belirlemek için sormanız gereken tek bir soru vardır: ‘Buzul çağın iyi geçti mi?”’ Bunu aklımızda tutarak, buzul çağı gayet iyi geçmiş bir maymun türüne bakmanın sırası geldi artık.</p>

  <p class="calibre38"><b class="calibre2"><a id="bookmark3"></a>28</b></p>

  <h2 class="calibre39" id="sigil_toc_id_16"><b class="calibre5"><a class="calibre9" id="bookmark4"></a>ESRARENGİZ İKİAYAKLI</b></h2>

  <p class="calibre15">1887 Noel’inden hemen önce, Hollandalılara özgü bir ad taşımayan Hollandalı doktor Marie Eugene François Thomas Dubois, yeryüzündeki en eski insan kalıntılarını bulmak niyetiyle Doğu Hint Adaları’ndaki Sumatra’ya ulaştı.<a id="dipp" style="font-size: 1em; line-height: 1.2;" href="#dipp1">[-]</a></p>

  <p class="calibre15">Bunda yadırganacak birkaç husus vardı. Öncelikle, daha evvel kimse eski insan kemikleri aramaya kalkışmamıştı. O zamana dek bulunmuş olan her şey tesadüfen bulunmuştu ve Dubois’nın hiçbir vasfı onun bu süreci amaçlı bir araştırmaya çevirmek için ideal aday olduğunu düşündürmüyordu. Eğitimi itibariyle, paleontolojik bilgi birikiminden yoksun bir anatomi uzmanıydı. Doğu Hint Adaları ’nda ilk insanlardan kalma kemikler bulunduğuna inanmak için de ortada hiçbir özel sebep yoktu. Eski insan kalıntıları bulmak isteyenlerin bir takımadanın nispeten ulaşılmaz topraklarına değil, ezelden beri insan nüfusları barındırmış büyük kara kütlelerine bakmaları mantıken daha doğru olurdu. Dubois’nın Doğu Hint Adaları’na gitmesinin, bir önseziden, oralarda iş bulmanın kolaylığından ve Sumatra’nın mağaralarla dolu olduğu gerçeğinden daha güçlü bir sebebi yoktu. Önemli insansı (hominid) fosillerinin çoğu, o zamana dek hep mağara ortamlarında bulunmuştu. Bu teşebbüsün en beklenmedik, hatta neredeyse mucizevi yanıysa, Dubois’nın aradığını bulması oldu.</p>

  <p class="calibre15">Dubois’nın eksik halkayı<a id="footnote1"></a><sup class="calibre21"><a href="#bookmark5">1</a></sup> aramaya karar verdiği sıralar, fosil kayıtları insan fosilleri açısından çok fakirdi: Beş noksan Neandertal iskeletinden, kaynağı meçhul bir çene kemiği parçasından ve Fransa’daki Les Eyzies yakınlarında, CroMagnon denilen sarp kayalıklardaki bir mağarada demiryolu işçileri tarafından kısa süre önce bulunan yarım düzine kadar buzul çağı insanından ibaretti. Neandertal örneklerinin en iyi muhafaza edileni, Londra’da gözlerden ırak bir rafta kaderine terk edilmişti. Bu örnek 1848’de Cebelitarık’taki bir taşocağında kayaları havaya uçuran işçiler tarafından bulunmuştu, dolayısıyla sağlam kalması bile mucizeydi, ama ne yazık ki henüz kıymetini anlayan çıkmamıştı. Cebelitank Bilim Demeği’nin bir toplantısında kısaca tanımlandıktan sonra Londra’daki Hunterian Müzesi’ne yollanmış ve arada sırada tozunu almaya gelenler dışında kimsenin dikkatini çekmeden, yanın yüzyıldan süre orada beklemişti. Hk resmi tanımı 1907’ye değin yazılmadı, ki o zaman da William Sollas adında, “anatomi alanındaki yeterliği sınırlı” bir jeolog tarafından tanımlandı.</p>

  <p class="calibre15">Böylece ilk insan fosillerinin keşfedildiği yer olma şerefi, Almanya’daki Neander Vadisi’ne nasip oldu: Ne esrarengiz bir tesadüftür ki, Yunanca’da <span class="calibre18">Neander</span> “yeni insan” manasına gelir. 1856’da Neander Vadisi’nde, Düssel Nehri’ne tepeden bakan sarp bir yamaç üzerindeki bir diğer taşocağında çalışan işçiler, acayip bazı kemikler buldular ve onları doğaya ilgi duyduğunu bildikleri bir öğretmene teslim ettiler. Johann Karl Fuhlrott adındaki bu öğretmen kemiklerin yeni bir insan çeşidine ait olduğunu anladı. Gerçi onların tam olarak ne olduğu ve ne kadar özel olduğu daha uzunca bir müddet tartışılacaktı.</p>

  <p class="calibre15">Çoğu insan Neandertal kemiklerinin çok yaşlı olduğunu bile kabullenmeye yanaşmıyordu. Sözü geçer bir adam olan Bonn Üniversitesi profesörlerinden August Mayer, kemiklerin 1814’te Almanya’da savaşırken vurulan ve sürüne sürüne girdiği mağarada can veren bir Moğol Kazak askerine ait olduğu ve başkaca bir öneminin bulunmadığı konusunda ısrarcıydı. İngiltere’de bunu duyan T. H. Huxley, söz konusu askerin ölümcül bir yara almış olmasına karşın uçurumdan yukarıya on sekiz metre tırmanmış, giysilerini çıkarıp özel eşyalarından kurtulmuş, mağara girişini sıkı sıkı kapamış ve kendi kendini yarım metre toprağa gömmüş olmasını son derece çarpıcı bulduğunu alayla ifade etti. Neandertal’in fırlak alın çıkıntısına kafa yoran bir diğer antropolog, bu çıkıntının yanlış kaynamış bir ön kol kırığının acısı yüzünden uzun süre kaş çatmaktan ileri geldiğini savundu. (Otoriteler, ilk insanlar fikrini reddetmeye can attıklarından, genellikle en mantıkdışı olasılıkları bile benimsemeye razıydılar. Tam da Dubois’nın Sumatra’ya doğru yola çıktığı sıralar, Perigueux’de bulunan bir iskeletin kesinlikle bir Eskimo’ya ait olduğu resmen duyuruldu. Eski bir Eskimo’nun Güneybatı Fransa’da ne işinin olduğuysa hiçbir zaman doğru dürüst açıklanamadı tabii. İskelet ilk Cro-Magnon İnsanları’ndan birine aitti aslında.)</p>

  <p class="calibre15">İşte Dubois böyle bir ortamda eski insan kemikleri aramaya koyuldu. Kazıları kendisi yapmıyor, Hollanda otoritelerinden ödünç aldığı elli mahkûm kullanıyordu. Sumatra’da bir yıl çalıştıktan sonra Cava’ya geçtiler. 1891’de Cava’da, günümüzde Trinil kafatası başlığı diye anılan eski bir kemik parçası buldular. Dubois’nın kazı bölgelerine nadiren teşrif ettiği dikkate alınırsa, bu keşfi emrindeki ekibe mal etmek daha doğru olur. Bulunan kemik, kafatasının yalnızca küçük bir parçasını oluşturduğu halde, sahibinin belli ki hiç insana benzemeyen yüz hatlarına, ama herhangi bir maymununkinden daha büyük bir beyne sahip olduğunu gösteriyordu. Dubois ona (sonradan teknik sebeplerden ötürü <span class="calibre18">Pithecanthropus erectus</span> olarak değiştirilen) <span class="calibre18">Anthropithecus erectus</span> adını verdi ve onun maymunlarla insanlar arasındaki eksik halka olduğunu açıkladı. Kemik çabucak “Cava insanı” olarak benimsendi. Bugün onu <span class="calibre18">Homo erectus</span> diye tanıyoruz.</p>

  <p class="calibre15">Ertesi sene Dubois’nın işçileri, şaşırtıcı derecede modem görünen, neredeyse eksiksiz bir uyluk kemiği buldular. Aslına bakarsanız birçok antropolog onu <span class="calibre18">hâlâ</span> modem bulur ve Cava Insanı’yla hiç alakası olmadığını düşünür. Bu kemik gerçekten de bir <span class="calibre18">erectus</span> kemiğiyse bile, o zamandan bu yana bulunmuş başka hiçbir <span class="calibre18">erectus</span> kemiğine benzemez. Yine de, Dubois bu uyluk kemiğini <span class="calibre18">Pithecanthropus’un</span> iki ayağı üstünde yürüdüğü sonucuna varmak için kullandı. Ve doğru düşündüğü sonradan ortaya çıktı. Ayrıca, elinde bir parça kafatası ve bir dişten başka hiçbir şey olmadığı halde, iskeletin tamamının bir modelini üretti. Bu model de yine esrarengiz biçimde doğru çıkacaktı.</p>

  <p class="calibre15">Dubois 1895'te, kahramanlar gibi karşılanmayı umarak Avrupa'ya döndü. Ama beklediğinin neredeyse tam tersi bir tepkiyle karşılaştı. Çoğu bilim adamı onun vardığı sonuçlardan da, sonuçlarını sunarken takındığı kibirli tavırdan da hiç hoşlanmamıştı. Kafatası başlığı, diyorlardı, bir ilk insana filan değil, bir maymuna, muhtemelen bir jibona aitti. Dubois, savına destek bulmak umuduyla, 1897'de Strasbourg Üniversitesi’nden Gustav Schwalbe adında saygın bir anatomi uzmanının kafatası başlığını incelemesine izin verdi. Ama Dubois’yı şaşkına çeviren bir gelişmeyle, Schwalbe’nin bu konuda yazdığı monografi Dubois’nın kaleminden çıkmış hiçbir yapıtın kazanmadığı kadar popülarite kazandı. Hemen akabinde gerçekleştirdiği konferanslarda da, sanki kafatasım topraktan kendisi çıkarmış gibi son derece sıcak bir ilgiyle göklere çıkarıldı. Yılgınlığa kapılıp hayatına küsen Dubois, Amsterdam Üniversitesi’nde silik bir jeoloji profesörü olarak kabuğuna çekildi ve sonraki yirmi yıl süresince kıymetli fosillerini bir daha hiç kimsenin incelemesine izin vermedi. 1940’ta ölene kadar mutsuz yaşadı.</p>

  <p class="calibre15">Bu arada, yarım dünya ötede, Johannesburg’daki Witwatersrand Üniversitesi’nin Avustralya doğumlu anatomi bölüm başkanı Raymond Dart’a, 1924 sonlarında küçük ama eksiksiz bir kafatası gönderildi. Kafatası, tozlu topraklı Taung bölgesinden, Kalahari Çölü kıyısındaki bir kireçtaşı ocağından çıkarılmıştı. Bir çocuğa ait olan bu kafatasının, hiç zarar görmemiş bir yüzü, bir alt çenesi ve endocast diye adlandırılan doğal bir beyin kalıbı vardı. Dart, Taung kafatasının Dubois’nın Cava insanı gibi <span class="calibre18">Homo erectus’a</span> değil, daha eski, daha maymunumsu bir yaratığa ait olduğunu bir bakışta anladı. Yaşını iki milyon yıl olarak belirledi ve ona <span class="calibre18">Australopithecus afriçanus</span> (“Afrika’nın güneyli maymun adamı”) adını verdi. Dart, <span class="calibre18">Nature'a</span> verdiği demeçte Taung kalıntılarını “şaşılası ölçüde insani” diye nitelendirdi ve buluntuyu yerleştirmek için <span class="calibre18">Homo simiadae</span> (“insan maymunlar”) diye adlandırılacak yepyeni bir familyaya ihtiyaç hasıl olduğunu ileri sürdü.</p>

  <p class="calibre15">Otoritelerin Dart’a verdikleri tepki Dubois’ya verdiklerinden bile sert oldu. Dart’ın kuramıyla ilgili her şey, hatta Dart’la ilgili her şey onlan sinirlendiriyordu. Avrupa’daki daha kıdemli uzmanların yardımına başvurmak varken analizi kendisi üstlenerek, acınacak derecede küstah olduğunu kanıtlamıştı bir kere. Yunanca ve Latince kökleri birleştirerek kafatasına <span class="calibre18">Australopithecus</span> adını vermesi bile, bilimsel uygulamalardaki cehaletini ortaya koyuyordu. Hepsi bir yana, vardığı sonuçlarla geleneksel ilme saygısızlık ediyordu. insanlarla maymunların en az 15 milyon yıl önce Asya’da birbirlerinden ayrılmış oldukları konusunda herkes hemfikirdi. Şayet insanlık Afrika’dan doğduysa, bizler de <span class="calibre18">Negroid</span><a href="#ack57" id="dip57"><sup>57</sup></a>mi oluyorduk yani, Tanrı aşkına? Bugün birinin çıkıp insanların atalarına ait kemikleri sözgelimi Missouri’de bulduğunu ilan etmesiyle birdi bu. Bilinenlerle uyuşmuyordu.</p>

  <p class="calibre15">Dart’ın dikkate değer yegâne destekçisi, iskoçya doğumlu hekim ve paleontolog Robert Broom’du. Broom’un son derecede parlak bir zekâsı ve alışılagelmişin dışında, renkli bir kişiliği vardı. Hava sıcakken, ki genellikle öyleydi, saha araştırmasını çırılçıplak yapmak mesela, Broom’un âdetindendi. Aynca yoksul ve uysal hastalan üzerinde şüpheli anatomik deneyler yapmasıyla da tanınırdı. Hastalar ölünce, ki çoğunlukla ölürlerdi, cesetlerini sonradan çıkarıp inceleyebilmek için onlan bazen arka bahçesine gömdüğü olurdu.</p>

  <p class="calibre15">Broom başarılı bir paleontologtu ve Güney Afrika’da yaşadığı için Taung kafatasım ilk elden inceleyebilmişti. Buluntunun Dart’ın düşündüğü kadar önemli olduğunu derhal anlayıp Dart’ı kuvvetle savundu, ama ne fayda. Sonraki elli yıl boyunca Taung Çocuğu’nun bir maymun olduğu ve başkaca hiçbir şey olmadığı görüşü geniş çapta kabul gördü. Çoğu ders kitabında bahsi bile geçmedi. Dart bir monografi hazırlamak için beş sene uğraştı, fakat kimseyi onu yayınlamaya razı edemedi. Sonunda monografisini yayınlatma sevdasından tamamen vazgeçti. (Ama fosil avlamaya devam etti.) Bugün antropolojinin en kıymetli hazinelerinden biri sayılan kafatası, yıllarca bir meslektaşın masasında kâğıt ağırlığı olarak durdu.</p>

  <p class="calibre15">Dart’ın 1924’te keşfini açıkladığı sıralar, bilinen yalnızca dört eski insansı kategorisi vardı: <span class="calibre18">Homo heidelbergensis, Homo rhodesiensis,</span> Neandertal’ler ve Dubois’nın Cava insanı. Ama bu durum adamakıllı değişmek üzereydi.</p>

  <p class="calibre15">Önce, Çin’de, Davidson Black adında yetenekli bir Kanadalı amatör, Dragon Bone Hill (Ejderha Kemiği Tepesi) denilen yerde kemik aramaya koyuldu. Buranın kemik avcıları arasında yöresel bir şöhreti vardı. Ne yazık ki Çinliler kemikleri incelenmek üzere ayırıp saklayacaklarına, ilaç yapımında kullanılmak üzere öğütürlerdi. Kaç tane paha biçilmez <span class="calibre18">Homo erectus</span> kemiğinin Çinlilere mahsus bir çeşit sodyum bikarbonata dönüştüğünü Tanrı bilir. Black oraya varana kadar, arazi iyice soyulup soğana çevrilmişti, ama Black yine de tek bir fosilleşmiş azıdişi bulmayı başardı ve sırf buna dayanarak, çok geçmeden Pekin insanı diye anılmaya başlanacak olan <span class="calibre18">Sinanthropus pekinensis'm</span> keşfini cümle âleme ilan etti.</p>

  <p class="calibre15">Black’in teşvikiyle daha kararlı kazılar gerçekleştirildi ve daha pek çok kemik bulundu. Ne yazık ki hepsi de 1941’de Japonların Pearl Harbor’a saldırmalarını izleyen gün kayıplara karışacaktı: ABD Deniz Piyadeleri’ne bağlı bir grup asker, kemikleri (ve kendilerini) ülkeden kaçırmaya çalışırken Japonlar tarafından yakalanıp tutsak edildiler. Sandıklarda kemikten başka bir şey olmadığını gören Japon askerleri hepsini yol kenarında bırakıp gittiler. Onları bir daha ne gören oldu, ne de duyan.</p>

  <p class="calibre15">Bu arada, yine Dubois’nın eski mıntıkası Cava’da, Ralph von Koenigswald liderliğindeki bir ekip, bir ilk insan topluluğu daha bulmuştu. Kemikler Ngandong’daki Solo Irmağı’nda keşfedildiğinden, bu topluluk Solo insanları olarak tanınacaktı. Farkına çok geç varılan bir taktik hatası yapılmasaydı, Koenigswald’ın buluntusu daha da etkileyici olabilirdi: Koenigswald yerlilere bulacakları her bir parça insansı kemiği için on sent ödeyeceğini söylemiş, ama yerlilerin gelirlerini çoğaltmak için iri parçaları kırıp küçük parçalara bölmekte olduklarım dehşetle fark ettiğinde iş işten geçmişti.</p>

  <p class="calibre15">İzleyen yıllarda başka kemikler bulunup tanımlandıkça, listeye daha bir sürü yeni isim eklendi: <span class="calibre18">Homo aurignacensis, Australopithecus transvaalensis, Paranthropus crassidens, Zinjanthropus boisei</span> ve daha neler neler. Bunların hemen hepsi yeni bir tür adının yam sıra yeni bir cins adı da içeriyordu. 1950’lere gelindiğinde, isimlendirilen insansı tiplerinin sayısı yüzü rahat aşmıştı. Sanki bu karmaşanın üstüne tuz biber ekmek istercesine, paleontologlar sınıflandırmaları ayıklar, yeniden düzenler ve hakkında hırgür ederlerken, belli bazı formlar bir sürü farklı isimle anılır oldu. Solo insanları mesela, aynı zamanda <span class="calibre18">Homo soloensis, Homo primigenius asiaticus, Homo neanderthalensis soloensis, Homo sapiens soloensis, Homo erectus erectus</span> ve son olarak, yalnızca <span class="calibre18">Homo erectus</span> olarak tanınıyordu.</p>

  <p class="calibre15">Duruma çekidüzen vermek amacıyla, 1960’ta Chicago Üniversitesi’nden F. Clark Howell, önceki onyılda bu konuda fikir beyan etmiş olan Emst Mayr’ın ve diğerlerinin izinden giderek, cins sayısını ikiye indirip <span class="calibre18">Australopithecus</span> ve <span class="calibre18">Homo</span> ile sınırlamayı ve türlerden birçoğunu ayıklamayı önerdi. Böylece Cava insanı da Pekin insanı da <span class="calibre18">Homo erectus</span> diye adlandırıldı. Bu sayede bir süreliğine insansılar<a id="footnote2"></a><sup class="calibre21"><a href="#bookmark6">2</a></sup> dünyasına düzen hâkim oldu. Ama uzun sürmeyecekti.</p>

  <p class="calibre15">Nispeten sakin geçen yaklaşık on yıl sonunda, paleoantropoloji (eski insanlar bilimi) verimli keşiflerle dolu bir diğer hareketli döneme girdi ve bu dönem hâlâ aynı yoğunlukla devam ediyor. 1960’lar, kimilerince maymunlarla insanlar arasındaki eksik halka olarak görülen, ama kimilerince de ayrı bir tür bile olmadığı düşünülen <span class="calibre18">Homo habilis’i</span> üretti. Sonra (başka birçoklarının yanı sıra) <span class="calibre18">Homo ergaster, Homo louisleakeyi, Homo rudolfensis, Homo microcranus, Homo antecessor</span> ve ayrıca, <span class="calibre18">A. afarensis, A. praegens, A. ramidus, A. walkeri, A. anamensis</span> gibi sürüyle <span class="calibre18">Australopithecus</span> geldi. Bugün literatürde adı geçen yirmi kadar insansı tipi var. Ne yazık ki, iki uzmanın aynı yirmi insansıyı tanıdığına neredeyse hiç rastlanmıyor.</p>

  <p class="calibre15">Kimileri 1960’ta Howell tarafından önerildiği gibi iki cins insansı gözlemlemeye devam ediyor, ama kimileri de <span class="calibre18">Australopithecus'lardan</span> bazılarını <span class="calibre18">Paranthropus</span> adı verilen ayrı bir cinse yerleştiriyor. Bu üç cinse <span class="calibre18">Ardipithecus</span> denen daha eski bir grup ekleyenler de var. Kimileri <span class="calibre18">praegen</span> ’leri <span class="calibre18">Australopithecus’a,</span> kimileriyse <span class="calibre18">Homo antiquus</span> denilen yeni bir sınıfa sokuyor, ama çoğunluk <span class="calibre18">praegen'leri</span> ayrı bir tür olarak bile tanımıyor. Bu konuları hükme bağlayan merkezi bir otorite yok. Bir isim ancak genel mutabakat sağlandığı takdirde kabul görüyor, o da pek sağlanamıyor zaten.</p>

  <p class="calibre15">Sorunun büyük bölümü, paradoksal görünse de kanıt kıtlığından kaynaklanıyor. Dünya dünya olalı beri, üzerinde birkaç milyar insan (ya da insanımsı) varlık yaşamış ve bu varlıkların her biri genel insan soyuna biraz genetik değişkenlik katmış. Oysa insanın tarihöncesi hakkında anlayabildiklerimizin tamamı, bu birkaç milyar varlıktan belki en fazla beş bin tanesinin çoğunlukla un ufak olmuş kalıntılarına dayanıyor. New York’taki Amerikan Doğa Tarihi Müzesi’nin sakallı ve cana yakın antropoloji küratörü lan Tattersall, “Hepsini birbirine katmaktan korkmasaydınız, elimizdeki kalıntıların tamamını bir pikap kamyonetin arkasına sığdırabilirdiniz,” diye yanıtladı beni, insansı ve ilk insan kemiklerinin dünyadaki toplam arşiv boyutunu sorduğum zaman.</p>

  <p class="calibre15">Kemikler zamana ve mekâna eşit olarak dağılmış olsaydı, bu kıtlık çok da büyük sorun yaratmazdı, ama elbette böyle bir eşit dağılım söz konusu değil. Rasgele çıkıyorlar meydana, çoğu zaman kıvrandıra kıvrandıra. <span class="calibre18">Homo erectus</span> bir milyon yıldan epeyce uzun bir süre yeryüzünde yürüdü ve Avrupa’nın Atlantik kıyısından Çin’in Pasifik kıyısına kadar pek çok yeri kendine yurt edindi. Gelgelelim varlığını kanıtlayabildiğimiz her <span class="calibre18">Homo erectus</span> bireyini yaşama geri döndürebilseydiniz, hepsi bir okul otobüsünü doldurmazdı. <span class="calibre18">Homo habilis</span>’ten artakalanlar daha da az: yalnızca iki eksik iskelet ve birbirinden ayrı birtakım kol ve bacak kemikleri. Bizimkisi kadar kısa ömürlü bir uygarlığın fosil kayıtlarında hiç iz bırakmayacağına kesin gözüyle bakılabilir.</p>

  <p class="calibre15">Avrupa’dan örneklerle açıklıyor Tattersall: “Gürcistan’da yaklaşık 1,7 milyon yıl öncesine tarihlendirilmiş insansı kafatasları var, ama bu tarihe en yakın olan ve kıtanın öbür ucundaki ispanya’da bulunan kalıntılar 800.000 yıl öncesine ait. Yani neredeyse bir milyon yıllık bir gedik var arada. Almanya’da bulunan bir <span class="calibre18">Homo heidelbergensis’i</span> tarihlendirdiğinizdeyse 300.000 yıllık bir diğer gediğiniz daha oluyor. Üstelik bu buluntulardan hiçbirinin bir diğerine çok benzediği de söylenemez.” Gülümsedi. “Bütün türlerin tarihlerini işte böyle bölük pörçük parçalardan çıkarmaya çalışıyoruz. iğneyle kuyu kazmak gibi bir şey bu. Birçok eski tür arasındaki ilişkiler hakkında aslında çok az fikrimiz var. Hangileri sonunda bize evrimleşti ve hangileri evrimin çıkmazları olarak kaldı? Bazıları muhtemelen ayrı türler olarak görülmeyi bile hak etmiyor.”</p>

  <p class="calibre15">Her yeni buluntuyu böylesine beklenmedik ve diğerlerinden böylesine farklı kılan, kayıtların bölük pörçüklüğüdür. Tarihsel kayıtlara düzenli aralıklarla dağılmış on binlerce iskeletimiz olsaydı, farklılık dereceleri hissedilir oranda azalırdı. Yeni türler fosil kayıtlarının ima ettiği gibi bir anda ortaya çıkmaz, var olan diğer türlerden zamanla evrimleşir. Geçmişteki bir farklılaşma noktasına ne kadar yaklaşırsanız, benzerlikler o kadar yakınlaşır, dolayısıyla bir Geç <span class="calibre18">Homo erectus’u</span> bir Erken <span class="calibre18">Homo sapiens'ten</span> ayırt etmek giderek zorlaşır, hatta bazen imkânsızlaşır, çünkü her birinin ikisi birden ya da hiçbiri olması muhtemeldir. Bölük pörçük kalıntılara dayanarak bir buluntuyu tanımlamak gerektiğinde de benzeri uzlaşmazlıklar gündeme gelebilir: eldeki kemiğin dişi bir <span class="calibre18">Australopithecus boisei’yi</span> mi, yoksa erkek bir <span class="calibre18">Homo habilis'i</span> mi temsil ettiğine karar vermek gerektiğinde mesela.</p>

  <p class="calibre15">Doğruluğundan emin olunabilecek veriler bu kadar azken, bilim adamları yakın çevrede bulunmuş başka objeleri temel alan varsayımlar üretmeye çoğunlukla mecbur kalırlar ve bunlar da cesur tahminler olmaktan öteye gitmeyebilir. Alan Walker’la Pat Shipman’ın muzipçe gözlemledikleri gibi, araç gereç keşfini çevrede en çok rastlanan yaratık türleriyle ilişkilendirmeye kalksanız, ilk el aletlerinin çoğunlukla antiloplarca yapılmış olduğu sonucuna varmak zorunda kalırsınız. Bu karmaşanın belki de en iyi örneği, <span class="calibre18">Homo habilis'i</span> oluşturan bölük pörçük çelişki yumağıdır. En basit ifadeyle, <span class="calibre18">habilis</span> kemikleri hiçbir şey ifade etmez. Sıraya sokulduklarında erkeklerin ve dişilerin farklı hızlarla ve farklı istikametlerde evrimleştiğini gösterirler: Erkeklerin zamanla maymuna benzerlikleri azalıp, insana benzerlikleri artmış, aynı dönemde yaşamış dişilerse insanlıktan giderek uzaklaşıp maymuna benzemişlerdir. Bazı otoriteler habi/is’in geçerli bir kategori oluşturduğuna bile inanmaz. Tattersall ve meslektaşı Jeffrey Schwartz onu “çöp sepeti tür” diye yabana atarak, alakasız fosillerin “rahatça içine süpürülebileceği” bir çöp sepeti olarak görür. <span class="calibre18">Habilis'i</span> bağımsız bir tür olarak görenler bile onun bizimle aynı cinsten mi geldiği, yoksa asla dikiş tutturamamış bir yan dal mı olduğu konusunda anlaşamazlar.</p>

  <p class="calibre15">Sonuncu ama belki de en önemlisi, insan doğasının bu karmaşada rol oynamasıdır. Bilim adanılan, buluntuları kendi saygınlık düzeylerini azami derecede yükseltecek biçimde yorumlamaya doğal olarak eğilimlidir. Eski bazı kemikler bulduğunu, ama bu konuda çok da heyecanlanmaya hacet olmadığını ilan eden bir paleontologa nadiren rastlanır. Ya da John Reader’ın <span class="calibre18">Missing Links</span> (Eksik Halkalar) adlı kitapta yeterince vurgulamadan gözlemlediği gibi: “Yeni kanıtlara dair ilk yorumların çoğu zaman bulucusunun önyargılarını doğrular nitelikte olması fevkalade ilginçtir.”</p>

  <p class="calibre15">Bütün bunlar tartışmaya fazlasıyla açıktır elbette ve tartışmayı da kimse paleoantropologlardan çok sevemez. “Bütün bilimsel disiplinler arasında belki de en ego tatmin edici olanı paleoantropolojidir,” diyor, kısa süre önce yayımlanan <span class="calibre18">Java Man</span> (Cava İnsanı) adlı kitabın yazarları. Aynı kitapta başkalarının yetersizliklerine upuzun pasajlarla ve harikulade bilinçsizce saldırılmış olması dikkat çekicidir. Üstelik bu saldırıların baş hedefi, yazarların eski çalışma arkadaşı Donald Johanson olmuştur. İşte küçük bir örnek:</p>

  <p class="calibre15"><i>Enstitüde birlikte çalıştığımız günlerde, [Johanson] saldırganlığıyla talihsiz ama haklı bir nam salmıştı. Hiç beklenmedik anlarda sesini yükselterek kişisel hakaretlerle insanlara sataşır, bazen bu sataşmalara etrafa kitap atmak ya da eline geçirebildiği başka ne varsa fırlatmak gibi davranışlar da eşlik ederdi.</i></p>

  <p class="calibre15">İnsanın tarihöncesi hakkında, bir tarihöncemizin muhakkak var olduğu gerçeği dışında, bir yerlerde birilerinin itirazıyla karşılaşmadan söylenebilecek çok az şey var. Bunu aklımızda tutarak özetlersek, kim olduğumuz ve nereden geldiğimiz hakkında bildiğimizi sandığımız tek şey kabaca şundan ibarettir:</p>

  <p class="calibre15">Organizmalar olarak tarihimizin ilk yüzde 99,99999’u süresince, şempanzelerle aynı soyu paylaştık. Şempanzelerin tarihöncesi hakkında bilinenler yok denecek kadar azdır, ama onlar o zaman neydiyseler, bizler de oyduk. Derken, yaklaşık yedi milyon yıl önce çok önemli bir şey oldu. Afrika’nın tropik ormanlarında yeni bir canlı topluluğu ortaya çıkıp, açık savanlarda dolanmaya başladı.</p>

  <p class="calibre15">Bunlar <span class="calibre18">Australopithecus'lardı</span> ve sonraki beş milyon yıl boyunca dünyanın dominant insansı türleri olacaklardı. <span class="calibre18">(Austral</span> “güneyli” anlamındaki Latince sözcükten gelir. Yani bu terimdeki <span class="calibre18">austral'm.</span> Avustralya ile hiç alakası yoktur.) <span class="calibre18">Australopithecus'larm</span> birkaç çeşidi vardı: Bazıları Raymond Dart’ın Taung Çocuğu gibi zayıf ve ince yapılı, bazıları daha gürbüz ve iriyarıydı, ama hepsi de iki ayak üstünde yürüyebiliyordu. Bu türlerden bazıları bir milyon yılı hayli aşkın bir süre soylarını devam ettirirken, bazıları daha mütevazı birkaç bin yıl yaşayabildiler. Ama aralarından en başarısızlarının bile bizim şimdiye dek başarabildiğimizin birkaç misli uzunlukta tarihleri olduğunu aklımızdan çıkarmamakta yarar var.</p>

  <p class="calibre15">Dünyanın en meşhur insansı kalıntıları, 1974’te Donald Johanson liderliğindeki bir ekip tarafından Etiyopya’daki Hadar’da bulunan 3,18 milyon yıllık bir <span class="calibre18">Australopithecus'a</span> ait olanlardır. Resmi adı A.L. (“Afar Locality”<a id="footnote3"></a><sup class="calibre21"><a href="#bookmark7">3</a></sup>) 288-1 olan bu iskelet, herkesçe Lucy olarak tanınıp benimsendi. Bu adın ilham kaynağı, Beatles’ın “Lucy in the Sky with Diamonds” adlı şarkısıydı. Johanson, Lucy’nin öneminden hiç şüphe etmemiş, “O bizim en yaşlı atamızdır, maymunla insan arasındaki eksik halkadır,” demişti.</p>

  <p class="calibre15">Lucy ufacık tefecik bir şeydi: Yalnızca bir metre boyundaydı. Yürüyebiliyordu, ama bunu ne kadar iyi yaptığı ayrı bir tartışma konusudur. Besbelli iyi bir tırmanıcıydı da. Bundan ötesi bilinmiyor. Kafatasının neredeyse tamamı kayıptı, dolayısıyla beyninin boyutu hakkında kesin olarak söylenebilecek çok az şey vardı. Gerçi kafasından kopmuş parçalar beyninin küçük olduğunu düşündürüyordu. Çoğu kitapta, Lucy’nin iskeletinin yüzde 40 oranında eksiksiz olduğu söylenir, ama bu oranı yüzde 50’ye çekenler de vardır. Amerikan Doğa Tarihi Müzesi tarafından hazırlanan bir kitapta, Lucy’nin üçte ikisinin eksiksiz olduğu yazar. Hatta BBC’nin <span class="calibre18">Ape Man</span> (Maymun Adam) adlı televizyon dizisinde, bal gibi eksik olduğu açık açık gösterildiği halde, onun “eksiksiz bir iskelet” olduğu söylenmiştir.</p>

  <p class="calibre15">İnsan vücudunda 206 kemik vardır, ama bunlardan birçoğu birbirine eştir. Eğer bir örneğin sol kalça kemiği elinizdeyse, boyutlarını bilmek için sağ eşine ihtiyacınız yoktur. Bütün gereksiz kemikleri çıkarırsanız, geriye toplam 120 kemik kalır, yani yan-iskelet denilen şey. Bu oldukça elverişli standarda göre bile, hatta en ufak kırıntıyı tam bir kemik saysanız dahi, Lucy bir yan-iskeletin ancak yüzde 28’ini (ve bir tam-iskeletin yalnızca yaklaşık yüzde 20’sini) oluşturuyordu.</p>

  <p class="calibre15"><span class="calibre18">The Wisdom of The Bones</span> (Kemiklerin Hikmeti) adlı yapıtında naklettiği üzere, Alan Walker bir gün Johanson’a yüzde 40 gibi bir oranı nasıl hesapladığını sorar. Johanson onu neşeyle yanıtlayarak, el ve ayaklardaki 106 kemiği hesaba katmadığını söyler. Bunlar vücuttaki toplam kemik sayısının yarısından fazladır. Üstelik, Lucy’nin en tanımlayıcı özelliğinin değişim halindeki bir dünyayla başa çıkabilmek için el ve ayaklarını kullanması olduğu düşünülürse, oldukça önemli bir yarıdır bu. Her halükarda,.Lucy hakkında bilinenler genellikle zannedilenden azdır. Onun bir dişi olduğu bile aslında bilinmemektedir. Cinsiyeti yalnızca minikliğinden yola çıkılarak tahmin edilmiştir.</p>

  <p class="calibre15">Lucy’nin keşfinden iki sene sonra Tanzanya’daki Laetoli bölgesinde, aynı familyaya ait olduğu düşünülen iki insansı tarafından bırakılmış ayak izleri Mary Leakey tarafından bulundu. İzler, volkanik bir patlama ertesinde çamurlu küllerin üzerinde yürüyen iki <span class="calibre18">Australopithecus'a</span> aitti. Küller sonradan sertleşerek, ayak izlerini 23 metreden uzun bir mesafe boyunca muhafaza etmişti.</p>

  <p class="calibre15">New York’taki Amerikan Doğa Tarihi Müzesi’nde, bu iki <span class="calibre18">Australopithecus'un</span> küllerin üzerinden geçiş anını temsil eden bir diorama<a id="footnote4"></a><sup class="calibre21"><a href="#bookmark8">4</a></sup> vardır. Diorama, Eski Afrika düzlüklerinde yan yana yürüyen gerçek boyutlarda bir erkekle bir dişiyi canlandırır. Bunlar tüylü ve şempanzelere benzer boyutta yaratıklardır, ama insanımsı bir halleri ve yürüyüş tarzları vardır. Görüntünün en çarpıcı yanı, erkeğin sol kolunu koruyucu bir tavırla dişinin omzuna dolamış olmasıdır. Yakın bağlılığı düşündüren müşfik ve etkileyici bir harekettir bu.</p>

  <p class="calibre15">Tablo o kadar inandırıcıdır ki, ayak izlerinin üstündeki hemen her şeyin hayal ürünü olduğunu unutuvermek kolaydır. Tüylülük derecesi, ağız burun yapısı (mesela burunlarının insan bumu mu, yoksa şempanze bumu mu olduğu), yüz ifadeleri, ten rengi, dişinin meme boyutu ve şekli gibi, iki figürün dış görünümlerine ilişkin hemen her özellik mecburen varsayımlara dayanılarak belirlenmiştir. ikisinin bir çift olduğunu bile söyleyemeyiz. Dişi figür bir çocuk da olabilir aslında. Onların <span class="calibre18">Australopithecus</span> olduklarından da emin olamayız. <span class="calibre18">Australopithecus</span> oldukları varsayılmıştır, çünkü bilinen başka hiçbir aday yoktur.</p>

  <p class="calibre15">Dioramanın yapımı sırasında dişi figür boyuna devrilip durduğu için çiftin bu poza sokulduğu söylenmişti bana, ama lan Tattersall gülerek bu açıklamayı reddediyor. “Erkeğin kolunu dişinin omzuna dolayıp dolamadığını elbette bilemeyiz, ama yan yana ve birbirlerine hayli sokularak, dokunacak kadar yakın yürümekte olduklarını adım ölçümlerinden çıkarabiliyoruz. Orası epey korunaksız bir bölgeydi, dolayısıyla muhtemelen kendilerini tedirgin hissediyorlardı. İşte bu yüzden yüzlerine hafif bir endişe ifadesi vermeye çalıştık.”</p>

  <p class="calibre15">Figürleri yeniden oluştururken altına girdikleri büyük sorumluluğun onu rahatsız edip etmediğini sordum. “Canlandırmalarda bu sorunla her zaman karşılaşılır,” diye hak verdi hemen. “Neandertal’lerin kaşları olup olmadığı gibi ufak ayrıntılara karar vermenin ne çok tartışma kaldırabileceğine inanamazsınız. Laetoli figürleri için de aynı şey geçerliydi. Onların dış görünüşlerine ilişkin ayrıntıları bilmemiz imkânsız, ama boyut ve duruşlarını aktarmak ve olası görünümleri hakkında mantıklı birtakım varsayımlarda bulunmak elimizde. Bu dioramayı yeniden yapacak olsaydım, sanırım onları birazcık daha maymunumsu ve daha az insani yapardım. Bu yaratıklar insan değildi. İkiayaklı maymunlardı onlar.”</p>

  <p class="calibre15">Çok yakın zaman öncesine kadar Lucy’den ve Laetoli yaratıklarından türemiş olduğumuz varsayılıyordu, ama artık birçok otorite bu konuda o kadar emin değil. Belli bazı fiziksel özellikler (dişler mesela) aramızda bir bağlantı olabileceğini düşündürse de, <span class="calibre18">Australopithecus</span> anatomisinin diğer parçaları bu konuda şüphe uyandırıyor. Tattersall ile Schwartz, <span class="calibre18">Extinct Humans</span> (Nesli Tükenmiş İnsanlar) adlı kitaplarında, insan kalça kemiğinin üst kısmının maymunlarınkine çok benzediğine ama <span class="calibre18">Australopithecus’larmkine</span> benzemediğine dikkat çekerler. Dolayısıyla eğer Lucy maymunlarla modern insanlar arasındaki dolambaçsız bir soyun üyesiyse, demek oluyor ki biz de bir milyon yıl kadar bir süre için <span class="calibre18">Australopithecus</span> kalça kemiğini kullanmış, sonra da gelişimimizin bir sonraki safhasına geçerken maymun kalça kemiğine geri dönmüş olmalıyız. <span class="calibre18">Extinct Humans'ın</span> yazarları, Lucy’nin atamız olmadığına inanmakla kalmaz, onun iyi yürüyebildiğini bile reddederler.</p>

  <p class="calibre15">“Lucy’nin ve soydaşlarının, hareket kabiliyeti açısından modern insanlarla alakası yoktu,” diye diretir Tattersall. “Bu insansılar ancak ağaçlı habitatlar arasında gidip gelmek zorunda kaldıkları zaman gayri ihtiyari olarak iki ayak üzerinde yürüyorlardı, bunu yapmaya onları kendi anatomileri ‘zorluyordu’.” Johanson bunu kabul etmez. “Lucy’nin kalçaları ve leğen kemiğinin adale düzeni,” diye yazmıştır, “ağaçlara tırmanmayı modern insanlar için olduğu kadar Lucy için de zorlaştırırdı.”</p>

  <p class="calibre15">2001 ’de ve 2002’de dört yeni olağandışı örnek daha bulununca işler iyice arapsaçına döndü. Fosil avcılarıyla ünlü Leakey ailesinden Meave Leakey tarafından Kenya'nın Turkana Gölü yakınlarında keşfedilip, <span class="calibre18">Kenyanthropus platyops</span> (“Kenyalı yassı-surat”) diye adlandırılan bir tanesi, Lucy ile aşağı yukarı aynı zamandan kalmaydı. <span class="calibre18">Kenyanthropus platyops’un</span> insanların atası olabileceği, Lucy’ninse başarısız bir yan dal olabileceği ihtimali böylece gündeme gelmiş oldu. Yine 2001 ’de bulunanlar arasında, 5,2 ila 5,8 milyon yıl öncesine tarihlendirilen <span class="calibre18">Ardipithecus ramidus kadabba</span> ve 6 milyon yıllık olduğu düşünüldüğünden, bulunan en yaşlı insansı unvanını kısa süreliğine de olsa elinde bulunduran <span class="calibre18">Orrorin tugenensis</span> de vardı. 2002 yazında, daha önce hiç eski kemiğe rastlanmamış bir bölgede, Çad’ın Djourab Çölü’nde çalışan bir Fransız ekibi, yaklaşık 7 milyon yıllık bir insansıyı gün ışığına çıkarttı ve onu <span class="calibre18">Sahelanthropus tchadensis</span> olarak adlandırdı. (Bazı eleştirmenler onun insan değil, bir erken maymun olduğuna ve dolayısıyla <span class="calibre18">Sahelpithecus</span> diye adlandırılması gerektiğine inanır.) Bunların hepsi de erken yaratıklardı ve oldukça ilkeldiler, ama iki ayak üstünde yürüyorlardı ve bunu yapmaya daha önce zannedildiğinden çok daha erken başlamışlardı.</p>

  <p class="calibre15">Bipedaliznı (iki ayakla yürüme), talepkâr ve riskli bir stratejidir. Leğen kemiğinin yeniden şekillenerek tam bir yük taşıma aracına dönmesini gerektirir. Gereken gücün muhafazası için, doğum kanalı nispeten dar olmak zorundadır. Bunun derhal ortaya çıkan iki önemli neticesi ve uzun vadeli bir diğer neticesi daha vardır. Birincisi, anneye doğum sırasında büyük acı verir ve hem anne için, hem de bebek için ölüm riskini büyük ölçüde artırır. İkincisi, bebeğin kafasının böylesine dar bir aralıktan geçebilmesi için, beyni hâlâ küçükken ve dolayısıyla hâlâ âcizken doğması icap eder. Yani uzun süre bakıma muhtaç olacaktır. Bu da erkekle dişi arasında sağlam bir bağlılığı şart kılar.</p>

  <p class="calibre15">Gezegenin entelektüel efendisiyken bile bu durum yeterince endişe vericidir, ama eğer portakal büyüklüğünde<a id="footnote5"></a><sup class="calibre21"><a href="#bookmark9">5</a></sup> bir beyni olan, küçük, savunmasız bir <span class="calibre18">Australopithecus’sanız,</span> muazzam bir risk altındasınız demektir.</p>

  <p class="calibre15">O halde Lucy ve soydaşları ağaçlardan neden indiler ve ormanlardan neden çıktılar? Belki de başka çareleri yoktu. Panama Kıstağı’mn ağır yükselişi, Pasifik’ten Atlantik’e su akışım keserek, ısıtıcı akıntıları yollarından saptırıp Arktik bölgeden uzaklaştırmış ve böylece kuzey enlemlerinde aşırı derecede ani bir buzul çağının başlamasına yol açmıştı. Afrika’da bu durum iklimde kuraklaşmaya ve serinlemeye yol açarak, zamanla cangılları savanlara çevirmiş olmalı. “Aslında Lucy ve soydaşlarının ormanları terk ettiği söylenemez,” diye yazmıştır John Gribbin, “ormanlar onları terk etti.”</p>

  <p class="calibre15">Ama açık savanlara çıkmanın ilk insansıları daha da korunmasız kıldığı ortada. iki ayağı üzerinde dikilen bir insansı, etrafını daha iyi görebilirdi, ama aynı zamanda daha iyi görülebilirdi de. Günümüzde bile, insanoğlu rüzgâr karşısında gülünecek derecede savunmasızdır. Adını sıralayabileceğiniz hemen her büyük hayvan bizden daha güçlü, daha hızlı ve daha dişlidir. Saldırıyla karşılaştığımızda, modem insanlar olarak yalnızca iki avantajdan yararlanırız: Güçlü bir beynimiz vardır, onu kullanarak stratejiler planlayabiliriz. Bir de karşımızdakinin canını yakacak nesneler fırlatabilmemizi sağlayan ellere sahibiz. Uzaktan zarar verebilecek tek yaratık bizleriz. Onun içindir ki fiziksel açıdan incinebilir olmayı kaldırabiliyoruz.</p>

  <p class="calibre15">Güçlü bir beynin hızlı evrimi için gereken tüm unsurlar tamamlanmış gibiydi, ama görünüşe bakılırsa böyle bir evrim olmadı. Üç milyon yılı aşkın bir süre boyunca, Lucy ve soydaş <span class="calibre18">Australopithecus’lan</span> hemen hiç değişmediler. Beyinleri büyümedi ve en basitinden bile olsa araç kullandıklarını gösteren herhangi bir ize rastlanmadı. Daha da garibi var: Yaklaşık bir milyon yıl boyunca, araç kullanabilen başka erken insansılarla yan yana yaşadıklarını biliyoruz artık. Ama <span class="calibre18">Australopithecus’lar</span> burunlarının&#160;dibindeki bu yararlı teknolojiden hiç yararlanmadılar.</p>

  <p class="calibre15">Öyle anlaşılıyor ki, üç milyon yıl öncesiyle iki milyon yıl öncesi arasında bir noktada, aynı anda Afrika'da yaşayan belki altı tip insansı vardı. Ama neslini sürdürmek bunlardan ancak birine nasip olacaktı: yaklaşık iki milyon yıl önce adeta bir sis perdesinin içinden çıkagelen <span class="calibre18">Homo'ya. Australopithecus’larla Homo</span> arasındaki ilişkinin tam olarak ne olduğunu kimse bilmiyor. Ama bilenen şu ki, bir milyon yılı aşkın bir süre bir arada yaşadıktan sonra, bir milyon küsur yıl önce güçlü güçsüz demeden bütün <span class="calibre18">Australopithecus’lar</span> esrarengiz ve belki de ani bir şekilde yok oldu. Neden ortadan kaybolduklarını kimse bilmiyor. “Belki de,” diye öneriyor Matt Ridley, “onları biz yemişizdir.”</p>

  <p class="calibre15"><span class="calibre18">Homo</span> soyunu, hakkında neredeyse hiçbir şey bilmediğimiz bir yaratık olan <span class="calibre18">Homo habilis’le</span> başlatıp, bizimle, yani “düşünen insan” <span class="calibre18">Homo sapiens'le</span> bitirmek âdettendir. İkisi arasında, hangi görüşlere değer verdiğinize bağlı olarak, başkaca altı <span class="calibre18">Homo</span> türü yer alır: <span class="calibre18">Homo ergaster, Homo neanderthalensis, Homo rudolfensis, Homo heidelbergensis, Homo erectus</span> ve <span class="calibre18">Homo antecessor.</span></p>

  <p class="calibre15">“Becerikli insan” <span class="calibre18">Homo habilis,</span> Louis Leakey ve meslektaşları tarafından 1964’te adlandırıldı ve bu ismi almasının sebebi, en basitinden de olsa alet kullanan ilk insansı olmasıydı. Oldukça ilkel bir yaratıktı ve insandan çok şempanzeye benzerdi. Ama beyninin brüt büyüklüğü Lucy’ninkinden yaklaşık yüzde 50 fazlaydı ve bedenine oranla da az büyük sayılmazdı: Bir bakıma kendi devrinin</p>

  <p class="calibre15">Einstein’ıydı. insansı beyinlerinin iki milyon yıl önce neden aniden büyümeye başladığı hakkında inandırıcı bir sebep gösterilememiştir. Uzunca bir süre için, büyük beyinlerin ikiayaklılıkla doğrudan bağlantılı olduğu, yani ormanlardan dışarı çıkmanın akıllılık sayesinde gelişen ya da akıllılığı teşvik eden yeni, kurnaz stratejileri zorunlu kıldığı varsayıldı. Dolayısıyla, bu kadar çok sayıda ikiayaklı akılsızın birbiri ardına keşfedilmesinden sonra, aralarında belirgin hiçbir bağlantının bulunmadığını anlamak biraz şaşkınlık yarattı.</p>

  <p class="calibre15">“Bildiğimiz kadarıyla, insan beyinlerinin neden büyüdüğünü açıklayan hiçbir zorlayıcı sebep yok,” diyor Tattersall. Büyük beyinler talepkâr organlardır: Vücut kütlesinin yalnızca yüzde 2’sini oluşturur, ama enerjisinin yüzde 20’sini bir çırpıda tüketirler. Yakıt olarak kullandıkları maddeler konusunda da nispeten seçicidirler. Bir daha ağzınıza hiç yağ koymasanız mesela, beyniniz bundan şikâyetçi olmaz, çünkü yağa zaten elini sürmez. Diğer organlara kazık atmak pahasına, bol bol glikoz ister. Guy Brown’ın belirttiği gibi: “Vücut açgözlü bir beyin tarafından tüketilme tehlikesiyle her an karşı karşıyadır, ama beyni uzun süre aç bırakmayı göze alamaz, çünkü bu çabuk bir ölüme yol açacaktır.” Büyük bir beynin daha fazla gıdaya ihtiyacı vardır ve daha fazla gıda demek, riskleri artırmak demektir.</p>

  <p class="calibre15">Tattersall büyük bir beynin doğuşunun evrimsel bir kazadan ibaret olabileceği görüşünde. Stephen Jay Gould gibi o da yaşam bandını geriye sarıp tekrar oynattığınız takdirde, insansıların ortaya çıkışına çok yakın bir noktadan başlatsanız dahi, modern insanların ya da onlara benzer bir şeyin bugün burada olma ihtimalini “oldukça düşük” buluyor.</p>

  <p class="calibre15">“İnsanlar için kabulü en zor fikirlerden biri de,” diyor, “bizim hiçbir şeyin zirvesi olmadığımızdır. Bugün burada oluşumuzun kaçınılmaz olan hiçbir yanı yoktur. Evrimi neticede bizi üretmek üzere programlanmış bir süreç olarak düşünmeye eğilimli olmamız, kısmen insanlık kibrimizden kaynaklanır. 1970’lere kadar antrolopologlar bile böyle düşünmeye eğilimliydi.” Hatta, 1991 kadar yakın bir tarihte, C. Loring Brace’in <span class="calibre18">The Stages of Evolution</span> (Evrimin Evreleri) adlı popüler ders kitabı aynı istikamette bir görüşe inatla bağlı kalarak, evrimin tek bir çıkmazı olduğunu, onun da gürbüz <span class="calibre18">Australopithecus'lar</span> olduğunu onaylıyordu. Başka her şey dizginsiz bir ilerlemeyi temsil ediyordu: Her insansı türü, gelişim bayrağını bir yere kadar taşıdıktan sonra daha genç ve taze bir koşucuya teslim etmişti. Oysa şimdi, bu erken formlardan birçoğunun hiçbir yere ulaşmayan tali yollar izlediğine kesin gözüyle bakılıyor.</p>

  <p class="calibre15">Ne şanslıyız ki, içlerinden biri doğru yolu bulmayı başardı: Alet kullanan bir gruptu bu. Adeta gökten zembille inmiş ve hakkında çok tartışılan gizemli <span class="calibre18">Homo habilis’le</span> çakışmıştı. Bu yaratık <span class="calibre18">Homo erectus'tu,</span> Eugene Dubois tarafından 1891’de Cava’da keşfedilen tür. Hangi kaynağa başvurduğunuza bağlı olarak, yaklaşık 1,8 milyon yıl öncesinden belki yirmi bin küsur yıl öncesi gibi yakın bir tarihe kadar varlığını sürdürdü.</p>

  <p class="calibre15"><span class="calibre18">Java Man</span>’in yazarlarına göre, <span class="calibre18">Homo erectus</span> bir ayrım noktasıdır: Ondan evvelki bütün insansılar maymuna benziyordu; sonrakilerin hepsi insana benzedi. <span class="calibre18">Homo erectus,</span> avlanan, ateş yakan, kompleks aletler icat eden, kamp kuran, zayıf ve güçsüzlere kol kanat geren ilk insansı oldu. Geçmişteki her şeyle karşılaştırıldığında, <span class="calibre18">Homo erectus</span> davranışsal açıdan olduğukadar fiziksel açıdan da aşın insandı. Üyelerinin uzun kollan ve bacakları vardı, çok güçlüydüler (modern insanlardan çok daha güçlü). Büyük alanlara başarıyla yayılmak için gereken azme ve zekâya sahiptiler. <span class="calibre18">Homo erectus’un</span> gücü, çevikliği ve yetenekleri diğer insansıları dehşete düşürmüş olsa gerek.</p>

  <p class="calibre15"><span class="calibre18">Erectus,</span> Penn Eyalet Üniversitesi’nden Alan Walker’a göre, “kendi devrinin <span class="calibre18">Velociraptor’u”<a id="footnote6"></a><sup class="calibre21"><a href="#bookmark10">6</a></sup></span> ve dünyanın başlıca hâkimlerinden biriydi. Bir <span class="calibre18">erectus’un</span> gözlerine bakacak olsaydınız, onu ilk bakışta insani bulabilirdiniz, ama “onunla iletişim kuramazdınız. Siz onun avı olurdunuz.” Walker’a göre, yetişkin bir insanın vücuduna ve bir bebeğin beynine sahipti.</p>

  <p class="calibre15"><span class="calibre18">Erectus</span> neredeyse bir asırdır bilindiği halde, onu tanımanın farklı yerlerden çıkarılmış bölük pörçük kemik parçalarını incelemekten başka yolu yoktu. Üstelik bu kemikler tam bir iskelet oluşturması beklenemeyecek kadar az sayıdaydı. Dolayısıyla, 1980’lerde Afrika’da olağanüstü bir keşif yapılana dek, bir öncü tür olarak modern insanlar için taşıdığı ya da en azından taşıyabileceği önem layıkıyla takdir edilmedi. Kenya’daki ücra Turkana Gölü (eski adıyla Rudolf Gölü) vadisi, günümüzde insan kalıntıları açısından dünyanın en verimli bölgelerinden biridir. Ama 1980’lerde Richard Leakey tarafından nihayet keşfedilene dek kimsenin aklına oraya bakmak gelmemişti. Uçağı rotasından sapıp vadi üzerinden geçmek zorunda kalmasaydı, oranın zannedildiğinden daha vaatkâr olabileceğini Leakey de fark edemeyecekti. Bölgeye bir araştırma ekibi gönderildi, ama başlangıçta hiçbir şey bulunamadı. Derken bir akşamüstü, Leakey’nin en meşhur fosil avcısı Kamoya Kimeu, gölden epey uzak bir tepede küçük bir parça kaş kemeri buldu. Böyle bir bölgenin fosil açısından verimli olmasına pek ihtimal yoktu, ama yine de Kimeu’nun içgüdülerine saygı göstererek kazıya başladılar ve neredeyse eksiksiz bir <span class="calibre18">Homo erectus</span> iskeleti bulunca hayretler içinde kaldılar. 1,54 milyon yıl önce ölmüş, dokuz ila on iki yaşlarında bir erkek çocuğuydu bu. İskeletin “bütünüyle modern bir vücut yapısı vardı,” diyor Tattersall. Emsali görülmemiş cinstendi. Turkana Çocuğu’nun “bizden biri olduğu apaçık ortadaydı.”</p>

  <p class="calibre15">Turkana Gölü’nde yine Kimeu tarafından bulunan bir diğer iskelet, KNM-ER 1808’di: 1,7 milyon yaşında bir kadın. Bilim adamlarına <span class="calibre18">Homo erectus’un</span> zannedildiğinden daha ilginç ve daha kompleks olduğuna dair ilk ipucunu bu iskelet verdi. Kadının kemikleri, Hipervitaminosis A denilen ıstırap verici bir hastalık sonucu deforme olmuştu ve iri kütlelerle kaplıydı. Hipervitaminosis A’ya ancak etobur bir hayvanın karaciğerinin yenmesi yol açabilir. Bu da bize, her şeyden önce, <span class="calibre18">Homo erectus’un</span> et yediğini gösteriyordu. Üstelik, kemiklerindeki kütle miktarı kadının haftalarca, hatta aylarca bu hastalıkla mücadele etmiş olduğuna işaret ediyordu. Demek ki biri ona bakmıştı. İnsansı evriminde şefkatin gün ışığına çıkan ilk göstergesiydi bu.</p>

  <p class="calibre15"><span class="calibre18">Homo erectus'lara</span> ait kafataslarını&#160;bir Broca alanı içerdiği (ya da bazı görüşlere göre, içeriyor olabileceği) de keşfedildi. Broca alanı, beynin ön lopunda bulunan, konuşma yetisiyle alakalı bölgedir. Şempanzelerde böyle bir alan yoktur. Alan Walker, <span class="calibre18">Homo erectus’un</span> konuşmayı mümkün kılacak boyut ve komplekslikte bir omurga kanalına sahip olmadığı ve belki ancak modem şempanzeler kadar iletişim kurabildiği kanısında. Richard Leakey başta olmak üzere diğerleriyse, onun konuşabildiğine emin.</p>

  <p class="calibre15">Görünüşe bakılırsa, <span class="calibre18">Homo erectus</span> bir süreliğine yeryüzündeki yegâne insansı oldu. Eşi görülmemiş derecede cesurdu ve nefes kesici olduğu anlaşılan bir hızla yerkürenin dört bir yanına yayıldı. Fosil kanıtları, harfi harfine bir değerlendirmeyle, türün bazı üyelerinin Cava’ya aşağı yukarı Afrika’yı terk ettikleri sıralar, hatta biraz daha erken ulaştıklarını düşündürüyordu. Bu aykırılıktan cesaret alan bazı bilim adamları yeni bir fikir ortaya attılar: Belki de modem insanlar hiç de Afrika’ da filan değil, Asya’da ortaya çıkmıştı. Dedikleri doğru olsaydı bu son derece dikkate değer, daha doğrusu mucizevi bir şey olurdu, çünkü hiçbir olası öncü türün Afrika dışında bir yerde bulunduğuna şimdiye dek rastlanmamıştır. İddialarına göre Asyalı insansılar dış etkilerden bağımsız olarak, kendiliklerinden ortaya çıkmış olmalıydılar. Ama zaten söz konusu tür Asya’da ken<span class="calibre2"><span style="font-weight: normal;">diliğinden ortaya çıkmış olsa bile, bu durum</span> <span style="font-weight: normal;">onların dünyaya nasıl bu kadar ça</span></span>buk yayıldıkları sorusunu tersine çevirmekten başka işe yaramazdı: O zaman da <span class="calibre18">Cava İnsanları</span>’nın <span class="calibre18">Afrika'ya</span> bu kadar çabuk nasıl varabildiğini açıklamak zorunda kalırdınız.</p>

  <p class="calibre15"><span class="calibre18">Homo erectus’un</span> Afrika’da ilk kez ortaya çıkışından bu kadar kısa süre sonra Asya’ da boy göstermeyi nasıl başardığı konusunda daha akla yakın birkaç alternatif açıklama var. Birincisi, ilk insan kalıntılarının tarihlendirilme süreci fazlasıyla yuvarlak hesap içerir. Şayet Afrika kemiklerinin gerçek yaşı ölçümlenenden daha yüksekse ya da Cava kemiklerinin gerçek yaşı ölçümlenenden daha düşükse, veyahut her iki koşul da geçerliyse, o zaman Afrikalı insansıların Asya’nın yolunu bulabilmek için bol bol vakitleri olmuş demektir. Daha yaşlı <span class="calibre18">erectus</span> kemiklerinin Afrika’da keşfedilmeyi bekliyor olmadığını da kimse söyleyemez. Aynca, Cava tarihlendirmeleri toptan yanlış da olabilir.</p>

  <p class="calibre15">Gelelim bu konudaki şüphelere. Bazı otoriteler Turkana buluntularının&#160;<span class="calibre18">Homo erectus</span> olduğuna hiç mi hiç inanmazlar. Takıldıkları nokta, ne ilginçtir ki, Turkana iskeletlerinin ikna edici yaygınlığına karşın, tüm diğer <span class="calibre18">erectus</span> fosillerinin hiçbir yargıya mahal vermeyen bölük pörçüklüğüdür. Tattersall ile Jeffrey Schwartz’ın <span class="calibre18">Extinct Humans</span>’da belirttikleri gibi, çoğu Turkana iskeleti “yakın akrabası olan başka hiçbir şeyle karşılaştırılamazdı, çünkü hangi parçalarının karşılaştırılabileceği bilinmiyordu!” Dediklerine bakılırsa, Turkana iskeletlerinin herhangi bir Asyalı <span class="calibre18">Homo erectus'la</span> hiç alakası yoktur ve zamandaş da olmasaydılar asla aynı türü temsil ettikleri düşünülmezdi. Bazı otoriteler Turkana örneklerini (ve aynı dönemden kalma bütün örnekleri) <span class="calibre18">Homo ergaster</span> diye anmakta ısrar ederler. Tattersall ile Schwartz ise bunu yeterli bulmayıp, daha da ileri giderler. Onlara göre, Afrika’dan Asya’ya yayılan, <span class="calibre18">Homo erectus'a</span> evrimleşen ve sonra da nesli tükenen insansı, <span class="calibre18">ergaster</span> “ya da hayli yakın bir akrabası” oldu.</p>

  <p class="calibre15">Kesin olan tek şey, bir milyon yılı hayli aşkın bir süre önce, yeni, nispeten modem, iki ayak üstünde yürüyen insansıların Afrika’dan ayrılıp, yerkürenin dört bir yanına cesurca dağılmış oldukları. Bunu muhtemelen oldukça süratli bir şekilde, sınırlarını yılda ortalama 40 kilometre kadar genişleterek ve bir yandan da sıradağlarla, nehirlerle ve diğer engellerle başa çıkıp, iklimdeki ve gıda kaynaklarındaki farklılıklara uyum sağlayarak yaptılar. Kızıl Deniz’in batı yakasını nasıl aştıkları ayrı bir muammadır. Bu bölge günümüzde bile insanı bitkin düşüren kuraklığıyla ünlüdür, ama geçmişte daha da kuraktı. Ne tuhaf bir ironidir ki, Afrika’da yaşamalarını zorlaştıran koşullar, kaçmalarını daha da zorlaştırmış olmalı. Nasıl yaptılarsa, önlerine çıkan her engeli aşmayı ve uzak topraklarda refaha kavuşmayı başardılar.</p>

  <p class="calibre15">Ve işte burası, korkarım, fikir ayrılıklarının başladığı yer. insanın gelişim tarihinde bundan sonra olanlar, önümüzdeki bölümde göreceğimiz gibi, uzun ve çekişmeli bir tartışmanın konusu.</p>

  <p class="calibre15">Ama devam etmeden önce şunu hatırlamakta yarar var: Ürkek ve şaşkın <span class="calibre18">Aust</span>ralopithecus’lardan, gelişimini tamamlamış modem insana kadar, beş milyon yıldır devam eden bütün bu evrimsel süreç, yüzde 98,4’ü genetik olarak hâlâ modem şempanzeden ayırt edilemeyen bir yaratık üretti. Yani bir zebrayla bir at arasındaki ya da bir yunusla bir musur<a id="footnote7"></a><sup class="calibre21"><a href="#bookmark11">7</a></sup> arasındaki fark, uzak atalarınızın dünyayı ele geçirmek üzere yola çıktıkları zaman geride bıraktıkları tüylü yaratıklarla sizin aranızdaki farktan daha büyüktür.</p>

  <p class="calibre15"><a id="bookmark5"></a><a href="#footnote1">1</a></p>

  <p class="calibre15">eksik halka: insanımsı maymunlarla insanlar arasındaki geçiş formu olduğu varsayılan hayvan. (ç.n.)</p>

  <p class="calibre15"><a id="bookmark6"></a><a href="#footnote2">2</a></p>

  <p class="calibre15">İnsanlar Hominidae familyasına dahil edilmiştir. Geleneksel olarak hominidler (insansılar ya da insangiller) diye adlandırılan familya üyeleri, nesli hâlâ tükenmemiş herhangi bir şempanzeden çok bize akraba olan her yaratığı (nesli tükenmişler dahil) kapsar. Maymunlarsa Pongidae adı verilen bir diğer familyada toplanmıştır. Birçok otorite, şempanzelerin, gorillerin ve orangutanların da bu familyaya dahil edilmesi ve insanlarla şempanzelerin Homininae denilen bir altfamilyaya yerleştirilmesi gerektiğine inanır. Neticede, geleneksel olarak hominidler diye anılan yaratıklar, bu düzenlemeye göre homininler olur. (Leakey ve diğerleri bu saptamada ısrarcıdır.) Hominoidea ise maymun süper-familyasının adıdır ve bizi de kapsar.</p>

  <p class="calibre15"><a id="bookmark7"></a><a href="#footnote3">3</a></p>

  <p class="calibre15">Afar bölgesi, Etiyopya. (ç.n.)</p>

  <p class="calibre15"><a id="bookmark8"></a><a href="#footnote4">4</a></p>

  <p class="calibre15">diorama: genellikle kapalı bir bölme içinde gerçekleştirilen ve bir delikten bakılarak izlenen üç boyutlu gösteri. Dioramalarda balmumundan yapılmış figürler ve diğer nesneler minyatür ya da gerçek boyutlarda bir mizansene belli tekniklerle yerleştirilir ve ışık ustaca kullanılarak perspektif ve derinlik etkisi artırılır. Bir doğa manzarasını, tarihi bir olayı ya da benzeri enstantaneleri gerçek boyut ve oranlarıyla canlandırmaya yarayan diorama tekniğinden başta müzeler olmak üzere pek çok yerde yararlanılmaktadır.(ç.n.)</p>

  <p class="calibre15"><a id="bookmark9"></a><a href="#footnote5">5</a></p>

  <p class="calibre15">Beynin mutlak büyüklüğü size her şeyi anlatmaz, hatta belki bazen hiçbir şey ifade etmez. Filler de, balinalar da, bizimkinden büyük beyinlere sahiptir, ama sözleşme görüşmelerinde onları alt etmekte fazla zorlanmazsınız. Önemli olan, beynin göreceli boyutudur. Sık sık gözden kaçırılan bir husustur bu. Gould’un belirttiği gibi, A. <span class="calibre18">africanus</span> yalnızca 450 santimetreküplük bir beyne sahipti, yani bir goriliııkinden daha küçük. Bununla birlikte, tipik bir <span class="calibre18">africanus</span> erkeğinin ağırlığı <span class="calibre18">45</span> kilodan azdı, dişileriyse daha da hafifti, halbuki gorillerin ağırlığı kolaylıkla 150 kiloyu aşabilir (Gould, s. 181-83).</p>

  <p class="calibre15"><a id="bookmark10"></a><a href="#footnote6">6</a></p>

  <p class="calibre15"><span class="calibre18">Velociraptor.</span> orak pençeli etçil bir dinozor. (ç.n.)</p>

  <p class="calibre15"><a id="bookmark11"></a><a href="#footnote7">7</a></p>

  <p class="calibre15">musur: yunuslarla yakın akraba olan küçük yapılı balinaların ortak adı. (ç.n.)</p>

  <p class="calibre15"><br /></p>

  <p class="calibre15"><a href="#dip54" id="ack54">54</a><br /></p>

  <p class="calibre15">&#160;salınım: astronomide, yalpalama, titreme, sallanma, oynama. (ç.n.)&#160;<br /></p>

  <p class="calibre15"><a href="#dip55" id="ack55">55</a><br /></p>

  <p class="calibre15">pennafrost: Sibirya, Alaska ve Antarktika gibi bölgelerde kara yüzeyini kaplayan, sürekli donmuş haldeki toprak. (ç.n.)<br /></p>

  <p class="calibre15"><a href="#dip57" id="ack57" style="font-size: 1em; line-height: 1.2;">57</a>&#160;&#160;</p>

  <p class="calibre15">Negroid: &#160;siyahi ırka mensup. (ç.n.)&#160;<br /></p>

  <p class="calibre15"><br /></p>

  <p class="calibre15"></p>

  <p class="calibre15"><br /></p>

  <p class="calibre15"><a id="dipp1" href="#dipp">90</a><br /></p>

  <p class="calibre15">Dubois, Hollandalı olmasına karşın, &#160;Belçika'nın Fransızca konuşulan bölgesine &#160;sınır oluşturan &#160;Eisden&#160;<span style="text-indent: 1.5em; font-size: 1em; line-height: 1.2;">&#160;kasabasındandı.</span></p>
</body>
</html>
