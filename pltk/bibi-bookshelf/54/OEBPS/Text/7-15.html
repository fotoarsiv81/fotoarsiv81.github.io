<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-15.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-15.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1"><span>BÖLÜM 10</span></p>

      <p class="res2" xml:lang="pt-BR"><img alt="5.png" class="image" height="11" src="../Images/5_fmt9.jpeg" width="463" /></p>

      <p class="anabaslik" id="toc_marker-12"><span>ULUS-ÖTESİ SOLCULUĞUN TEORİSİ:</span> <span class="char-style-override-2">İMPARATORLUK</span><span>’UN ELEŞTİRİSİ</span></p>

      <p class="res3" xml:lang="pt-BR"><span><img alt="4.png" class="image" height="29" src="../Images/4_fmt9.jpeg" width="58" /></span></p>

      <p class="paragraf-1"><span>“Küreselleşme” döneminin ürünlerinden biri, 1999’da Seattle’da “küreselleşme karşıtı hareket” olarak başlayan, ama daha sonra Porto Alegre’de düzenlenen Dünya Sosyal Forum’ları bağlamında evcilleşerek “alternatif küreselleşme hareketi” (“alterglobalizasyon”) adını alan uluslararası muhalif hareket. Bu hareket kendi içinde bütünüyle ulusal temelde bir mücadeleye dönmek isteyenlerden “küreselleşme”nin neoliberal olmayan bir versiyonunu kendileri kurmaya talip olan akımlara kadar bir dizi eğilim içeriyor.</span><span class="dip"><a class="footnote-link" href="#footnote-225-83" id="footnote-225-83-backlink">83</a></span> <span>Bu eğilimlerden biri kendisinden önce ortaya çıkmış olan bir teorik/politik yaklaşımın, içinde serpilip geliştiği bir fidelik oldu. Bu yaklaşıma “ulusötesi solculuk” adı verilebilir. Burada belirleyici olan, ulus olgusunu ve ulus devletin varlığının doğurduğu çelişkileri görmezlikten gelerek toplumsal ve siyasi mücadelenin dolayımsız biçimde dünya çapında verilmesi gerektiği yönündeki ısrardır.</span></p>

      <p class="paragraf-1"><span>Hardt ve Negri’nin dünyada ve Türkiye’de büyük etkiler yaratan kitabı</span> <span class="char-style-override-2">İmparatorluk</span><span>, bu bağlamda büyük bir önem taşır. Bunun nedeni yalın biçimde ifade edilebilir. Hardt ve Negri’nin dönemin karakterine ve toplumsal/politik mücadelelere ilişkin iki temel tezi var. Birincisi, “küreselleşme” ile birlikte emperyalizmin sona erdiğini ve kendilerinin “İmparatorluk” olarak adlandırdıkları yeni bir dönemin başladığını iddia ederler. İkincisi, İmparatorluk döneminde, yerel mücadelelerin hiçbir sonuç vermeyeceğini, mücadelenin dolayımsız biçimde küresel olmak zorunda olduğunu ileri sürerler. Ve bütün bunları, devrim adına, kitabın son cümlesinde ifade ettikleri gibi, “komünist olmanın dayanılmaz hafifliği ve sevinci” (412)</span><span class="dip"><a class="footnote-link" href="#footnote-225-84" id="footnote-225-84-backlink">84</a></span> <span>adına söylerler.</span> <span class="char-style-override-2">İmparatorluk</span><span>, her yerde baskı üzerine baskı yapmış bir kitap. 21. yüzyıl başında, hepimizin bildiği ideolojik konjonktürde, devrim ve komünizm adına konuşan bir kitap bu kadar popüler olabiliyorsa, bunun birtakım nedenleri olmalı. Büyük satışıyla, burjuva çevrelerin bu “komünist” yazarlara gösterdiği sıcak tepkiyle, solda yarattığı etkiyle, tezlerinin tipikliğiyle, dönemin ruhunu yansıttığı,</span> <span class="char-style-override-2">zeitgeist</span><span>’ın bir ifadesi olduğu için bu kitapta “küreselleşme” ve emperyalizm konusunda ileri sürülen tezleri dikkatle incelememiz gerekir. Önce Hardt ve Negri’nin çalışmasının iki özelliğine dikkat çekerek başlayalım.</span></p>

      <p class="araara"><span>CEZAEVİ VE ÜNİVERSİTE</span></p>

      <p class="paragraf-1"><span class="char-style-override-2">İmparatorluk</span><span>’un postmodernizme, özellikle Foucault’ya ve Deleuze/Guattari ikilisine entelektüel borcu yazarlar tarafından açıkça belirtildiği için bu konuda bir akrabalık tartışması anlamsız olur. Buna karşılık, kitabın post-Marksist okuldan ne ölçüde etkilenmiş olduğu daha belirsizdir. Bu okulun baş temsilcileri Laclau/Mouffe ikilisine ilişkin olarak dipnotlarında belirtilen fikirler okuyucuyu aydınlatmak yerine ciddi biçimde şaşırtıyor. Önce “Emperyalizmin Sınırları” bölümünün 26 sayılı dipnotunu okuyalım:</span></p>

      <p class="Alinti" xml:lang="en-GB"><span xml:lang="tr-TR">Bugün tarihsel revizyonizmin sayısız çeşidiyle karşı karşıya olduğumuz bir sırada, yiğidin hakkını yiğide vermek özellikle önemlidir. Her şeyden önce komünist ve militan (...) zavallı Gramsci; Marksist bir politikada yeri olmayan tuhaf bir hegemonya nosyonunun kurucusu olma şerefine layık görülen zavallı Gramsci (Örneğin bkz. Ernesto Laclau ve Chantal Mouffe (...)) Kendimizi böylesine cömert armağanlardan korumak zorundayız! (247)</span></p>

      <p class="paragraf-1"><span>Bu satırların Laclau/Mouffe’un, kitaplarına adını veren merkezi kavramı hegemonyayı “tuhaf” bulduğu ortada değil mi? Demek ki, yazarlar post-Marksist okula yakınlık duymak bir yana, onu aşağılayacak kadar sert bir tavra sahipler. Ama durun, hemen karar vermeyin. Şimdi “Direniş, Kriz, Dönüşüm” bölümüne geçiyoruz. Burada, yazarlar “yeni toplumsal hareketler”e ilişkin şöyle diyorlar:</span></p>

      <p class="Alinti" xml:lang="en-GB"><span xml:lang="tr-TR">“Yeni toplumsal hareketlere” ilişkin çeşitli analizler, kendi önemlerini asgariye indiren dar ekonomik bakış açılarına karşı kültürel hareketlerin politik öneminde ısrar etmekle büyük bir hizmet görmüştür. (288)</span></p>

      <p class="paragraf-1"><span>Tam burada bir dipnot bu “analizler”in kimler tarafından yapıldığı konusunda okuyucuyu aydınlatıyor. Bizi ilgilendirmeyen bir isimden sonra şu satırlar geliyor:</span></p>

      <p class="Alinti" xml:lang="en-GB"><span xml:lang="tr-TR">Bu çizgide “yeni politik hareketlerin” politik yorumu açısından en etkili metin Ernesto Laclau ve Chantal Mouffe’nin (...) kitabıdır.</span></p>

      <p class="paragraf-1"><span>“Tuhaf bir hegemonya nosyonu”na sahip Laclau/Mouffe’un, bu kavramla organik bir ilişki içinde ele aldıkları “yeni toplumsal hareketler”i analiz ederken “büyük bir hizmet” yapmış olmaları size tuhaf gelmiyor mu? Bu iki fikrin aynı insanın olması mümkün mü?</span></p>

      <p class="paragraf-1"><span>Aslında bu tür başka çelişkiler de dikkati çekiyor kitapta. Örneğin bütün bir altbölüm (“Döngüler”, 251-53) Giovanni Arrighi’nin uzun vadeli çevrimler teorisinin “sistemdeki bir kopuşu, bir paradigma değişimini” anlamayı nasıl engelleyeceğini vurgulamaya hasredilmişken (bkz. ayrıca dipnot 13, s. 32-33), Önsöz’de bir dipnotta aynı yazarın adı, “ ‘İmparatorluk’ terimini kullanmamakla birlikte, bu doğrultuda ilerleyen” yazarlardan biri olarak veriliyor (22). Ya da “totalitarizm” kavramı konusunda yazılmış kitapların “hepsini çöpe atmakta hiç tereddüt etmemeliyiz” diyen bir kitap (51n), aynı zamanda Agamben’in “çıplak hayat” kavramını ele alırken totalitarizm kavramını büyük bir rahatlıkla kullanıyor (371).</span></p>

      <p class="paragraf-1"><span>Bu tür çelişkilerin belki de bir açıklaması vardır. Belki de iki ayrı ülkede (ABD ve İtalya) oturan bu iki yazar, birbirlerinin yazdıkları bölümleri her zaman dikkatli biçimde okuyamamıştır. O zaman, kendi geçmişinde, Gramsci’yi sivil toplumculuğun atası yapmaya çalışan İtalyan Komünist Partisi teorisyenleriyle devrimci teorisyenler arasında kopan tartışmaları yaşamış olan Negri, Laclau ile Mouffe’un da Gramsci’yi suistimal etmesi karşısında duyduğu isyanı kayda geçirmek istemiş olabilir. Buna karşılık, Negri’den bir kuşak genç ve Amerikalı olan, belki de teorik kariyerine başladığında Laclau/Mouffe’un başarısıyla gözleri kamaşmış olan Hardt ise onlardan övgüyle söz etmeyi anlamlı bulmuş olabilir. Eski İtalyan komünisti Negri’nin, totalitarizm kavramının bir soğuk savaş aracı olduğunu etinde kemiğinde hissetmemiş olması mümkün değildir. Ama Amerikan akademiasının liberal ortamında bu kavramı çok daha bilimsel bulmak da Hardt için normal olabilir.</span></p>

      <p class="paragraf-1"><span>Belki böyle, belki değil. Amacım spekülasyon yapmak değil, bu kitabın ne kadar tuhaf bir işbirliğinin ürünü olduğunu vurgulamak. Antonio Negri, 1970’li yıllarda İtalyan Marksizmi içinde en önemli teorisyenlerden biri. İtalya’nın dev grevlerle sarsıldığı 1969 “sıcak sonbaharı” esnasında ve sonrasında, reformist İtalyan Komünist Partisi’nin solundaki (o dönemde çok güçlü olan) uç solun önemli teorisyenlerinden biri. Bu alanın başka teorisyenleriyle birlikte (Mario Tronti, Sergio Bologna vb.)</span> <span class="char-style-override-2">operaismo</span> <span>(işçicilik) olarak anılan bir düşünce okulunun temsilcisi. İşçi sınıfının militan eylemleri, 70’li yılların ortalarından sonra gerilemeye başlayınca, Negri, sendika bürokrasisinin tutuculuğu karşısında polisle çatışmalara ve “doğrudan eylem”e öncelik vermeye yönelen otonomist grupların teorisyeni haline geldi. Sokak çatışmalarının ardından Kızıl Tugaylar’ın bireysel terörizmi politik ortamı belirlemeye başlayınca, Negri, Gladio’nun etkisi altında zaten bir “gerilim stratejisi” izlemekte olan İtalyan devletinin saldırısına maruz kaldı. 1979’da tutuklandı, dört yıl mahkemeye çıkarılmadan hapis yattı. 1983’te dayanışma amacıyla kendisini listesine koyan Radikal Parti’den milletvekili seçilince dokunulmazlığı dolayısıyla cezaevinden çıktı, ama dokunulmazlığının kaldırılacağını anlayınca Fransa’ya kaçtı. İtalya’ya 90’lı yılların sonunda döndü ve Türkiye’nin Mehmet Ali Ağca’dan dolayı adına aşina olduğu Rebbibia Cezaevi’nde cezasını çekmeye başladı. Anlaşıldığı kadarıyla, günümüzde artık sadece geceleri evinden çıkma yasağına tâbidir.</span> <span class="dip"><a class="footnote-link" href="#footnote-225-85" id="footnote-225-85-backlink">85</a></span></p>

      <p class="paragraf-1"><span>Foucault cezaevi, tımarhane, kışla gibi kurumların yanı sıra okul ve üniversiteyi de disiplin kurucu kurumlar olarak niteler. Bunda bir gerçek payı olduğu yadsınamaz, ama İtalyan cezaevi ile Amerikan üniversitesi arasında, başka yönlerden önemli farklar olduğunu da gözden kaçırmamak gerekir. Michael Hardt’ın hayatı ve politik ilgileri hakkında çok fazla bir şey bilmiyoruz. Ama bildiklerimiz kendi başına anlamlı. Negri 60’lı yılların sonunda ve 70’li yılların başında büyük sınıf mücadelelerinin içinde pişerken, Hardt henüz çocuk yaşlardaydı. Gelişmesini, teorik dünyası post-Marksizm ve postmodernizm tarafından kuşatılmış bir kuşağın üyesi olarak yaşadığı açık. Amerika’nın çok prestijli bir üniversitesinde (Duke) görev yapıyor olması, kendi başına, ne tür basınçlar altında yaşadığını gösteriyor. (Evet, üniversite gerçekten disipline edici bir kurumdur!) Çalıştığı alan ve yayın</span> <span>yaptığı dergiler, eğilimlerini açıkça gösteriyor. “</span><span class="char-style-override-2">Literary studi</span><span class="char-style-override-2">es</span><span>” (edebiyat araştırmaları) günümüz Amerika’sında, kültürel araştırmalar ile birlikte, üniversitelerde postmodernizm kalesi olan bölümlerdir. Hardt’ın makalelerini yayınladığı</span> <span class="char-style-override-2">Social Text</span> <span>dergisi ise, postmodernizmin başlıca mahreçlerinden biri. New York’ta bir panelde gösterdiği performans, Hardt’ın Negri’den çok farklı bir sosyal türden geldiğini düşündürüyor insana.</span> <span class="char-style-override-2">İmparatorluk</span><span>’un en önemli tezi, emperyalizmin sona erdiği ve yerini İmparatorluğa bıraktığı olduğu halde, bir salon dolusu sosyalistle ve tezlerini sorgulayan usta bir başka panelistle (Peter Gowan) karşı karşıya kalınca, Hardt, “İmparatorluğun emperyalizmin olumsuzlanması olmadığını” söyleyebilmiştir. Kitabın, kendi teorik çerçevesine karşıt bir yaklaşıma sahip teorisyenler arasında en sık gönderme yaptığı düşünür Samir Amin olmasına rağmen,</span><span class="dip"><a class="footnote-link" href="#footnote-225-86" id="footnote-225-86-backlink">86</a></span> <span>Hardt o panel esnasında, kendi çalışmalarının Samir Amin gibi düşünürlerin yaklaşımlarıyla “karşı karşıya getirilme çabaları”nın yanlış olduğunu ifade edebilmiştir. Böyle insanlar için fikirlerin devrimci araçlar değil, kariyer basamakları olduğunu düşünmemek elde değil!</span></p>

      <p class="paragraf-1"><span>Hardt ve Negri, İmparatorluğun melez bir yapıya sahip olduğunu söylüyorlar. Entelektüel ve kültürel soyağacı bakımından aynı şeyi</span> <span class="char-style-override-2">İmparatorluk</span> <span>için söylemek mümkün.</span></p>

      <p class="araara">SPEKÜLATİF SERMAYE ÇAĞININ SPEKÜLATİF FELSEFESİ</p>

      <p class="paragraf-1"><span class="char-style-override-2">İmparatorluk</span><span>, postmodern düşünce akımının birçok olumsuz özelliğini cisimleştiren bir kitap. Her şeyin göreli olduğu, bakılan şeyden çok bakanın gözünün belirleyici olduğu bu dünyada, dil oyunları, düşüncenin sağlamlığının yerini alır. Belagat sanatı, mantığın yasalarını iptal etmenin bir örtüsü haline gelir. Çağrışım, telmih ve analoji, nedenselliklerin sergilenmesinin yerini alır. Bir şeyi ileri sürmek kendi içinde yeterlidir, açıklamak gerekmez.</span></p>

      <p class="paragraf-1"><span>Birkaç örnekle ne demek istediğimi anlatmaya çalışayım. Postmodernizmin fetiş kavramlarından bir dizi, merkezsizleşme ve toprağa bağlı olmaktan uzaklaşma, Avrupa tipi emperyalizme karşıt olarak, İmparatorluk kategorisinin en önemli özelliklerinden biri olarak sunulur. İmparatorluk hep ucu açık, toprağa bağlı olmayan, genişleyebileceği kadar genişleyebilen esnek bir kategoridir. Hardt ve Negri, bunu, ABD’nin kuruluşunda belirleyici olan Jeffersonvari federalizm yaklaşımıyla birebir ilişkilendirirler. Şimdi sorulması gereken şudur: Aradaki bağ nedir? Ortada bir çağrışım ve analoji vardır. Ama kendine özgü koşulları olan 18. yüzyıl Amerikan devriminin ürünü anayasal anlayış ile bambaşka koşulların ürünü olan 21. yüzyıl İmparatorluğu arasındaki (belki okuyucunun söyleneni daha iyi anlamasını olanaklı kılacak) bir analojinin dışında nasıl bir ilişki vardır? Amerika, İkinci Dünya Savaşı’ndan bu yana ve İmparatorluk döneminde hâlâ en güçlü odak olduğu için mi böyledir? Yoksa üretim alanında enformatizasyon yere bağlılığın önemini bütünüyle ortadan kaldırdığı için topraktan bağımsızlaşma ortaya çıktıysa, Amerikan anayasal siteminin bununla ilgisi nedir? Bu açıklanmadan kalır. Kalınca da ardında bir dizi soru bırakır.</span></p>

      <p class="paragraf-1">Başka bir örnek proleter enternasyonalizminin sonunun ilan edilmesiyle ilgilidir. “‘Enternasyonal’in Nakaratı” altbölümünde Hardt ve Negri, bu konuda son derece keskin bir önerme formüle ederler: “Günümüzde proletarya enternasyonalizmi dönemi tamamen bitmiştir” (75). Hardt ve Negri’nin argümantasyon tarzını deşifre etmek isteyen herkese bu cümlenin önünü arkasını, sağını solunu dikkatle okumasını tavsiye ederim. Söz konusu altbölümde hem bu cümle öncesinde, hem de sonrasında, yanlış ya da doğru önermeler temelinde, proletarya enternasyonalizminin geçmişte nasıl bir gerçeklik olduğu anlatılmaktadır. Bunu izleyen bölüm ise, 90’lı yılların bazı somut eylemlerinin nasıl “uluslararasılaşamadığını” ortaya koymaya çalışmaktadır. Bu kadar keskin bir önermenin, hiçbir genel eğilim üzerine yerleştirilmeden, sadece ve sadece bazı olaylara değinilerek ileri sürülebilmesi, çağrışımın argümanın yerini almasına mükemmel bir örnektir!</p>

      <p class="paragraf-1"><span class="char-style-override-2">İmparatorluk</span><span>, aynı zamanda son derece sorumsuz bir kitaptır. İddia büyüktür: İki komünist, kapitalist toplumun tarihinde, emperyalizm çağı sonrasında yeni bir dönem açıldığını ileri sürüyor. Kapitalizmin tarihinde yeni aşamaların açılması komünistlerin strateji ve taktikleri açısından belirleyici etkiler yapacak devasa bir olaydır. Lenin’i düşünün: Birinci Dünya Savaşı patlak verdiğinde, o kadar politik işinin arasında önce (bütünü kavrayabilmenin felsefi araçlarını elde edebilmek için) Hegel’i inceliyor, ardından altı ay boyunca kütüphaneye kapanarak kapitalizmin yeni eğilimlerini saptayabilmek için somut veriler topluyor,</span> <span class="char-style-override-2">Emperyalizm</span><span>’i bütün bunlardan sonra yazıyor. Yeni dönemin tekeller ya da sermaye ihracı dönemi olduğunu kanıtlamak için kitabını istatistiklerle dolduruyor. Ancak bu somut veriler üzerinden (elbette kendinden önce emperyalizm üzerine Hobson’un, Hilferding’in, Buharin’in yaptığı çalışmalardan da yararlanarak) kapitalizmin tarihsel olarak yeni bir aşamaya girmiş olduğu tespitini yapıyor. Hardt ve Negri için ise</span> <span class="char-style-override-15">olgular önemli değil</span><span>. Örnekse “enformatikleşme” ve hizmetlerin önemini birkaç makaleye atıfla ilan ediyorlar. Daha hizmet kavramının tanımı üzerine dahi büyük tartışmalar varmış, bilgi toplumu (ya da sanayi-sonrası toplum) teorisinin (çoğu burjuva) taraftarlarının kullandığı istatistikler çok ciddi sorular uyandırıyormuş, bunlar onları ilgilendirmiyor. Örnekse, İmparatorluğun merkezsiz bir sistem olduğu iddiası, hiçbir somut kanıtla desteklenmiyor. Sorunun ampirik yönü Hardt ve Negri’yi hiç ama hiç ilgilendirmiyor. ABD’nin “merkez”in neredeyse çarpıcı bir örneği olması olgusu karşısında, örneğin IMF ya da DTÖ’nün, NATO ya da BM’nin ABD’den ne ölçüde bağımsız hareket edebileceği sorusunu ampirik olarak araştırmak akıllarına bile gelmiyor. Örnekse, post-Fordizm teorisini eleştirisiz (kanıtsız) ileri sürmeleri.</span></p>

      <p class="paragraf-1">Zaten <span class="char-style-override-2">İmparatorluk</span>’un akışı, teori ile gerçek dünya arasında bir metabolik ilişkiye değil, teori ile teori arasında bir ilişkiye dayanıyor. <span class="char-style-override-2">İmparatorluk</span>, bir bakıma, içinde yaşadığımız dünyanın değil, <span class="char-style-override-15">teorilerin teorisi</span>. Örnek olarak egemenlik olgusunda günümüzde yaşanan değişikliği alalım. “Birleşmiş Milletler” altbölümü (28-45), bu sorunun tartışılması açısından ideal bir giriş noktası gibi görünüyor. Okuyucu, tekil ulus devletlerin, kendi egemenlikleri temelinde de olsa, daha üst bir kuruluşa belirli yetkiler devretmesinin gerçek dünyada ne gibi gerçek sonuçlara yol açtığının ele alınacağını sanarak umutlanabilir. Ne de olsa kitabın daha başında, ilk altbölümdeyiz. Ama, Hardt ve Negri, somut dünyanın bu somut kuruluşunun egemenlik olgusundaki değişim içindeki yerini, kurumun kendisini değil, fikir babası Hans Kelsen’in düşüncesini inceleyerek ele alıyor. Buradan doğan çelişkilerin, ulus devletlerin egemenliğinin aşılması yönünde bir dinamik yarattığı sonucuna varıyor ve sonra ... meseleyi Locke ve Hobbes’a atfen iki ayrı teori temelinde geliştiriyor. Ve Birleşmiş Milletler altbölümü sona eriyor! Burada, postmodernizmin her türlü düşünceyi “metinlerarası” bir yörüngeye yerleştiren, böylece teoriyi teori üzerinde düşünmeye indirgeyen metodu yok sadece. Dünyayı Tin’in gelişim evrelerinin açılımı olarak inceleyen Hegel’in yönteminin bir karikatürü var. İncelenen ulusal egemenlik ya da İmparatorluk değil, bunların kavramları. Postmodernizm spekülatif felsefeyi yeniden canlandırıyor. Ama Hegel’e bütün gücünü veren diyalektiği de belirtik biçimde reddederek! (251)<span class="dip"><a class="footnote-link" href="#footnote-225-87" id="footnote-225-87-backlink">87</a></span></p>

      <p class="araara">“KÜRESELLEŞME”DEN İMPARATORLUĞA</p>

      <p class="paragraf-1"><span>Artık esas tartışmamıza geçebiliriz. Hardt ve Negri’nin merkezi özgün tezi şöyle özetlenebilir: “Küreselleşme”, ulus devletlerin gücünü, bütünüyle ortadan kaldırmamakla birlikte azaltır; ama zaman zaman savunulduğu gibi politik iktidarın önemi azalmaz. “Küreselleşme”, egemenliğin, hiyerarşik bir yapı içinde bir dizi farklı odakta yoğunlaşmasına yol açar. İmparatorluk bu karma yapıya verilen addır. Artık ulus devletler ya da hiçbir tekil ulus devlet emperyalizmin merkezi değildir. İktidar dağınık ve parçalanmış biçimde uygulanmaktadır. Bu yüzden de emperyalistler arası mücadele tarihe karışmıştır. Kuzey/Güney, çevre/merkez, Birinci Dünya/Üçüncü Dünya ayırımlarının da anlamı kalmamıştır. Bunun anlamı, emperyalizm çağını da geride bırakmış olduğumuzdur. “Emperyalizm miadını doldurmuştur” (20), çünkü emperyalizmin yapıtaşı ulus devletlerin egemenliğidir. “Bir zamanlar tanık olduğumuz birkaç emperyalist güç arasındaki çatışma ya da rekabetin yerini (bütün bunları üst-belirleyen, bir örnek yapılandıran ve tartışmasız post-kolonyal ve post-emperyalist olan tek bir ortak hak nosyonu altında toplayan) tek bir iktidar fikri almıştır” (33).</span><span class="dip"><a class="footnote-link" href="#footnote-225-88" id="footnote-225-88-backlink">88</a></span></p>

      <p class="paragraf-1"><span class="char-style-override-2">İmparatorluk</span><span>’un bütün mimarisi bu kaide üzerinde yükseliyor. Ama daha bu kaidede Hardt ve Negri’nin düşünce sisteminin gevşekliği bütün zaafıyla kendini sergiliyor. Descartes,”düşünüyorum, öyleyse varım” demişti, çünkü “düşünme” eyleminin tanımlanmasının ya da hiç olmazsa betimlenmesinin gerekli olmadığını düşünüyordu. Hardt ve Negri “küreselleşme, öyleyse İmparatorluk” diyorlar... ve “küreselleşme”nin, bu dehşetli tartışmalı kavramın, ne olduğu konusunda meraklı okuyucularına tek bir kelime söylemiyorlar! Evet, Önsöz’de, “üretim ve mübadelenin asli unsurları –para, teknoloji, insanlar ve metalar– ulusal sınırları giderek daha kolay geçiyor” (18) türünden günlük gazetelerin köşe yazılarında yer alabilecek sığ gözlemler var, ama “giderek daha kolay” türü</span> <span class="char-style-override-15">nicel</span> <span>değişikliğe işaret eden bir gelişmenin neden</span> <span class="char-style-override-15">nitel</span> <span>bir değişime, kapitalizmin tarihinde yepyeni bir döneme, yol açtığına ilişkin bir ipucunu bulmak mümkün değil.</span></p>

      <p class="paragraf-1"><span>Yani, Hardt ve Negri’nin dilini kullanırsak, kitabın temelini oluşturan “küreselleşme” bir “yok-kavram”. (Bunun, kendileri “alternatif bir küreselleşme” savunan yazarlar için ne kadar ağır sonuçları olacağı şimdiden tahmin edilebilir.) Örneğin, “para, teknoloji, insanlar ve metalar”ın üçüncüsünün sınırlardan “giderek daha kolay” geçtiği kuşkulu olmakla birlikte, bir an bu önermenin doğru olduğunu varsayalım. Soru şu: Bu kolaylığı sağlayan nedir? Burjuva “küreselleşme” teorisinin iddiası, bunun temelinde teknolojik gelişmenin yattığıdır. Marksist bir açıdan bakıldığında ise bu, teknolojik indirgemeciliktir; eğer uluslararası sermaye, 1979’da başlayan ve giderek çığ gibi genişleyen neoliberal saldırısı çerçevesinde, meta, para ve sermaye akımlarını serbestleştirmeseydi, yeni teknoloji hiçbir biçimde kendiliğinden bu akımları kolaylaştıramazdı. Eğer öyle olmasa, Dünya Ticaret Örgütü’ne ya da IMF’ye ne gerek var? Neden, başta emperyalistler olmak üzere, bütün dünyanın kapitalist devletleri DTÖ’de kafa kafaya vererek ticareti serbestleştirmek üzere “raund” üzerine “raund” yapıyorlar?</span></p>

      <p class="paragraf-1"><span>Hardt ve Negri, “küreselleşme”yi içi görülemeyen karanlık bir kutu gibi anlaşılmaz kıldıkları için semptomatik olarak ilerlemek, bu kavramı kavrayışlarının bir teknolojik indirgemeciliğe dayanıp dayanmadığını başka söylediklerinden çıkarsamak zorundayız. Karşılaştığımız ilk önerme, yazarlarımız için son derece talihsiz: onlara göre”küreselleşme” “karşı konulamaz ve geri dönüşü olmayan” (17) bir gelişme. Bunun “küreselleşme”nin teknolojik indirgemeci açıklamasıyla neredeyse Siyam ikizleri gibi olduğunu saptamak kolay. Eğer “küreselleşme” neoliberalizmin bir ürünü ise (ve yeni teknolojiler bunu sadece kolaylaştırıyorsa), neoliberal stratejiye karşı sınıf mücadelesinin bir “karşı koyma” olduğu ve bu mücadele başarı kazandığı takdirde “küreselleşme”den geri dönüş olacağı açık. Yok eğer artık üretimin, dolaşımın ve iletişimin teknolojisi kendiliğinden “küreselleşme”ye yol açıyorsa, o zaman “küreselleşme” elbette kaçınılmaz olur. Yani postmodern teorisyenlerimiz burjuva teorilerinin teknolojist tuzağına daha birinci adımda düşmüşlerdir.</span></p>

      <p class="paragraf-1"><span>İkinci olarak, Hardt ve Negri “küreselleşme”nin ulus devletlerin egemenliğinde bir gerileme yarattığı fikrini savunurlar. Bu derece tartışmalı bir iddianın da ne kanıtı, ne de açıklaması vardır. Anlaşılan bu konuda da yazarlar liberal “küreselleşme” literatürünün tutsağı olarak kalmayı kendileri için bir sorun olarak görmemişlerdir. Ulus devletin zayıflaması, hatta (Hardt ve Negri açıkça buna katılmadıklarını belirtseler de) battal hale gelmesi konusundaki iddialar, 21. yüzyılda dünya kapitalizminin çok önemli özellikleri konusunda büyük yanılgıların kaynağıdır. Yukarıda çeşitli boyutlarını incelemiş olduğumuz bu soruna burada yeniden girmemiz gerekmez. Ancak Hardt ile Negri’nin argümanının özünü ilgilendirdiği için konunun iki boyutuna kısaca değinmek sorundayız.</span></p>

      <p class="paragraf-1"><span>Birincisi, Hardt ve Negri’nin sandığının aksine “küreselleşme” süreci “pürüzsüz bir dünya” yaratmamıştır. “Ulusal sınır çizgilerini düzleyen küresel bir kontrol toplumunun kurulması, dünya piyasasının gerçekleşmesi ve küresel toplumun sermaye altında gerçek boyunduruğuyla el ele yürür” önermesi (341) yanlıştır. Dünya piyasasının (pazarının daha doğru bir çeviri olurdu) gerçekleşmesi (daha doğru bir deyişle bütünleşmesi) ulusal sınırların (bazen de AB gibi ulus-üstü sınırların) belirlediği parçalılık temelinde olmuştur. Bunun nedeni, yukarıda ortaya koymuş olduğumuz gibi (bkz. Bölüm 2), ne ölçüde neoliberal politikalar benimserse benimsesin, her bir ulus devletin, devlet olmanın doğasından gelen, ulusal parası, kamu maliyesi, sınıf ilişkileri rejimi (sendikalar, iş yasaları vb.) ve genel ekonomik yapısı dolayısıyla, dünya piyasası içinde özgül bir altbölüm oluşturmasıdır. “Pürüzsüz”, yani altbölümlerin kırıklarını içermeyen bir dünya piyasası fikri, artık üzerinde mücadele verilecek bir şey kalmadığı yanılsamasını yayarak, emperyalizmin (ya da Hardt ve Negri’nin İmparatorluğunun) eline oynadığı için, bir kez daha kaçınılmazlık hayaletini karşımıza çıkarır.</span></p>

      <p class="paragraf-1"><span>İkincisi, ve daha önemlisi, ulus devlet hâlâ sınıf iktidarının idame ettirildiği ve savunulduğu alandır.</span> <span class="char-style-override-15">Sınıflar arasında iktidar mücadelesi hâlâ ulusal düzeyde verilmektedir</span><span>. Elbette, yarın diyelim Arjantin’de ya da Türkiye’de proletarya iktidarı ele geçirip burjuvaziyi mülksüzleştirmeye yönelecek olursa, başta ABD ve AB olmak üzere sayısız güç ekonomik, politik, hatta askeri yöntemlerle bu iktidarı devirmeye çalışacaklardır. Ama bu, sınıf iktidarının ilk basamağının ulus devlet olduğu gerçeğini değiştirmez. Çünkü emperyalistlerin mücadelesi artık sınırları tanımlanmış bir toprak parçasında</span> <span class="char-style-override-15">bir orduya sahip</span> <span>bir devlete karşı olacaktır. Bu durumda, ulus devletin önemi kalmadı demek bütünüyle anlamsızdır. Zaten öteki kapitalist devletlerin ve emperyalistlerin başarılı devrimlere karşı müdahalesinde de yeni hiçbir şey yoktur. Paris Komünü’nden Ekim Devrimi’ne, Vietnam ve Kore’den Sandinist Nikaragua’ya, bütün kapitalist tarih bunun örnekleriyle doludur.</span></p>

      <p class="paragraf-1"><span>Kaçınılmazlık ve ulus devletin egemenliğinin sonu tezlerinin dışında, Hardt ve Negri’nin, üçüncü bir tez olarak “küreselleşme” ile birlikte emperyalizmin sona erdiğini ileri sürdüğünü biliyoruz. Bu meseleyi daha ayrıntılı olarak tartışmamız gerekiyor. Yine de şimdiden bir ara sonuç çıkarmakta yarar var. Bu satırların yazarı,</span> <span class="char-style-override-2">İmparatorluk</span><span>’un yayınlanmasından dört yıl önce, 1996’da kaleme aldığı bir yazısında,</span><span class="dip"><a class="footnote-link" href="#footnote-225-89" id="footnote-225-89-backlink">89</a></span> <span>liberal “küreselleşme” teorisinin üç temel özelliğe sahip olduğunu ileri sürmüştü: “küreselleşme”nin ulus devleti anlamsız kıldığı iddiası; kaçınılmazlık fikri; emperyalizm dönemini sona erdirmesi. Hardt ve Negri’nin “küreselleşme” anlayışı bu tarife tıpatıp uyuyor. Ne tuhaf değil mi?</span></p>

      <p class="araara">EMPERYALİZM NE ANLAMDA SONA ERDİ?</p>

      <p class="paragraf-1"><span>Hardt ve Negri’nin emperyalizmin sona erdiği yolundaki tezi ciddiye alınarak deşildiğinde, gerçekte karşımıza üç temel dayanak çıkıyor: uluslar ve ülkeler arasındaki hiyerarşik düzenin sona erişi, kapitalizm açısından “dışarısı” ile “içerisi” arasındaki ayırımın sona ermesi ve farklı emperyalist devletler arasında rekabetin gününü doldurması.</span></p>

      <p class="paragraf-1"><span>Hardt ve Negri, dünya sisteminde ezen ve ezilen uluslar arasındaki karşıtlık konusunda olsa olsa hafif olarak nitelenecek bir tavra sahipler. Üçüncü Dünya’nın varlığının sona ermiş olduğunu ileri sürüyorlar (19). 80’li yıllardan bu yana sayısız peygamber Üçüncü Dünya’nın sonunu ilan etti.</span><span class="dip"><a class="footnote-link" href="#footnote-225-90" id="footnote-225-90-backlink">90</a></span> <span>Yazarlar bu literatüre atıf dahi yapmıyorlar. Oysa, bugün yaşadığımız dünyanın “küreselleşme” denen evreden önceki dünyaya göre uluslar arasında daha da büyük eşitsizliklerle örülmüş olduğu, artık sağır sultanın bile duyduğu bir şey. Örneğin, insanların yarısından fazlasının “obezliğin” yarattığı sağlık sorunları ile boğuştuğu ABD ya da Almanya gibi ülkeler ile nüfusunun % 70’i acil açlık sorunlarıyla karşı karşıya olan Malavi arasındaki farklılıklar söz konusu olduğunda,</span> <span class="char-style-override-2">İmparatorluk</span><span>’u izleyecek olsak, bunların “nitelik farklılıklarından çok nicelik farklılıklarının olduğunu söylemek” (344) gerekecekti. Bu tür bir niteleme, boy ve kilo sayıları bakımından doğru olabilir, ama son tahlilde “nicel” ve “nitel” kavramlarıyla (ve açlıktan kavrulan insanlarla) alay etmektir! ABD kendisinden iki yüz kat yoksul (kişi başına 32 bin dolara karşı 160 dolar milli gelir) Afganistan’ı bombaladığında, bu rakamlar nicel bir ölçeğe dizilebilir, ama bundan ötesini söylemek bir şaka gibidir! “Üçüncü Dünya”, başlangıçta dahi, yanlış bir teoriden türemiş sakat bir kavramdı. O teoride “Birinci” ve “İkinci” olarak adlandırılan dünyaların bütünüyle değişmesinden sonra</span> <span class="char-style-override-15">teorik bir kavram olarak</span> <span>iyice şekilsizleşmiştir.</span><span class="dip"><a class="footnote-link" href="#footnote-225-91" id="footnote-225-91-backlink">91</a></span> <span>Ama bir gerçekliğe işaret eden</span> <span class="char-style-override-15">politik bir kavram olarak</span> <span>hâlâ anlamlıdır. Çünkü milyonlarca, milyarlarca insanın dilinde, “Üçüncü Dünya”,</span> <span class="char-style-override-15">emperyalizmin boyunduruğu altında ülkeler</span> <span>anlamına gelmektedir. Ve bu anlamıyla varlığını sürdürmektedir. Evet, parçalanmıştır: Güney Kore ile Angola, Brezilya ile Salvador, Türkiye ile Yemen, sosyoekonomik yapıları bakımından bütünüyle farklılaşmışlardır. Ama emperyalizme tâbi olmak bakımından bu ülkeler arasında (hâkimiyet tarzı farklı olsa bile) bir ortak özellik hâlâ mevcuttur. Yani çarpık bir teorinin ürünü olan büyük harfle “Üçüncü Dünya” sona ermiş olabilir; ama küçük harfle Üçüncü Dünya hâlâ sefalet içinde kıvranıyor. Siz istediğiniz kadar, “Üçüncü Dünya sona erdi” deyin. Üçüncü dünya, 11 Eylül karşısında sevinenlerin dünyası olarak varlığını sürdürüyor.</span></p>

      <p class="paragraf-1">Hardt ve Negri’nin ikinci dayanağı, kapitalizmin yayılması açısından “dışarısı” ile “içerisi” ayırımının sona ermesi, başka bir deyişle, bütün dünyanın kapitalistleşmesidir. Bu konuda “Emperyalizmin sınırları” altbölümünde sergilenen argümanları son derece tuhaftır. Argüman karakteristik tarzda yine “metinlerarası”dır, yani emperyalizmin gelişmelerinin incelenmesi yerine emperyalizm teorilerinin okunmasına dayanır. Emperyalizm açısından “dışarısı”nın önemi bütünüyle Rosa Luxemburg’un emperyalizm teorisine yaslanarak açıklanır. Oysa yukarıda gösterildiği gibi (bkz. Bölüm 3’e Ek), bir Marksist olarak bütün teorik ve devrimci gelişkinliğine karşın, Luxemburg’un emperyalizm teorisi derin bir eksik tüketimci hata ile baştan sakatlanmış bir argümana dayalıdır. İşin tuhaflığı da zaten burada ortaya çıkar. Çünkü Hardt ve Negri kapitalizm için “dışarısı”nın gerekliliği meselesini ilk kez ele aldıklarında şöyle bir dipnotu düşmekte beis görmemişlerdir:</p>

      <p class="Alinti" xml:lang="en-GB"><span xml:lang="tr-TR">Bu argüman, üretilen tüm metaları tüketememenin kapitalizmin hayati kusuru olduğunu ve zorunlu olarak çöküşüne neden olacağını savunan bir dizi</span> <span class="char-style-override-15" xml:lang="tr-TR">yetersiz-tüketimci</span> <span xml:lang="tr-TR">teori doğurmuştur. Birçok Marksist ve Marksist-olmayan ekonomist,</span> <span class="char-style-override-15" xml:lang="tr-TR">inandırıcı bir biçimde</span> <span xml:lang="tr-TR">kapitalizmin çok üretip az tüketme eğiliminin felaketini getireceğine ilişkin fikirlere karşı çıkmıştır. (236n)</span></p>

      <p class="paragraf-1">“İnandırıcı bir biçimde” ibaresinin altını sonradan ben çizdim. Demek ki, Hardt ve Negri de, bizim gibi, eksik tüketimci teorinin “inandırıcı bir biçimde” çürütüldüğü kanısındadır. Ama “dışarısı” ile ilgili bütün argüman da bu teoriye dayandırılmaktadır! Bugün dünya bütünüyle kapitalistleştiği için bir dışarısı kalmamıştır. Yani kapitalizm artık içsel çelişkilerini emperyalizm aracılığıyla dışarıya aktarma olanağını tüketmiştir. Oysa, Luxemburg’un eksik tüketimci emperyalizm teorisi yerine çok daha sağlam temellere oturan Lenin’in teorisi temel alınsaydı, dünyanın bütünü incelenirken, içerisi/dışarısı ayırımının değil, emperyalistler arası rekabetin sonucunda ortaya çıkan dünyanın bölüşümü mücadelesinin belirleyici olduğu ortaya çıkardı. Bu <span>konuda ise 20. yüzyıl başı ile 21. yüzyıl başı arasında fark yoktur,</span> çünkü Lenin’in emperyalizme ilişkin klasik tanımının beşinci noktası tam da “dünyanın emperyalistlerce bölüşümünün tamamlanması”dır. Olsa olsa, 21. yüzyıl başı, tam tersine, 20. yüzyılda yaşanan devrimlerden doğan işçi devletlerinin dünya pazarından bir ölçüde kopmuş olması dolayısıyla, yüzyıl sonunda buralarda yaşanmaya başlanan kapitalist restorasyon süreci içinde bölüşüm bakımından yeni alanların ortaya çıkması dolayısıyla dünyanın bölüşümünün yeniden bir atak yapması özelliğini taşır.</p>

      <p class="paragraf-1"><span>Ama zaten esas sorun da dünyanın emperyalist sermaye ve devletlerce bölüşümünün Hardt ve Negri açısından artık bir öneminin kalmamış olmasıdır. Çünkü onların üçüncü dayanağı tam da emperyalist devletler arasında rekabetin sona erdiği önermesidir. Negri, sol liberal İngiliz dergisi</span> <span class="char-style-override-2">New Statesman</span><span>’a verdiği demeçte bu tezin ne kadar önemli olduğunu şöyle ifade ediyor: “Büyük değişim uygar uluslar arasında savaşın olanaksızlığıdır”</span><span class="dip"><a class="footnote-link" href="#footnote-225-92" id="footnote-225-92-backlink">92</a></span> <span>Tipik biçimde, bu dayanak da ileri sürülmekte, ama temellendirilmesi açısından gerçek dünyadan hiçbir kanıt sunulmamaktadır. Burada da kanıt, “metinlerarası”dır. Yazarlar, Luxemburg’dan sonra devrimci Marksistler açısından son derece önemli bir ikinci tanığa başvuracaklardır: Lenin.</span></p>

      <p class="Alinti" xml:lang="en-GB"><span xml:lang="tr-TR">... emperyalizm kavramını politik olarak irdeleyen Lenin, herhangi bir Marksistten çok daha başarılı bir biçimde, sermayenin emperyalizmden öte yeni bir aşamaya geçişini öngörebilmiş ve ortaya çıkmakta olan emperyal egemenliğin yerini (daha doğrusu yok-yerini) tespit etmişti. (246)</span></p>

      <p class="paragraf-1"><span>Kabul edilmeli ki, kapitalizm devam ederken emperyalizmin sona ermiş olduğu tezini (İmparatorluk tezi) emperyalizmin baş teorisyenine bağlamak, çok “şık” bir teorik argümandır! Hepimiz şapkalarımızı Hardt ve Negri’nin bu ustalığı için çıkarmaya hazır olurduk. İş ki, söz konusu “şıklık” Marksist teori tarihinin gördüğü en büyük tahrifat ve revizyon vakaları arasında parmakla gösterilecek örneklerden biri olmasaydı.</span></p>

      <p class="paragraf-1"><span>Emperyalizm teorisi ile biraz tanışıklığı olanlar, Kautsky ile Lenin arasındaki büyük ayırımın, ilkinin bütün emperyalistlerin kalıcı bir barışçı anlaşmaya ulaşabileceği bir</span> <span class="char-style-override-15">ültra-emperyalizm</span> <span>aşaması öngörmesine karşılık, Lenin’in emperyalist sermayeler arası rekabeti ve emperyalist devletler arası çatışmayı kaçınılmaz görmesi olduğunu bilirler.</span><span class="dip"><a class="footnote-link" href="#footnote-225-93" id="footnote-225-93-backlink">93</a></span> <span>Bu tartışma çerçevesinde, kolay toptancılığı her zaman reddetmiş olan düşünce titizliğiyle, Lenin ince bir ayrıntıyı vurgulamadan edemez. Eğilim, dünya çapında tek bir tröstten yanadır, ama buraya ulaşılmadan kapitalizm ve emperyalizm mutlaka çökecektir. İşte Hardt ve Negri, Lenin’in bu eğilim üzerine söylediklerini temel alarak, emperyalizmin 21. yüzyıl başında sona ermiş olduğu tezinin köklerini onun düşüncesine dayandırıyorlar. Ama</span> <span class="char-style-override-15">bu Lenin’i Kautsky’leştirmektir</span><span>! Çünkü Lenin “ültra-emperyalizm” aşamasının gerçekleşmesini, açıkça bir önkoşula bağlamıştır: tek bir dünya tröstü. Oysa bugün dünyada, birbiriyle rekabet etmekte olan ABD, Avrupa ve Japon tekelleri mevcuttur. Bu önkoşuldan bağımsız olarak, Lenin’in ültra-emperyalizm taraftarı olduğunu ileri sürmek, entelektüel sahtekârlık kategorisine girer. Hardt ve Negri, “Kautsky haklıydı, Lenin haksızdı” deselerdi çok daha dürüst bir iş yapmış olurlardı. Çünkü gerçekten de “İmparatorluk” ültra-emperyalizm aşamasının yeni adıdır. Burada,</span> <span class="char-style-override-2">İmparatorluk</span><span>’un</span> <span class="char-style-override-15">karanlık ve kurnaz</span> <span>yanını keşfediyoruz. Hardt ve Negri, Kautsky’nin teorisinin günümüzdeki temsilcisi oldukları halde, bu teorinin atası olarak Luxemburg ve Lenin’i gösteriyorlar. Çünkü kitap hâlâ devrimci retoriği terk etmemiştir. Bu retorik için Kautksky’nin pek de iyi bir referans olmadığını kim yadsıyabilir?</span></p>

      <p class="araara">ARI DEVRİM Mİ, PROLETER ENTERNASYONALİZMİ Mİ?</p>

      <p class="paragraf-1"><span>Emperyalizmin sona ermesinin ve İmparatorluk döneminin başlamasının, Hardt ve Negri açısından toplumsal ve politik mücadeleler bakımından son derece önemli bir sonucu vardır. Artık her türlü yerel mücadelenin anlamı ortadan kalkmıştır. Yazarlar, kitabın en iyi bölümlerinden birinde, başka alanlardaki postmodernist yaklaşımlarının tam tersi bir yönelişle, “kimlik” politikasına dayalı yerel mücadelelerin “emperyal aygıt”ın eline oynayabileceğini vurgularlar. (68-70) Ne var ki, bu tür bir tehlikeye işaret etmek başka bir şeydir, mekâna ve yere dayalı bütün mücadeleleri toptancı bir tarzda mahkûm etmeye varan bir mutlakçılık başka.</span> <span class="char-style-override-2">İmparatorluk</span><span>’un günümüzde toplumsal ve politik mücadeleler açısından temel önermesi bu ikinci yaklaşım doğrultusundadır. Kısaca ifade edilirse, Hardt ve Negri’nin bu konudaki yaklaşımı,</span> <span class="char-style-override-15">mücadelenin dolayımsız tarzda küresel olması gerektiği</span> <span>biçiminde özetlenebilir. Bu genel önermeye eşlik eden (ve oldukça muğlak biçimde ifade edilen) programatik hedef ise</span> <span class="char-style-override-15">alternatif bir küreselleşme</span> <span>için mücadeledir.</span></p>

      <p class="paragraf-1"><span>Hardt ve Negri’nin bu mücadele programının taşıyıcısı olarak gördükleri toplumsal özneye</span> <span class="char-style-override-2">multitude</span> <span>“çokluk” adını verdiğini biliyoruz. Yazarlar bu toplumsal kategori ile proletaryayı zaman zaman özdeş biçimde kullanırlar. Bu proletarya Marx’ın, çifte anlamda “özgür” ücretli emekçisinden farklıdır. Yazarlara göre bugün proletarya, ister ücret biçimi altında olsun, ister başka tarzda, kapitalist disipline şu ya da bu biçimde tâbi olan, sermayenin “içinde” olup onu ayakta tutan bütün katmanları kapsar (77-78 ve 403). Bu sınıf tanımının çok tartışmalı birtakım noktalar içerdiği açıktır, ama biz bu kitabın konusunun getirdiği sınırlar çerçevesinde bu konuya girmeyecek, konumuzu kapitalizmin bir dünya sistemi olarak özellikleri ve ona karşı mücadele ile sınırlamaya devam edeceğiz.</span></p>

      <p class="araara">BİR DEVRİMCİ ÖZNE OLARAK “ÇOKLUK”</p>

      <p class="paragraf-1"><span>Hardt ve Negri çokluğun “devrimci doğa”ya sahip, “baş edilmesi imkânsız bir kuvvet” olduğu kanısındadır (396). “Bu hipotezi teyit etmek için” geliştirdikleri akıl yürütme, bütünü birçok zaafla malul olan</span> <span class="char-style-override-2">İmparatorluk</span><span>’un en patetik, hatta yer yer grotesk özellikler taşıyan bölümüdür. Yazarlar çokluğun devrimci potansiyelini ortaya koymak için önce, son derece tartışmalı olan bir tezle çokluğun “hayatı otonom olarak ürettiğini” (397) ileri sürerler. Ancak bunu şu pasaj izler: “Burada gayet haklı olarak, bütün bunların hâlâ çokluğu, bırakın kendi kaderini eline alma potansiyeli taşıyan bir özne olmayı, hakkıyla bir politik özne olarak bile kurmak için yeterli olmadığı itirazı getirilebilir” (397). Bu çok haklı itirazı karşılamak için yazarlar önce spekülatif felsefenin doruğuna kaçarak çokluğun kaçınılmaz olarak bir “telos” içerdiğini iddia ederler (397); ardından, işçi ve emekçi kitlelerin gerçek dünyasına inerek bir kez daha sorarlar: “Çokluğun eylemleri nasıl politik olabilir? Çokluk İmparatorluğun baskısına ve durmak bilmez bölgesel ayrımcılığına karşı enerjilerini nasıl örgütleyebilir ve yoğunlaştırabilir?” (400). Şimdi aynı yere dönmüş bulunuyoruz. Yazarlar bu sorunu çözmek için ikinci bir çaba gösterir. “Bu sorulara verebileceğimiz tek yanıt şudur: Çokluğun eylemi asıl olarak İmparatorluğun merkezi baskıcı faaliyetleri karşısına doğrudan ve yeterli bir bilinçle dikildiği zaman politik hale gelir” (400). Ama bu “tek yanıt” bir cevap değil, bir</span> <span class="char-style-override-15">totolojidir</span><span>: bu cümlenin öznesi de, yüklemi de aynı şeyi söyler, çünkü politikanın (en azından devrimci politikanın) tanımı budur! Hardt ve Negri güçlüğü çözemediklerini sezerler ve yeniden geri dönerler: “Yine de, çokluğun bu görevi, kavramsal düzeyde açık olmakla birlikte, oldukça soyut kalıyor. Hangi özgül ve somut pratikler bu politik projeye can verecek?” (400-401).</span><span class="dip"><a class="footnote-link" href="#footnote-225-94" id="footnote-225-94-backlink">94</a></span> <span>Mesele kavramsal bir düzeyde dahi açıklığa kavuşmamıştır, ama yazarlar ikinci ve doğru soruyu kendileri soruyor, somut düzeye geçmek istiyorlar. Cevapları ise acıklı: “Bu noktada bir şey söyleyemiyoruz.” (401) Argümanın sonu. Bir aciz itirafı!</span></p>

      <p class="paragraf-1"><span>Hardt ve Negri’nin çokluğun “baş edilmesi imkânsız bir kuvvet” olduğu iddiasını gerekçelendirmek için ortaya koyduğu argümanın bu denli kof olduğuna inanmayanlar, kitabın işaret edilen sayfaları arasındaki bölümleri okuyarak kendi adlarına karar verebilirler. Bu tablo karşısında bizi ilgilendiren, yazarların sordukları ve cevaplayamadıkları sorular değil. Çünkü bizce o soruların cevabı yok. Bizi ilgilendiren şu: Emperyalist-kapitalist dünya sisteminin sürekli sömürü ve baskısına maruz kalan uluslararası işçi sınıfını, emekçileri ve bu dünyanın bütün ezilenlerini kapsayan “çokluk” kategorisinin devrimci potansiyelini açıklamak neden bu kadar güç? Bizim cevabımız ne soyut, ne de spekülatif:</span> <span class="char-style-override-2">İmparatorluk</span><span>, bütün ulusal iktidar odaklaşmalarını tablonun dışında bırakan kavramlaştırmasıyla dünyanın emekçi ve ezilen kitlelerinin devrimci potansiyelinin dinamiklerini keşfetme olanağını kendi eliyle ortadan kaldırmıştır. Emperyalist-kapitalist dünya sistemi bir bütündür; ama bu bütünlük hâlâ ulusal sınıf bölümlerinin ve ulus devletlerin damgasını taşır. Bu yüzden, ezilen kitlelerin üzerindeki boyunduruk da, bu boyunduruğa karşı verecekleri mücadele de dolayımsız olarak emperyalizmle ilişki içinde ortaya çıkmaz. Her bir ülkenin işçi sınıfı kendi ülkesindeki burjuvazinin iktidarına karşı kısmi ya da bütünsel mücadelelerle başlar işe. Emperyalizm, varılan ulus devletler sisteminde somutlaşır ve cisimleşir. Dolayısıyla, emperyalist-kapitalizme karşı dolayımsız</span> <span class="char-style-override-15">iktidar</span> <span>mücadelesi, ancak varılan ulus devletler sisteminde yer alan tekil burjuva devletlerine karşı verilebilir.</span><span class="dip"><a class="footnote-link" href="#footnote-225-95" id="footnote-225-95-backlink">95</a></span> <span>Bir sistem olarak emperyalist kapitalizme karşı verilecek mücadele, zorunlu olarak ulus devletler dolayımından geçecektir. Bu dolayımı göz önüne almayan, büyük kitlelerin sömürülmesinin ve ezilmesinin</span> <span class="char-style-override-15">somut</span> <span>koşullarından soyutlamış olacağı için, isyan ve devrimin</span> <span class="char-style-override-15">somut</span> <span>dinamiklerini de keşfedemez.</span></p>

      <p class="paragraf-1"><span>Elbette, emperyalist çağda dünya sistemi ulus devletlerden ibaret değildir ve dolayısıyla hiçbir ülkenin emekçilerinin ve ezilenlerinin devrimci mücadelesinin hedef alması gereken güçler ulus devletlerle sınırlı değildir. Neoliberalizmin ve “küreselleşme” stratejisinin ardındaki esas sosyoekonomik güç olan mega kapital çağında, burjuva devletinin bazı işlevleri bir dizi uluslararası örgütle paylaşılmaya başlamıştır (IMF-Dünya Bankası-DTÖ üçlüsünün yanı sıra BM, NATO, AGİT ve bir dizi daha az önemli örgüt). Dolayısıyla, bu örgütler mücadelenin her bir aşamasında kitlelerin karşısına çıkabilir. Kitlelerin cevabı da, tekil ülke içinde ya da uluslararası eylemler aracılığıyla bu örgütlere karşı mücadelenin gereklerini yerine getirmek olmalıdır. “Küreselleşme karşıtı” hareketin varlığının temeli de, çağdaş dünya kapitalizminin bu özgül yapısının bir ürünü olmuştur. Dikkat edilirse, “küreselleşme karşıtı” hareket, Seattle’dan sonra iki tarz eylem düzenlemiştir. Bunlardan dar anlamda “küreselleşme karşıtı” olarak anılabilecek olanları, dünya kapitalizminin bütünselliğini gerçek (DTÖ, IMF, NATO vb.) ya da sembolik (Dünya Ekonomik Forumu, yani Davos) düzeyde yönlendiren uluslararası örgütlere karşıdır. Öteki eylem türü, Seattle’dan esinlenmekle birlikte gerçekte hedefi, inşa halindeki tek bir burjuva (emperyalist) devlete, yani AB’ye karşı mücadele olan türdür. Nice, Göteborg, Cenova, Laeken, Barselona ve Sevil eylemleri hep bu türdendir. Görüldüğü gibi, “küreselleşme karşıtı” hareketi klasik emperyalizm teorisinin terimleriyle yerleştirmek ve özgünlüğünün temelini mistifikasyona başvurmaksızın açıklamak mümkündür. Bu açıklama,</span> <span class="char-style-override-2">İmparatorluk</span> <span>tipi açıklamaya göre şu çok önemli gerçeği vurgulama olanağını da verir bize: “Küreselleşme karşıtı” eylemler tekil ülkelerde sınıf mücadelesiyle ve bütün ezilenlerin kurtuluşu yolundaki çabalarla bileşik tarzda gelişmediği takdirde, son tahlilde başarısızlığa mahkûmdur. Çünkü 21. yüzyılın başında dahi, emperyalist sistemde iktidarın yeri hâlâ, aynı zamanda silahlı gücün de yeri olan, ulus devletlerdir.</span></p>

      <p class="paragraf-1"><span>Bu noktayı kapatmadan önce, bir itirazı karşılamak yararlı olacaktır. Şu soru sorulabilir: “IMF, DTÖ ya da NATO gibi örgütlerin varlığı, tam da Hardt ve Negri’nin sözünü ettiği yeni bir egemenlik yapısına geçmiş olduğumuzu göstermez mi?” Cevap yalındır: Bu tür bir çıkarsama, bu örgütlerin farklı ulus devletler karşısında</span> <span class="char-style-override-15">tarafsız</span> <span>olduğu yanılsamasına dayanır ya da böyle bir yanılsamayı yaratır. IMF, DTÖ ya da NATO, başta ABD olmak üzere emperyalist ülkelerin kullandığı birer iktidar aracıdır. Hardt ve Negri’nin ilgasına karar verdikleri Üçüncü Dünya’nın üzerindeki tahakkümün bir aracı. Dolayısıyla, örneğin IMF güçlendiği oranda, ABD, AB ve Japonya’nın Üçüncü Dünya üzerindeki tahakkümü azalmaz, artar! Yani, IMF’nin olmadığı bir durum, diyelim 1930’lu yıllar, günümüze oranla, formel olarak bağımsız olan ülkeler açısından (örneğin 1930’lu yıllarda Latin Amerika ve Türkiye), bugünküne göre daha fazla manevra alanının var olduğu bir durumdur. Tersinden söylemek daha öğreticidir: IMF’nin boyunduruğu arttıkça, ABD’nin (ve ikincil olarak öteki emperyalist “ulus”-devletlerin) formel olarak bağımsız ülkelerin iç işlerine siyaseten karışma olanağı artıyor demektir. Bu tür bir gelişmenin mantıksal uç noktası, uluslararası sömürgeciliktir.</span><span class="dip"><a class="footnote-link" href="#footnote-225-96" id="footnote-225-96-backlink">96</a></span> <span>Yani bu uluslararası örgütlerin tabloya dahil edilmesi, gelişmeyi, Hardt ve Negri’nin sandığının tersine, sömürgeci emperyalizmden uzaklaştırmaz, oraya yakınlaştırır!</span><span class="dip"><a class="footnote-link" href="#footnote-225-97" id="footnote-225-97-backlink">97</a></span></p>

      <p class="araara">PROLETER ENTERNASYONALİZMİ</p>

      <p class="paragraf-1"><span>Hardt ve Negri, proleter enternasyonalizmini bütünüyle yanlış anlıyorlar: “... proletarya enternasyonalizmi anti-ulusçu ve dolayısıyla ulus-üstü ve küreseldi.” (74) “Küresel” kavramının anakronizmini bir yana bırakalım. Ama Marx’ın proletaryanın kurtuluş mücadelesinin biçim olarak önce ulusal olduğuna ilişkin vurgusundan Lenin’in uluslar sorununa verdiği öneme kadar, klasik Marksist teori ve politikanın bütün temelleri Hardt ve Negri’yi yalanlıyor. Örgütsel bakımdan da, Birinci Enternasyonal hariç bütün Enternasyonaller ulusal seksiyonlar üzerine inşa edilmiştir. Yani, yazarların söylediğinin tam tersine, “ulus-</span><span class="char-style-override-15">üstü</span><span>” değil “uluslar</span><span class="char-style-override-15">arası</span><span>”dır. Bu terimler arasındaki farkta bütün bir dünya yatıyor.</span><span class="dip"><a class="footnote-link" href="#footnote-225-98" id="footnote-225-98-backlink">98</a></span></p>

      <p class="paragraf-1"><span>Günümüz dünyası üzerine tartıştığımıza göre bu meseleyi kısaca emperyalizmin genel yapısı bağlamına yerleştirmekte yarar var. Daha 19. yüzyılda başlamış bir eğilimle, emperyalizm çağında üretici güçlerdeki gelişmenin bütünüyle tekil ülkelerin sınırlarının ötesine taştığı (sadece uydular düşünülsün yeter) ortadadır. Bununla iç içe geçmiş biçimde, sermayenin tek bir dünya ekonomisi ve dünya politikası yaratmış olduğu da tartışma götürmez. Bu yüzden de, üretici güçler ve kültür bakımından kapitalizme göre üstün olması gereken sınıfsız toplumun ancak dünya çapında kurulabileceği Marksizmin bir aksiyomudur. Ne var ki, sosyalizme ve komünizme dünya çapında erişilebileceğini, yani sınıfsız toplumun dünya çapında kurulabileceğini söylemek başka şeydir, devrimlerin zaferinin tekil ülkelerde sağlanacağı gerçeğini görmezlikten gelmek başka bir şey. Ulus-üstü bir enternasyonalizm, sınıf iktidarının ulusal biçimini görmezlikten geldiği için anlamsızdır. Bu kadarını zaten saptamış bulunuyoruz.</span></p>

      <p class="paragraf-1"><span>Ne var ki, emperyalizm çağında başka bir gelişme, haydi pek sevilen terimle söyleyelim, enternasyonalizmi “üst-belirler”. Ulus devlet tarih sahnesine çıkalı beri, neredeyse istisnasız bütün ulus devletler, bir ezen ulusun bir ya da birkaç ezilen ulusu tahakküm altında tuttuğu bir yapıya sahipti. Ama bu ilişki doğası gereği bölgeseldi. Emperyalizm çağıyla birlikte, ezen uluslar ile ezilen uluslar arasındaki karşıtlık</span> <span class="char-style-override-15">dünya sisteminin yapısal bir özelliği haline gelir</span><span>. Artık uluslar arasındaki bu ilişki göz önüne alınmadan hiçbir politik sorun somutlaştırılamaz. İşte bu yüzdendir ki, Lenin’in deyişiyle,</span></p>

      <p class="Alinti" xml:lang="en-GB"><span xml:lang="tr-TR">Sosyal devrim ancak, gelişmiş ülkelerde proletaryanın burjuvaziye karşı iç savaşının, gelişmemiş, geri ve ezilen ulusların ulusal kurtuluş hareketi de dahil olmak üzere,</span> <span class="char-style-override-15" xml:lang="tr-TR">bütün</span> <span xml:lang="tr-TR">bir demokratik ve devrimci hareketler</span> <span class="char-style-override-15" xml:lang="tr-TR">dizisiyle</span> <span xml:lang="tr-TR">birleştiği bir devir biçiminde ortaya çıkabilir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-99" id="footnote-225-99-backlink">99</a></span> <span xml:lang="tr-TR">[vurgu aslında].</span></p>

      <p class="paragraf-1"><span>Buna Lenin’in bir başka çalışmasından bir önermeyi eklemekte yarar var: “Her kim ‘arı’ bir toplumsal devrim bekliyorsa, böyle bir devrimi görmek ona kısmet olmayacaktır.”</span><span class="dip"><a class="footnote-link" href="#footnote-225-100" id="footnote-225-100-backlink">100</a></span> <span>Burada, diyalektiği reddeden Hardt ve Negri’nin diyalektiğin</span> <span class="char-style-override-15">dolayım</span> <span>kategorisinden mahrum kalmasının yarattığı sonuçlarla karşı karşıyayız. Onlar, İmparatorluk ile çokluk arasında dolayımsız (yani “arı”) bir karşıtlık vaaz ederken, Lenin, proleter enternasyonalizminin bu büyük temsilcisi, emperyalizmin toplumsal devrim tarafından yenilgiye uğratılmasını bir dizi dolayıma bağlıyor. İşte enternasyonalizm bu yüzden “ulus-üstü” değildir. Çünkü ezilen uluslar ile ezen ulusların proletaryasının kaynaşması için, ezen ulus proletaryasının (ve onun önderlik ettiği halk kitlelerinin) ezilen ulusun proletaryası ve geniş kitlelerine güven vermesi gerekir. Yani enternasyonalizm, ulus olgusuna gözlerin kapatılmasından değil, ezilen ulusların kurtuluşundan geçer.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-83-backlink" id="footnote-225-83">83</a> Hareketin bütünsel bir eleştirisi için bkz. Burak Gürel, “ ‘Alternatif Küreselleşme’ Hareketinin Politik Anatomisi”, <span class="char-style-override-2">Devrimci Marksizm</span>, sayı 1, Mayıs 2006.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-84-backlink" id="footnote-225-84">84</a> Michael Hardt ve Antonio Negri, <span class="char-style-override-2">İmparatorluk</span>, çev. A. Yılmaz, Ayrıntı Yayınları, İstanbul, 2001. Bu bölümde, <span class="char-style-override-2">İmparatorluk</span>’a atıflar (İngilizce basıma yapılacak atıflar dışında) parantez içinde sadece sayfa numarası ile verilecek.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-85-backlink" id="footnote-225-85">85</a> Alex Callinicos, Negri’nin politik yaşamının ve bunun teorisi üzerindeki etkilerinin iyi bir özetini yapıyor. Bkz. “Toni Negri in Perspective”, <span class="char-style-override-2">International Socialism</span>, 92, Sonbahar.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-86-backlink" id="footnote-225-86">86</a> J.B. Foster, “Imperialism and ‘Empire’”, <span class="char-style-override-2">Monthly Review</span>, 53 (7), Aralık 2001.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-87-backlink" id="footnote-225-87">87</a> Olguları hor gören bu tür bir teorisizm, yer yer çok kısmi olgulardan hareketle ve teorik bir çerçevenin kurulmasından bağımsız olarak teorik denebilecek sonuçlara sıçramaya çalışan ampirisist bir akıl yürütme ile birleşiyor. Hâkim spekülatif tarzın yanında ikincil olarak kalan bu ikinci metodolojiye örnek olarak, metinde sözü edilen, proleter enternasyonalizminin sona erdiğinin kanıtı olarak tekil bazı politik mücadelelerden çıkarılan aşırı genelleştirilmiş sonuçlar verilebilir.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-88-backlink" id="footnote-225-88">88</a> Kullanılan dile biraz dikkat edilirse, yukarıda “spekülatif felsefe” babında söylenenlere iyi bir örnekle karşı karşıya olduğumuz görülebilir. Hardt ve Negri fikirlerin değil gerçek dünyanın değiştiğini ileri sürüyorlar. Bunun için yeni bir hukuk olgusu ve yeni bir iktidar gerçeği olması gerekir. Ama onlar bir “hak nosyonu”ndan ve bir “iktidar fikri”nden söz ediyorlar.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-89-backlink" id="footnote-225-89">89</a> Sungur Savran, “Küreselleşme mi, Uluslararasılaşma mı? (1)”, <span class="char-style-override-2">Sınıf Bilinci</span>, sayı 16, Kasım 1996.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-90-backlink" id="footnote-225-90">90</a> “Yiğidi öldür, hakkını yeme” demişler. Bizim saptayabildiğimiz kadarıyla bu konuda ilk olmanın onuru bu kitabın başından beri kıyasıya eleştirdiğimiz Nigel Harris’indir (1986).</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-91-backlink" id="footnote-225-91">91</a> Burada “Üç Dünya” teorisinin ayrıntılı bir eleştirisini yapmak söz konusu değil. Kısaca şu söylenebilir: Bu teorinin merkezi çekirdeği Sovyetler Birliği’nin “sosyal emperyalist” bir ülke olduğu, dahası ABD karşısında esas yükselen emperyalizm olduğu tezlerine dayanıyordu. Teorinin alayu vala ile ilan edilmesinden en fazla iki on yıl sonra, önce 1989’da Doğu Avrupa’da yaşanan “kamp” değiştirme süreci karşısında Sovyetler Birliği’nin parmağını kıpırdatmaması, sonra 1991’de kendisinin dağılması her iki tezi de tuzla buz edecekti. Tabii bu büyük değişiklik sonrasında bu dâhiyane teoriyi savunan neredeyse kalmamıştır. Bu arada şu noktaya da işaret edelim: Hardt ve Negri, “İkinci Dünya’nın yerindeyse yeller esiyor” derken (19), belli ki, günümüzde birçok insanın düştüğü tuzağa düşüyorlar. “Mao Zedong düşüncesi”ne göre “İkinci Dünya” o zamanlar “sosyalist ülkeler” diye anılan ülkeler değildir. (Bugün “yerinde yeller esiyor” ifadesi ile kastedilen açık ki bu ülkeler.) Hem kapitalist, hem de “sosyalist” olarak anılan blokların ikincil derecedeki güçleridir (esas olarak Berlin Duvarı’nın iki tarafındaki Avrupa). Yani emperyalist Batı Avrupa da “İkinci Dünya”nın bir parçasıydı. Bunu yerinde “yeller estiği”ni söylemek ne mümkün! Tam tersine bu ülkeler topluluğu, Avrupa Birliği ile rüzgâr gibi esiyor! Öte yandan Sovyetler Birliği’nin kendisi ise “Birinci Dünya”nın, hem de yükselen ülkesiydi. Gençlerin bu hatayı yapması normal. Negri gibi, üstelik Maocu hareketin Kültür Devrimi sonrasında çok güçlü olduğu bir ülkede mücadele vermiş bir eski tüfek açısından bu unutkanlık, Marksizme ilişkin genel “unutkanlığı”nın bir belirtisi olarak görülebilir.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-92-backlink" id="footnote-225-92">92</a> Aktaran Callinicos, a.g.m., s. 201. “Uygar” uluslar! Negri’nin vatandaşı Berlusconi ile aynı dili kullandığını görmek ne acı!</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-93-backlink" id="footnote-225-93">93</a> Lenin-Kautsky tartışması için bkz. aşağıda Bölüm 12.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-94-backlink" id="footnote-225-94">94</a> Türkçe metinde burada çeviriden ya da daha büyük ihtimalle dizgiden kaynaklanan bir hata var: “<span class="char-style-override-2">specific</span>” sözcüğü, “özgül” ile karşılanması gerekirken “özgün” olarak yazılmış. <span xml:lang="en-GB">Bkz. M.Hardt/A.Negri,</span> <span class="char-style-override-2" xml:lang="en-GB">Empire</span><span xml:lang="en-GB">, Harvard University Press Cambridge, Massachusetts, 2000, s. 399-400.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-95-backlink" id="footnote-225-95">95</a> AB özgün bir vakadır: Burada mücadele hem tekil ulus devletlere, hem de oluşum halinde bir devlet ya da bir proto-devlet olarak AB’ye karşı yürütülecektir. Bu konuda bkz. yukarıda Bölüm 6.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-96-backlink" id="footnote-225-96">96</a> Bu kavramı, günümüzde başta Bosna-Hersek ve Kosova olmak üzere birçok örneğe dar anlamda uygulamak mümkündür. Bu konuya aşağıda 15. Bölüm’de döneceğiz.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-97-backlink" id="footnote-225-97">97</a> Hardt ve Negri’nin emperyalizmi sömürgecilikle özdeşleştirmesini (bu noktaya Balakrishnan [“Virgilian Visions”, <span class="char-style-override-2">New Left Review</span>, yeni dizi 5, Eylül-Ekim, 2000] da değiniyor), yazının ana metninde bu yüzden eleştiriye değer bulmadım. Çünkü günümüz emperyalizmi, sömürgecilikten uzaklaşmıyor, olsa olsa oraya yakınlaşıyor. O zaman, söz konusu iki kavram arasında mutlaka yapılması gereken ayırım, <span class="char-style-override-15">bu tartışma açısından</span>, ikincil hale geliyor.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-98-backlink" id="footnote-225-98">98</a> Zaten Hardt ve Negri’nin “<span class="char-style-override-15">ulus</span>-<span class="char-style-override-15">üstü</span>” <span class="char-style-override-15">enternasyonalizmi</span> semantik olarak dahi, kendi içinde bir çelişkidir.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-99-backlink" id="footnote-225-99">99</a> V.İ.Lenin, <span class="char-style-override-2">Marksizmin Bir Karikatürü ve Emperyalist Ekonomizm</span>, İstanbul: Koral Yayınları, 1991.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-100-backlink" id="footnote-225-100">100</a> “Ulusların Kaderlerini Tayin Hakkı Üzerine Bir Tartışmanın Özeti”, <span class="char-style-override-2">Ulusların Kaderlerini Tayin Hakkı</span> içinde, Sol Yayınları, Ankara, 1989, s.210.</p>
        </div>
      </div>
    </div>
  </div>
</body>
</html>
