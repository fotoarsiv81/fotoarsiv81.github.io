<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-5.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1"><span>BÖLÜM 3</span></p>

      <p class="res2" xml:lang="pt-BR"><span><img alt="5.png" class="image" height="11" src="../Images/5_fmt2.jpeg" width="463" /></span></p>

      <p class="anabaslik" id="toc_marker-4"><span>EMPERYALİZMİN SONU MU?</span></p>

      <p class="res3" xml:lang="pt-BR"><span><img alt="4.png" class="image" height="29" src="../Images/4_fmt2.jpeg" width="58" /></span></p>

      <p class="paragraf-1"><span>İlk bölümde “küreselleşme” teorisinin kavramı hangi kilit önermeler temelinde tanımladığını ortaya koyduk. İkinci bölüm ise “küreselleşme” kavramının özünde yer alan “ulus devletin aşılması” iddiasını bütün dayanakları ile birlikte çürütmeye ayrıldı. Şimdi ele almamız gereken mesele, “küreselleşme” teorisinin bir ikinci temel tezi: Emperyalizmin aşıldığı iddiası. İkinci bölümde “ulus devletin sonu” tezinin geçersizliğini görmüştük. Bu bölüm ise “emperyalizmin sonu” tezini çürütmeye hasredilecek. Bölümün amacı, klasik emperyalizm teorisinin içinde yaşadığımız çağı kavramamıza en uygun teori olduğunu, hatta ilk oluşturulduğu 20. yüzyıl başına göre bugün daha da geçerli olduğunu ortaya koymak. Bu bölüm, aşağıda Lenin’in emperyalizm teorisine günümüzde yöneltilen eleştirilerin geçerliliğini sınayan 12. Bölüm ile bir bütün olarak düşünülmeli.</span></p>

      <p class="paragraf-1"><span>Emperyalizm teorisine girişle birlikte aynı zamanda “küreselleşme” teorisinin ve söyleminin perdelediği, gizlediği gerçek dünyaya bir giriş yapmış oluyoruz. “Küreselleşme”nin efsanelerinin ardında yatan işte bu gerçek dünyadır.</span></p>

      <p class="araara">LENİN’İN EMPERYALİZM TEORİSİNE GİRİŞ</p>

      <p class="paragraf-1"><span>Lenin’in esas olarak</span> <span class="char-style-override-2">Emperyalizm. Kapitalizmin En Yüksek Aşaması</span><span class="dip"><a class="footnote-link" href="#footnote-225-29" id="footnote-225-29-backlink">29</a></span> <span>kitabında sergilediği emperyalizm teorisini incelemeye girişirken, bu kitabın sınırlarına ve zaaflarına değinerek başlamak en doğrusudur.</span></p>

      <p class="rakam para-style-override-20">1. Her şeyden önce, bu kitap bütünsel bir anlamda bir teori kitabı değildir. Elbette burada bir emperyalizm teorisinin ana hatları sergilenmiştir. Ama bu teorinin hem geri, hem de ileri bağlantıları sadece atıflar ve gönderilerle sınırlı tutulmuştur. Bununla ne kastettiğimizi biraz açalım. Bir yandan, Lenin bu kitabında emperyalizm aşamasında ortaya çıktığını saptadığı özelliklerin kapitalist üretim tarzının gelişme yasalarıyla bağlantısını sistematik biçimde incelemez. Bu bağlantı mevcuttur ve göndermeler yoluyla ifade edilir. Ama kapitalizmin yasalarıyla emperyalizmin yasaları bütünleştirilmiş bir biçimde ele alınmaz. Bir yandan da, emperyalizmin temel özelliklerinin gelişip açılması sonucunda ortaya çıkacak eğilimler, örneğin Marx’ın <span class="char-style-override-2">Kapital</span>’de yaptığı gibi, ortaya konulmaz. Lenin saptadığı özelliklerin olgunlaşmasının doğuracağı sonuçları ele almak yerine, bu özelliklerin kitabın yazılmakta olduğu dönemde ortaya çıkış biçimlerinin incelenmesiyle yetinir.</p>

      <p class="rakam para-style-override-21"><span>Lenin,</span> <span class="char-style-override-2">Emperyalizm</span><span>’in bu özelliklerinin bütünüyle farkındadır. Bir kere, kitabın başlığının altına, İngilizceye “A Popular Outline” diye çevrilmiş olan bir alt başlık yerleştirmiştir. Bunu Türkçeye “Popüler Bir Özet” ya da “Basitleştirilmiş Bir Özet” diye çevirmek mümkündür. Sol Yayınları’nın Türkçe çevirisinde bu alt başlık maalesef kitabın hiçbir yerinde yer almamaktadır. Zaten alt başlığı olan bir kitaba bir daha alt başlık konulduysa bunun bir anlamı olmalıdır. Gerçek bir teorik çalışmanın gereklerini gayet iyi bilen Lenin, biraz da ünlü alçakgönüllülüğüne uygun biçimde, kitaba bu alt (alt) başlığı koymayı gerekli görmüştür.</span></p>

      <p class="rakam para-style-override-20"><span>2. Lenin Britanyalı araştırmacı Hobson’a gereğinden daha büyük bir önem atfeder.</span><span class="dip" style="font-size:0.7em;"><a class="footnote-link" href="#footnote-225-30" id="footnote-225-30-backlink">30</a></span> <span>Bu, emperyalizm ile kapitalizmin yasaları arasında sistematik bağlar kurulmaması ile birleştiğinde, kitaba eksik tüketimci bir damarın sızmasına yol açar. Aşağıda görüleceği gibi, bu damar,</span> <span class="char-style-override-2">Emperyalizm</span><span>’de sergilenen teorinin gövdesine yabancıdır ve Lenin’in akıl yürütmesi için hiç de gerekli değildir.</span></p>

      <p class="rakam para-style-override-20">3. <span class="char-style-override-2">Emperyalizm</span>, kitabın yazılış koşulları dolayısıyla, Avrupa kapitalizminin, özellikle de Almanya’nın deneyiminden fazlasıyla etkilenmiş, buna karşılık geleceğin esas hâkim kapitalist gücü olacak olan ABD kapitalizminin eğilimlerini yeterince inceleyememiştir. Lenin’in 1915-1916 yıllarında, <span class="char-style-override-2">Emperyalizm</span>’in hazırlık çalışmasını yaptığı sırada, İsviçre’nin Almanca konuşulan kantonlarından biri olan Zürih’te erişebildiği kaynaklar içinde Almanca kaynakların büyük bir ağırlık taşıdığı biliniyor. Okuduğu 148 kitabın 106’sı Almancadır; buna karşılık İngilizce kitapların sayısı 17’de kalmaktadır. Oran neredeyse bire altıdır. Yararlandığı 232 makalenin ezici çoğunluğu (206 tanesi) yine Almancadır. İngilizce makalelerin sayısı ise ancak 13’ü bulmaktadır. Fark daha da büyüktür.<span class="dip" style="font-size:0.7em;"><a class="footnote-link" href="#footnote-225-31" id="footnote-225-31-backlink">31</a></span> Bunun, en başta finans kapital gibi merkezi bir kavramın içeriği üzerinde olmak üzere, bir dizi çarpıtıcı etkisi olacaktır. Bu konuya aşağıda döneceğiz.</p>

      <p class="rakam para-style-override-20"><span>4. Lenin, yepyeni bir gelişmenin, bir aşamanın teorileştirilmesi çabası içine giren birçok yazar gibi, yeni dönemin eskisinden farkını haklı olarak vurgularken, eskiyle süreklilik arz eden yanları açık ve vurgulu biçimde ortaya koymamakta, yani kapitalizmin temel yasalarının işlemeye devam ettiğini yeterince vurgulamamaktadır. Kitap bu yönde uyarılar içerir, ama bunların yeterli olmadığı, Lenin’in kendisinin başka bağlamlarda kapitalizmin temeldeki sürekliliğini vurgulamak zorunda kalmasından belli olacaktır.</span></p>

      <p class="rakam para-style-override-20">5. Nihayet, Lenin’in emperyalizmin kapitalizmin yükseliş evresinden gerileme evresine geçişi temsil ettiği tezini, “çürüyen” ve “can çekişen” kapitalizm sıfatlarıyla ortaya koyması retorik amaçlar açısından kendi döneminde kapitalizmi özürlemeye çalışmakta olan akımlara karşı faydalı olmuş olabilir, ama yanlış anlaşılmaya son derece müsaittir ve kendisinden sonra da sistematik teorik yanlışlara yol açacaktır. Lenin kendisi, emperyalizm aşamasında kapitalizmin eskisinden de hızlı bir büyüme potansiyeline sahip olduğunu istediği kadar vurgulasın, bu sıfatlar Stalinizm tarafından bilimsel içeriklerinden koparılarak propaganda amaçlarıyla mutlaklaştırılmışlardır. Bir ölçüde farklı bir sorun olan asalaklık tartışmasındaki “kupon keserek yaşama” teması için de aynı vurgu yanlışından söz edilebilir.</p>

      <p class="paragraf-1 para-style-override-19">Artık Lenin’in emperyalizm teorisinin içeriğini tartışmaya başlayabiliriz. Bunu yaparken, Lenin’in teorisinin okunmasında yaygın olan bir kolaycılığa, basite kaçmaya, bir bakıma teoriyi statikleştiren ve tarihsel anlamından koparan şematikleştirmeye dikkat çekmeliyiz. Yaygın olan uygulama, Lenin’in emperyalizm teorisini “emperyalizmin beş özelliği” olarak bilinen maddelere indirgemektir. Bunları saymayı bilen herkes, Lenin’in emperyalizm teorisini kavramış sayılmaktadır. Yaklaşım bu olunca, teoriyi özetlemek de kolaydır. Zaten Lenin de yapıtın bir aşamasında tanımların sınırlayıcılığını hatırlatmakla birlikte bu beş özelliği kendisi de saymaktadır: Tekellerin ekonomik hayatta belirleyici rol oynaması; banka sermayesi ile sanayi sermayesinin kaynaşması yoluyla finans kapitalin oluşması; sermaye ihracının belirleyici önemi; tekellerin dünyayı paylaşması; dünyanın büyük emperyalist devletlerce paylaşılmasının tamamlanmış olması (<span class="char-style-override-2">CW</span>, 22, s. 266). Bu beş özellik zamanla emperyalizm teorisinin esası haline getirilmiş ve böylece hem bu özelliklerin kapitalizmin tarihsel gelişim süreci içinde dinamik olarak alındıklarında anlamı gözden kaybolmuş, hem de emperyalist aşamanın tarihsel gelişme ve sınıf mücadelesi açısından anlamı unutulmuştur. Esas olarak Stalinist hareketin yarattığı bu cansız soyutlamanın bugün de bambaşka bir açıdan, Lenin’in teorisinin aşıldığını ileri süren “yeni” emperyalizm literatüründeki Leninist emperyalizm teorisi kavrayışını belirlediği söylenebilir. (Bu konu aşağıda Bölüm 12’de ele alınacak.) Oysa Lenin kendisi, bu tür bir şematizme yaptığı tanımın hemen ardından karşı çıkmıştır. “Daha sonra göreceğiz ki, sadece –yukarıdaki tanımın kendini sınırlamış olduğu– temel ekonomik kavramları değil de, kapitalizmin bu aşamasının genel olarak kapitalizmle ilişkisi içinde tarihsel yerini ya da emperyalizm ile işçi sınıfı hareketi içindeki iki ana akımın ilişkisini de göz önünde tutarsak, emperyalizm farklı biçimde tanımlanabilir ve tanımlanmalıdır.” (<span class="char-style-override-2">CW</span>, 22, 267) Başka biçimde ifade edelim: Lenin’in <span class="char-style-override-2">Emperyalizm</span>’inin, yukarıdaki ekonomik özellikleri ele alan ilk altı bölümünden daha önemli olan bölümleri, 8., 9. ve (özellikle de “Emperyalizmin Tarihteki Yeri” başlığını taşıyan) 10. bölümleridir.</p>

      <p class="paragraf-1"><span>Elbette, daha büyük önem taşıyan bu boyutları kavrayabilmek için önce, Lenin’in emperyalizmi tanımlamak için kullandığı beş öğeye yakından bakmamız gerekiyor. Bunu yaparken, günümüzde dünya kapitalizminin ulaştığı noktada ortaya çıkan başlıca özellikler karşısında bu teorinin geçerliliğini ne ölçüde sürdürmekte olduğu konusuna da eğileceğiz.</span></p>

      <p class="araara">LENİN’İN TEORİSİ VE GÜNÜMÜZDE EMPERYALİZM</p>

      <p class="paragraf-1"><span>Lenin’in emperyalist aşamanın en önemli özelliği olarak sürekli vurguladığı, küçük ve dağınık kapitalist işletmelerin dev şirketlere dönüşmesi, yani tekellerin ekonomik hayata damga vurmaya başlamasıdır. Lenin, her ne kadar teorik bir tartışmaya girmezse de, tekellerin oluşumunu Marx’ın</span> <span class="char-style-override-2">Kapital</span><span>’de sermayenin yoğunlaşması ve merkezileşmesi konusunda saptadığı yasalardan hareketle açıklar. 20. yüzyılın başında bu tür dev şirketlerin oluşumu henüz emekleme çağını yaşıyordu. 20. yüzyılın bütün gelişmesi, bu tür şirketlerin hem dünya çapında hem de tek tek ülkelerde istisna değil kural haline geldiği bir evrime tanıklık etmiştir. Günümüz kapitalizmine dünya çapında damgasını vuran, “çokuluslu şirket” olarak anılan dev sermaye birimleri de, tek tek ülkelerde oluşan holdingler de, Lenin’in bir yüzyıl önce, kapitalizmin yeni aşamasının temel unsuru olarak saptadığı bu özelliğin, günümüz dünyasını tanımlamak açısından da son derece isabetli olduğunu tartışılmaz bir açıklıkla göstermektedir.</span></p>

      <p class="paragraf-1"><span>Burada tartışılacak bir şey yoktur. Tartışılması gereken daha ince noktalardır. Bunların arasında öne çıkarılması gereken ilk nokta, Lenin’in sözünü ettiği “bileşik üretim”dir (</span><span class="char-style-override-2">CW</span><span>, 22, 198 ve 209). Lenin’in kendi tanımıyla bu, “tek bir işletmenin bağrında farklı üretim dallarının toplanması” olarak tanımlanabilir. Lenin, o dönemde Almanya’nın en önemli şirketlerinden biri olan AEG’yi örnek vererek, bu şirketin kendi bünyesinde sadece imalat alanında kablo ve yalıtıcılardan otomobil ve uçağa kadar son derece farklı ürünleri üreten 16 şirketi bir araya getirdiğini vurgular (</span> <span class="char-style-override-2">CW</span><span>, 22, s. 247). Lenin’in sermayenin örgütlenme tarzında saptadığı bu eğilim, 20. yüzyıl tarihi boyunca gelişerek serpilmiş ve bugünün holding tipi şirketinin dev sermayelerin</span> <span class="char-style-override-15">asıl</span> <span>biçimini oluşturduğu evreye ulaşmıştır. Bugün, holdinglerin</span><span class="dip"><a class="footnote-link" href="#footnote-225-32" id="footnote-225-32-backlink">32</a></span> <span>sadece imalat sanayiinin çeşitli dallarında değil, tarımdan turizme, perakendeden ihracata ekonominin bütün dallarında faaliyet gösteren çeşitli şirketleri bağrında topladığını çocuklar bile biliyor. Önemli olan bunu henüz oluşumun şafağında belirlemektir. Lenin’in erkenden saptadığı bu eğilime dayanarak biz bugünün hâkim sermaye dilimine</span> <span class="char-style-override-15">bileşik sermaye</span> <span>adını vereceğiz.</span></p>

      <p class="paragraf-1">Emperyalizmin ikinci özelliği, Lenin’e göre finans kapitalin hâkimiyetidir. Finans kapitalden bilimsel olarak söz edebilmek için, önce günümüzde kavram konusunda var olan kafa karışıklığını gidermek gerekiyor. Günümüzde, “küreselleşme”yi uluslararası burjuvazinin işçi sınıfına ve emekçilere karşı topyekûn bir taarruzu olarak değil de, (hisse senetleri, devlet tahvilleri, “türev ürünler”, döviz alışverişi ve her türlü spekülasyondan para kazanan sermaye anlamında) finansal sermayenin (üretim süreçlerini düzenleyen) üretken sermayeye karşı üstünlüğü ele geçirmesi olarak kavrayanlar, ilk kategoriyi finans kapital/finans sermayesi/mali sermaye gibi adlarla anmaktadırlar. Üstelik, bu kullanımın Lenin’in emperyalizm teorisi ile doğrudan bir bağıntısı olduğu izlenimi son derece yaygındır. Lenin’in finans kapitalin hâkimiyetinden söz ederken üzerinde durduğu kategori bu değildir. Lenin, bu kategoriyi Hilferding’den devralmıştır. Bu sonuncunun verdiği tanımı kendisi aynen tekrarlar: “Böylece, bankacı gittikçe artan ölçüde bir sanayi kapitalistine dönüşmektedir. Gerçekte <span class="char-style-override-15">sanayi sermayesine dönüşmüş olan</span> bu banka sermayesini, yani para biçimindeki sermayeyi, ben ‘finans kapital’ olarak anıyorum” (<span class="char-style-override-2">CW</span>, 22, s. 226, vurgu bizim). Burada görüldüğü gibi, Hilferding’in ve Lenin’in “finans kapital”i, banka sermayesi ile sanayi sermayesinin (ya da daha genel olarak tarımı, ulaştırmayı, turizmi vb. de içeren biçimde üretken sermayenin) iç içe geçmesi, kaynaşması ile oluşmuştur. Finans kapital basitçe banka sermayesi (yani para sermaye) değil, <span class="char-style-override-15">sanayi sermayesine dönüşmüş banka sermayesi</span>dir. Oysa bugün finans ile sanayiyi karşı karşıya getirerek birine kötü (finans), birine iyi (sanayi) etiketi yapıştıran ekollerin finans kapital olarak adlandırdıkları şey, tam da bundan dolayı, sanayi sermayesine (üretken sermayeye) <span class="char-style-override-15">dışsallığı ve karşıtlığı temelinde tanımlanmış</span> bir sermaye dilimidir. Öyleyse, finans kapital terimini Hilferding ve Lenin’in anlamında kullanmak, paradan para kazanan ve bugünün bütün kapitalizmini hâkimiyeti altına aldığı iddia edilen sermaye dilimine ise başka bir ad (en basitinden “finansal sermaye”) vermek gerekiyor.</p>

      <p class="paragraf-1"><span>Hilferding ve Lenin’in finans kapital kavramının önemi, bu tür sermayenin tekil üretim dallarına bağımlılıktan kurtularak bütün ekonomik faaliyetlerle esnek ve hızlı bir ilişki kurma olanağını elde etmesinde ve bu sayede ekonominin bütününde kaynak dağılımının kontrolünü giderek eline geçirmesinde yatar. Emperyalizm öncesi dönemde üretken sermaye birimleri, her biri genellikle tek bir üretim dalında faaliyet gösteren çok sayıda küçük sermayelerden oluşuyordu. Bankalar ise genellikle yerel olarak faaliyet gösteren küçük birimlerdi. O aşamada banka toplumun belirli bir ekonomik dönem boyunca tasarruf ettiği ve kendisi olmasa atıl kalacak olan fonlarını, bu fonları değerlendirmek isteyen küçük ölçekli kapitalistlere (artık değerden alınacak faiz geliri karşılığında) ödünç veren bir kuruluştu. Ancak 19. yüzyıl sonunda banka sektöründe yaşanan tekelleşme, bankalara, ellerinde topladıkları dev fonların getirdiği pazarlık gücüyle ve kendi aralarında anlaşma olanakları yaratarak, büyük bir kudret kazandıracaktı.</span><span class="dip"><a class="footnote-link" href="#footnote-225-33" id="footnote-225-33-backlink">33</a></span> <span>Küçük kapitalistler artık bankaların tutsağı haline geliyordu. Bu anlamda, banka sermayesi sanayi sermayesine hâkim olmuş, kaynakların hangi üretim dalına aktarılacağını belirler hale gelmişti. Ama paralel bir tekelleşme sanayi sermayesinde de yaşanıyordu. Sonuçta, hisse senetleri, yönetim kurullarında ortak üyeler ve holding türü şirketlerin yükselişi temelinde bankalar ile üretken sermaye birimleri kaynaşacak ve tek bir sermaye dilimi haline geleceklerdi. Hilferding ve Lenin’in anlattığı kaynaşma işte budur. Bu, günümüzde dünyanın çok çeşitli ülkelerinde (Almanya’nın dışında örneğin Japonya ve Güney Kore’de) geçerli olan finans kapital örgütlenmesidir.</span></p>

      <p class="paragraf-1">Ne var ki, Avusturyalı olduğu için Almanca konuşulan dünyayı ilk elden gözleyen Hilferding ve Zürih’teki sürgününde esas olarak Alman kaynaklarıyla sınırlı kalan Lenin, finans kapitalin Almanya’daki somut tarihsel gelişim biçiminin önemini tek yanlı olarak abartmışlardır. Bazı başka ülkelerde, ama en önemlisi geleceğin modeli olan ABD’de gelişme farklı olmuş, sanayi şirketleri (ABD’de özel bir önem taşıyan borsanın da katkısıyla) kendileri birer finans kapital birimine dönüşmüşlerdir. Bunun en çarpıcı örneği, bugün dünya çapında en büyük sanayi şirketlerinden biri olan General Electric şirketinin kendi finansman, sigorta vb. şirketlerini kurmuş olmasıdır.<span class="dip"><a class="footnote-link" href="#footnote-225-34" id="footnote-225-34-backlink">34</a></span> Peki ABD şirketleri ve daha genel olarak holdingler ne anlamda finans kapital niteliğini kazanmışlardır? Bu şirketler ABD’de erkenden büyük önem kazanan borsaya çıkarak finansman gücüne kavuşmuşlar, “bileşik sermaye” tarzı örgütlenmeye geçtikçe tekil üretim dalının sınırlarından kurtulmuşlar, ekonominin çeşitli dallarındaki gelişmelere ve iniş çıkışlara bağlı olarak kendi kaynaklarını bir daldan ötekine kaydırmakta muazzam bir esneklik ve akışkanlık elde etmişler ve böylece toplam sermayelerini tek tek bütün kullanım değerlerinden kopararak bir bakıma “soyut sermaye” haline getirmişlerdir. Buradaki “soyut sermaye” kategorisi, dünyadan soyutlanmak, salt teorik olmak gibi bir anlam taşımaz. Aynen tekil üretim dallarında harcanan ve kendine özgü teknik özellikler içeren somut emeklerin piyasa dolayımıyla soyut emek haline gelmesi gibi, bu sermaye de tekil üretim dallarının ürettiği kullanım değerlerinin somut belirlenimlerinden kurtulmak anlamında soyuttur.</p>

      <p class="paragraf-1">Bugün finans kapital yepyeni gelişme biçimleri göstermektedir. Günümüz emperyalizminin dünün emperyalizmine göre ekonomik planda gösterdiği en önemli değişikliklerden biri finans kapitalin aldığı bu yeni biçimlerde ortaya çıkıyor. Bu gelişme biçimleri arasında ikisi son derecede önemlidir. Birincisi, borsa artık sadece tarihsel olarak erkenden büyük bir güce kavuştuğu Anglo-Sakson ülkelerinde değil, hemen hemen her emperyalist ülkede üretken sermayenin kaderi üzerinde <span class="char-style-override-15">belirleyici</span> denebilecek derecede büyük bir ağırlık kazanmıştır. Büyük şirket ve bankalar arasında borsaya çıkmamış olan pek az şirket kalmıştır. (İngilizce “closely held companies”, yani halka açık şirket yerine özel şirket olarak anılan bu şirketlerin arasında istisnai olarak bazı çok önemli aile şirketleri vardır.) Bütün bu şirketler, borsada “yatırımcılar”ın sürekli izlemesi altındadır. Bir bakıma bir “büyük gözaltı” söz konusudur. Borsa yatırımcıları, her bir şirketin üç aylık aralıklarla açıkladığı kazanç/hisse değeri oranlarının iniş çıkışlarını ve şirketin bütün operasyonlarını (şirket satın alma ve birleşmeleri, üretimin başka ülkelere kaydırılması, işçilere ödenecek ücretler, şirketin sağlıklı yönetilip yönetilmediği) günbegün izleyerek yatırımlarını şirketten şirkete kaydırmaktadırlar. Elbette, şirketlerin yönetim ve kârlılık bakımından sağlığının izlenmesi tekil yatırımcılar için mümkün olan bir şey değildir. Bu işlev de, bağımsız denetçi (“auditor”) olarak çalışan ve bu alanda uzmanlaşan bir dizi şirket tarafından periyodik olarak yürütülen denetimler aracılığıyla ve derecelendirme (“reyting”) kuruluşu olarak anılan bağımsız şirketlerin değerlendirmeleri temelinde yerine getirilir. Burada (aşağıda ayrıntısıyla ele alacağımız) üretimin toplumsallaşmasının ileri bir biçimini görüyoruz: Denetim (“audit”) işlevi, şirketlerin tamamı üzerinden düşünüldüğünde, ekonominin bütününde büyük ağırlığı olan finans kapitalin özellikleri konusunda toplumun bütünü açısından (her zaman çok sağlam olmasa da) bilginin merkezileştirilmesi olanağını doğurur. Lenin bu anlamıyla denetimin önemini emperyalizm tahlilinde sürekli olarak vurgular. Bir kez daha Lenin’in emperyalizm çağının şafağında, kapitalizmin bu aşamada geliştireceği önemli özelliklerden birini keşfetmiş olduğunu görüyoruz.</p>

      <p class="paragraf-1"><span>Borsanın şirketler üzerinde kurduğu bu hâkimiyet, her bir üretken sermaye biriminin finansal sermayenin hâkimiyeti altına girmesinin çok çarpıcı bir biçimidir. Üretken sermaye artık borsanın kaprislerine bütünüyle bağımlı hale gelmiş, finansal sermaye de bu süreç içinde üretim sermayesine dönüşmüş olmaktadır. Bugünkü dünyada borsa sadece tek tek şirketlerin değil, neredeyse bütün ülkelerin siyasi hayatının da anahtarını elinde tutmaktadır. Herhangi bir büyük siyasi olayda (seçim, savaş, darbe, muhtıra, ayaklanma, vb. vb.) “piyasaların tepkisi” bütün kapitalistlerin ve siyasi aktörlerin mutlaka dikkate alması gereken bir faktör haline gelmiştir. Çünkü borsa dikkate alınmadığı takdirde, para (özellikle “sıcak para” olarak anılan kısa vadeli yatırımlar) hızla o ülkeyi terk ederek başka ülkelere kaçabilir. Bu ise (bizim Türkiye’de artık gayet iyi bildiğimiz gibi) ekonominin çöküntüye uğraması demektir.</span></p>

      <p class="paragraf-1"><span>Lenin’in (Hilferding ile birlikte) finans kapitalin Anglosakson ülkelerindeki gelişme tarzını inceleyememiş olmasının maliyeti, yapıtında borsanın tarihsel yerini bütünüyle yanlış biçimde nitelemesinde açıkça ortaya çıkar. Lenin borsanın işlevinin sona erdiği kanaatindedir. Bir Alman kaynağına dayanarak şöyle yazar Lenin:</span></p>

      <p class="Alinti" xml:lang="en-GB">Serbest rekabetin hâkim olduğu eski tip kapitalizmden tekelin hâkim olduğu yeni kapitalizme doğru değişim, ifadesini, başka şeylerin yanı sıra, Menkul Kıymetler Borsası’nın öneminin gerilemesinde bulur. (<span class="char-style-override-2">CW</span>, 22, s. 218)</p>

      <p class="paragraf-1"><span>Bu, Lenin’in</span> <span class="char-style-override-2">Emperyalizm</span><span>’inin en büyük yanılgılarından biridir. Lenin, borsanın kendi tanımladığı anlamda finans kapitalin mükemmel bir yatağı olduğunu kavrayamamıştır.</span></p>

      <p class="paragraf-1"><span>Günümüzde finans kapitalin aldığı bir ikinci yeni biçim ise Lenin’in döneminde herhangi bir ağırlığı olmayan bir finansal sermaye biçimi ile ilgilidir: yatırım fonları.</span><span class="dip"><a class="footnote-link" href="#footnote-225-35" id="footnote-225-35-backlink">35</a></span> <span>Birçok küçük, hatta orta boy yatırımcının tasarruflarını profesyonel biçimde ve kendi de kâr elde etmek üzere toplu halde işleten büyük şirketler veya banka ve benzeri finans kuruluşlarına bağlı yavru şirketler veya hizmetler olarak örgütlenen fonlar, gerçekte aracı kurumlardır. Bunlar, kimi operasyonlarını, menkul kıymetler borsalarında, türev borsalarda, “hedge” işlemlerinde, döviz alım satımında vb. yürütürler. Bu biçim altında, kısa vadeli yatırımlar söz konusu oldukça, bu operasyonlar fonlara Hilferding ve Lenin’in anlamında finans kapitalden ziyade spekülasyon yoluyla para kazanan (günlük ekonomi tartışmalarında söylendiği gibi “paradan para kazanan”) finansal sermaye karakterini kazandırır. Ama yatırım fonlarının bir başka operasyon türü vardır ki, onları doğrudan doğruya Hilferding ve Lenin’in anladığı anlamda finans kapital haline getirir. Son yıllarda daha çok yaygınlaşan bir uygulama çerçevesinde, yatırım fonları, sanayi veya başka alanlarda faaliyet gösteren üretken sermaye şirketlerini satın alır, yönetimine karışmadan (elbette bağımsız denetçilerle şirketi izleyerek) bu şirketlerin kârını mülk edinir ve bir süre sonra bu şirketleri daha yüksek bir değere elden çıkarır hale gelmişlerdir. Burada, sadece sanayi vb. alanlarda çalışan şirketlerin meta üretmediği, şirketlerin (sermayelerin kendilerinin) alınıp satılan metalar haline geldiğini görüyoruz. İşte bu faaliyetlerinde yatırım fonları sanayi sermayesiyle kaynaşan ve ona hâkim olan birer finans kapital birimi haline gelmişlerdir. Yatırım fonlarının bu yeni biçimi “equity capital”, Türkçeye yerleşen terimle “sermaye şirketi” olarak anılmaktadır.</span><span class="dip"><a class="footnote-link" href="#footnote-225-36" id="footnote-225-36-backlink">36</a></span></p>

      <p class="paragraf-1"><span>Öyleyse, şu sonuca ulaşıyoruz: Finans kapital kavramıyla birlikte, “bileşik sermaye” kategorisi yeni bir belirlenim kazanıyor ve derinleşiyor. Hilferding ve Lenin’in finans kapitali bankaların hâkimiyetine bağlayan yaklaşımı gerçekte var olan finans kapital biçimlerinden sadece biridir. Bu ayrıntı dışında, sermayenin ekonominin dallarından bağımsızlaşması ve ekonominin bütününde kaynak dağılımı üzerinde gittikçe daha büyük bir hâkimiyet elde etmesi anlamında finans kapital, günümüz kapitalizminde Lenin’in döneminde olduğundan dahi daha geçerli bir kavramdır.</span></p>

      <p class="paragraf-1"><span>Lenin, emperyalizmi daha önceki kapitalist aşamadan ayıran üçüncü özellik olarak sermaye ihracının mal ihracatına göre daha önemli hale gelmesini sayıyor (</span><span class="char-style-override-2">CW</span><span>, 22, s. 240). Günümüzde sermaye ihracının ister portföy yatırımları (yani başka ülkelerde borsalara, devlet tahvillerine vb. mali yatırımlar), ister doğrudan yabancı yatırım (yani başka ülkelerde yavru şirket veya bağımsız işletme kurmak, o ülkenin vatandaşlarının işletmelerini satın almak, bu işletmelerden hisse senedi satın almak vb.) biçimi altında olsun, dev boyutlara ulaşıyor ve uluslararası mal ve hizmet ticaretinin büyüme hızından kat kat hızla artıyor. Lenin’in emperyalizm öncesi kapitalizmde tipik olanın mal ihracatı iken emperyalist dönemde sermaye ihracının tipik hale gelmiş olduğu yolundaki saptaması, 20. yüzyıl boyunca ortaya çıkan gelişmeler sonucunda</span> <span class="char-style-override-15">dâhiyane</span> <span>bir saptama olarak nitelenebilir. Bu saptama, Lenin’den neredeyse bir yüzyıl sonra, çokuluslu şirketler konusunda dünya çapında en önemli burjuva teorisyenlerden biri tarafından şöyle dile getiriliyor:</span></p>

      <p class="Alinti" xml:lang="en-GB">Çokuluslu şirketler tarafından (doğrudan yabancı yatırım veya bir tür işbirliği anlaşması yoluyla) yurtdışında yapılan üretim, uluslararası alışverişin önde gelen biçimi olarak mal ticaretinin yerini almıştır. Aynı zamanda, yüksek miktarda ticaret şimdi doğrudan yabancı yatırım tarafından yönlendirilmekte ve çokuluslu şirket ağları içinde gerçekleştirilmektedir.<span class="dip" style="font-size:0.73em;"><a class="footnote-link" href="#footnote-225-37" id="footnote-225-37-backlink">37</a></span></p>

      <p class="paragraf-1"><span>Son cümle bizi ikinci bir noktaya getiriyor. Sermaye ihracının mal ihracatına üstünlüğü, 20. yüzyılın son çeyreğinden itibaren nitel bir sıçrama da yapmıştır: Bugün sermaye ihracatı uluslararası ticareti sadece</span> <span class="char-style-override-15">nicel</span> <span>olarak geride bırakmakla kalmıyor,</span> <span class="char-style-override-15">nitel</span> <span>olarak da yönlendiriyor. Dünya ticaretinin gittikçe artan bir bölümü, “çokuluslu şirketler” olarak anılan dev sermayelerin kendi yavru şirketleri arasında yapılan ticaretten oluşuyor. Sermaye ihracı meta ihracını nicel olarak geride bırakmakla kalmamış, daha karmaşık ve diyalektik bir anlamda, dünya ticaretini adım adım içselleştirmiş, ona hâkim olmuş, boyunduruğuna almıştır. Bugün uluslararası meta ticaretinin yaklaşık % 75’i çokuluslu şirketler tarafından yapılmaktadır. Daha da önemlisi, dünya ticaretinin üçte biri, çokulusluların kendi bağrında gerçekleşmektedir. Bu oran, emperyalist ülkeler için daha da yüksektir. ABD ve Japonya’nın toplam ticaretinin (yani hem ihracatının hem ithalatının) % 50’si firma içi ticarettir. Britanya’nın imalat sanayi ihracatının % 80’i firma içi alışverişlerden oluşmaktadır.</span><span class="dip"><a class="footnote-link" href="#footnote-225-38" id="footnote-225-38-backlink">38</a></span></p>

      <p class="paragraf-1"><span>Bunun önemini iyi kavramak gerekir: Bir şirketin çeşitli işletmeleri arasında akan metalar, aslında gerçek bir anlamda ticarete konu olarak kabul edilemezler. Çünkü şirketin, yani sermaye biriminin içindeki alt bölümler birbirlerine piyasa ilişkileriyle değil hiyerarşik ve planlanmış bir işbölümü dolayımıyla bağlanır. Şirket içi akımların biçimsel olarak ticarete konu olması, fiyatlandırılması vb. bu malların gerçekten piyasaya çıkan birer meta gibi ele alınmasını haklı gösteremez. Kısacası, tekellerin hâkimiyeti ve sermaye ihracı konularında “küreselleşme” adıyla anılan dönemin olguları, Leninist emperyalizm teorisinin çarpıcı bir doğrulanmasını ifade ediyor.</span></p>

      <p class="paragraf-1"><span>Bugün dünya ekonomisi hakkında konuşan herkesin çiklet gibi tekrarladığı iki tartışılmaz gerçek vardır. Biri, çokuluslu şirketlerin üretim alanındaki hâkimiyeti, öteki ise spekülatif sermayenin bütün dünyada dev ölçeklerde dolaşıyor olduğu (“sıcak para” denen olgu bunun bir veçhesidir). Lenin, “sermaye ihracı” kavramıyla her iki olgunun emperyalizm çağında belirleyici olduğunu tam bir yüzyıl önce ortaya koymuştur!</span><span class="dip"><a class="footnote-link" href="#footnote-225-39" id="footnote-225-39-backlink">39</a></span></p>

      <p class="paragraf-1"><span>Lenin’in sermaye ihracı üzerine söylediklerindeki zayıf yan, bu olguyu gelişmiş kapitalist ülkelerde bir “sermaye fazlası”na bağlamasıdır. Lenin burada Hobson’u izlemekle hata etmektedir. Çünkü Hobson’un akıl yürütmesi bütünüyle bir eksik tüketim teorisine dayanır. Nitekim Lenin de onu izleyerek “sermaye fazlası”nın temelinde tarımın sanayiye göre geri kalmışlığının ve emekçi kitlelerin yoksulluğunun yattığını ileri sürecektir (</span><span class="char-style-override-2">CW</span><span>, 22, s. 241-42). Lenin’e haksızlık etmemek için bir noktayı eklemek gerekiyor: 20. yüzyıl başı Marksizminde eksik tüketimcilik kriz teorisinde yaygın bir eğilimdi. Kautsky’den Rosa Luxemburg’a hemen hemen bütün önemli Marksist teorisyenler, krizlerin temel nedeninin kitlelerin eksik tüketimi olduğunda hemfikirdiler. Bu eğilim durup dururken ortaya çıkmamıştı. Rusya’da “Legal Marksistler” olarak bilinen ve Marx’ın yapıtında kapitalizm konusunda var olan derin içgörüleri burjuva bir açıdan kullanarak kapitalizmin gelişmesini olumlamayı kendine hedef olarak belirlemiş bulunan bir ekol, özellikle de bu ekolün önde gelen ismi Tugan-Baranovskiy, sermaye birikimi sürecinde sektörler arasında orantısızlıklar ortaya çıkmadığı sürece bir krizin doğamayacağı türünden bir tez ileri sürüyorlardı. Marksistler, Tugan-Baranovskiy’e karşı aşırı üretimin olanaklılığını ortaya koyabilmek amacıyla, kitlelerin eksik tüketimini vurgulamaya yönelmişlerdi. Lenin’in Hobson’a referansı biraz da Hobson’dan farklı ve ona karşıt olarak, kapitalizm kapitalizm olarak kaldığı sürece kitlelerin yoksulluğunun kaçınılmaz olduğunu, dolayısıyla sermaye ihracının (emperyalizmin) kaçınılmaz olduğunu göstermeyi amaçlamaktadır.</span></p>

      <p class="paragraf-1"><span>Oysa, eksik tüketimci bir açıklama Lenin’in teorisi için hiç de</span> <span class="char-style-override-15">gerekli değildir</span><span>. Yukarıda gördüğümüz gibi, Lenin için tekellerin oluşumu ve ekonomik hayatı hâkimiyeti altına alışı emperyalizmin esas özüdür. Bir kez tekeller hâkim sermaye biçimi haline geldiğinde, sermaye ihracı hem olanaklı, hem de zorunlu hale gelir. Olanaklı hale gelir, çünkü küçük işletmelerden farklı olarak, dev sermaye birimlerinin, başka ülkelerde, hatta uzak denizaşırı bölgelerde, bilgi toplama, organizasyonel kapasite, pazarlama, hükümetlerle ilişki gibi konularda kaynaklarını harekete geçirme yeteneği vardır. Zorunludur, çünkü büyüyen ölçeği dolayısıyla dış pazarlara açılmak zorunda olan büyük sermaye birimi, rakiplerini alt etmek için düşük ücret olanaklarını kullanmak, yerinde üretim ve pazarlamanın avantajlarından yararlanmak, hammadde işleyen bir şirketse başka ülkelerin hammadde kaynaklarına el koymak vb. zorunda kalacaktır. Rekabet, başka alanlarda olduğu gibi sermayenin yasalarını tekil sermayelere dayatır. Nitekim, Lenin kendisi de, yeterince vurgulu biçimde olmasa da, rekabetin emperyalist yayılmacılığın temelindeki dinamik olduğunu yer yer belirtir. Örnek olarak şu pasaja bakalım: “Kapitalizm ne kadar gelişkin hale geldiyse, hammadde eksikliği o kadar çok hissedilir, dünya çapında rekabet ve hammadde kaynakları arayışı o kadar yoğun olur, sömürge elde etmek için mücadele o kadar can alıcı hale gelir” (CW, 22, s. 260). Ama Lenin’in teorisinde tekeller arasında rekabetin esas dinamik olduğunu gösteren, bu tekil pasajlar değildir. Emperyalizmin dördüncü özelliği olan şirketlerin dünyayı paylaşmasıdır. Öyleyse şimdi bu konuya geçelim.</span></p>

      <p class="paragraf-1"><span>Dev sermaye birimlerinin dünyayı paylaşması olarak ifade edilen özellik, Lenin’in çağından bu yana yepyeni bir nitel sıçrama yapmıştır. Lenin, bu özelliği anlatmaya, dev şirketlerin (karteller, birlikler vb. oluşturarak) önce kendi iç pazarlarını bütünüyle fethettiğine işaret ederek girer. Sonra Marx’ı izleyerek kapitalizmin uzun zamandır bir dünya pazarı yaratmış olduğuna değinir ve dev sermayelerin kendi iç pazarlarını fethetmenin yanı sıra, dünya pazarına açıldıklarını belirtir. Tarihsel süreç elbette böyle yaşanmıştır. Ama kapitalizmin 20. yüzyıl boyunca yaşadığı evrim sonucunda ulaştığı noktada, salt bu evrim süreciyle yetinemeyiz. Dünya kapitalizminin bugün geldiği noktada, çokuluslu şirket olarak anılan dev sermaye birimleri için</span> <span class="char-style-override-15">dünya ekonomisi bir sonuç değil, başlangıç noktasıdır</span><span>. Başka biçimde ifade edilirse, temelde iç pazar için üretim yapan dev sermayeler, bir de kârlı gördükleri için dış pazarlara uzanıyor değillerdir. Bugünün hâkim sermaye dilimi, yani çokuluslular için, sermayenin değerlenme sürecinin bütün aşamaları dünya çapında planlanır ve yürütülür. Gerek emek gücünün, üretim araçlarının ve hammaddelerin satın alınması, gerek üretimin düzenlenmesi, gerekse ürünlerin pazarlanması ve satışı açısından, bu sermaye birimleri için hareket alanı dünyanın bütünüdür.</span><span class="dip"><a class="footnote-link" href="#footnote-225-40" id="footnote-225-40-backlink">40</a></span> <span>Sermaye ihracı temelinde ortaya çıkan çokuluslu şirket, bugün farklılaşmış ve sermayenin özgül bir dilimi haline gelmiştir. Daha iyi bir terimin yokluğunda, biz buna</span> <span class="char-style-override-15">mega kapital</span> <span>adını veriyoruz.</span><span class="dip"><a class="footnote-link" href="#footnote-225-41" id="footnote-225-41-backlink">41</a></span></p>

      <p class="paragraf-1"><span>Mega kapital, elbette, üretimi ve bütün öteki faaliyetlerini artık değer üretmek ve bu artık değeri yeniden üretime yönlendirerek sermaye birikimi sağlamak amacı bakımından kendinden önceki sermaye dilimlerinden hiçbir farklılık göstermez. Esas olarak, sermayenin emperyalizm çağında aldığı en ileri, en gelişkin biçimdir, başka hiçbir şey değil. Ama mega kapitali öteki sermaye türlerinden ayıran, ufkunun bütün dünya olmasıdır. Sermayenin doğasında var olan artık değer açlığı, sınırsızlığı içinde sermayeyi böylece yeryüzünün bütün köşelerinde hareket eden bir deve dönüştürmüştür. İstanbul’un bir mahallesine su dağıtımı yapan bir kapitalistten, pazar olarak Samsun’u ve yöresini hedefleyen ayran imalatçısından, belirli bir bölge veya Türkiye pazarının tamamı için üretim yapan kola imalatçısından, Denizli’de ya da Antep’te ürettiği konfeksiyon ürünlerini dış pazarlara ihraç eden orta boy fabrikadan, hatta Avrupa, giderek dünya pazarında beyaz eşya sektöründe önemli bir oyuncu haline gelmiş olan Arçelik’ten farklı olarak, mega kapital, sadece başka ülkelerde hammadde avcılığına çıkmaz, sadece başka ülkelerde üretim tesisleri kurmaz, sadece dünyanın (asgari bir alım gücü olan) bütün ulusal pazarlarında pazarlama ve satış faaliyetleri yürütmez. Mega kapital</span> <span class="char-style-override-15">planlamasını</span> <span>dünya çapında yapar. Bütün ülkelerin siyasal ve sendikal rejimleri, ücret düzeyleri, makro ekonomik politikaları, nüfuslarının yaş bileşimi, vasıflı işgücü birikimi, hammaddeleri vb. onu ilgilendirir. Mega kapital her yerde hükümetlerin kurulmasına ve yıkılmasına karışır.</span></p>

      <p class="paragraf-1"><span>Şimdi Lenin’e geri dönebiliriz. Lenin’in tam da şirketlerin dünyayı paylaşmasını ele aldığı bölümde incelediği Alman AEG ve Amerikan General Electric şirketleri, bugün emperyalist sermayenin tipik biçimi haline gelmiştir. Mega kapital, değerlenme sürecinin bütününü dünya çapında planladığı için, farklı mega kapital birimlerinin dünyayı paylaşması da işin doğal sonucudur. Lenin’in belirttiği gibi (</span><span class="char-style-override-2">CW</span><span>, 22, s. 248 ve 252-53), mega kapital birimleri kimi zaman dünyayı anlaşmalarla paylaşır, kimi zaman rekabet içinde birbirinin boğazına sarılır. Kısacası, bugünün çokuluslu şirket olarak anılan sermaye türü Lenin’in emperyalizm teorisi çerçevesinde kucaklanır ve temellendirilir.</span></p>

      <p class="paragraf-1"><span>Bu konuyu geride bırakmadan önce günümüzde, sermayenin merkezileşmesi ve yoğunlaşması sürecinin ulaştığı evrede, mega kapitalin vatansız olmadığı gerçeğinin bir kez daha altını çizmemiz gerekiyor. Liberal “küreselleşme” teorisinin en temel iddiası, yukarıda gördüğümüz gibi, ulusal devletlerin ve ulusların tarihsel olarak işlevini yitirmiş olduğudur. Bu iddianın dayanaklarından biri de, çokuluslu şirketlerin ulusal aidiyeti olmadığıdır. Liberalizmin bu temel önermesi bugün solda da yaygın şekilde kabul görmektedir. Aşağıda “yeni” emperyalizm teorisyenlerinin de bu kanıda olduğunu göreceğiz. Bu iddianın gerçeklerle en ufak bir ilişkisi yoktur. Birkaç istisnai örnek dışında, bütün çokuluslu şirketlerin ulusal aidiyeti vardır. Mercedes’in bir Alman şirketi, Toyota’nın bir Japon şirketi, Ford’un ise bir ABD şirketi olduğunu, burjuvazinin günlük işlerini yürüten herkes bilir ve bunu burjuva basını da günbegün ifade eder. Teorinin fildişi kulesindeki bu iddia ancak ideolojik motivasyonlarla açıklanabilir. Solcuların, hele hele Marksistlerin bu tuzağa düşmesi ise olsa olsa liberalizmin sol üzerindeki düşünsel hegemonyasının acıklı bir örneği olarak kabul edilebilir.</span></p>

      <p class="paragraf-1"><span>Beşinci özellik olan, dünyanın emperyalist devletlerce paylaşımının</span> <span class="char-style-override-15">tamamlanmış</span> <span>olması, Lenin’in emperyalizm teorisinde kilit bir yer tutar. Sömürgecilik, nüfuz alanları politikası vb. emperyalizm öncesi kapitalizmde de mevcuttu. Ama bu yüzden savaşlar çıkmıyordu. 20. yüzyılın başına gelindiğinde ise, dünya sömürgeler, yarı-sömürgeler ve nüfuz alanları olarak paylaşılmış durumdaydı. Lenin’in sürekli vurguladığı gibi, kapitalistler arasında da, kapitalist devletler arasında da paylaşımın tek bir ilkesi olabilir: güç. Eğer güç ilişkileri zaman içinde değişirse, eski paylaşım düzeninin sorgulanması kaçınılmaz olarak gündeme gelecektir. Ama Lenin’e göre güç ilişkilerinde değişim yaşanması kaçınılmazdır, çünkü “tekil şirketlerin, tekil sanayi dallarının, tekil ülkelerin arasında eşitsiz ve ihtilaçlı gelişme, kapitalist sistem çerçevesinde kaçınılmazdır” (</span><span class="char-style-override-2">CW</span><span>, 22, 241). İşte emperyalizmin savaşlarını açıklayan esas olarak budur: Yani eşitsiz gelişme dolayısıyla emperyalist devletler ve devlet blokları arasında güç dengelerinin değişimi sonucunda bir yeniden paylaşım gündeme geldiğinde, kozların paylaşılması büyük savaşların temelinde yatan dinamiktir. Birinci ve İkinci Dünya Savaşları bütünüyle bunun ürünüdür. İnsanlığın gündeminde bu iki savaşa benzer bir Üçüncü Dünya Savaşı’nın olup olmadığı sorusuna ancak günümüzün somut dinamikleri incelenerek cevap verilebilir. Ama Lenin’in ortaya koyduğu su götürmez mantık ışığında böyle bir savaşın</span> <span class="char-style-override-15">ebediyen</span> <span>ihtimal dışı olduğunu söylemek çılgınlıktır. Daha da ötede, insanlığı nasıl bir yok olma tehdidi ile karşı karşıya olduğu konusunda uyarmak yerine, uykuya yatırmaktır.</span></p>

      <p class="paragraf-1"><span>Bu konulara günümüzde Lenin’in emperyalizm teorisine yöneltilen eleştirileri ele alacağımız 12. Bölüm’de döneceğiz.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-29-backlink" id="footnote-225-29">29</a> <span xml:lang="en-GB">V.İ. Lenin,</span> <span class="char-style-override-2" xml:lang="en-GB">Emperyalizm. Kapitalizmin En Yüksek Aşaması</span><span xml:lang="en-GB">, çev. Cemal Süreya, Sol Yayınları, Ankara, 1969. Biz alıntıları kitabın Lenin’in İngilizce</span> <span class="char-style-override-2" xml:lang="en-GB">Toplu Eserleri</span><span xml:lang="en-GB">’nde yayınlanmış olan versiyonundan kendimiz çevireceğiz: V.İ. Lenin,</span> <span class="char-style-override-2" xml:lang="en-GB">Imperialism. The Highest Stage of Capitalism</span><span xml:lang="en-GB">,</span> <span class="char-style-override-2" xml:lang="en-GB">Collected Works</span> <span xml:lang="en-GB">içinde, cilt 22, Progress Publishers, Moskova, 1977. Bu kaynağa referanslar metin içinde</span> <span class="char-style-override-2" xml:lang="en-GB">CW</span><span xml:lang="en-GB">, 22, sayfa numarası biçiminde verilecek.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-30-backlink" id="footnote-225-30">30</a> <span xml:lang="en-GB">Hobson’un yapıtından “kişisel kanıma göre o çalışmanın hak ettiği gibi” dikkatli bir şekilde yararlandığını söyler.</span> <span class="char-style-override-2" xml:lang="en-GB">CW</span><span xml:lang="en-GB">, 22, s. 187.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-31-backlink" id="footnote-225-31">31</a> <span xml:lang="en-GB">Hazırlık malzemesi Toplu Eserler’in İngilizce baskısının 39. cildinde bir araya getirilmiştir. Buradaki rakamlar 22. ciltte derleyenlerin notlarından alınmıştır. Bkz.</span> <span class="char-style-override-2" xml:lang="en-GB">CW</span><span xml:lang="en-GB">, 22, s. 377.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-32-backlink" id="footnote-225-32">32</a> <span xml:lang="en-GB">Lenin, sermayenin yeni bir biçimi olarak holdinglere sürekli olarak atıf yapar: bkz.</span> <span class="char-style-override-2" xml:lang="en-GB">CW</span><span xml:lang="en-GB">, 22, s. 211-12, 221, 227, 247.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-33-backlink" id="footnote-225-33">33</a> <span xml:lang="en-GB">Bankaların nasıl dev kuruluşlar haline geldiğini ABD bankacılığından güncel bir rakamla anlatmak anlamlı olabilir. Bugün ABD’nin en büyük on bankasının toplam mevduatı (2005 rakamları) 2 trilyon 250 milyon doları aşmaktadır. Bir karşılaştırma için ekleyelim: ABD’nin GSYİH’si çok kabaca 14 trilyona yakındır (2007 rakamları). (Bkz.</span> <span class="char-style-override-2" xml:lang="en-GB">The Economist</span><span xml:lang="en-GB">, 18 Mart 2006, s. 72.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-34-backlink" id="footnote-225-34">34</a> <span xml:lang="en-GB">Dar anlamda bir sanayi şirketi gibi görünen General Electric’in nasıl bir finans kapital devi olduğunun en iyi göstergesi, şirketin sigortacılık alanındaki yavru şirketi Genworth’un boyutlarıdır. Genworth, 24 ülkede 15 milyon müşterisi olan ve 6900 çalışanı olan bir şirkettir. ABD sigortacılık sektöründe MetLife ve Prudential gibi devlerin hemen ardından gelir. (Bkz.</span> <span class="char-style-override-2" xml:lang="en-GB">The Economist</span><span xml:lang="en-GB">, 11 Mart 2006, s. 68.) General Electric’ten başka bir bağlamda Lenin de söz eder: bkz.</span> <span class="char-style-override-2" xml:lang="en-GB">CW</span><span xml:lang="en-GB">, 22, s. 247-48.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-35-backlink" id="footnote-225-35">35</a> <span xml:lang="en-GB">Yatırım fonlarının yanı sıra (İngilizcesiyle “investment funds” veya “mutual funds”) bir de özellikle ABD’de önemli bir finansal gücü temsil eden emeklilik fonlarından (“retirement funds”) söz etmek mümkündür. Biz bu yazıda, ikinci kategoriyi ele almayacağız.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-36-backlink" id="footnote-225-36">36</a> <span xml:lang="en-GB">Yatırım fonlarının sayısı son yıllarda hızla artmıştır. Başlangıçta ABD’de yaygın olan fonlar, şimdi Avrupa’da da büyük önem kazanmıştır. Avrupa Fon ve Varlık Yönetimi Derneği’nin (EFAMA) rakamlarına göre, AB çapında fonların yönettiği aktifler 2005 yılında % 23 dolayında artarak 7,8 milyar ABD doları düzeyine yükselmiştir. Aynı kuruluşa göre bugün Avrupa’da çalışan 30 binden fazla fon mevcuttur. (Bkz.</span> <span class="char-style-override-2" xml:lang="en-GB">The Economist</span><span xml:lang="en-GB">, 11 Mart 2006, s. 68.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-37-backlink" id="footnote-225-37">37</a> <span xml:lang="en-GB">John H. Dunning,</span> <span class="char-style-override-2" xml:lang="en-GB">Multinational Enterprises and the Global Economy</span><span xml:lang="en-GB">, Addison Wesley, 1995, s. xvi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-38-backlink" id="footnote-225-38">38</a> <span xml:lang="en-GB">Peter Dicken,</span> <span class="char-style-override-2" xml:lang="en-GB">Global Shift. The Internationalization of Economic Activity</span><span xml:lang="en-GB">, 2. basım, The Guildford Press, New York, 1992, s. 49.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-39-backlink" id="footnote-225-39">39</a> <span>Lenin’in sermaye ihracı ile sadece para sermayenin ülke dışına yatırılmasını (kre</span><span>diler ya da genel olarak portföy yatırımları) kastetmediği, üretken sermayenin uluslararası hareketini, yani doğrudan yabancı yatırımları bu kavramın bir unsuru olarak gördüğü, konunun tartışıldığı bütün bölümlerde açıktır. Ama dünya çapında sermaye ihracının dağılımını incelediği pasaj bu kavrayışını tartışılmaz bir açıklıkla ortaya koyar. Bkz.</span> <span class="char-style-override-2">CW</span><span>, 22, s. 243. AEG ve General Electric üzerinde ayrıntıyla durduğu bölümde aklında sanayi sermayesinin ihracının da olduğunu bir kez daha belli eder. Bkz.</span> <span class="char-style-override-2">CW</span><span>, 22, s. 247. Bu noktanın önemi aşağıda ortaya çıkacak.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-40-backlink" id="footnote-225-40">40</a> Çokuluslu şirketlerin teorileştirilmesinde 20. yüzyılın ikinci yarısında burjuva ve Marksist bazı önemli kilometre taşları şunlardır: Charles P. Kindleberger, <span class="char-style-override-2">American Business Abroad</span>, Yale University Press, New Haven, Conn., 1969; Raymond Vernon, <span class="char-style-override-2">Sovereignty at Bay. The Multinational Spread of US Enterprises</span>, Basic Books, New York, 1971; John H. Dunning (der.), <span class="char-style-override-2">Economic Analysis and the Multinational Enterprise</span>, Allen &amp; Unwin, Londra, 1974’teki makaleler; Hugo Radice (der.), <span class="char-style-override-2">International Firms and Modern Imperialism</span>, Penguin, Harmondsworth, 1975; Ch. Palloix, <span class="char-style-override-2">L’internationalisation du capital. Elements critiques</span>, Maspero, Paris, 1975; Stephen H. Hymer, <span class="char-style-override-2">The International Operations of National Firms. A Study of Direct Foreign Investment</span>, MIT Press, Cambridge, Mass., 1976; F.Fröbel/J.Heinrichs/O.Kreye, <span class="char-style-override-2">The New International Division of Labour</span>, Cambridge University Press, 1980; John H. Dunning, <span class="char-style-override-2">Multinational Enterprises</span>, a.g.y.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-41-backlink" id="footnote-225-41">41</a> <span xml:lang="en-GB">Bu terimi ilk kez 1996 yılında kullanmış bulunuyoruz. Bkz. “Küreselleşme mi, uluslararasılaşma mı? (1)”,</span> <span class="char-style-override-2" xml:lang="en-GB">Sınıf Bilinci</span><span xml:lang="en-GB">, sayı 16, Kasım 1996, s. 45 vd.</span></p>
        </div>
      </div>
    </div>
  </div>
</body>
</html>
