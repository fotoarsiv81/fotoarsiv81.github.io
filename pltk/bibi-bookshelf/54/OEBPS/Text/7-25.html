<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-25.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-25.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1"><span>BÖLÜM 17</span></p>

      <p class="res2" xml:lang="pt-BR"><img alt="5.png" class="image" height="11" src="../Images/5_fmt16.jpeg" width="463" /></p>

      <p class="anabaslik para-style-override-36" id="toc_marker-19"><span>MİLLİYETÇİLİK Mİ, ENTERNASYONALİZM Mİ?</span></p>

      <p class="res3" xml:lang="pt-BR"><span><img alt="4.png" class="image" height="29" src="../Images/4_fmt16.jpeg" width="58" /></span></p>

      <p class="paragraf-1"><span>Yukarıda 10. Bölüm’de dünyanın uluslara bölünmüş olması gerçeğini yadsıyan, emperyalist sistemde uluslar arasında zorunlu olarak varılan hiyerarşiyi görmezlikten gelen, antiemperyalizme derhal ulusçuluk yaftasını takan yaklaşımların günümüz dünyasının sorunlarını kavrayamayacağını ve emperyalizme karşı somut bir alternatif oluşturamayacağını gördük. Bu bölümdeki sorunumuz ise tam tersine, uluslar arasındaki hiyerarşik ve ezmeye/ezilmeye dayalı sorunları salt ulusçu bir temelde çözmeye çalışan akımların çıkmazını ortaya koymak.</span></p>

      <p class="paragraf-1"><span>Emperyalizmin bütün dünyayı sıkı bir denetim altına almasını hedefleyen “küreselleşme” taarruzunun solda doğurabileceği içgüdüsel tepkilerden biri, gelecek­te ulusların iç içe geçeceği ve kaynaşacağı bir toplumun yaratılmasını hedefle­yen enternasyonalizmden (son yarım yüzyıl boyunca zaten büyük yaralar almış olan bu politik projeden) bütün bütüne vazgeçmek olabilir. Madem emperyalizm ezilen dünyayı eskisinden de sağlam bir boyunduruk altına alabilmek</span> <span>için ulusal sınırların önemsizleştiğini, ulusal devletlerin gününü doldurduğunu sa­vunmaktadır, antiemperyalist bir tavır emperyalizmin taarruzu altındaki ezilen ulusların yanında yer almak, “Güney”i “Kuzey”in karşısında korumak olmalı­dır. “Güney” ülkeleri, “özgüvene dayalı” bir ulusal ekonomik gelişme yolunu benimsemelidir. Marx’ın</span> <span class="char-style-override-2">Manifesto</span><span>’da ileri sürdüğü görüşler burjuva ideologla­rının eline oynamaktadır. Sosyalistlerin bu evrede burjuvaziye paralel olarak ulusal çözümlere karşı çıkması düşünülemez.</span></p>

      <p class="paragraf-1"><span>Bu tür bir “üçüncü dünyacı” yaklaşım, sosyalistlerin geçmişi savunarak geleceği burjuvaziye terk etmesinden başka bir anlam taşımaz. Tam anlamıyla bir geçmişe sığınma stratejisidir bu yaklaşım. Dünya çapında toplumların geliş­me dinamiğinin gerisinde kalmaya, yeni olan her şeyden burjuvazinin yararlan­masına olanak tanımaya mahkûm bir strateji. Kısacası, geçmişe iltica ederek ge­leceği burjuvaziye terk eden bir strateji.</span></p>

      <p class="araara"><span>20. YÜZYIL DERSLERİ: MİLLİYETÇİLİĞİN ÇIKMAZI</span></p>

      <p class="paragraf-1"><span>Marx, Engels, Lenin, Trotskiy, Luxemburg ve diğerleri, yani</span> <span>klasik Marksizmin bütün temsilcileri bütün teorik ve programatik metinlerinde kapitalizm (ve 20. yüzyılda emperyalizm) karşısında kalıcı</span> <span>bir zaferin ancak uluslararası ölçekte, en azından sınai bakımdan gelişkin ülkelerin çoğunluğunun katılımıyla sağlanabileceğini vurgulamışlardı. Bunun temelinde, kapitalizmin özellikle 19. yüzyılın son çeyreğinden itibaren ulaştığı aşamada, üretici güçlerin artık ulusal sınırlara sığmayacak bir gelişkinliğe varmış olması vardı. Kapitalizme (ve emperyalizme) karşı zafer kazanabilmek için daha üstün bir emek üretkenliğine erişmek gerekiyordu. Bu ise dünyasallaşmış bir kapitalizm karşısında ulusal sınırlar içinde başarılabilecek bir şey olamazdı.</span><span class="dip"><a class="footnote-link" href="#footnote-225-206" id="footnote-225-206-backlink">206</a></span></p>

      <p class="paragraf-1"><span>20. yüzyıl sonunda geriye baktığımız zaman, klasik Marksizmin bu tezinin bütünüyle doğrulanmış</span> <span>olduğunu görüyoruz. Sorunu iki düzeyde ele almak mümkün: sömürge devrimleri ve sosyalist devrimler. İlki açısından hatırlanması gereken şu: 20. yüzyılın neredeyse tamamı, emperyalist ülkeler tarafından sömürgeleştirilmiş halkların boyunduruktan kurtulma mücadelesinin yeryüzünün bütün sathına yayılmasıyla geçti. Ama Hindistan’dan Cezayir’e, yabancı boyun­duruğundan uzun ve acılı mücadelelerle kurtulan uluslar kısa bir süre sonra ken­dilerini yeniden emperyalizmin ekonomik, mali, hatta askeri baskısı altında bul­dular. Bugün politik bağımsızlığın, ne denli değerli bir demokratik mevzi olursa olsun, azgelişmiş ulusların kurtuluşu sürecinde sadece bir ilk adım, ama çok yetersiz bir adım olduğu, bağımsızlık sonrası Afrika’sının, Asya’sının, hatta Latin Amerika’sının yaşadığı sefalet ve emperyalizmin bu uluslar üzerinde süre giden hâkimiyeti ışığında tartışılmaz bir gerçek olarak ortaya çıkmış durumda.</span></p>

      <p class="paragraf-1"><span>Yüzyılın esas dersi</span> <span>ise milli komünizmin başarısızlığa mahkûm olduğu gerçeğinin, klasik Marksizmin bu temel tezinin tarih tarafından doğrulanmış bulunmasıdır. Sovyetler Birliği’nin 1991’de dağılması, bu ülkede, Çin’de ve Doğu Avrupa’da kapitalist restorasyonun hızla gelişmiş ol­ması, ulusal, hatta bölgesel çapta çözümlerin, geçici olarak elde edilen başarıların derecesi ne olursa olsun, kapitalizme karşı kalıcı, nihai bir zaferi sağlayamayacağını gösteriyor. Unutulmasın ki Sovyetler Birliği, ne emperyalist</span> <span>askeri bir saldırının darbeleri, ne de ülke içinde varlığını sürdürmüş bir mülk sa­hibi sınıfın karşı devrimci ayaklanması sonucunda çöktü. Çöküşün temelinde, ülke ekonomisinin dünya kapitalizmi karşısında düştüğü acıklı du­rum, bunalım karşısında bürokrasinin bazı dilimlerinin çözümü ve kendi ge­leceklerini ülkenin burjuvalaşmasında görmeleri ve bunu gerçekleştirmek için verdikleri mücadeleden başarıyla çıkmaları yatar.</span><span class="dip"><a class="footnote-link" href="#footnote-225-207" id="footnote-225-207-backlink">207</a></span></p>

      <p class="paragraf-1"><span>20. yüzyılın bütünü için geçerli olan, bugün için haydi haydi geçerlidir. Dünya ekonomisinin 21. yüzyıl başında varmış olduğu bütünleşme evresinde, daha önceki on yıllarda bile büyük sıkıntı ve bunalımlarla uygulanabilen ulusal çaplı projeler hiçbir biçimde başarıya ulaşamaz. 20. yüzyılın 21. yüzyıla bırak­ması umut edilecek en olumlu miras, “milli komünizm”i tarihin sayfalarına gömmesi olacaktır. İçinde yaşadığımız yüzyılda sosyalizm sadece teoride değil pratikte de tutarlı biçimde enternasyonalist olmak zorundadır.</span></p>

      <p class="araara"><span>NASIL BİR ENTERNASYONALİZM?</span></p>

      <p class="paragraf-1"><span>Ama genel bir doğruyu ileri sürmek, çözüm için sadece bir başlangıç noktasıdır. Ulusal sorunun böylesine önem taşıdığı bir dönemde bir başka soruya daha cevap vermek gerekir: nasıl bir enternasyonalizm?</span></p>

      <p class="paragraf-1"><span>Marksizmin tarihinde enternasyonalizmi savunanlar arasında her zaman iki farklı yaklaşım mevcut olmuştur. Birçok başka konuda olduğu gibi burada da Marx ile Engels’in kendilerinin mirası oldukça ikirciklidir ve her iki yaklaşımın</span> <span>temsilcileri de öncülerin terekesinde kendi yaklaşımlarına uygun unsurlar bulabilmişlerdir. Ama Marx ve Engels’ten sonraki kuşakta bu iki farklı yaklaşım iyice billurlaşmış ve karşıt görüşler biçiminde kutuplaşmıştır. Kutupların birine</span> <span class="char-style-override-15">soyut enternasyonalizm</span> <span>adı verilebilir.</span><span class="dip"><a class="footnote-link" href="#footnote-225-208" id="footnote-225-208-backlink">208</a></span> <span>İkinci kuşak Marksistler arasında önde gelen isimlerin önemli bir bölümü devrimci hayatlarının şu ya da bu aşa­masında soyut enternasyonalizm yaklaşımını benimsemişlerdir. Pannekoek, Strasser ve Rosa Luxemburg bu alanda en önemli çalışmaları yapmış olan isim­lerdir ama Bolşeviklerden bir bölümü de (Piatakov, Radek, Buharin) I. Dünya Savaşı döneminde aynı pozisyonu benimsemişlerdir.</span><span class="dip"><a class="footnote-link" href="#footnote-225-209" id="footnote-225-209-backlink">209</a></span> <span>Bu kutbun karşısında, ulusal soruna çok özel yaklaşımı ile Lenin yer alır. Lenin’in enternasyonalizm ile ulusal sorun arasında kurduğu ilişki aşağıda ayrıntısıyla ele alınacağından burada Lenin’in</span> <span class="char-style-override-15">aktif enternasyonalizminin,</span> <span>soyut en­</span><span>ternasyonalizmle karşıtlığının altını çizmekle yetineceğim.</span></p>

      <p class="paragraf-1"><span>Soyut enternasyonalizm, sosyalizmin proleter enternasyonalizmine dayanması gerektiği doğru tezinden hareketle ulusal sorunu küçümser. Her ulusal ha­reketin mutlaka burjuvazinin hâkimiyetinde yürüyeceğini varsayarak, proletaryanın ulusal sorunu mücadelesinin öncelikleri arasına almasının burjuvazinin peşine takılması anlamına geleceğini öne sürer. Bu yüzden, proletaryanın prog­ramı ulusların kendi kaderini tayin hakkına yer vermemelidir. Çünkü bu talep proletaryayı başka uluslardan proleterlerle karşı karşıya getirerek enternasyona­list görevlerinden uzaklaştıracaktır. Üstelik modern kapitalist toplumun temel gelişme yasalarından biri ulusların ekonomik bakımdan gittikçe daha büyük öl­çüde birbirlerine bağlanmaları, yani uluslararası bir ekonominin ayrılmaz parça­ları haline gelmeleridir. Bu durumda, ulusal bağımsızlık hem tarihsel gelişme­nin karşısında yer aldığı için gerici bir taleptir, hem de ekonomik bağımlılık dolayısıyla ütopik, gerçekleştirilemez bir projedir. Soyut enternasyonalizmin en önemli temsilcisi Rosa Luxemburg, bu gerekçelerle hem Polonya’nın bağımsız­lığına karşı çıkmış, hem de devrim sonrası Rusyası’nın ezilen ulusların kendi kaderlerini tayin hakkını tanımasını eleştirmiştir.</span></p>

      <p class="paragraf-1"><span>Soyut enternasyonalizm tarihsel gelişmeyi bütünlüğü ve somutluğu içinde kavrayamamış bir yaklaşımdır. Başlıca yöntemsel yanlışı politik gelişmeyi ekonomik gelişmenin bire bir karşılığı, bir izdüşümü gibi ele almasıdır. Kapitalizmin ekonomik açıdan ulusları gittikçe daha büyük ölçüde birbirlerine bağla­dığı doğru olmakla birlikte, buradan aynı merkezileşmenin otomatik olarak politik düzeyde de gerçekleşmesi gerektiği sonucu çıkarılamaz. Arı anlamda</span> <span class="char-style-override-15">poli­</span><span class="char-style-override-15">tik bir hak</span> <span>olan ulusların kendi kaderini tayin hakkının kullanılmasıyla ortaya çıkacak olan bağımsızlığın ütopik olduğu iddiası bu yüzden yanlıştır. Soyut en­ternasyonalizm politikayı ekonomiye bağlı olarak bir kenara bıraktığı için, ulu­sal sorunu salt kültürel bir soruna indirger. Böylece, ulusal baskı olgusunu ka­bul etmesine ve ulusların eşit haklara sahip olması gerektiğini vurgulamasına rağmen, ezen ulus ile ezilen ulus arasında doğacak</span> <span class="char-style-override-15">politik</span> <span>çatışmalarda ezilenin yanında taraf tutmak için gerekli teorik araçlardan ve programatik temelden yoksun kalır.</span></p>

      <p class="paragraf-1"><span>Sorunun sınıfsal boyutuna gelince. Soyut enternasyonalizm, proletaryanın uzun vadeli hedefinin ulusların kaynaşması yoluyla evrensel bir insan toplulu­ğuna varmak olması gerektiği gerçeğinden yola çıkarak, bunu</span> <span class="char-style-override-15">derhal ve dolay­sız biçimde</span> <span>bugünün politikasının biricik boyutu haline getirir. Buna karşılık milliyetçiliğin bir burjuva ideolojisi olduğu gerçeğinden hareketle proletaryanın ulusal sorunu mücadelesinin ana eksenlerinden biri haline getirmesine karşı çı­kar. Oysa burjuva milliyetçiliği ulusal sorunun</span> <span class="char-style-override-15">nedeni</span> <span>değil, dünyanın eşitsiz ilişkiler içinde yaşayan uluslara bölünmüş olmasının bir</span> <span class="char-style-override-15">sonucudur.</span> <span>Başka bi­</span><span>çimde ifade edilirse, uluslar arasındaki bölünmeler ve çelişkiler</span> <span class="char-style-override-15">nesnel</span> <span>gerçek­liklerdir. Bu nesnel gerçeklik, eşitsizliklerle dolu bir dünyada farklı uluslara mensup proleterler arasında, maddi varlıklarının nesnel koşulları bakımından farklılıklar, hatta çelişkiler olması anlamına gelir. Sınıfın ulusal temellerde</span> <span class="char-style-override-15">nes­nel olarak bölünmüş</span> <span>olduğu bir dünyada, bu gerçekliği uzun vadeli enternas­yonalist hedefin arkasına sığınarak görmezlikten gelmek, sorunun burjuvazinin tekelinde çözülmesini kabullenmekle eş anlamlıdır.</span></p>

      <p class="paragraf-1"><span>Nihayet, ulusal devletin bir burjuva biçimi olduğu gerçeğinden hareketle proletaryanın hiçbir koşul altında ulusal sorun konusunda bir program geliştiremeyeceğini ileri sürmek, nesnel olarak eşitsiz tarafların var olduğu bir dünyada güçlülerin hâkimiyetine göz yumma sonucunu doğurmaya mahkûmdur. Yine aynı noktaya ulaşıyoruz: Soyut enternasyonalizm, ezilen ulus ile ezen ulusun so­mut olarak karşı karşıya geldiği durumda ezilenden yana tavır almanın araçla­rından yoksundur.</span></p>

      <p class="paragraf-1"><span>Bütün bu teorik ve politik yöntem hatalarının sonucunda soyut enternasyonalizm 20. yüzyılın tarihsel gelişmelerince bütünüyle yanlışlanmıştır.</span></p>

      <p class="araara"><span>20. YÜZYIL DERSLERİ (2): ULUS OLGUSUNUN ÖNEMİ</span></p>

      <p class="paragraf-1"><span>Geride bıraktığımız yüzyılın en belirgin yanlarından biri ulusallık olgusu­nun bütün dünyanın sathına yayılması ve milliyetçiliğin yeniden ve yeniden canlanması olmuştur. I. Dünya Savaşı ertesinde Doğu Avrupa’nın</span> <span>çokuluslu imparatorluklarının yıkılması sonucunda yaşlı kıtada sayısız yeni ulusal devlet kurulmuş, İkinci Dünya Savaşı sonrasında yükselen sömürge devrimi ise dünyanın dört bir yanında bağımsız ulusal devletlerin mantar gibi çoğalmasıyla sonuçlan­mıştır. 1990’lı yıllarda ise Sovyetler Birliği’nin ve Yugoslavya’nın dağılmasıyla birlik­te, ulusal devletlerin oluşumu açısından bir üçüncü büyük dalga yaşanmıştır. Bu gelişmenin soyut enternasyonalizmin bütün perspektifini köklü biçimde çürüt­müş olduğunu hatırlatmak bile fazla. Elbette hata kapitalizmin bütün ulusları tek bir dünya ekonomisi içinde birleştireceği öngörüsünde değildi. Hata, bu ge­nel ekonomik yasadan çıkarılan politik sonuçlardaydı. Ekonomik bağımsızlığın artık hiçbir ülke için mümkün olmadığı öncülünden politik bağımsızlığın bir ütopya olduğunun çıkarsanması, kısaca söylendiğinde politikanın ekonomiden dolaysız biçimde türetilmesi, hatanın esas kaynağı idi. Luxemburg, sanayii Rus pazarına bağımlı olduğu için Polonya’nın politik bağımsızlığını mümkün görmüyordu. Tarih Luxemburg’u sadece Polonya örneğiyle ya da Orta ve Güney Avrupa’nın sayısız ulusal devletiyle yalanlamakla yetinmeyecekti. İkinci Dünya Sa­vaşı’ndan sonra özgürlüğüne kavuşan nice Afrika ya da Asya ülkesi yanında (tek ürünlü tarım, sanayinin pratik olarak yokluğu, eski sömürgeci güce sınırsız ticari, mali vb. bağımlılık vb.) Po­lonya bir ekonomik bağımsızlık anıtı sayılabilir !</span></p>

      <p class="paragraf-1"><span>Ama ulusal olgunun dünya ekonomisinin bütünleşmesi karşısındaki inatçı</span><span>lığının ampirik biçimde saptanmasıyla yetinmek mümkün değil. Çünkü eğer ulusal olgunun 20. yüzyıl boyunca kalıcı bir nitelik arz etmesi, dünya ekonomi­sinin yetersiz derecede bütünleşmesinden ve/veya dünyanın geniş bölgelerinin henüz kapitalizme yeni geçmekte oluğundan kaynaklanıyorsa, bu, soyut enter­nasyonalizmin</span> <span class="char-style-override-15">zamanlama</span> <span>açısından yanıldığını gösterir, ama</span> <span class="char-style-override-15">ilkesel</span> <span>bir yanlışlığın varlığı kanıtlanmış olmaz. Başka biçimde söylenecek olursa, soyut en­ternasyonalizm kapitalizmin ulusal sorun alanında yarattığı eğilimi doğru saptamış olabilir, ama eğilimin somutlaşmasının temposu bakımından yanılmış olabilir. 20. yüzyılda ulusal olgunun inatçı kalıcılığının temellerinin anlaşılma­sı, soyut enternasyonalizmin, eğilimin kendisini doğru kavrayıp kavramadığı konusunda bize önemli bir ipucu sağlayacaktır.</span></p>

      <p class="paragraf-1"><span>Her şeyden önce şunu belirtmek gerekiyor: İlkesel bakımdan haklılık sorunu bir an bir kenara bırakılsa bile, yüzyıl dönümünün soyut enternasyonalizmi, bir zamanlama hatasını gerçekten yapmıştır. Lenin’in defalarca belirttiği gibi, o dönemde Batı Avrupa ve Amerika’da ulusal sorun büyük uluslar açısından artık büyük ölçüde aşılmıştı. (Amerikalı zencilerden İrlanda’ya kadar birçok sorun</span> <span>ulusal sorunun bu ülkeler için bile başka bir düzeyde varlığını sürdürdüğünü gösterir.) Ama Doğu Avrupa’nın çokuluslu imparatorluklarında (Rusya, Avus­turya, Osmanlı) ulusal sorun</span> <span class="char-style-override-15">günün</span> <span>sorunuydu. Dünyanın öteki kıtalarındaki sömürge ve yarı sömürge ülkeler için ise ulusal sorun o günün bile değil, henüz</span> <span class="char-style-override-15">geleceğin</span> <span>sorunuy­du. Yani Rosa Luxemburg ve fikir arkadaşları, kapitalizmin Batı Avrupa’daki gelişme derecesini yanlış ve erken biçimde dünyanın geri kalan yöreleri için ge­nelleştirmişlerdi. Ama sorun bu zamanlama hatası ile sınırlı değil, çünkü ulusal sorunun 20. yüzyılda yakıcı bir önem taşımış olmasının ardındaki dinamikler soyut enternasyonalizmin saptadığı eğilimin kendisinin yanlış olduğunu ortaya koyuyor.</span></p>

      <p class="paragraf-1"><span>Ulusal sorunun 20. yüzyılda büyük bir ağırlık taşımasının temel dinamiği</span> <span class="char-style-override-15">emperyalizmin kendi karşı kutbunda ezilen ulus milliyetçiliğini yaratmış olmasıdır.</span> <span>Yüzyılın ilk yarısında emperyalizm ile ezilen uluslar arasındaki mücadele</span> <span>sömürge statüsüne karşı isyan ve politik bağımsızlık mücadelesi biçimini almıştı. Ama bağımsızlığını kazanan ülkelerin de emperyalizm tarafından sade­ce ekonomik olarak değil, politik, kültürel ve askeri alanlarda da baskı altında tutulması, iki kutup arasındaki mücadelenin (en çarpıcı örneğine Vietnam’da ta­nık olduğumuz biçimde) sürüp gitmesine yol açtı. Ezilen ulus milliyetçiliği so­nuç olarak nesnel bir çelişkinin, ezen ulus ile ezilen ulus arasındaki çelişkinin politik ve ideolojik ifadelerinden biridir. Emperyalizm böylece bir yandan dünya ekonomisini gittikçe daha fazla bütünleştirirken, bir yandan da ulusal sorunu sürekli olarak yeniden üretmektedir. Soyut enternasyonalizmin yanılgısı burada çarpıcı biçimde ortaya çıkıyor: Ulusal olgunun temelini ortadan kaldıracağı bek­lenen gelişme, yani dünya ekonomisinin bütünleşmesi, kapitalizm koşulları al­tında eşitsizliğe, sömürüye ve baskıya dayandığı için, ironik biçimde, tam da ulusal olgunun sü­rekliliğini açıklayan ana etken olmuştur.</span></p>

      <p class="paragraf-1"><span>Emperyalist dünya ekonomisinin gelişmesinin bir özgül veçhesi var ki, ulusal ilişkiler alanında özel bir sorunun kaynağını oluşturuyor: işgücü göçü dolayısıyla ortaya çıkan göçmen sorunu.</span> <span>İşgücü göçü, emperyalist ülkelerin sermayesine işçi sınıfını etnik ve ulusal temellerde bölme fırsatını yaratır. Bu toprakta yetişerek uygun anda boy atan da, ırkçı neofaşist hareketlerdir. Bir ilginç nok­tayı belirtmeden geçemeyeceğim. 30’lu yıllarda Hitler Yahudilere saldırdığında, Yahudiler yüzyıllardır Orta Avrupa’ya yerleşmiş bir insan</span><span class="char-style-override-17">.</span><span>topluluğuydu. Bugün Avrupa’nın ırkçılarının hiddetini celbedenler ise kapitalizmin dünya çapındaki işleyişinin yaşlı kıtaya fırlatmış olduğu göçmen işçilerdir. Yani burada ırkçılı­ğın gelişmesine olanak hazırlayan ortam doğrudan doğruya</span> <span class="char-style-override-15">kapitalizmin kendi ürünüdür.</span> <span>Gelecekte işgücü göçünün olsa olsa hızlanacağı göz önüne alınırsa, buradan kaynaklanan çelişki kapitalizm tarafından sürekli olarak yeniden üretilecek demektir.</span></p>

      <p class="paragraf-1"><span>Milliyetçiliğin 20. yüzyılda ortaya çıkışının ardında yatan bir başka dina­mik de emperyalistler arası paylaşımın kızıştığı tarihsel dönemeçlerde ku­durgan bir nitelik kazanan ve en ileri ifadesini faşist milliyetçilikte bulan em­</span><span>peryalist milliyetçilik ya da ezen ulus milliyetçiliğidir.</span><span class="dip"><a class="footnote-link" href="#footnote-225-210" id="footnote-225-210-backlink">210</a></span> <span>Bu tarz milliyetçilik de doğrudan doğruya emperyalizmin bir ürünüdür ve kapitalist emperyalizm ya­şadıkça yeniden üretilmesi kaçınılmazdır.</span></p>

      <p class="paragraf-1"><span>Öyleyse şu sonuca varmak için yeterli neden vardır:</span> <span class="char-style-override-15">Kapitalizm</span><span>,</span> <span>özellikle emperyalist aşamasındaki yapısı dolayısıyla</span> <span class="char-style-override-15">ulusal çelişkileri sistematik ola­rak yeniden üretir.</span> <span>Bu çelişkiler kendini dönemsel olarak ulusal temelde mü­cadelelerde, ayaklanmalarda, savaşlarda, devrimlerde ifade eder ve yer yer ulu­sal devletlerin kurulmasıyla sonuçlanır. Emperyalizmin varlığı karşısında bu devletler ezilen uluslar için birer mevzi, birer savunma aracı olduğundan dolayı, ekonomik bağımlılığın derecesi ne olursa olsun, bu devletlerin, hatta en minikl</span><span>erinin bile, yaşamını sürdürmesinin dinamikleri mevcuttur. Soyut enternasyo­nalizmin, kapitalizm geliştikçe ve dünya ekonomisi bütünleştikçe bağımsız ulu­sal devletlerin birer ütopyaya dönüştüğü tezi bu yüzden yanlıştır.</span></p>

      <p class="paragraf-1"><span>20. yüzyılın ulusal sorunlarının dinamikleri açısından bunlara iki etken ek­lemek gerekir. Bunlardan biri, emperyalist ülkelerin proletaryasının önderlikle­rinin, ezilen uluslar açısından güvenilebilecek müttefikler olmadığının tekrar tekrar kanıtlanmış olmasıdır. Sosyal demokrasinin 1914 Ağustosu’nda emperya­list milliyetçiliğin kampına geçtiği, bundan sonra da her aşamada kapitalizmle daha fazla bütünleştiği biliniyor. Ama sosyal demokrasi burada yalnız değil. Uluslararası komünist hareketin Sovyet bürokrasisinin güdümüne girmesinden sonra, “Komünist” adını taşıyan partiler her geçen gün daha fazla milliyetçileş­tiler. Fransız Komünist Partisi’nin Cezayir Kurtuluş Savaşı sırasında Cezayir’in bağımsızlığına karşı çıkması bu gelişime çarpıcı bir ışık tutuyor.</span> <span>Bu etkenin önemi şurada: Azgelişmiş ezilen uluslar, ezen ulusun komünistlerine dahi güve­nemeyeceklerini deneyimleriyle öğrenmiştir. Yani, ezen ulus içinden ezilen ulu­sa sorunun sınıf mücadelesi temelinde ele alınması gerektiği yolunda verilecek öğütlerin, ulusal kurtuluş konusunda ciddi güvencelerle desteklenmediği takdir­de dinlenme şansı artık yoktur.</span></p>

      <p class="paragraf-1"><span>Buna paralel olarak sözü edilmesi gereken ikinci sorun sosyalizm inşa de</span><span>neyimlerinde ortaya çıkan hâkim ulus milliyetçiliği sorunudur. Başta Sovyetler Birliği’nde olmak üzere bürokratik işçi devletlerinde, devrim öncesi burjuva toplumunda farklı ulusal topluluklar arasında var olan ilişkiler pek az değişik­likle varlığını sürdürmüştür. Bu da sosyalist devrim sonrasında ulusal sorunun hiç de otomatik biçimde çözüme kavuşmayacağını pratikte ortaya koymuştur. Bu noktanın önemine aşağıda yeniden döneceğim.</span></p>

      <p class="paragraf-1"><span>Bu bölümün konusu 20. yüzyılda milliyetçilik hareketleri olmamakla birlik­te, burada, özellikle son dönemde örneklerine sık sık rastlanan bir başka tür ulu­sal soruna da kısaca değinmek gerekiyor. Kapitalist dünya sistemi, sadece ezen uluslarla ezilen uluslar arasında değil, ezilen ulusların kendi aralarında da çeliş­kiler yaratır. Sistem içi ekonomik bölüşüm ve politik güç mücadeleleri, farklı ezilen uluslar arasında kör ve bağnaz milliyetçi çatışmaların doğmasıyla sonuç­lanır. Emperyalist milliyetçiliğin yanı sıra, bu tür milliyetçi mücadelelerin de, insanlığın kurtuluşu açısından bir umut vaat etmek bir yana, ileriye gidişin yo­lunu tıkadığı gerçeğinin altını kalın çizgilerle çizmek gerekir.</span></p>

      <p class="paragraf-1"><span>Ulusal sorun konusunda 20. yüzyılın bütün dersleri sentetik olarak şu öner­meyle özetlenebilir: Uluslar arasındaki çelişkiler ne dünya ekonomisindeki bütünleşme eğilimlerine rağmen kapitalizm altında, ne de sosyalist devrim sonrasında</span> <span class="char-style-override-15">kendiliğinden</span> <span>ortadan kalkacaktır. Sosyalist hareketin ulusları yok sayarak enternasyonalizm vaazları verme lüksü yoktur. Enternasyonalizm, ulu­sal sorunlarla boğuşa boğuşa, adım adım, aktif politik tedbir, talep ve politikaların uygulanması yoluyla, bir süreç içinde inşa edilecektir.</span></p>

      <p class="paragraf-1"><span>Öyleyse, Marksizmin globalizme cevabı soyut bir enternasyonalizm çağrısı olamaz. Marksizm mutlaka var olan somut dünyanın ulusal çelişkilerinden hareketle bir enternasyonalist programın inanılırlığını kanıtlamak zorundadır. Glo­balizmin ideolojik söylemiyle yürütülmekte olan emperyalist taarruz, emperyalist ülkelerle ezilen uluslar arasındaki ilişkileri daha da fazla eşitsiz ha­le getirmeyi hedefliyorsa, Marksizm buna somuttan hareket eden ve gelecekte uluslar arasındaki ilişkilerin nasıl eşitleneceğini ve demokratikleşeceğini göste­ren bir cevap verebilmelidir. Öyleyse, Marksizmin acilen bir</span> <span class="char-style-override-15">uluslararası de</span><span class="char-style-override-15">mokrasi programı</span> <span>geliştirmesi gerekiyor.</span></p>

      <p class="paragraf-1"><span>Bu görevin yerine getirilmesinde günümüz Marksizmi önemli bir koza sa­hip. Bütün Marksistler arasında yalnızca Lenin, ulusal sorunun 20. yüzyılın ge­lişmelerinde taşıyacağı önemi öngörmekle kalmamış, proleter enternasyonalizminin, içinde yaşadığımız somut dünyada kurulabilmesi için gerekli programatik yaklaşımın temelini de yakalayabilmiştir. Bugünün programı elbet­te 21. yüzyılın somut uluslararası koşullarından hareketle formüle edile­cektir. Ama bu programın oluşturulmasına yol gösterecek teorik ve politik ilke­lerin temellerini, Lenin’in ulusal soruna ve bu sorun ile enternasyonalizm arasındaki ilişkiye yaklaşımında bulmak mümkündür. Öyleyse şimdi bu konuya dönelim.</span></p>

      <p class="araara"><span>LENİN’İN ULUSAL SORUNA YAKLAŞIMININ GÜNCELLİĞİ</span></p>

      <p class="paragraf-1"><span>Ulusal sorun alanında Marksistler ortak bir teori ve programa hiçbir zaman ulaşmamışlardır. Marx ile Engels’in bu konudaki mirası başka birçok alanda olduğundan çok daha ikircikliydi.</span><span class="dip"><a class="footnote-link" href="#footnote-225-211" id="footnote-225-211-backlink">211</a></span> <span>İzleyicileri 19. yüzyılın sonu ile 20. yüzyılın başında ulusal sorun konusunda çok farklı teorik ve programatik yaklaşımlar geliştirdiler. Kautsky, Rosa Luxemburg, Avusturya Marksistleri (Otto Bauer, Karl Renner), Pannekoek, Strasser, Bolşevikler ve öteki Rus sosyalistleri arasında uluslararası düzeyde ateşli tartışmalar yaşandı. Ama bu teorik ve programatik yaklaşımlar arasında 20. yüzyılın sınavından geçen, bir tek Lenin’in teo­rik çerçevesi ve programatik önerileri olmuştur.</span></p>

      <p class="paragraf-1"><span>Lenin’in bu konuda tarihin sınavından geçmiş olmasının çok köklü bir ne­deni var: Ulusal sorunu öteki Marksistlerden çok farklı bir teorik çerçeve içinde ele almış, günümüzde sık kullanılan bir kavramla ifade edecek olursak bu konu etrafında</span> <span class="char-style-override-15">farklı bir sorunsal</span> <span>yaratmış olması. Lenin’e kadar ve Lenin’in çağdaşları arasında, Marksist teorinin ulusal sorun konusunda görevi, esas olarak, ulusun bir tarihsel kategori olarak maddi temellerinin ve kurucu öğeleri­nin aydınlığa kavuşturulması biçiminde ele alınıyordu. Sorulan sorular şunlardı: Ulus tarihsel olarak neden ortaya çıkar, feodalizmin çözülmesi ve kapitalizmin gelişmesi içinde yeri nedir, farklı uluslar arasındaki eşitsizlikler karşısında Marksizmin tavrı ne olmalıdır? Tarihsel ve geçici bir kategori olduğu ortak ola­</span><span>rak kabul edilen ulusun</span> <span class="char-style-override-15">nasıl ortadan kalkacağı</span> <span>sorusu ise sorulmuyordu, çün­kü bu sorunun cevabı</span> <span class="char-style-override-2">Komünist Manifesto</span><span>’dan</span> <span>beri açıktı bütün Marksistler için. Kapitalizm tarihsel gelişmesi içinde bütünleşmiş bir dünya ekonomisi ya­ratarak tekil ulusların varlığının maddi koşullarını ortadan kaldıracak, onun baş­ladığı ama her ulusun burjuvazisinin özel çıkarları dolayısıyla nihai sonucuna ulaştıramayacağı işi,</span><span class="dip"><a class="footnote-link" href="#footnote-225-212" id="footnote-225-212-backlink">212</a></span> <span>iktidarı ele aldığında proletarya tamamlayacak, dünya çapında kurulacak proletarya iktidarı, uluslar arasındaki sorunları çözüme ulaş­tıracaktır.</span><span class="dip"><a class="footnote-link" href="#footnote-225-213" id="footnote-225-213-backlink">213</a></span> <span>Yani, ekonomik gelişme ulusların maddi temelini yok ederek pro­leter iktidarı altında ulusal sorunun</span> <span class="char-style-override-15">kendiliğinden</span> <span>ortadan kalkmasını sağlaya­</span><span>caktır.</span></p>

      <p class="paragraf-1"><span>Başkalarının</span> <span class="char-style-override-15">çözüm</span> <span>gördüğü yerde Lenin bir</span> <span class="char-style-override-15">sorun</span> <span>görür. Ona göre dünya ekonomisinin bütünleşmesinden, iletişimin ve ulaşımın evrenselleşmesinden hareketle ulusların otomatik olarak ortadan kalkacağı sonucuna varmak müm­kün değildir. Bu maddi koşullar, elbette ulusların ortadan kalkmasının, yerine evrensel ölçekte kaynaşmış bir insan topluluğunun oluşmasının</span> <span class="char-style-override-15">olanağını</span> <span>yara­tır. Ama Marksizm bununla yetinemez. Aynı zamanda bu olanağın nasıl bir gerçeklik haline geleceğini de araştırmak gerekir. Başka biçimde söylenirse, başkaları ulusların geleceğin sosyalist toplumunda ortadan kalkacağını</span> <span class="char-style-override-15">postüle</span> <span>etmekle yetinirken, Lenin ulusların</span> <span class="char-style-override-15">nasıl</span> <span>ortadan kalkacağı sorusunu gündeme getirmektedir. Burada sözü Lenin’e bırakmak gerekiyor:</span></p>

      <p class="Alinti" xml:lang="en-GB"><span xml:lang="tr-TR">... Kievski, özel konusu açısından merkezi sorunun kenarından dola­şıyor: biz Sosyal Demokratlar ulusal baskıyı</span> <span class="char-style-override-15" xml:lang="tr-TR">nasıl</span> <span xml:lang="tr-TR">ilga edeceğiz? “Dünyanın kana bulandığı” vb. türünden cümlelerle sorunu bir kenara itiyor. (Oysa bunun tartışılan konuyla hiçbir ilgisi yok.) Böylece ortada bir tek argüman kalıyor: Sosyalist devrim her şeyi çözecek!... Ekonomik devrim, politik baskının her türünü ortadan kaldırmak için gerekli önkoşulları ya­ratacaktır. Tam da bu nedenle her şeyi ekonomik devrime indirgemek mantıksız ve yanlıştır. Çünkü soru şudur: Ulusal baskı nasıl ortadan kaldırılacaktır?</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-214" id="footnote-225-214-backlink">214</a></span></p>

      <p class="paragraf-1">Burada Lenin’in temel olarak karşı çıktığı fikrin ulusal sorunda “sosyalist otomatizm” adı verilebilecek yaklaşım olduğu açıkça ortaya çıkıyor. Lenin’in ulusal sorunda “sosyalist otomatizm”i reddetmesinin haklılığı, 20. yüzyılın geliş­meleri ışığında tartışılmaz biçimde ortaya çıkmıştır. Yukarıda da belirttiğim gi­bi yüzyılımız, Marksizmin dünyanın ekonomik bütünleşmesine ilişkin öngörü­sünün parlak biçimde doğrulanmasına rağmen, ulusal çelişki ve mücadelelerin büyük ağırlık taşıdığı bir tarih dilimi olmuş, hatta yüzyılın sonunda ulusal sorun tarihte eşine az rastlanır bir yoğunlukta yeniden parlamıştır. Sosyalist devrimle­rin ise ulusal sorunları çözmekten çok uzak kalabileceği, yüzyıl sonu gelişmele­rince açıkça kanıtlanmıştır. Milliyetçiliğin bu rönesansı karşısında nice sosyalist şaşkınlığa düştüyse, bu, bir yanıyla, Lenin sonrasında Marksizmin uğradığı bü­rokratik deformasyonun, sadece ulus sorununda değil, bütün alanlarda “sosya­list otomatizm”in bakış açısını bir dogma gibi yerleştirmiş olmasından kaynakla­nır. Üretici güçlerin gelişmesiyle birlikte sosyalizm kapitalizmi geçecek ve... her şey kendiliğinden çözüme kavuşacaktır.</p>

      <p class="paragraf-1"><span>Oysa Lenin’in ulusal soruna bakışıyla 20. yüzyılın bu alanda ortaya çıkardığı gelişmeler çok daha kolay kavranabilirdi. Sonuç olarak, ulusların bile tarih sahnesine çıkışından önce başlayan tarihsel mücadelelerin, dinsel savaşların, ezen/ezilen uluslar arasındaki çelişkilerin, sınıflı toplumun bütün çirkinlikleri­</span><span>nin uluslar arasındaki ilişkilere miras bıraktığı düşmanlık, kin, küçümseme, ırk­çılık, korku—bütün bunların ekonomik bütünleşme sonucunda nasıl birdenbire kendiliğinden, otomatik biçimde dünya yüzünden silinmeleri beklenebilirdi? Proleter iktidarına ekonomik, kültürel ve başka bakımlardan gelişmenin farklı, eşitsiz düzeylerinde adım atan uluslar, ekonomik alanda kaynakların dağılımından kültü­rel alanda evrensel sosyalist kültürün oluşum sürecinde farklı ulusal kültürlerin yeri ve payına kadar çeşitli sorunların çözümü aranırken nasıl sürtüşmesiz, çe­lişkisiz bir birlikteliği sürdürebilirlerdi? Elbette Sovyetler Birliği ve ötekilerde yaşanan bürokratik yozlaşmanın ulusal sorunun yeniden üretilmesindeki sorum­luluğu temeldir. Ama tam da bu, sosyalist devrimin ulusal sorunu otomatik bi­çimde çözemeyeceğinin, izlenecek politikaların belirleyici olduğunun kanıtı değil de nedir?</span></p>

      <p class="paragraf-1"><span>Bütün bu tartışmadan ortaya çıkan bir sonucu, hiçbir ikircikliliğe yer bırakmayacak kadar açık seçik bir biçimde ortaya koymak gerekir. Lenin öncesinde olduğu gibi, Lenin sonrasında da Marksizm içinde yaygın görüş, ulusal sorunun bir</span> <span class="char-style-override-15">burjuva demokratik haklar</span> <span>sorunu olduğ</span><span>unu postüle eder. Oysa Lenin, işin bu veçhesini ihmal etmemekle birlikte, sorunu esas olarak sosyalist devrimin görevleri açısından ele almıştır. Yani, Lenin’in çerçevesi içinde ulusal sorun, bur­juva demokrasisinin değil,</span> <span class="char-style-override-15">sosyalizmin inşasının bir sorunudur.</span> <span>Bu bölümün ana fikirlerinden biri olan bu önermenin gerekçesi daha şimdiden açık olmalı: Sosya­list devrimin ulusal sorunu otomatik olarak çözmeyeceği, önemli olanın nasıl po­litikalar izleneceği olduğu görüşü başka ne anlama gelebilir ki? Ama aşağıdaki tartışma bu fikrin öteki dayanaklarını ayrıntısıyla ortaya koyacak.</span></p>

      <p class="araara"><span>LENİN’İN DÜŞÜNCESİNİN OLUŞUMU</span></p>

      <p class="paragraf-1"><span>Lenin’in ulusal soruna ilişkin yaklaşımının benzersiz oluşu elbette birtakım nedenlerin ürünü. Bu nedenlerin kısaca araştırılması, Lenin’in ulusal sorun konusundaki düşüncesini daha iyi kavramamıza yardım edebilir.</span></p>

      <p class="paragraf-1"><span>Her şeyden önce Lenin’in Marksist teorinin tarihsel gelişme diyalektiği içindeki yerine değinmemiz gerekiyor. Çünkü bu konu ile Lenin’in ulusal soruna</span> <span>yaklaşımının özgüllüğü arasında</span> <span class="char-style-override-15">doğrudan</span> <span>bir bağıntı mevcut. Lenin’in Marksizme özel katkısının “öznel” (“sübjektif”) ya da “iradi” faktöre atfettiği önem olduğu sık sık söylenmiştir. Lenin’in,</span> <span class="char-style-override-15">her devrimci gibi</span><span>, tarihsel gelişme içinde insan pratiğine ayrıcalıklı bir yer tanımış olması çok olağandır ve bu, onu ne Marx’tan, ne de devrimci Marksizmin öteki temsilcilerinden ayırır. Bu tarz bir iddia, her şeyden önce, Marx ve Engels’in tarihin ve kapitalizmin nesnel gelişme yasaları üzerinde yoğunlaştıkları ve tarihsel gelişmede “öznel” faktörün yerini küçümsedikleri gibi bir yargıyı varsayar. Böyle bir varsayım ise Marksizmi po­zitivizme ya da pasif maddeciliğe indirgeyen bir bakış açısının ürünüdür. Marksizm, bu tarz karikatürlerden çok farklı biçimde, gerçek bir özne/nesne diyalekti­ğine dayanır ve bu diyalektik olmaksızın tanımlanamaz.</span></p>

      <p class="paragraf-1"><span>Lenin’in düşüncesinin özgüllüğü başka yerde yatar. Birincisi, Lenin Marksizmde</span> <span class="char-style-override-15">politikanın</span> <span class="char-style-override-15">özgül ağırlığına</span> <span>gerçek vurguyu yapmış olan düşünürdür. Marx ve Engels’in ekonomik ilişkilerin belirleyici olduğu görüşünü bir nebze bile yumuşatmaksızın politikanın taşıdığı özgül önemi teorisinde ve politik hattında öne çıkarmıştır. Yüzyılın başında ekonomizm akımına karşı açtığı savaştan, Komünist Enternasyonal döneminde “sol komünizm” ile yaptığı tartışmaya kadar, düşünsel ve pratik gelişmesinin her evresinde bunu gözlemek mümkündür. Ama, birkaç başka alanla birlikte, ulusal sorun tartışması politikanın özgül ağırlığı konusundaki bu yöntemsel kavrayışın en doğrudan sonuçlarının ortaya çıktığı bir alan olmuştur. Bir bakıma, Lenin’in ulusal sorun alanında yeni bir so­runsal yaratabilmesinin koşulu bu yöntemsel üstünlüğünde yatar.</span><span class="dip"><a class="footnote-link" href="#footnote-225-215" id="footnote-225-215-backlink">215</a></span></p>

      <p class="paragraf-1"><span>Ulusal sorunu küçümseyen Marksistler, Rus Sosyal Demokrat</span> <span>İşçi Partisi’nin progra­mında yer alan ulusların kendi kaderini tayin hakkını (bundan böyle UKKTH)</span> <span>reddederken, esas olarak ekonomik faktörlere yaslanıyorlardı. Sermaye ezilen ulusları ezen uluslarla ekonomik olarak bütünleştirmiş, ekonomik bağımsızlığı böylece olanaksız hale getirmişti. Öyleyse UKKTH’den söz etmek anlamsızlaşı­yordu. Bırakalım sömürgeleri, Avrupa’nın bağımsız küçük ulusları bile artık büyük ülkelerin tutsağı ha­line gelmişlerdi.</span><span class="dip"><a class="footnote-link" href="#footnote-225-216" id="footnote-225-216-backlink">216</a></span> <span>Lenin’in, ilk bakışta tümüyle haklı gibi görünen ve Marksist bir bakış açısının doğal bir uzantısı gibi kabul edilebilecek olan bu argümana ce­vabı çok basitti: Evet, sadece küçük devletler değil, koskoca Çarlık Rusyası da finans kapitale</span> <span class="char-style-override-15">ekonomik</span> <span>bakımdan bağımlıdır. Ama UKKTH</span> <span class="char-style-override-15">politik baskının</span> <span>biçimlerinden biriyle, yani bir ulusun kendi iradesine aykırı biçimde bir devle­tin sınırları içinde tutulmasıyla ilgilidir. UKKTH’nin önemini görmezlikten ge­lenler, ulusal baskının bütünüyle ilgasının ekonomik önkoşullarını (yani emper­yalist hâkimiyetin ortadan kaldırılması, yani sosyalizm) ileri sürerek işin politik yanını kısa devreye getirmektedirler. Aynen politik demokrasinin kapitalist sö­</span><span>mürüyü ortadan kaldırmayacağı gerçeğine benzer biçimde, UKKTH de emper­yalist ekonomik hâkimiyeti ortadan kaldırmaz. Ama nasıl sömürü ortadan kalk­mıyor diye politik demokrasinin önemi kaybolmuyorsa, emperyalist ekonomik hâkimiyetin devamına rağmen politik bağımsızlık da kısmi bir kazanım, bir mücadele mevzii olarak önem taşır.</span><span class="dip"><a class="footnote-link" href="#footnote-225-217" id="footnote-225-217-backlink">217</a></span> <span>Aşağıda Lenin’in ulusal sorunun çözümü konusunda önerdiği programı tartışırken politikanın taşıdığı özgül önemle bir kez daha karşı karşıya geleceğiz.</span></p>

      <p class="paragraf-1">Lenin’in Marksizminin ikinci ayırıcı yanı, Marksist tahlilin gerçek tarih hakkında konuşurken mutlaka somut olması gerektiği yönündeki yöntemsel vurgusu ve bu yöntemsel yaklaşımı kendi tahlillerinde tutarlı biçimde uygula­mış olmasıdır. Lenin’e göre,</p>

      <p class="Alinti" xml:lang="en-GB"><span xml:lang="tr-TR">Herhangi bir toplumsal sorunu araştırırken, Marksist teori açısından kategorik bir zorunluluk vardır: sorunun belirlenmiş tarihsel sınırlar için­</span><span xml:lang="tr-TR">de ele alınması ve eğer belirli bir ülkeyle ilgiliyse (örneğin belirli bir ülke için hazırlanacak ulusal program) o ülkeyi aynı tarihsel dönemde başka ülkelerden ayıran özgül veçhelerin hesaba katılması.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-218" id="footnote-225-218-backlink">218</a></span></p>

      <p class="paragraf-1"><span>Tahlilin somutluğu yöntemsel ilkesi, Lenin’in özellikle verilmiş bir tarihsel bağlamda mevcut politik görevleri araştırırken, sorunun genel, uzun dönemli belirleyenleriyle yetinmemesi, tarihsel gelişme sürecinin genel yönünün yanı sıra, o verilmiş anda gerçek durumun ne olduğunu mutlaka hesaba katmasıdır. Uzun dönemli gelişmenin yasalarının keşfi kuşkusuz yarın neler olacağını ön­görebilmek bakımından büyük bir değere sahiptir. Sadece o kadar da değil: Ge­lişmenin hangi yönde evrilmekte olduğunu kavramamıza yol gösterdikleri ölçü­de bu yasalar kısa dönemli görevleri belirleme bakımından da önem taşır. Ama günün görevlerini belirlemek için uzun dönemli yasaların bilgisiyle yetinmek, her canlı organizmanın bir gün mutlaka öleceği kesinliğinden hareketle bugün yaşamaktan vazgeçmek gibidir. Somut tahlil konusundaki ısrarı Lenin’in ulusal</span> <span>sorunda genel yasalarla yetinmemesini (ekonomik bütünleşme ulusların maddi temelini süreç içinde ortadan kaldırır, sosyalizm sınıf hâkimiyetini ortadan kal­dırarak bütün baskı biçimlerinin beslendiği kaynağı kurutur vb.), bu genel eği­limlerin yarattığı zemin üzerinde, verilmiş tarihsel anda sosyalizmin sorunları­nın ve görevlerinin ne olduğunu sormasını olanaklı kılmıştır. Bu da uzun dönemli yasaların nesnelliğine sığınmanın yaratabileceği rehavetin yerine, ulu­sal sorunda gerçek bir eleştirel arayışın önünü açmıştır.</span></p>

      <p class="paragraf-1"><span>Lenin’in ulusal sorun konusundaki görüşleri olgunluk yıllarında son biçimine varana kadar ciddi bir değişim geçirmiştir. Aslında bu, özgün olan her düşünce için tanım gereği doğrudur, çünkü özgün düşünce tam da söz konusu düşünürün kendinden öncekilerden devralarak oluşturduğ</span><span>u düşünceleri zamanla yenilemesi yoluyla oluşur. Başka alanlarda olduğu gibi (en önemlileri Rus dev­riminin programı ve Sovyet iktidarının sınıf karakteri), ulusal sorun konusunda da Lenin deneyimden çıkardığı yeni derslerle daha derinlemesine araştırmanın getirdiği yeni veriler ışığında görüşlerini ileri doğru geliştirmiştir. Bu yüzden, Lenin’in örneğin 1913’te ulusal sorun konusunda yazdıklarını teorisinin ve prati­ğinin oluşum sürecinden kopararak nihai düşüncesiymiş gibi sunmak, kendi ek­sik ve yanlışlarından öğrenme konusunda eşsiz bir yeteneğe sahip olan bu bü­yük Marksist’e ağır bir saygısızlıktır.</span></p>

      <p class="paragraf-1">Ulusal sorun konusunda Lenin’in düşüncesi I. Dünya Savaşı’nın <span>patlak ver­mesinden sonra köklü bir değişim geçirmiş, Lenin UKKTH’yi merkezine alan eski çerçevesinin üzerinde bir sıçrama yaparak yeni bir bakış açısına kavuşmuş­tur. Yani bu dönemde bu alanda Lenin’in düşüncesinde epistemolojik değilse bile politik bir</span> <span class="char-style-override-15">kopuş</span> <span>söz konusudur. Bu kopuşun tarihini de, Lenin’in yazılarına yansıdığı ölçüde, hemen hemen kesin biçimde saptamak mümkündür. 1916 yılında yayınlanmış iki metin, Lenin’in ulusal sorun konusundaki düşüncesinin ol­gun biçimini kapsamlı biçimde ortaya koyar.</span><span class="dip"><a class="footnote-link" href="#footnote-225-219" id="footnote-225-219-backlink">219</a></span> <span>Bu metinlere, Lenin’in ölüm dö­şeğinde, son kez felce yakalanışından hemen önce (Aralık 1922) dikte ettiği notlardan oluşan bir yazı da katılırsa, düşüncesini bir bütün olarak kavramak için yeterli malzeme elde edilmiş olur.</span><span class="dip"><a class="footnote-link" href="#footnote-225-220" id="footnote-225-220-backlink">220</a></span> <span>Tabii bunlara Lenin’in devrimden sonra, Komintern döneminde sömürge sorununa ilişkin yazdıkları eklenerek.</span></p>

      <p class="paragraf-1"><span>1916 kopuşunu şöyle özetlemek mümkündür: Bu tarihten önce, 1913-14’te kaleme aldığı çeşitli yazılar da dahil olmak üzere, Lenin için ulusal sorun burju­va devriminin bir sorunuydu; 1916’dan itibaren, Lenin, köklü bir sıçrama ile ulusal sorunu sosyalist devrimin ve proletarya diktatörlüğü döneminin, kısacası sosyalizmin bir sorunu olarak ele alır. Bunun anlamı açıktır:</span> <span class="char-style-override-15">Lenin’in ulusal sorun alanındaki düşüncesine esas özgüllüğünü veren atılım 1916 sonrası döneme aittir.</span> <span>Bu, büyük Marksistlerin düşüncesini donmuş bir biçimde ele al­manın doğurabileceği felâketler konusunda çok uyarıcı bir örnektir. Lenin’in 1916’da yazdığı ilk metnin içeriği bir yana, başlığı bile çarpıcıdır: “Sosyalist Devrim ve Ulusların Kendi Kaderlerini Tayin Hakkı (Tezler)”. Lenin, Rus Sos­yal Demokrat İşçi Partisi’nin Bolşevik kanadınca çıkarılan merkezi yayın organı</span> <span class="char-style-override-2">Sotsial Demokrat</span><span>’ın yazı kurulunun imzasını taşıyan, yani neredeyse programa­tik bir değer taşıyan bu tezlerin daha başlığından itibaren ulusal sorunu sosyalist devrimle ilişkisi içinde ele alacağını ilan ediyor. Buna rağmen on yıllardır, Marksist hareketin hemen hemen tamamında Leninist ulusal sorun tahlili, emperyaliz­min yarattığı yeni koşullar göz önüne alındığında bile, burjuva demokratik bir görev olarak sınırlandırılabiliyor!</span></p>

      <p class="paragraf-1">Lenin’in ulusal sorun üzerine Marksist düşüncenin tarihi açısından büyük bir atılımı temsil eden bu değişimi neden geçirdiğine kısaca değinmek, değişi­min içeriğine de ışık tutacak. Her şeyden önce I. Dünya Savaşı’nın patlak verme­siyle birlikte, Lenin Avrupa çapında sosyalist devrimin artık somut olarak gün­deme girdiğine karar verir. Bütün emperyalist ülkeler için savunduğu “emperyalist savaşı iç savaşa çevirme” şiarı, doğrudan doğruya bir Avrupa dev­rimi perspektifiyle bütünleşir. Bu aynı zamanda Rusya için de devrimin kesinti­siz biçimde bir sosyalist devrime dönüşmesi demektir. Sosyalist devrimin güncelleşmesi ile birlikte, şu soru kaçınılmaz olarak gündeme gelir: İktidardaki proletarya ulusal sorun konusunda nasıl bir politika izleyecektir? (“Biz Sosyal Demokratlar ulusal baskıyı nasıl ilga edeceğiz?”) Lenin’in düşüncesinde somut tahlilin öneminin buradaki rolünü hatırlatmak bile belki de gereksiz.</p>

      <p class="paragraf-1">İkincisi, Lenin yine aynı dönemde emperyalizm üzerine yaptığı çalışmayı tamamlayarak bu konudaki görüşlerine temel biçimini vermiştir. <span class="char-style-override-15">(</span><span class="char-style-override-2">Emperya­lizm</span> kitabının tam da Ocak-Haziran 1916 döneminde kaleme alındığı hatırlan­sın.) Emperyalizm teorisinin tamamlanması ile I. Dünya Savaşı’nın bir emperya­listler arası paylaşım savaşı olduğunun kavranması, Lenin’in bir bütün olarak dünya sisteminin çelişki ve dinamikleri konusunda eskisine oranla çok daha berrak bir tahlile ulaşmasını sağlamıştır. Bu tahlil, kapitalizmin yıkılışının, salt burjuvazi ile proletarya arasındaki sınıf mücadelesine dayanan <span class="char-style-override-15">genel,</span> genel ol­duğu için de soyut teorisinin yerine, bir dünya sistemi haline gelmiş olan 20. yüzyıl kapitalizminin (emperyalizmin) devrilmesinin <span class="char-style-override-15">somut</span> koşullarını ortaya çıkarmaya yöneliktir.</p>

      <p class="paragraf-1">Bu somut koşullar arasında, <span class="char-style-override-15">merkezi</span> önemi elbette devam eden sınıf mücadelesinin yanı sıra, emperyalizmin boyunduruğu altına aldığı ezilen ulusların bu tahakküme karşı vereceği öngörülen ulusal kurtuluş mücadeleleri de hesaba katılır. (Bu öngörü parlak biçimde doğrulanmıştır.) İşte emperyalizm, ezen uluslar ile ezilen uluslar arasındaki çelişkiyi bir özniteliği olarak bağrında taşı­dığı içindir ki,<span class="dip"><a class="footnote-link" href="#footnote-225-221" id="footnote-225-221-backlink">221</a></span> ezilen uluslar proletaryanın sosyalizm mücadelesinde müttefi­kidir, ulusal sorun sosyalizmin bir sorunu haline gelir. Lenin’in deyişiyle,</p>

      <p class="Alinti" xml:lang="en-GB"><span xml:lang="tr-TR">Sosyal devrim ancak, gelişmiş ülkelerde proletaryanın burjuvaziye karşı iç savaşının, gelişmemiş, geri ve ezilen ulusların ulusal kurtuluş ha­reketi de dahil olmak üzere,</span> <span class="char-style-override-15" xml:lang="tr-TR">bütün</span> <span xml:lang="tr-TR">bir demokratik ve devrimci hareketler</span> <span class="char-style-override-15" xml:lang="tr-TR">dizisiyle</span> <span xml:lang="tr-TR">birleştiği bir devir biçiminde ortaya çıkabilir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-222" id="footnote-225-222-backlink">222</a></span></p>

      <p class="paragraf-1"><span>Dolayısıyla,</span></p>

      <p class="Alinti" xml:lang="en-GB"><span xml:lang="tr-TR">Her kim ‘arı’ bir toplumsal devrim bekliyorsa, böyle bir devrimi gör­mek ona kısmet olmayacaktır.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-223" id="footnote-225-223-backlink">223</a></span></p>

      <p class="paragraf-1"><span>I. Dünya Savaşı’nın bir başka boyutu daha Lenin’in ulusal sorunu farklı bir ışık altında görmesine yol açar: “sosyal emperyalizm”. Kavrama daha sonra Maoizmin vereceği anlamdan farklı olarak, bu dönemde “sosyal emperyalizm” işçi hareketi içinde emperyalist politikanın savunucuları için kullanılan bir te­rimdi. Uluslararası sosyal demokrasinin önderlerinin büyük çoğunluğunun sa­vaşın başlamasıyla birlikte kendi emperyalistlerinin safına geçmesi, işçi hareke­tinin ezilen uluslar karşısındaki görevlerini yerine getirmesi konusunda hiçbir güvence olmadığının yaşayan kanıtıydı. (Zaten II. Enternasyonal’in sağ kanadı bir süreden beri emperyalizmin uygarlığın gelişmesi için yararlı olduğunu teo­rik olarak savunuyordu.) Öyleyse, işçi hareketinin iktidara yükselmesi, yani sosyalist devrim, ulusal sorunun çözümünün kendiliğinden gerçekleşeceğinin bir garantisi değildi. Gerçek bir çözüm, sorunu pasif bir biçimde tarihe havale etmeyi değil, aktif bir enternasyonalist politika izlemeyi gerektiriyor­du. Lenin’in deyişiyle, sosyalizmin ulusal sorun konusundaki programı, “ezen ulus sosyalistlerinin ikiyüzlülüğünü ve korkaklığını özel olarak göz önüne alan” bir program olmak zorundaydı.</span><span class="dip"><a class="footnote-link" href="#footnote-225-224" id="footnote-225-224-backlink">224</a></span></p>

      <p class="paragraf-1"><span>I. Dünya Savaşı’nın yarattığı konjonktürün sonucu olan bu etkenlere 1917 Ekim Devrimi’nden sonra yeni etkenler katılacaktır. Ekim Devrimi, “halklar hapi­shanesi” olarak anılan Çarlık Rusyası’nın mirası olarak büyük Rus şovenizmi ile çevre uluslar arasındaki çelişkiyi sosyalist biçimde çözme göreviyle karşı karşı­ya kalır. Böylece, Lenin’in ulusal sorunda Marksizme yaptığı katkı, çok kısa bir süre içinde gerçek dünyadaki somut gelişmelerce doğrulanır: proletarya dikta­törlüğünün, daha ilk günden başlayarak, ulusal sorun konusunda aktif politika­lara ihtiyacı vardır. Yani, ulusal sorun sadece burjuva demokratik bir sorun değildir. Daha önemlisi sosyalizmin kuruluşunun bir sorunudur.</span></p>

      <p class="paragraf-1"><span>Ekim Devrimi’nin soruna getirdiği ikinci boyut dünya devriminin genel tab­losunu daha da karmaşıklaştırmasıdır. Şimdi artık sınıf mücadelesinin ve ulusal kurtuluş mücadelelerinin yanına, genç Sovyet iktidarının emperyalist devletlere karşı vermek zorunda olduğu ayakta durma ve dünya devrimini yayma mücadelesi eklenmiştir. Bu mücadelede Sovyet iktidarının en önemli müttefiklerinden biri (özellikle 1920’den itibaren Avrupa devriminin geri çekilmeye başlamasıyla birlikte artan bir önem kazanan) ulusal kurtuluş mücadeleleridir. Bu stratejik it­tifak ulus sorununa ek bir önem kazandırdığı gibi, aynı zamanda proletarya ikti­darı altında yaşayan uluslar arasındaki ilişkilerin hassasiyetini de kat kat artırır. Çünkü proletarya iktidarı altında ezen ulus/ezilen ulus ilişkilerinin niteliği, Sov­</span><span>yet iktidarı ile emperyalizmin boyunduruğu altındaki ulusların ittifakında belir­leyici bir unsur olacaktır.</span></p>

      <p class="paragraf-1"><span>Lenin’in ulusal sorun konusundaki düşüncesinin özgüllüğünün genel tarih­sel, politik ve düşünsel bağlamı üzerindeki bu tartışmaya son verirken, bir nok­taya daha değinmekten kendimi alamıyorum. Lenin’in kurulmasına önderlik etti­ği devletin günümüzde büyük bir gürültüyle yıkılması, Lenin heykellerinin alaşağı edilmesi, burjuvazinin sözcülerinin onlarca yıldır yaymaya çalıştığı bir Lenin imgesinin sol içinde nihayet yaygın hale gelmesine yol açtı. Bugün Marksizme bağlılık ilan edenler arasında bile Lenin’in usta ve soğukkanlı, ama acıma­sız ve despotik bir politikacı olduğunu düşünenler sanırım çoğunluktadır. Tari­hin ironilerinden biri! Lenin eğer ulusal sorun konusunda hiçbir Marksist’in varamadığı noktaya ulaşabildiyse, bunun asli nedenlerinden biri de, sadece sınıfsal sömürüye değil, her türlü baskıya ve ezme/ezilme ilişkisine karşı derin bir nefretle dolu olan, baştan aşağı demokrasiyle yoğrulmuş politik kişiliğidir. Bu­gün bir başka büyük devrimciyi, Rosa Luxemburg’u daha tabana dayalı ve daha demokratik bir sosyalizm taraftarı olduğu gerekçesiyle Lenin’e alternatif gibi savunanlar, şu paradoksu açıklamakta zorlanacaklardır: “Despot” Lenin, Çarlık Rusya’sının ezilmiş uluslarına “hapishane”nin kapısını açarken, “demokrat” Rosa Luxemburg, “devrimin toprağında ulusların kendi kaderlerini tayin etmelerine izin verilemeyeceği” gerekçesiyle Bolşevikleri eleştiriyordu! Luxemburg’a bü­yük bir sempati ile yaklaşan biyografisti Peter Nettl, yine de Luxemburg’un ulu­sal sorun alanında savunduğu politikaların eninde sonunda Stalinizmin Büyük Rus Şovenizmi karşısında silahsız kalacağını hatırlatmak zorunda kalıyor.</span><span class="dip"><a class="footnote-link" href="#footnote-225-225" id="footnote-225-225-backlink">225</a></span> <span>Ta­rih, başka konularda olduğu gibi, bu konuda da Lenin’i haklı çıkartmıştır !</span></p>

      <p class="araara">LENİN’DE SOSYALİZMİN ULUSAL PROGRAMI</p>

      <p class="paragraf-1"><span>Yukarıda da belirtildiği gibi, Lenin’in Marksist ulusal sorun teorisine ve programına katkısı, ulusun bir tarihsel kategori olarak tanımlanmasında, “ulus devlet” adıyla anılan politik birimlerin tarihsel işlevinin açıklanmasında ya da ulusal birimler ile kapitalizmin dünya çapında yarattığı ekonomik merkezileşme arasındaki çelişkilerin teşhis edilmesinde değildir. Bütün bu konularda Lenin genel hatlarıyla öteki Marksistlerle aynı fikirdedir. Lenin’in özel katkısı, teori­nin, kendisine kadar var olmuş olan sınırlarını sorgulaması, yeni bir soru ile ulusal soruna yaklaşımın çerçevesini altüst etmesidir. Evet, proleter iktidarı ulu­sal sınırların aşılmasının, ulusların kaynaşmasının önündeki engelleri ortadan kaldırır. Evet, komünist bir toplumda sınıflara olduğu kadar uluslara da yer yok­tur. Ama proletaryanın iktidara geçtiği anda uluslar akşamdan sabaha birdenbi­re ortadan kalkmayacaktır. Devrimden sınıfsız topluma giden yolda, sınıfların ve devletin ortadan kalkması nasıl bir süreç sorunuysa, ulusların kaynaşarak or­tadan kalkması da bir süreç sonunda gerçekleşecektir. Öyleyse, diye sorar Le­nin, bu süreç nasıl gerçekleşecektir? Proleter iktidarı neler yapmalıdır ki, ulus­lar kendilerini karşı karşıya getiren, birbirlerine düşüren koşulları aşarak birle­şip bütünleşsinler? Tek cümleyle, kendisinden önceki Marksistlerden farklı olarak, Lenin, sosyalist devrimin ulusal sorunu</span> <span class="char-style-override-15">otomatik</span> <span>olarak çözeceğini red­</span><span>dederek, Marksizmin bu konuda bir</span> <span class="char-style-override-15">program</span> <span>geliştirmesi gerektiğini savunur.</span></p>

      <p class="paragraf-1"><span>Sorunun bu özeti, Lenin’in ulusal soruna verdiği önemin temelinde bir neb­ze milliyetçiliğin bile bulunmadığını gösterir. Aynen, İrlanda’nın İngiltere’ye karşı özgürlük mücadelesini desteklerken Marx’ı yöneten saiklerin bütünüyle enternasyonalizmden kaynaklanması gibi, Lenin’in ulusal soruna sosyalizm açısından bu derecede büyük önem vermesinin temelinde enternasyonalist bir ba­kış açısının başarısını güvence altına alma kaygısı yatar. Aradaki tek fark şudur: Marx, ezilen ulusun mücadelesini, iki ulusun proleterlerinin kapitalizme karşı birliğini sağlamak bakımından gerekli olduğu için desteklerken, Lenin, yeni so­runsalı çerçevesinde, sosyalist devrim</span> <span class="char-style-override-15">sonrasında da</span> <span>ulusların kaynaşması için proleterlerin birliğinin gerekli olduğu saptamasından hareket eder. Kısaca söylemek gerekirse, Lenin, uluslar sorununa özen gösterilmesini savunuyorsa, bu, ulusların varlığını bir üst sentez içinde ortadan kaldırmak içindir.</span></p>

      <p class="paragraf-1">Bu saptama bize daha genel bir noktayı vurgulama olanağını veriyor. Ulu­sal sorunu önemsemek, farklı uluslar arasındaki sorunlara “sınıf mücadelesini saptıracağı” gerekçesiyle sırtını çevirmemek, ezilen ulusların son derecede meş­ru taleplerini aktif olarak desteklemek, <span class="char-style-override-15">enternasyonalizmin başlıca görevleri</span> <span class="char-style-override-15">arasındadır.</span> Ulusal sorunun üzerinde durmanın tek yolu milliyetçilik değildir. Uluslar arasında baskı ilişkilerine karşı çıkmak ile milliyetçilik arasında hiçbir zorunlu bağıntı yoktur. Sendikal haklar için mücadele nasıl sadece sendikaliz­min, politik demokrasi için mücadele nasıl sadece burjuva demokratlarının gö­revi değilse, ulusal baskıya karşı mücadele de yalnızca milliyetçilerin görevi de­ğildir. Tam tersine, ulusal baskıya karşı mücadelenin milliyetçi bir kabuğa bürünmesinin en büyük panzehiri, ulusal baskıya karşı enternasyonalist bir perspektifle mücadele etmektir.</p>

      <p class="paragraf-1"><span>Bu, komünizmin milliyetçilikle ilişkisine de ışık tutuyor: Ezilen ulus milliyetçiliğinin ilerici ve demokratik içeriğini sapta­mak bir şeydir, milliyetçiliğin ulusal sorunun bile çözümünü sağlayamayacak, tarihsel potansiyeli sınırlı, nihai olarak insanlığın kurtuluşunun önünde bir engel oluşturan bir ideoloji olduğunu kavramak başka şeydir. Komünizm, ezilen ulus milliyetçiliği ile ittifak yapabilir. Ama komünist hareketin kendi içinde milliyetçiliğin bir nebzesi bile kabul edilemez. Komünizm, enternasyonalizmdir.</span></p>

      <p class="paragraf-1"><span>Lenin’de sosyalizmin ulusal programının hareket noktası, dünyanın ezen uluslar ve ezilen uluslar olarak ikiye bölünmüş olmasıdır. Emperyalizmin sistematik olarak yeniden ürettiği bu nesnel durum, sosyalist devrimden sonra prole­ter iktidarına ulusal sorun konusunda özel görevler yükler. Soyut biçimde prole­terlerin ya da emekçilerin kardeşliğinden söz etmek yetersizdir. Ne de ekonomik çıkarların ya da ekonominin nesnel gelişmesinin ulus gerçeğini tarih­sel olarak aştığını söylemek tek başına sorunu çözecektir. Çünkü anarşist bir perspektiften farklı olarak, Marksizmin sosyalist devrimden sınıfsız topluma giden yola ilişkin tahlili ve programı, uluslar arasındaki ilişkiler sorununu tanım gereği kaçınılmaz hale getirir. Bu tahlil ve program, kapitalizm ile sınıfsız top­lum arasındaki tarihsel dönem boyunca, süreç ilerledikçe sönümlenecek olan bir devletin, yani proletarya diktatörlüğünün varlığını öngörür. Ama “devlet” di­yen otomatikman “sınırlar”dan söz etmek zorundadır.</span><span class="dip"><a class="footnote-link" href="#footnote-225-226" id="footnote-225-226-backlink">226</a></span> <span>Demek ki, proletarya diktatörlüğü altında, dünyanın politik birimlere bölünmesi, sorunun tanımı gere­ği bir olasılık olarak karşımıza dikilmektedir. Bu politik birimlerin karşılıklı olarak ne tür bir ilişki içinde olacağı, ne tür bir ilişkinin sosyalizmin inşası açı­sından en büyük yararı sağlayacağı sorunu, ancak bu verilmiş zeminden hare­ketle kararlaştırılabilecek bir şeydir. Bu politik birimlerin varlığı ise uluslar ara­sındaki ilişkileri kaçınılmaz olarak gündeme getirir.</span></p>

      <p class="paragraf-1"><span>Burada Lenin’in komünizme geçiş sürecinin tahlilini ve programını</span> <span class="char-style-override-15">zengin­leştirdiğini ve somutlaştırdığını</span> <span>görüyoruz. Marx’ın en açık biçimde</span> <span class="char-style-override-2">Gotha Programının</span> <span class="char-style-override-2">Eleştirisi</span><span>’nde ortaya koyduğu geçiş dönemi tahlili, genel olarak proletarya diktatörlüğü dönemini sınıfların ortadan kaldırılması ekseni etrafında tanımlıyordu. Lenin bu döneme ek bir belirlenme getiriyor: Ulusların bütünleş­mesi ve kaynaşması, proletarya diktatörlüğünün, sınıfların ortadan kalkması sü­recine tâbi olmakla birlikte, kendi mantığı içinde ele alınması gereken bir veç­hesi haline geliyor. Lenin’in deyişiyle,</span></p>

      <p class="Alinti" xml:lang="en-GB"><span xml:lang="tr-TR">İnsanlık nasıl sınıfların ilgasına ancak ezilmiş sınıfın diktatörlüğüne</span> <span xml:lang="tr-TR">dayanan bir geçiş dönemi aracılığıyla ulaşabilecekse, ulusların kaçınıl­maz bütünleşmesine de ancak ezilen ulusların tam özgürleştiği ...bir geçiş dönemi aracılığıyla ulaşabilecektir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-227" id="footnote-225-227-backlink">227</a></span></p>

      <p class="paragraf-1"><span>Ezilen ulusların tam özgürleşmesi ancak bu ulusların ezen uluslarla birliği­nin gönüllü temellerde gerçekleşmesi koşuluyla mümkündür. Bu ise ancak ulus­ların kendi kaderini tayin hakkının (UKKTH)</span> <span class="char-style-override-15">sosyalizm altında da</span> <span>koşulsuz olarak tanın­ması halinde gerçekleşebilir. Devrim öncesinde, esnasında ve sonrasında, ezilen ulusların KKTH’nı tanımayan sosyalist partiler, Lenin’e göre,</span> <span class="char-style-override-15">“sosyalizme iha­net etmiş olurlar.”</span><span class="dip"><a class="footnote-link" href="#footnote-225-228" id="footnote-225-228-backlink">228</a></span> <span>Eklemek gerekir ki, Lenin için UKKTH ayrılma, ayrı devlet kurma hakkı ile özdeştir, başka hiçbir anlamı yoktur.</span><span class="dip"><a class="footnote-link" href="#footnote-225-229" id="footnote-225-229-backlink">229</a></span></p>

      <p class="paragraf-1">Ayrılma hakkının tanınması, ayrılma ile özdeş tutulmamalıdır. Marksizmin ulusal sorun konusundaki politik programı üzerine yapılan tartışmalarda en sık yapılan yanlışlardan biri, hakkın tanınmasının ayrılmanın savunulmasıyla eşan­lamlı imişçesine ele alınması olmuştur. Lenin için, sosyalist devrim sonrasında birliğin savunulması esastır. (Sosyalist devrim öncesinde ise, birlik ya da ayrıl­ma arasındaki tercih, uluslararası planda sınıf mücadelesinin çıkarlarına bağımlıdır.) Ama bu birliğin başlangıçta gönüllü olarak kurulması ve gönüllü olarak sürdürülmesi vazgeçilmez bir ilkedir. Gönüllü birliğe pratikte işlerlik kazandıra­bilecek en uygun biçim olarak, Lenin ve Bolşevik Parti, Ekim Devrimi sonrasın­da, özgür ulusal birimlerin bir araya geldiği bir federasyonu benimsemişlerdir. Federasyon, uluslar arasında yüzyılların mirası olarak varlığını uzunca bir süre sürdürecek olan güvensizlik ve sürtüşmeleri göz önüne alan bir geçiş biçimi olarak, ulusların bir süreç içinde kaynaşmasının sağlayacağı umulan kısmi bir birliktir. Ekim Devrimi öncesinde Lenin’in ısrarla reddettiği bu devlet örgütlen­me biçimi, Sovyet deneyiminin kazandırdığı dersler ışığında 1919’da Bolşevik Partisi’nin yeni programında, 1920’de ise genel bir ilke olarak Komintern karar­larında yer almıştır. Öyleyse, Lenin’de sosyalizmin uluslar sorununa ilişkin programının ikinci ayağı, sovyet federalizmidir.</p>

      <p class="paragraf-1"><span>UKKTH ve onun proleter iktidarındaki somutlaşması olan sovyet federaliz­mi, ulusal soruna Marksist yaklaşım açısından gerekli olmakla birlikte tümüyle yetersizdir. Çünkü Lenin’e göre ulusların genel, soyut ve biçimsel eşitliği talebi,</span> <span>küçük burjuvazinin karakteristik yaklaşımıdır. Elbette, küçük burjuvaziden farklı olarak Marksizm, bütün öteki baskı biçimleri gibi ulusal baskıya da kapi­talizm altında son verilemeyeceğini savunur. (Bu noktanın, programatik açıdan önemine birazdan değineceğim.) Ama bunun ötesinde, Marksizm açısından, başka alanlarda olduğu gibi burada da, biçimsel eşitlik yeterli değildir. Marksist program, burjuva demokrasisinin ve küçük burjuvazinin programından, eşitsiz­likleri pratik olarak,</span> <span class="char-style-override-15">gerçek maddi temelleriyle</span> <span>ortadan kaldırmayı hedefleme­siyle ayrılır. Çünkü uluslar arasındaki güvensizlik ve sürtüşmelerin en temelde­ki nedeni bu gerçek eşitsizliklerdir. Eğer Marksist programın hedefi sadece be­lirli demokratik hakları tutarlı biçimde savunmak değilse, esas hedefi</span> <span class="char-style-override-15">uluslar arasında kaynaşmayı sağlamak</span> <span>ise, yani Marksizmin ulusal programının te­meli enternasyonalizm ise, o zaman biçimsel eşitliklerle yetinilemez, gerçek eşitliğin pratikte sağlanması gerekir. Lenin tam bu noktada ekler: “Marksist teo­ri işte budur...”</span><span class="dip"><a class="footnote-link" href="#footnote-225-230" id="footnote-225-230-backlink">230</a></span></p>

      <p class="paragraf-1"><span>Lenin bu noktayı en açık biçimde, 1922 sonunda, Milliyetler Komiseri Sta­lin ve çalışma arkadaşlarının, Gürcistan’a yönelik olarak Büyük Rus şovenizmi­ni hortlatan politikalar izlemelerine sert bir şekilde karşı çıkmak için dikte ettir­diği “Özerkleştirme” başlıklı yazısında ortaya koyar. Uzun yıllar boyunca</span> <span>Sovyet vatandaşlarından gizlenen ve ancak 1956’da yayınlanan</span><span class="dip"><a class="footnote-link" href="#footnote-225-231" id="footnote-225-231-backlink">231</a></span> <span>bu yazıda Le­nin şöyle der:</span></p>

      <p class="Alinti" xml:lang="en-GB"><span xml:lang="tr-TR">... genel olarak milliyetçilik sorununun soyut biçimde sunuluşu hiçbir işe yaramaz. Ezen bir ulusun milliyetçiliği ile ezilen bir ulusun milliyetçiliği, büyük bir ulusun milliyetçiliği ile küçük bir ulusunki arasında ayrım yapmak zorunludur... Biz, büyük bir ulusun mensupları olarak, tarihsel pratik içinde, hemen hemen her zaman, ötekilerin haklarını sayısız defa çiğnemekten suçlu olduk... Bunun içindir ki, ezenler bakımından enter­nasyonalizm, yalnızca ulusların biçimsel eşitliğinin tanınmasından ibaret kalmamalı, gerçek pratikte var olan eşitsizliği ortadan kaldırmak için, ezen ulusun, büyük ulusun aleyhine bir eşitsizlik içermelidir.</span> <span class="char-style-override-15" xml:lang="tr-TR">Bunu anla­mayan biri, ulusal soruna gerçek proleter yaklaşımını anlamamış de­mektir, bakış açısı özünde hâlâ</span> <span class="char-style-override-15" xml:lang="tr-TR">küçük burjuvadır ve dolayısıyla bur­juva bakış açısına kadar alçalacağı kesindir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-232" id="footnote-225-232-backlink">232</a></span></p>

      <p class="paragraf-1"><span>Burada Lenin’in önerdiği ilke çarpıcıdır: Biçimsel eşitliğin ötesinde gerçek eşitliği sağlamak amacıyla, üstün durumdakilerin aleyhine, ezilmiş konumdaki­lerin lehine önlemler. Yani modern deyimle</span> <span class="char-style-override-15">pozitif ayrımcılık.</span> <span>Lenin bunu proleter politikasının ayırıcı özelliği olarak sunuyor. İşte Lenin’in 1922’de açık­ça dile getirdiği bu ilkeyi, kadın hareketi ve ezilen ulusal gruplar (ABD’de zen­ciler ve Latin kökenliler, Batı Avrupa’da göçmen işçiler) 1968 yükselişiyle bir­likte yeniden keşfedeceklerdir! Kitle hareketinin pratik mücadelesi içinde vardığı bu sonucun Marksizmin uluslar arasındaki eşitsizliklerle mücadele programının bir parçası olarak erkenden savunulması bir rastlantı değildir. Marksizmin burjuva toplumunun (sivil toplumun) temelinde yatan biçimsel eşitliklerin ötesine geçmeye, ihtiyaçları soyut bireylerin değil somut toplumsal konumlar yaşayan tarihsel olarak belirlenmiş insanların ihtiyaçları olarak ele al</span><span>maya dayanan bütünsel felsefi ve toplumsal bakışının, liberalizmin ötesine ge­çen bu bakış açısının mantıksal bir sonucudur.</span><span class="dip"><a class="footnote-link" href="#footnote-225-233" id="footnote-225-233-backlink">233</a></span> <span>Marx’ın</span> <span class="char-style-override-2">Gotha Programı’nın Eleştirisi</span><span>’nde</span> <span>belirttiği gibi, “eşit hak hâlâ burjuva hakkı” olduğu için Lenin eşit hakkın ötesine uzanan bir pozitif ayrımcılığı savunmaktadır.</span><span class="dip"><a class="footnote-link" href="#footnote-225-234" id="footnote-225-234-backlink">234</a></span></p>

      <p class="paragraf-1">Lenin’in perspektifinin, sadece Stalinizmden değil, bugünün sosyal demokrasisinin atası olan, birinci kuşak revizyonizmin mimarı Bernstein’ın bakış açısından da nasıl ayrıldığına kısaca değinmek, günümüzde emperyalist ülkelerin işçi hareketi içindeki gerici eğilimleri hatırlamak bakımından yarar taşıyor. Bernstein daha 1896 yılında, yani Marksizmin geçerliliğini yitirdiğini savundu­ğu ünlü kitabını yayınlamadan önce, sömürgeciliği savunan bir makale yazarak, kapitalist uygarlığın nüfuzuna direnen “barbarlar”ı desteklemenin “romantik” olduğunu iddia eder. Ardından, İngiltere’nin Hindistan’daki rolünü açıkça sa­vunduktan sonra, 1898’de kaleme aldığı ve Almanya’nın emperyalist faaliyetle­rini haklı göstermeye çalıştığı bir başka yazısında su sonuca varır: “Daha yük­sek bir uygarlık daha üstün haklara sahiptir.”<span class="dip"><a class="footnote-link" href="#footnote-225-235" id="footnote-225-235-backlink">235</a></span> Görüldüğü gibi, sosyal demokrasinin öncüsü Bernstein da, devrimci komünizmin önderi Lenin de eşit­sizliği savunuyorlar. Bir küçük farkla: ilki ezenlerin haklarının, ikincisi ise ezi­lenlerin haklarının yanından!</p>

      <p class="paragraf-1">UKKTH, sovyet federalizmi ve ezilen uluslar lehine pozitif ayrımcılık: Lenin’in ulusal soruna ilişkin olarak önerdiği bu politik ilkeler, gelecekte, sos­yalist devrimin zaferinden sonra, Marksist hareketin programına damgasını vur­ması gereken ilkeler olarak beliriyor. 20. yüzyılın ve en başta da bürokratik işçi devletlerinin deneyimi Lenin’in programının doğruluğunu, özellikle “Özerkleş­tirme” yazısıyla ölüm döşeğinde hâkim ulus şovenizmine karşı yükselttiği çığlığın ne derecede haklı olduğunu tartışılmaz biçimde ortaya koymuştur.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-206-backlink" id="footnote-225-206">206</a> <span xml:lang="en-GB">Bu önermenin temellerini okur şu yazımızda bulabilir: Sungur Savran, “Marksizmin Öteki Ölçek Sorunu: ‘Tek ülkede Sosyalizm’ mi, Dünya Devrimi mi?”,</span> <span class="char-style-override-2" xml:lang="en-GB">Praksis</span><span xml:lang="en-GB">, sayı 15, Yaz 2006.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-207-backlink" id="footnote-225-207">207</a> <span xml:lang="en-GB">Bkz. Sungur Savran, “Marksizmin Aşil Topuğu”,</span> <span class="char-style-override-2" xml:lang="en-GB">İşçi Mücadelesi</span><span xml:lang="en-GB">, sayı 15 (eski dizi), Kasım-Aralık 2004 (http://www.iscimucadelesi.net/arsiv/dergi/onbes/icinde15.htm).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-208-backlink" id="footnote-225-208">208</a> <span xml:lang="en-GB">Otto Bauer bu yaklaşımı “ütop</span><span xml:lang="en-GB">ik enternasyonalizm” olarak adlandırır. Fransız Marksist araştırmacı Georges Haupt’un kullandığı terim ise “uzlaşmasız enternasyonalizm”dir.</span> <span xml:lang="en-GB">(Bkz.</span> <span xml:lang="en-GB">G.Haupt, “Les marxistes face a la question nationale: l’histoire du problème”, G.Haupt/</span><span xml:lang="en-GB">M.Lowy/C.Weill,</span> <span class="char-style-override-2" xml:lang="en-GB">Les</span> <span class="char-style-override-2" xml:lang="en-GB">marxistes et la question nationale 1848-1914</span> <span xml:lang="en-GB">içinde, Maspero,</span> <span xml:lang="en-GB">Paris, 1974, s. 28 ve 50.) Ne var ki, burada sözünü ettiğimiz ikinci akım da enternas</span><span xml:lang="en-GB">yona­</span><span xml:lang="en-GB">lizm bahsinde bu kanat kadar uzlaşmasız olduğuna göre bu terim yanıltıcı olabilir.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-209-backlink" id="footnote-225-209">209</a> O dönemin önde gelen devrimci önderlerinden ve teorisyenlerinden Trotskiy’in ulusal so­run konusundaki tavrı, Ekim Devrimi öncesinde ve sonrasında çok farklıdır. Devrime dek Trotskiy Lenin ile Rosa Luxemburg’un pozisyonları arasında yalpalar. Devrimden sonra Bolşevik politikayı tümüyle benimser. <span class="char-style-override-2">Rus</span> <span class="char-style-override-2">Devriminin Tarihi</span>’nde şöyle yazar: “Sovyet­ler Birliği’nin gelecekteki kaderi ne olursa olsun ... Lenin’in ulusal politikası insanlığın dokularına ebediyen yerleşecektir.” (Aktaran: M.Lowy, <span class="char-style-override-2">Les marxistes...</span>, a.g.y., s. 381n.) 30’lu yıllarda Trotskiy, Leninist antiemperyalist politikayı daha da incel­terek ulusal soruna ilişkin Marksist programa yeni katkılar yapmıştır. Bu konuda bir örnek için bkz. Lev Trotskiy, “Ültra Solcular ve Çin’deki Savaş”, <span class="char-style-override-2">Sınıf Bilinci</span>, 9-10, Tem­muz 1991.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-210-backlink" id="footnote-225-210">210</a> <span xml:lang="en-GB">Elbette emperyalist milliyetçilik ezen ulus milliyetçiliğinin sadece bir türüdür. Azgelişmiş ülkelerde, kendisi emperyalizm karşısında ezilen</span> <span xml:lang="en-GB">ulus konumunda bulunan, ama</span> <span xml:lang="en-GB">başka uluslara karşı ezen ulus konumunda olan çeşitli uluslar vardır.</span> <span xml:lang="en-GB">Kürtler karşısında Türkle­</span><span xml:lang="en-GB">rin, Arapların ve Acemlerin konumu tam da budur.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-211-backlink" id="footnote-225-211">211</a> <span xml:lang="en-GB">Marx ve Engels’in ulusal sorun konusundaki miraslarına ilişkin olarak Türkçede şu kay­</span><span xml:lang="en-GB">naklara bakılabilir: Michael Löwy, “Marksistler ve Ulusal Sorun”,</span> <span class="char-style-override-2" xml:lang="en-GB">Birikim</span><span xml:lang="en-GB">, eski dizi, 23,</span> <span xml:lang="en-GB">Ocak 1977; Ephraim Nimni, “Marx, Engels ve Ulusal Sorun”,</span> <span class="char-style-override-2" xml:lang="en-GB">Dünya Solu</span><span xml:lang="en-GB">, 7, Bahar</span> <span xml:lang="en-GB">1991; Enzo Traverso/Michael Löwy, “Ulusal Soruna Marksist Yaklaşım: Nimni’nin Yoru­</span><span xml:lang="en-GB">munun Eleştirisi”, a.y.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-212-backlink" id="footnote-225-212">212</a> <span xml:lang="en-GB">“</span><span xml:lang="en-GB">Her ülkede tikel çıkarları olan burjuvazi ulusallığı aşamaz.” Marx’tan aktaran M. Löwy,</span> <span xml:lang="en-GB">a.g.m.,</span> <span xml:lang="en-GB">dn. 1.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-213-backlink" id="footnote-225-213">213</a> Marx’ın kendisi sosyalist devrim sonrasında gerçekleşecekler konusunda konuşmakta bu alanda da isteksizdi. İkinci kuşak Marksistler arasında soyut enternasyonalizmin savunu­cuları ise, sosyalist devrimin ulusal sorunları otomatik olarak çözeceğini açık ve kesin biçimde savunuyorlardı. Bu kuşakta, Lenin’in yanı sıra sosyalizm altında ulusal sorunun na­sıl çözüleceği üzerinde ayrıntılı olarak duran bir başka Marksist daha vardı: Otto Bauer. Ama Bauer’in yaklaşımı, milliyetçi tonlar taşıyordu.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-214-backlink" id="footnote-225-214">214</a> <span class="char-style-override-2" xml:lang="en-GB">Marksizmin Bir Karikatürü ve Emperyalist Ekonomizm</span><span xml:lang="en-GB">, Koral Yayınları, İstanbul,</span> <span xml:lang="en-GB">1991, s. 86. (Vurgular Leni</span><span xml:lang="en-GB">n’indir.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-215-backlink" id="footnote-225-215">215</a> <span xml:lang="en-GB">Bu noktaya Löwy de değiniyor.</span> Bkz. “Marksistler ve Ulusal Sorun”, a.g.m., Fransızca versiyonda (<span class="char-style-override-2">Les marxistes</span> <span class="char-style-override-2" xml:lang="en-GB">et la question nationale</span><span xml:lang="en-GB">, a.g.y. içinde), s. 389.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-216-backlink" id="footnote-225-216">216</a> Örnek olarak Rosa Luxemburg’un Polonya konusundaki argümanı verilebilir: Bkz. “La qu­estion polonaise et le mouvement socialiste” (1905), <span class="char-style-override-2">Les marxistes...</span>, a.g.y. içinde, s. 175. Aynı argümanı Lenin’in <span class="char-style-override-2">Emperyalist Ekonomizm</span>’de polemik yaptığı Kievski genelleştirerek savunur. Bk. a.g.y., s. 44-53<span xml:lang="en-GB">.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-217-backlink" id="footnote-225-217">217</a> <span xml:lang="en-GB">Bu konuda Lenin’in çeşitli yazılarına bakılabilir. Örneğin: “Ulusların Kendi Kaderlerini</span> <span xml:lang="en-GB">Tayin Etme Hakkı” (1914),</span> <span class="char-style-override-2" xml:lang="en-GB">Ulusların Kader</span><span class="char-style-override-2" xml:lang="en-GB">l</span><span class="char-style-override-2" xml:lang="en-GB">er</span><span class="char-style-override-2" xml:lang="en-GB">i</span><span class="char-style-override-2" xml:lang="en-GB">ni Tayin Hakkı</span> <span xml:lang="en-GB">içinde, Sol Yayınları,</span> <span xml:lang="en-GB">Ankara, 1989, s. 61; “Ulusların Kaderlerini Tayin Hakkı Üzerine Bir Tartışmanın Özeti”</span> <span xml:lang="en-GB">(1916), a.g.y. için</span><span xml:lang="en-GB">de, s. 167;</span> <span class="char-style-override-2" xml:lang="en-GB">Emperyalist Ekonomizm</span><span xml:lang="en-GB">,</span> <span xml:lang="en-GB">a.g.y.,</span> <span xml:lang="en-GB">s. 86.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-218-backlink" id="footnote-225-218">218</a> <span xml:lang="en-GB">“</span><span xml:lang="en-GB">Ulusların Kendi Kaderlerini Tayin Etme Hakkı”, a.g.m.</span><span xml:lang="en-GB">, s.</span> <span xml:lang="en-GB">63.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-219-backlink" id="footnote-225-219">219</a> <span xml:lang="en-GB">“</span><span xml:lang="en-GB">Sosyalist Devrim ve Ulusların Kaderlerini Tayin Hakkı (Tezler)”,</span> <span class="char-style-override-2" xml:lang="en-GB">Ulusların Kaderleri</span><span class="char-style-override-3" xml:lang="en-GB">­</span><span class="char-style-override-3" xml:lang="en-GB">ni</span> <span class="char-style-override-2" xml:lang="en-GB">Tayin Hakkı</span><span xml:lang="en-GB">, a.g.</span><span xml:lang="en-GB">y.</span> <span xml:lang="en-GB">içinde (bu metin bundan sonra “Tezler” olarak anılacaktır; “Ulusların Kaderlerini Tayin Hakkı Üzerine Bir Tartışma­nı</span> <span xml:lang="en-GB">Özeti”, a.y. (bu metin bundan sonra “Bilanço” olarak anılacaktır);</span> <span class="char-style-override-2" xml:lang="en-GB">Emperyalist Eko­</span><span class="char-style-override-2" xml:lang="en-GB">nomizm</span><span xml:lang="en-GB">, a.g.y.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-220-backlink" id="footnote-225-220">220</a> <span xml:lang="en-GB">“Ulusal Topluluklar ya da ‘Özerkleştirme’ Soru</span><span xml:lang="en-GB">nu”,</span> <span class="char-style-override-2" xml:lang="en-GB">Ulusların Kaderlerini Tayin Hakkı</span><span xml:lang="en-GB">, a.g.y. içinde. (Bu metin bundan sonra “Özerkleştirme” olarak anılacak.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-221-backlink" id="footnote-225-221">221</a> <span xml:lang="en-GB">“Emperyalizmin en belirgin özelliği bütün dünyanın şimdi gördüğümüz gibi bir sürü ezi­</span><span xml:lang="en-GB">len ulusla muazzam zenginliğe ve güçlü silahlı kuvvetlere sahip bir avuç ezen ulus olarak ikiye bölünmesidir.” V.İ.Lenin, “Milli Mesele ve Sömürge</span> <span xml:lang="en-GB">Sorunu Üzerine Rapor”,</span> <span class="char-style-override-2" xml:lang="en-GB">III. Enternasyonal Konuşma</span><span class="char-style-override-2" xml:lang="en-GB">ları</span><span xml:lang="en-GB">, Pencere Yayınları, 2. baskı, İstanbul, 1989, s. 64.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-222-backlink" id="footnote-225-222">222</a> <span class="char-style-override-2" xml:lang="en-GB">Emperyalist Ekonomizm</span><span xml:lang="en-GB">,</span> <span xml:lang="en-GB">a.g.y.,</span> <span xml:lang="en-GB">s.68.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-223-backlink" id="footnote-225-223">223</a> <span xml:lang="en-GB">“Bilanço”,</span> <span xml:lang="en-GB">a.g.m.,</span> <span xml:lang="en-GB">s. 210.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-224-backlink" id="footnote-225-224">224</a> <span xml:lang="en-GB">Lenin, “Tezler”,</span> <span xml:lang="en-GB">a.g.m., s.153. Komintern’in 2. Kongresi, Lenin tarafından h</span>azırlanmış <span>tezlerde, ezilen ulusların emperyalist ülke sosyalistlerine karşı güvensizliğini “tümüyle</span> <span>meşru” olarak niteler. Bkz. V.İ.Lenin, “Ulusal Sorun ve Sömürgeler Sorunu Üzerine Tezle­</span><span>rin İlk Tasarısı”,</span> <span class="char-style-override-2">Ulusların Kaderlerini Tayin Hakkı</span><span>, a.g.y</span>., s. <span>230.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-225-backlink" id="footnote-225-225">225</a> <span>Peter Nettl,</span> <span class="char-style-override-2">Rosa Luxemburg</span><span>, kısaltılmış edisyon. Oxford University Press, Londra,</span> <span>1969, s.515-516. (Türkçe çeviri:</span> <span class="char-style-override-2">Rosa Luxemburg</span><span>, cilt II, Ataol Yayıncılık, İstanbul,</span> <span>1991.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-226-backlink" id="footnote-225-226">226</a> <span xml:lang="en-GB">Bkz. Lenin, “Bilanço”,</span> <span xml:lang="en-GB">a.g.m., s. 1</span><span xml:lang="en-GB">68-169.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-227-backlink" id="footnote-225-227">227</a> “Tezler”, a.g.m., s.153.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-228-backlink" id="footnote-225-228">228</a> <span xml:lang="en-GB">“</span><span xml:lang="en-GB">Tezler”,</span> <span xml:lang="en-GB">a.g.m.,</span> <span xml:lang="en-GB">s.149. Vurgu benim.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-229-backlink" id="footnote-225-229">229</a> <span>Bkz. örneğin “Ulusların Kendi Kaderlerini Tayin Etme Hakkı”,</span> a.g.m., s. 119.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-230-backlink" id="footnote-225-230">230</a> <span xml:lang="en-GB">“Bilanço”, a.g.m., s. 172.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-231-backlink" id="footnote-225-231">231</a> <span xml:lang="en-GB">Peter Nettle,</span> <span class="char-style-override-2" xml:lang="en-GB">Rosa Luxemburg</span><span xml:lang="en-GB">, a.g.y., s. 511n ve Horace B. Davis,</span> <span class="char-style-override-2" xml:lang="en-GB">Nationalism and Socialism</span><span xml:lang="en-GB">, Monthly Review Press, New York, 1967, s. 210. (Türkçe çeviri:</span> <span class="char-style-override-2" xml:lang="en-GB">Sosyalizm ve Ulusallık</span><span xml:lang="en-GB">, Belge Yayınları, İstanbul, 1991.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-232-backlink" id="footnote-225-232">232</a> “Özerkleştirme”, a.g.m., s. 243. Vurgu bizim.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-233-backlink" id="footnote-225-233">233</a> Bu konuda ayrıntılı bir açıklama için bkz. Gülnur Savran, <span class="char-style-override-2">Sivil Toplum ve Ötesi. Rousseau, Hegel, Marx</span>, Alan Yayıncılık, İstanbul, 1987, özellikle s. 185-206 ve 233-251. (Bu kitabın ikinci basımı Belge Yayınları’nca yapılmıştır.)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-234-backlink" id="footnote-225-234">234</a> Bkz. K. Marx, “Gotha Programının Eleştirisi”, Marx/Engels, <span class="char-style-override-2">Seçme Yapıtlar</span>, cilt 3, Sol Yayınları, Ankara, 1979, s. 22.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-235-backlink" id="footnote-225-235">235</a> <span xml:lang="en-GB">Aktaran: Horace B. Davis,</span> <span class="char-style-override-2" xml:lang="en-GB">Nationalism and Socialism</span><span xml:lang="en-GB">, a.g.y., s. 95-96.</span></p>
        </div>
      </div>
    </div>
  </div>
</body>
</html>
