<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>7-17.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x7-17.html" xml:lang="tr-TR">
    <div class="Basic-Text-Frame">
      <p class="split"></p>

      <p class="anabas1"><span>BÖLÜM 12</span></p>

      <p class="res2" xml:lang="pt-BR"><img alt="5.png" class="image" height="11" src="../Images/5_fmt11.jpeg" width="463" /></p>

      <p class="anabaslik" id="toc_marker-14"><span>LENİN’İN EMPERYALİZM TEORİSİ AŞILDI MI?</span></p>

      <p class="res3" xml:lang="pt-BR"><span><img alt="4.png" class="image" height="29" src="../Images/4_fmt11.jpeg" width="58" /></span></p>

      <p class="paragraf-1"><span>Sol aydınlar dünyası emperyalizmi yeniden keşfediyor. “Emperyalizm” kavramı akademik dünyada, sol fikirlere sahip olanlar tarafından dahi, hiçbir zaman fazla sevilmedi. “Kapitalizm”den bile daha fazla doğrudan doğruya politikayı, hatta kaçınılmaz olarak sol politikayı çağrıştıran bir yanı vardı. “Şık” bir kavram değildi. Bu her zaman böyleydi, ama Marksizmin ve antiemperyalizmin iyiden iyiye gözden düştüğü 80’li ve 90’lı yıllarda kavram iyiden iyiye unutturuldu. Ne de olsa 80’li yıllarda aydınların afyonu rolünü üstlenmiş olan postmodernizm moda idi. 90’lı yıllarda ise “seksi” konu “küreselleşme” idi. (“Şık” ve “seksi” gibi terimler benim değil. Okuyucuya akademik dünyada sık sık kullanılan bu terimler aracılığıyla bir atmosferi aktarmaya çalışıyorum.) Akademi dünyası salt yenilik olsun diye yeniliğe çok düşkündür.</span></p>

      <p class="paragraf-1"><span>Dolayısıyla, emperyalizm gibi “bayat” bir kavram yerine, dönemi tanımlamak için “postmodernite” ve “küreselleşme” kavramlarının kullanılması çok olağandı. Sadece postmoderniteyi ve küreselleşmeyi içine girdiğimiz aşamayı doğru bir şekilde betimleyen kavramlar olarak benimseyenler değil, bunlara eleştirel yaklaşanlar bile emperyalizm kavramına ender olarak başvuruyorlardı. Ne de olsa, tarihe muhtemelen neoliberal gericiliğin hâkimiyet dönemi olarak geçecek bu iki on yıl boyunca her şeyin “sonu” ilan ediliyordu. Francis Fukuyama’nın bürokratik işçi devletlerinin çöküşü ertesinde “tarihin sonu” tezini ileri sürmesini, çoğu solda yer alan bir dizi yazarın önlerine gelen her şeyin (emeğin, sanayinin, kapitalizmin — liste uzar gider) sonunu (esin kaynaklarının kapitalizmin ebedi zaferini ilan eden bir sistem yazarı olduğundan hiç gocunmaksızın) ilan etmesi izledi. Bu arada çok etkili olmayan bazı çalışmalarda “emperyalizmin sonu” da ilan edildi. Ama kavrama asıl büyük darbe tam bu iki on yıl biterken geldi: Hardt ve Negri 2000 yılında yayınlanan etkili çalışmaları</span> <span class="char-style-override-2">İmparatorluk</span><span>’ta teorik argümanlar temelinde emperyalizmin ortadan kalktığını savunuyorlardı. (Bkz. Bölüm 10)</span></p>

      <p class="paragraf-1">İronik biçimde, Hardt ve Negri’nin kavrama ölümcül darbeyi vurduklarını umdukları an, aynı zamanda emperyalizm kavramının uzun bir tutulmadan sonra yeniden doğuşunun şafağını oluşturuyordu. 2000’li yıllar emperyalizm kavramının sol söylemin merkezine muzaffer biçimde yerleşmesine sahne olacaktı. Burada elbette Afganistan (2001) ve çok daha önemlisi Irak (2003) savaşlarının rolü büyüktü. Gelişmenin kendisi son derece sağlıklıdır, ama bu bize söz konusu gelişmenin, aynı zamanda solcu akademisyenlerin bile maddi ve düşünsel dünyanın iniş çıkışlarından ne ölçüde etkilendiğinin, bazen nasıl rüzgâr gülü gibi davrandıklarının iyi bir örneğini oluşturduğunu unutturmamalı.</p>

      <p class="paragraf-1"><span>Ne var ki gerici bir dönemin ardından, sınıf mücadeleleri ve kitle hareketi henüz yeni yeni kıpırdanmaya başlarken ileri doğru atılan adımlar dahi, geride kalmakta olan uzun yılların erozyonundan muaf kalamıyor. Emperyalizm kavramının yeniden doğuşu, 80’li ve 90’lı yılların gerici ideolojik ikliminin etkisiyle karmaşık bir yapıya büründü. Bunun temelinde şu yatıyor: Emperyalizm kavramının söylemin merkezine yerleşmesi gündeme derhal, 20. yüzyılda emperyalizmin en önemli teorisyeni olan Lenin’i getirir. Oysa Lenin, daha önce başka bir çalışmamızda uzun uzadıya anlattığımız gibi</span><span class="dip"><a class="footnote-link" href="#footnote-225-110" id="footnote-225-110-backlink">110</a></span><span>, bugünün konjonktüründe, “sosyalizmin çöküşü” olarak algılanan gelişmeler karşısında bütün bildiklerinden kuşkuya düşen sol aydınlar nezdinde hiç de makbul görünen biri değildir. Emperyalizme dönüş Lenin’e dönüş anlamına gelecekse, bu, bir yandan, geçer akçenin her ne pahasına olursa olsun yenilik olduğu akademik dünyada “dogmatizm” olarak görülecektir. Bir yandan da, sol aydınların çoğunun vebadan kaçar gibi kaçtığı Bolşevizme, devrimci partiye, Ekim Devrimi’nin mirasına ister istemez yeniden prestij kazandıracaktır. Öyleyse yapılması gereken açıktır: Emperyalizmden ziyade “yeni emperyalizm”den söz etmek gerekir. Son dönemin en etkili çalışmalarından birinde David Harvey tam da bunu yapmaktadır.</span><span class="dip"><a class="footnote-link" href="#footnote-225-111" id="footnote-225-111-backlink">111</a></span> <span>Aslında bu bile yetmez. Bir yandan emperyalizmin yeni dönemi teorileştirilirken, bir yandan da “imparatorluk” terimi tercih edilmelidir. Hardt ve Negri’de “imparatorluk” somut olarak emperyalizmin gününü doldurmuş olduğunu vurgulamak, onun</span> <span class="char-style-override-15">yerini alan</span><span>, ondan</span> <span class="char-style-override-15">farklı</span> <span>bir dünya sistemini tanımlamak için kullanılmış bir terimdir. Hardt ve Negri’nin merkezi tezlerini reddeden birçok yazarın, buna rağmen “imparatorluk” terimini son derece yaygın olarak kullanıyor olması ilk bakışta gerçekten şaşırtıcıdır. Althusser bir zamanlar “felsefe, kelimeler üzerinde sınıf mücadelesidir” demişti. Günümüzün emperyalizm teorisyenleri anlaşılan bu sözde pek bir hikmet bulmuyorlar. Ya da alternatif olarak Hardt ve Negri ile aralarında yakınlık kurulmasını, Lenin ile özdeşleştirilmeye yeğliyorlar. Son dönemin bir diğer çok etkili emperyalizm açıklaması, Leo Panitch ve Sam Gindin’in</span> <span class="char-style-override-2">Socialist Register</span> <span>dergisinde yayınlanmış makalesi “Küresel Sermaye ve Amerikan İmparatorluğu” başlığını taşıyor.</span><span class="dip"><a class="footnote-link" href="#footnote-225-112" id="footnote-225-112-backlink">112</a></span> <span>Panitch ve Gindin’in öncülüğünü yaptıkları ekolün yayın organı haline gelmiş olan</span> <span class="char-style-override-2">Socialist Register</span><span>’ın son yıllardaki sayılarının tema başlığı ise hep “imparatorluk” sözcüğünün İngilizcedeki sıfat hali olan “</span><span class="char-style-override-2">imperial</span><span>” (emperyal) terimini emperyalizmin sıfat hali olan “</span><span class="char-style-override-2">imperialist</span><span>” (emperyalist) terimine tercih ediyor.</span><span class="dip"><a class="footnote-link" href="#footnote-225-113" id="footnote-225-113-backlink">113</a></span></p>

      <p class="paragraf-1"><span>Elbette mesele sadece terminolojik değil. Bunun ardında ciddi bir</span> <span class="char-style-override-15">teorik mücadele</span> <span>yatıyor. 2000’li yıllarda canlanan emperyalizm literatürünün temel özelliklerinden biri, Lenin’in emperyalizm teorisinin ya da daha genel olarak söyleyecek olursak, 20. yüzyıl başında çeşitli yazarların geliştirmiş olduğu klasik emperyalizm teorisinin ya toptan ve saldırgan biçimde reddini, ya da sessizce ölüm döşeğine yatırılmasını içermesi. Bu literatür, en başta yukarıda sözü edilen Panitch/Gindin ve Harvey çalışmaları, gerek dünyada, gerekse Türkiye’de bugün emperyalizm konusunda en büyük etkiye sahip olan literatürdür. Bunlardan ilki açık taarruza, ikincisi ise yumuşak unutuşa iyi birer örnektir. Lenin’in teorisine (ya da daha genel olarak klasik teoriye) yöneltilen bu toptan taarruza, bizim dikkatimizi çeken tek cevap Uluslararası Sosyalizm akımının en önemli teorisyeni Alex Callinicos’tan gelmiştir; bu cevap da aşağıda tartışacağımız gibi son derece yetersizdir. Bu durum, içinde yaşadığımız dönemin son derece irkiltici bir özelliği ile bütünüyle bağdaşmaktadır: Marx’ın yapıtı solda kimileri için hâlâ belirli bir cazibe taşımaktadır, ama iş Lenin’e gelince devrimci Marksizmin zeminini savunacak pek az kişi ortaya çıkmaktadır. Bunun anlamını yukarıda sözünü etmiş olduğumuz çalışmamızda ortaya koymaya çalışmıştık. Bu yazının sonunda emperyalizm tartışmasının politik sonuçlarını çıkarırken bu noktaya döneceğiz.</span></p>

      <p class="paragraf-1"><span>Lenin’in teorisine yönelik reddiyeyi, kapitalist dünya sistemi konusunda bugün oluşmuş olan teorik coğrafyanın çerçevesi içine yerleştirerek bütün bu tartışmanın anlamını daha iyi kavrayabiliriz. Bilindiği gibi, bugün gerek dünya çapında, gerekse daha da vurgulu biçimde Türkiye’de, dünya sistemi konusunda solda iki ana ekol bulunuyor. “Küreselleşme” üzerinden yürüyen tartışmada, bir ekol “küreselleşme”ye sol liberalizmin gözlükleriyle bakarak bunun “kaçınılmaz” bir ilerleme olduğunu ve ulus devletlere bölünmüş bir dünyaya tercih edilmesi gerektiğini söylüyor: Bu akımın en ileri ve çıplak ifadesi Hardt ve Negri’nin</span> <span class="char-style-override-2">İmparatorluk</span> <span>kitabında dile getirilmiştir. Öte yanda, “küreselleşme”yi ulus devlete bir saldırı olarak gören “ulusalcı” bir ekol mevcuttur (ve Türkiye’de son derece güçlüdür ve daha da güçlenmektedir).</span></p>

      <p class="paragraf-1"><span>Yani bu alanda teorik coğrafya bir kutupsallıkla tanımlanmaktadır. Bu iki konumu reddeden, kutupsallığın kendisini yadsıyan Marksist teorisyenler, hem Türkiye’de, hem dünyada bir azınlıktır. Dolayısıyla, dünyaya Marksizmin kavramsal çerçevesi içinden bakan gençlerden devrimci harekette aktif olan kadrolara kadar bir dizi insan bu azınlığın sesini büyük bir iştiyakle dinlemektedir. İşin püf noktası da buradadır. Lenin’in emperyalizm teorisine reddiye tam da bu azınlık haline düşmüş Marksist çevrelerin içinden, Marksist kavramlar, terimler ve teorik araçlarla yapılmaktadır. Dolayısıyla, etkisi, örneğin Hardt ve Negri’nin açık saldırısından çok daha yıkıcı olmaktadır. Yaşadığımız iki gerici on yılın yarattığı teorik çölde bir vaha gibi ortaya çıkan dünyaca ünlü bir dizi teorisyenin söyledikleri çok daha fazla kabul görmektedir.</span></p>

      <p class="paragraf-1">Bu bölümün amacı, “yeni emperyalizm” üzerine literatürde Lenin’e yöneltilen reddiyenin geçerliliğini araştırmaktır. Bu amaçla söz konusu yazarların Lenin’e yönelttiği eleştiriler dikkatli biçimde incelenecek, gerek teorik bütünsellik, gerekse günümüzün dünya kapitalizminin özellikleri ışığında bu eleştirilerin ne ölçüde geçerli olduğu araştırılacaktır. Bu incelemede üzerinde esas odaklaşacağımız kaynak Panitch ve Gindin’in çalışması olacaktır. Günümüz emperyalizmi üzerindeki fikirleriyle Türkiye’de etkili olan öteki yazarlara (başta Harvey olmak üzere, Aijaz Ahmad <span class="dip"><a class="footnote-link" href="#footnote-225-114" id="footnote-225-114-backlink">114</a></span>, Ellen Meiksins Wood <span class="dip"><a class="footnote-link" href="#footnote-225-115" id="footnote-225-115-backlink">115</a></span> vb.) da yer yer değinilecektir.</p>

      <p class="paragraf-1"><span>Ulaşacağımız sonucu şimdiden açık seçik ifade etmenin yararı var:</span> <span class="char-style-override-15">Lenin’in emperyalizm teorisi, bugün 20. yüzyılın başında olduğundan çok daha geçerlidir</span><span>. Elbette, teorinin formüle edilişi tarzı bakımından da, günümüzün bazı olgularını kapsama bakımından da geliştirilmesi gerekmektedir, ama günümüz dünyasını kavramak için en ileri çerçeveyi sunan, Lenin’in teorisidir. “Yeni emperyalizm” teorisyenlerinin Lenin’e yönelttiği eleştiriler, gerçek dünyanın geçirdiği değişimi değil, bu yazarların kendi politik ve akademik önyargılarını yansıtmaktadır. Üstelik bu tartışma sadece emperyalizm teorisi ile ilgili değildir. Klasik Marksizmin devrimci teori ve programının günümüzde geçerliliğini koruyup korumadığı ile ilgili bir tartışmadır. Bu satırların yazarı, bugün varılan dünya durumunun Marksizmin devrimci yorumuna dayanan teoriyi ve programatik doğrultuyu bütünüyle haklı çıkarttığı kanısındadır.</span></p>

      <p class="araara"><span>LENİNİST EMPERYALİZM TEORİSİNE ELEŞTİRİLER</span></p>

      <p class="paragraf-1"><span>Panitch ve Gindin’in (bundan sonra PG olarak kısaltacağız), dünyada ve Türkiye’de büyük etki yaratmış olan makalesi, bütünüyle Lenin’in emperyalizm teorisinin reddedilmesi ve yerine yeni bir teorinin inşası amacına hasredilmiştir. Kısa bir özet yapılacak olursa, PG emperyalizm teorisinin kapitalizmin ekonomik temelinden hareketle inşasına karşı çıkmakta, tarihsel gelişmelerin somut seyriyle beslenmiş biçimde devlet teorisinin bir uzantısı olarak kurulması gerektiğini ileri sürmektedirler. Bu perspektiften bakıldığında, kapitalizmin gelişmesinde iki evre belirleyici rol oynamıştır. 19. yüzyılın hegemonik kapitalist gücü Britanya, yüzyılın sonuna doğru yükselen öteki kapitalist güçleri (ABD, Almanya, Japonya vb.) kontrolü altında tutacak mekanizmaları geliştiremediği için, farklı güçler arası siyasi ve askeri rekabet 1880’den 1945’e kadar dünya tarihini belirlemiş ve iki dünya savaşı yaşanmıştır. Oysa, 20. yüzyılın yükselen hegemonik gücü ABD, 1945’ten sonra kurduğu hâkimiyeti, 1970’li yılların ekonomik krizine ve Soğuk Savaş’ın sona ermesine rağmen daha da sağlamlaştırdığı için, bugün dünya ABD imparatorluğunun şemsiyesi altında yekpare bir görünüm arz etmektedir. Üstelik bugün 1970’li yılların krizi de aşılmıştır. Yani ABD imparatorluğunun hâkimiyeti altındaki dünya kapitalist sistemi esas olarak sağlam temeller üzerinde yükselmektedir. PG bu yaklaşımlarının emperyalizmin yıkılmaz bir kale gibi görünmesine yol açmaması gerektiğini eklemekte, kapitalizmin ve ABD’nin karşı karşıya olduğu bazı çelişkilere de dikkat çekmektedirler.</span></p>

      <p class="paragraf-1"><span>Bu çok kısa özetin bizim amaçlarımız açısından ortaya koyduğu sonuç şudur: Lenin’in beklentilerine aykırı olarak, günümüzde dünya değişik emperyalist güçler arasında bir siyasi ve askeri rekabetin çelişkileri ve gerilimleri altında değildir. Lenin, kapitalizmin tarihinin özel bir evresinin eğilimlerini mutlaklaştırmıştır. Bu noktada derhal bir saptama yapmamız gerekiyor. Günümüz konjonktüründe emperyalistler arası siyasi ve askeri rekabet olup olmadığı konusu kendi içinde elbette yakın geleceğin siyasi mücadelelerinin koşullarını belirlemek bakımından son derece önemlidir. Ancak PG’nin Lenin’in emperyalizm teorisine eleştirisi bununla sınırlı değildir. Yukarıda da belirtildiği gibi, PG’nin çalışması Lenin’in teorisinin toptan reddedilmesine yöneliktir. Dolayısıyla, bu yazının esas konusunu emperyalizm teorisinin bütünü oluşturacaktır. Emperyalistler arası siyasi ve askeri rekabetin günümüzde dünya sisteminin önemli belirleyenlerinden biri olup olmadığı konusu ancak bu bütünün bir parçası olarak ele alınacaktır. Yaygın genel kanının aksine, emperyalistler arası rekabet konusu, Lenin’in emperyalizm teorisinin özü</span> <span class="char-style-override-15">değildir</span><span>. Bu yüzden de, yapacağımız tartışmanın esasını değil, sadece bir boyutunu oluşturacaktır.</span></p>

      <p class="paragraf-1"><span>Öyleyse, PG’nin Lenin’in emperyalizm teorisine yönelik bütünsel eleştirisine dönelim. Ama bunu yaparken bir noktaya dikkat çekmek gerekiyor. “Yeni emperyalizm” literatürünün teorisyenlerinin hemen hemen hepsi, 20. yüzyılda Marksistlerin geliştirdiği emperyalizm teorilerinin hepsini bir torbaya koyarak toptan ele almaktadırlar. Bu PG için olduğu gibi, Harvey ve Ellen Meiksins Wood için de geçerlidir. “Yeni emperyalizm” teorisyenlerinin bu yaklaşımı Hardt ve Negri’de de görülmektedir.</span><span class="dip"><a class="footnote-link" href="#footnote-225-116" id="footnote-225-116-backlink">116</a></span> <span>Oysa, 20. yüzyıl başında bir dizi Marksistin kapitalizmin tarihinde yeni bir olgu olarak emperyalizmi teorileştiren çalışmalar yaptığı doğru olmakla birlikte, bunları aynı torbaya koyarak ortak biçimde eleştiriye tâbi tutmak bütünüyle yanlıştır.</span></p>

      <p class="paragraf-1">20. yüzyıl başı emperyalizm teorileri esas olarak ikiye ayrılır: Rosa Luxemburg’un teorisi kendi başına bir ekol olarak anılabilir<span class="dip"><a class="footnote-link" href="#footnote-225-117" id="footnote-225-117-backlink">117</a></span>; Lenin’in teorisi ise bir dizi çalışmanın doruk noktası olan ikinci bir ekolü temsil eder. Lenin’in öncülleri arasında Britanyalı sosyal liberal Hobson, Avusturyalı Marksist Hilferding ve Lenin’in parti yoldaşı Buharin’in çalışmaları vardır.<span class="dip"><a class="footnote-link" href="#footnote-225-118" id="footnote-225-118-backlink">118</a></span> Ancak, bütün bu yazarlara teorik borcu ne kadar yüksek olursa olsun, Lenin’i bütün öncüllerinden ayıran bir nokta vardır ki, bu Lenin’in teorisini Marksizmin tarihinde çok özel bir yere yerleştirir: Kapitalizmin emperyalizmin tarihi içindeki yerini araştıran, onu kapitalizmin en yüksek aşaması olarak niteleyen sadece Lenin olmuştur. Bu yüzdendir ki, Luxemburg ile Lenin 20. yüzyıl başı Marksist emperyalizm teorisinin iki ana figürü olarak nitelenebilir. Tabii, bir de “ültra-emperyalizm” teorisiyle Lenin’in oklarının ana hedefi haline gelen Kautsky söz konusudur.<span class="dip"><a class="footnote-link" href="#footnote-225-119" id="footnote-225-119-backlink">119</a></span> Tabloya üçüncü bir figür olarak onu da eklemek gerekir. Öteki yazarlardan farklı olarak PG bazen Lenin’le Luxemburg’u özdeşleştirmekle yetinmemekte, Lenin’i Kautsky, hatta kendine özgü bir emperyalizm teorisine sahip olan burjuva iktisatçısı Schumpeter ile dahi birlikte anmaktan çekinmemektedir.<span class="dip"><a class="footnote-link" href="#footnote-225-120" id="footnote-225-120-backlink">120</a></span></p>

      <p class="paragraf-1"><span>Aşağıdaki tartışmada zaman zaman gündeme gelecek olan bir noktaya daha baştan işaret etmek gerekir: Lenin ile Luxemburg’un emperyalizme yaklaşımlarının teorik temelleri bütünüyle farklıdır. Dolayısıyla, birine yöneltilen bir eleştirinin öteki için de geçerli olduğunu,</span> <span class="char-style-override-15">bu konuda özel kanıt sunmadan varsayan</span> <span>bir akıl yürütme bütünüyle yanlıştır.</span></p>

      <p class="paragraf-1"><span>Bu metodolojik uyarıdan sonra, PG’nin Lenin’in emperyalizm teorisine yönelttiği eleştirilere geçebiliriz. Lenin’e en sistematik eleştiriyi yönelttikleri için esas kaynağımız PG olmakla birlikte, “yeni emperyalizm” literatüründe Lenin’e yöneltilen öteki eleştirilere de yeri geldikçe değineceğiz. Tartışmanın mümkün olduğunca berrak biçimde yürütülebilmesi için, eleştirileri teker teker numaralayarak aktaracağız.</span></p>

      <p class="rakam para-style-override-30">1. Emperyalizm kapitalizmin özel bir aşaması değildir. Klasik teoriler emperyalizmin tarihsel yerini yanlış değerlendirmiştir. Emperyalizm, kapitalizmin bağrında daha evvel de var olmuş olan rekabet basıncının gelişkin kapitalizm koşullarında aldığı biçimdir. Hatta emperyalizm kapitalizmin en yüksek aşaması olmak bir yana göreli olarak erken bir aşamasıdır. PG’nin bu eleştirisine benzer bir eleştiriyi Harvey’de de bulmak mümkündür. Bu yazar da, Hannah Arendt’in çalışmasına yaslanarak 19. yüzyılın sonunda ortaya çıkan emperyalizmi “kapitalizmin son aşaması olmaktan ziyade, burjuvazinin siyasi yönetiminin ilk aşaması” olarak nitelemektedir.<span class="dip" style="font-size:0.7em;"><a class="footnote-link" href="#footnote-225-121" id="footnote-225-121-backlink">121</a></span></p>

      <p class="rakam para-style-override-31">2. Klasik emperyalizm teorisi sermaye birikiminin dinamiklerinin yanlış bir değerlendirilmesine yaslanır.</p>

      <p class="rakam para-style-override-31">3. Emperyalistler arası rekabet konjonktürel bir özelliktir. Klasik teori bunu “kapitalizmin değişmez bir yasası haline” yükseltmiştir. Günümüzde emperyalistler arası rekabetten söz etmek mümkün değildir, çünkü, birincisi, ABD hâkimiyet sistemini sağlam biçimde kurmuştur ve ikincisi, artık tekil ülkelerde birbirinden ayrıştırılabilecek bir ulusal burjuvazi yoktur. Bu fikri Aijaz Ahmad da ısrarlı tarzda işlemektedir.<span class="dip" style="font-size:0.7em;"><a class="footnote-link" href="#footnote-225-122" id="footnote-225-122-backlink">122</a></span></p>

      <p class="rakam para-style-override-31">4. Klasik emperyalizm teorisi “Üçüncü Dünya” olarak anılabilecek olan ülkelerin ya da daha genel olarak kapitalist olmayan bir “çevre”nin kapitalizm için vazgeçilmez önemi üzerinde gereksiz ölçüde odaklaşmıştır. Oysa, günümüz kapitalizmi büyük ölçüde gelişmiş kapitalist ülkeler arasında sermaye ve ticaret akımlarına yaslanmaktadır.<span class="dip" style="font-size:0.7em;"><a class="footnote-link" href="#footnote-225-123" id="footnote-225-123-backlink">123</a></span> PG’nin yanı sıra Wood da bu kanıdadır.<span class="dip" style="font-size:0.7em;"><a class="footnote-link" href="#footnote-225-124" id="footnote-225-124-backlink">124</a></span></p>

      <p class="rakam para-style-override-31">5. Klasik teorinin en zayıf yanlarından biri devlet konusundaki indirgemeci ve araçsal teorisidir.</p>

      <p class="rakam para-style-override-31">6. Lenin’in “serbest ticaret kapitalizmi” ile emperyalist çağ arasında kurduğu karşıtlık, kapitalist üretim tarzında ekonomi ile politika arasındaki ayrılma konusunda kaba bir kavrayışın ürünüdür. Bunun sonucunda Lenin emperyalizm çağında ekonomi ile politika arasındaki ayrılmanın sona erdiği kanısına ulaşır.</p>

      <p class="paragraf-1 para-style-override-12"><span>Bütün bu eleştirilerin ışığında PG, Lenin’in emperyalistler arası siyasi ve askeri rekabeti emperyalizmin ayrılmaz bir özelliği olarak görmekle yanıldığını ileri sürer. Kautsky, emperyalistler arası rekabetin emperyalizmin ayrılmaz ya da kaçınılmaz bir özelliği olmadığı konusundaki tezinde haklıdır. Hatası bu sonuca sadece ekonomik temellerde ulaşmaya çalışması, devlet teorisini işin içine sokmamış olmasıdır.</span></p>

      <p class="paragraf-1"><span>Lenin’in emperyalizm teorisine eleştirileri özetlerken şu noktayı da eklemeden geçmeyelim. Klasik Marksizmin temellerine saldıran düşünürlerin çoğu gibi, PG de Lenin’in teorisinin</span> <span class="char-style-override-15">baştan itibaren</span> <span>mi yanlış ve geçersiz olduğu, yoksa</span> <span class="char-style-override-15">koşullar değiştiği için</span> <span>bugün mü geçersizleştiği konusunda bütünüyle ikirciklidir.</span><span class="dip"><a class="footnote-link" href="#footnote-225-125" id="footnote-225-125-backlink">125</a></span> <span>Görünüşte amaçları, klasik teorinin günümüzün emperyalizmini açıklayamayacağını kanıtlamaktır. Lenin’in emperyalistler arası siyasi ve askeri rekabeti konjonktürel olmaktan çıkararak genelleştirmesini eleştirirken sanki sorunun bu teorinin geçmişte geçerli olduğu halde, günümüzü açıklayamamasında olduğunu söylemektedirler. Ama öteki eleştirileri, klasik teorinin toptan ve onulmaz biçimde yanlış olduğu anlamına gelir. Bunda o kadar ileri giderler ki, Marksizme ve Lenin’e mesafeleri çok daha büyük olan Hardt ve Negri’yi bile Lenin ve Luxemburg’un 20. yüzyılın büyük bölümünde haklı olduklarını söyledikleri için eleştirirler!</span> <span class="dip"><a class="footnote-link" href="#footnote-225-126" id="footnote-225-126-backlink">126</a></span></p>

      <p class="paragraf-1"><span>Lenin’in emperyalizm teorisine yöneltilen bu eleştiriler, ya toptan yanlıştır, ya Lenin’in teorisi ile Luxemburg’unkini birbirine yanlış biçimde özdeşleştirdiği için geçerli değildir. Şimdi Lenin’e yöneltilen eleştirilerin değerlendirilmesine geçerek, okuyucuya bu bölümdeki argümanların Lenin’in teorisinin sergilendiği 3. Bölüm’de ileri sürülen fikirlerin üzerinde yükseldiğini bir kez daha hatırlatalım.</span></p>

      <p class="araara"><span>ELEŞTİRMENLER LENİN’DEN NE ANLIYOR?</span></p>

      <p class="paragraf-1"><span>Lenin’in yapıtının dikkatli bir okuyuşunun sağladığı ışık, “yeni emperyalizm” teorisyenlerinin Lenin’e yönelttiği eleştirilerin değerlendirilmesi için bize yeterince veri sağlıyor. Şimdi yukarıda teker teker saydığımız eleştirileri aynı sırayla ele alabiliriz.</span></p>

      <p class="rakam para-style-override-21">1. Emperyalizmin kapitalizmin özel bir aşaması olmadığı iddiası Lenin’in 20. yüzyıl başında ortaya çıkmış olan ve daha önce var olmayan bir dizi özellik konusunda söyledikleri göz önüne alındığında, neredeyse gülünç görünmektedir. Tekellerin oluşumunun, dev bankaların hâkimiyetinin, bizim “bileşik sermaye” olarak andığımız holding biçiminin, sermaye ihracının ürünü olan “çokuluslu şirket” biçiminin hâkimiyetindeki bir kapitalizmin 19. yüzyıl kapitalizmiyle nitel bir farklılık göstermediği iddiası insan aklının kolay kolay kabul edemeyeceği bir şeydir. Buna başka bir nokta eklemek gerekir. 20. yüzyılın ilk çeyreği, Lenin’in henüz farkında olmadığı, bir kısmını Gramsci’nin Mussolini’nin zindanlarında teorileştirmeye çalıştığı başka bir dizi köklü değişime de sahne olacaktır. Bunların arasında, yeni tip bir sermaye örgütlenmesine karşılık veren “şirket” (“corporation”) biçiminin ABD’den başlayarak gelişmesi, zanaat türü vasıflı emeğin gücünün kırılması ve vasıfsızlaşmanın başlamasıyla işçi sınıfının karakterinin değişmesi, bununla yakından bağlantılı olarak “Bilimsel Yönetim”in uygulamaya konulması ve ilk kez Ford tarafından uygulamaya konulduktan sonra önce Amerika’da, sonra da Avrupa’da yaygınlaşan montaj hattının uygulanması da vardır.<span class="dip" style="font-size:0.7em;"><a class="footnote-link" href="#footnote-225-127" id="footnote-225-127-backlink">127</a></span> Yani, Lenin devrimin dağdağası içindeki aşırı meşguliyeti ve erken ölümü dolayısıyla, kapitalizmin emperyalist aşamaya geçişinde ortaya çıkan başka önemli nitel değişimleri yapıtına katamamıştır bile. PG’nin aradan bir yüzyıl geçtikten ve bu konuda devasa bir literatür oluştuktan sonra dahi bu değişikliklerin hepsinin aynı döneme denk düşmesinin bir rastlantı olmadığını fark edememeleri şaşırtıcıdır.<span class="dip" style="font-size:0.7em;"><a class="footnote-link" href="#footnote-225-128" id="footnote-225-128-backlink">128</a></span></p>

      <p class="rakam para-style-override-21">Mega kapitali “çokuluslu şirket” adı altında inceleyen bütün ciddi uzmanlar, burjuva akademisyenleri dahil, büyük değişimi Lenin ile aynı tarihlere yerleştirirler. Çokuluslu şirketin en önemli teorisyenlerinden Dunning, modern çokuluslu şirketin yükselişini 1870-1914 arasına yerleştirir.<span class="dip" style="font-size:0.7em;"><a class="footnote-link" href="#footnote-225-129" id="footnote-225-129-backlink">129</a></span> Bu dönem Lenin’e göre kapitalizmin emperyalist aşamaya geçtiği dönemdir. Ne tesadüf! Bir başka önemli isim Dicken da çokuluslu şirketin meydana gelişinin 19. yüzyılın ikinci yarısı ile 1914 arasında gerçekleştiğini yazar.<span class="dip" style="font-size:0.7em;"><a class="footnote-link" href="#footnote-225-130" id="footnote-225-130-backlink">130</a></span> Her iki yazarda da Lenin’e en ufak bir referans yoktur üstelik.</p>

      <p class="rakam para-style-override-21">PG’yi okumamış okur, yazarların Lenin’in nitel değişim tezine nasıl karşı çıktıklarını merak edecektir. Onlara göre, 19. yüzyılın sonu ve 20. yüzyılın başında sermaye uluslararası bir yayılmacılık gösterdiyse, bu “daha önce tekil sermaye birimlerinin içinde doğmuş oldukları belirli bir köy veya kasabadan dışarıya doğru taşmalarına yol açan süreçte olduğu gibi”, rekabet basıncının ve fırsatların artışına bağlı olarak meydana gelmiştir. Teorisyenlerimiz 21. yüzyılın başına gelince her konuda yenilikçi kesilmektedir. Ama 20. yüzyılın başına döndüklerinde dev şirketlerin uluslararası alandaki hareketini, doğdukları “köy veya kasabadan” dışarıya doğru genişleyen minik sermayelerle özdeşleştirmektedirler! Bu ikisini aynı dinamiğin parçası saymak, İkinci Dünya Savaşı’nın, tarih öncesi dönemde kabileler arasında yapılan savaşlarla aynı dinamiğe bağlı olduğunu söylemek kadar bilimsel değere sahiptir! Yani indirgemeciliktir.</p>

      <p class="rakam para-style-override-21">Bütün bunlardan çok daha önemlisi, “yeni emperyalizm” teorisyenlerinin Lenin’in teorisinde emperyalizmin kapitalizmin tarihindeki yeri konusunun farkında bile olmamalarıdır. Tekel, finans kapital ve sermaye ihracı, sadece kapitalist üretim tarzında biçimlerin nitel bir anlamda değişmesi anlamına geldiği için değil, sosyalizmi hazırladıkları için önemlidir. Bu da bize yeni bir sonuç çıkarma olanağı yaratıyor: Lenin’in emperyalizm teorisi bütün 20. yüzyıl boyunca uluslar arasında bir sömürü ilişkisinin teorisi gibi anlaşılmıştır. Oysa, bu tür bir boyutu olmakla birlikte, Leninist teori <span class="char-style-override-15">esas olarak kapitalist üretim tarzının hareket yasalarıyla ilgilidir</span>. Ama geçmişte kavranamayan bu nokta, bugün “yeni emperyalizm” teorisyenlerinin de bütünüyle ufkunun dışında kalmaktadır.</p>

      <p class="rakam para-style-override-32">2. Klasik emperyalizm teorisinin sermaye birikiminin dinamiklerinin yanlış bir okunmasına dayandığı iddiası, iki düzeyde ele alınması gereken bir önermedir. Birinci düzeyde, Leninist teori ile Luxemburg’un teorisi arasında bir ayırıma gitmek gerekir. Hatırlanacağı gibi, yukarıda bu iki teori hakkında ortak eleştiri yapmanın son dönemde yaygın olduğu, oysa ikisini birbirinden ayıran birçok nokta dolayısıyla bu yöntemin yanlış olduğu belirtilmişti. Burada tam da böyle bir sorunla karşı karşıyayız. Kısaca hatırlatmak gerekirse, Rosa Luxemburg’un emperyalizm teorisi Marx’ın genişleyen yeniden üretim (sermaye birikimi) tahlilinin yanlış bir okunmasına dayanan eksik tüketimci bir teoridir. Kapitalist ülkelerde üretilen artık değerin gerçekleştirilebilmesi (kabaca açıklayacak olursak, üretilen bütün malların satılabilmesi) için, sistemin ana sınıfları dışından veya ülke dışından bir talep yaratılması gerektiği önermesini temel alır. Bu durumda, kapitalist olmayan ülkeler ile ticaret, kapitalizmin işleyişi için gerekli bir koşul haline gelmektedir. Bu ülkeler kapitalistleştikçe de kapitalizmin genişleyen yeniden üretimi olanaksız hale gelecektir. Luxemburg’un sermaye birikiminin dinamiklerini yanlış yorumladığı, kitabının yayınlandığı dönemden bu yana defalarca kanıtlanmıştır.<span class="dip" style="font-size:0.7em;"><a class="footnote-link" href="#footnote-225-131" id="footnote-225-131-backlink">131</a></span> Ama “klasik teori” adı altında iki farklı teoriyi bir torbaya sokarak Luxemburg’un yanlışından Lenin’in sorumlu tutulması kabul edilemez bir yöntemdir.</p>

      <p class="rakam para-style-override-21">Tartışmanın ikinci düzeyinde, Lenin’in kendi yapıtında varılan ve sermaye ihracını açıklamakta kullanılan (Hobson’dan devralınmış) eksik tüketimci damar vardır. Yukarıda 3. Bölüm’de bunun gerçek bir hata olduğunu, ama Lenin’in emperyalizm açıklamasında esas damarı oluşturmadığını, teorisinde bir fazlalık olduğunu ortaya koymuş bulunuyoruz. Lenin’in emperyalizm teorisi, sermaye birikiminin dinamikleri arasında esas olarak (a) sermayenin merkezileşmesi ve yoğunlaşması süreçlerine ve (b) banka sermayesinin kapitalizm çerçevesindeki rolünün değişimine yaslanır. Bunların Marx’ın yetkin biçimde saptadığı dinamikler olduğu ve tarihsel gelişmenin Marx’ın tahlilini doğruladığı ise kuşku götürmez.</p>

      <p class="rakam para-style-override-32">3. Emperyalist devletler arasında rekabetin 20. yüzyılın başında var olduğu halde Lenin tarafından emperyalizmin değişmez bir yasası haline getirildiği, oysa bugün böyle bir rekabetin söz konusu olmadığı önermesi birkaç düzeyde incelenmelidir. Bir düzeyde, Lenin’in emperyalist devletler arasındaki rekabet konusundaki ısrarının eleştirmenlerince doğru anlaşılıp anlaşılmadığı araştırılmalıdır. Bir başka düzeyde, bu tür bir rekabetin günümüzde <span class="char-style-override-15">ekonomik</span> temellerinin gerçekten ortadan kalkıp kalkmadığı incelenmelidir. Nihayet, ekonomik temeller var olsa bile, devletler arası rekabetin politik koşullarının mevcut olup olmadığı mercek altına alınmalıdır.</p>

      <p class="rakam para-style-override-21">Emperyalizm teorisinin bütününü ilgilendiren ilk düzeyde, PG’nin Lenin’i bütünüyle yanlış okuduğunu saptamak oldukça kolaydır. Lenin, emperyalistler arası barışçı anlaşma dönemleri olabileceğini hiçbir zaman reddetmemiştir. Bunun <span class="char-style-override-15">kalıcı, daimi olabileceğini</span> yadsımıştır. Lenin ile Kautksy arasındaki tartışma tam da bu terimlerle yürütülmüştür. Lenin <span class="char-style-override-2">Emperyalizm</span>’de açıkça şöyle yazıyor:</p>

      <p class="Alinti para-style-override-14" xml:lang="en-GB"><span xml:lang="tr-TR">... [M]ücadelenin</span> <span class="char-style-override-2" xml:lang="tr-TR">biçimleri</span><span xml:lang="tr-TR">, değişken, göreli olarak özgül ve geçici nedenlere bağlı olarak sürekli biçimde değişir, ama mücadelenin</span> <span class="char-style-override-2" xml:lang="tr-TR">özü</span><span xml:lang="tr-TR">, sınıf</span> <span class="char-style-override-2" xml:lang="tr-TR">içeriği</span><span xml:lang="tr-TR">, sınıflar varoldukça, kesinlikle</span> <span class="char-style-override-2" xml:lang="tr-TR">değişemez</span><span xml:lang="tr-TR">...Kapitalistler dünyayı özel bir kötü niyetleri olduğu için değil, ulaşılmış olan yoğunlaşma derecesi onları kâr edebilmek için bu yöntemi benimsemeye zorladığı için bölüşürler. Ve bu bölüşüm ‘sermayeye orantılı’, ‘güce orantılı’ olur, çünkü meta üretimi ve kapitalizm çerçevesi içinde başka bir bölüşüm yöntemi olamaz. Ama güç ekonomik ve politik gelişme ile değişikliğe uğrar... Mücadele ve anlaşmalar sorununu (bugün barışçıl olabilir, yarın savaşçı, ertesi gün yeniden savaşçı vb.), kapitalist birlikler arasındaki mücadelenin ve anlaşmaların</span> <span class="char-style-override-2" xml:lang="tr-TR">özünün</span> <span xml:lang="tr-TR">yerine geçirmek, bir sofist derekesine alçalmaktır. (</span><span class="char-style-override-2" xml:lang="tr-TR">CW</span><span xml:lang="tr-TR">, 22, 253)</span></p>

      <p class="rakam para-style-override-21">Bugün barışçıl, yarın savaşçı... Demek ki, Lenin’in emperyalizm teorisi her dönem savaş olması gerektiğini değil, işin özünün bölüşüm/paylaşım olduğunu söylemektedir. Hangi dönemde barışçıl bir çözüm, hangi dönemde rekabete dayalı çatışmalar olacağı ise ancak <span class="char-style-override-15">somut durumun somut analizi</span> yoluyla belirlenebilir. Yani emperyalist devletler arası çatışma olasılıklarını mutlaklaştıran Lenin değildir; bugün emperyalistler arası barışçıl paylaşım olanaklarını mutlaklaştıran PG’nin kendisidir.</p>

      <p class="rakam para-style-override-21"><span>İkinci düzeyde, PG’nin ve Aijaz Ahmad’ın artık ulusal burjuvazilerden bahsetmenin bir anakronizm olduğu yolundaki tezi vardır. Ne biri, ne de öteki bu tezlerini destekleyecek ciddi bir argüman geliştirirler. Bu yazarlar da siyasi düzeyde ulusal devletlerin öneminin devam etmekte olduğunu savunsalar da, öyle anlaşılıyor ki, ekonomik düzeyde, aynen Hardt ve Negri gibi, liberal küreselleşme teorisinin ulusal burjuvazilerin aşıldığına dair efsanesini eleştirisiz biçimde kabul etmişlerdir. Yukarıda, çokuluslu şirketlerin her birinin bir ulusal aidiyeti olduğunu vurgulu biçimde belirtmiştik. Farklı ülkelerin çokuluslu şirketlerinin arasındaki rekabette tekil ulusal devletin kendi ülkesinin ulusal sermayesini desteklemesi de örneği sık sık görülen bir şeydir. (Bazen ulusal sermayenin bir bütün olarak gücünü pekiştirmek için devletin belirli alanlarda kendi ülkesinin sermayesini rekabette korumaktan kaçındığı durumlar da mevcuttur. Dolayısıyla, burada söylenen şeyi, ulusal devletlerin kendi ulusal sermayelerini</span> <span class="char-style-override-15">bir bütün olarak</span> <span>koruduğu biçiminde okumak gerekir.) Dolayısıyla, her ulusal devletin ardında hâlâ ötekilerden kolayca ayırt edilebilecek bir ulusal burjuvazi vardır. Bu yüzden de, emperyalistler arası rekabetin maddi temeli ortadan kalkmamıştır.</span></p>

      <p class="rakam para-style-override-21">Geriye, PG’nin günümüz emperyalizmi ile ilgili temel tezi kalıyor: Buna göre, ABD devleti, esas olarak siyasi ve askeri düzeyde, bunun yanı sıra finansal düzeyde, bütün öteki emperyalist ülkeleri sıkı sıkıya hâkimiyeti altında tuttuğu bir uluslararası sistemi kurmuştur. Bu tez, yukarıdakilerden farklı olarak içinde yaşamakta olduğumuz tarih diliminin somut özelliklerine yaslanır ve emperyalizm teorisi düzeyinde değil, somut koşulların analizi düzeyinde değerlendirilebilecek bir tezdir. Buna bölümün sonunda döneceğiz. Ama bir noktayı hemen hatırlatalım: ABD’nin bugün öteki emperyalist ülkeler üzerinde sağlam bir hegemonya kurmuş olduğu tezi, yukarıda da belirttiğimiz gibi, Lenin’in emperyalizm teorisi ile çelişmez. Lenin’in teorisi ile çelişecek olan, bu hegemonyanın sarsılmaz ve kalıcı olarak sunulmasıdır.</p>

      <p class="rakam para-style-override-32">4. Klasik emperyalizm teorisinin emperyalizme tâbi ülkeler ya da “Üçüncü Dünya” üzerinde gereksiz yere yoğunlaştığı tezi bütünüyle Lenin ile Luxemburg’un teorilerinin birbirine indirgenmesi üzerinde yükselir. Yukarıda Luxemburg’un teorisi özetlenirken, kapitalist olmayan bir dış dünyanın kapitalizmin genişleyen yeniden üretimi için neredeyse vazgeçilmez olduğunu görmüştük. Lenin’de ise kapitalist olmayan dünyaya ya da günümüz terimleriyle ifade edersek azgelişmiş ülkelere özel bir yer verildiğini söylemek bütünüyle yanlıştır. Çünkü Lenin beyaz üzerine siyah mürekkeple <span class="char-style-override-15">tam tersini yazmıştır</span>. Kautsky’nin emperyalizm tanımı, kapitalist ülkelerin tarımsal bölgeleri ele geçirme çabası üzerinde yükselir:</p>

      <p class="Alinti para-style-override-14" xml:lang="en-GB"><span xml:lang="tr-TR">Emperyalizm ileri derecede gelişmiş sanayi kapitalizminin bir ürünüdür. Her bir sanayileşmiş kapitalist ülkenin, tarımsal bölgeleri oralarda yaşayan ulusları hiç kaale almaksızın hep genişleyen bir ölçekte kendine tâbi kılma ve ilhak etme çabasından ibarettir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-132" id="footnote-225-132-backlink">132</a></span></p>

      <p class="rakam para-style-override-21">Lenin buna şöyle cevap verir:</p>

      <p class="Alinti para-style-override-14" xml:lang="en-GB"><span xml:lang="tr-TR">Emperyalizmin ayırıcı niteliği</span> <span class="char-style-override-2" xml:lang="tr-TR">yalnızca</span> <span xml:lang="tr-TR">tarımsal bölgeleri değil, en üst düzeyde sanayileşmiş bölgeleri dahi (Almanya’nın Belçika konusundaki iştahı, Fransa’nın Lorraine konusundaki iştahı) ilhak çabasıdır...</span></p>

      <p class="rakam para-style-override-21">Bunun temel nedenlerinden birini de Lenin büyük güçlerin birbirleriyle rekabet içinde olması olarak açıklar. (<span class="char-style-override-2">CW</span>, 22, 268-69) Bu örnekten de hareket edilerek denebilir ki, Lenin’in emperyalizm teorisi aslında emperyalistlerle “Üçüncü Dünya” arasındaki ilişkiler üzerinde değil, esas olarak emperyalist ülkelerin kendi aralarındaki ilişkiler üzerinde durmakta, emperyalist yağmaya konu olan ülkeleri biraz ihmal etmektedir! Buna yukarıda belirttiğimiz noktayı eklemek gerekir: Lenin’in <span class="char-style-override-2">Emperyalizm</span>’i, esas olarak kapitalizmin kendi iç yapılarında meydana gelmiş olan değişikliklerin bir incelemesidir. Sadece hasımları değil, taraftarlarının % 90’ı da Lenin’in emperyalizm teorisinin bu özelliğini kavrayamamışlardır.</p>

      <p class="rakam para-style-override-21">Eleştirmenler, emperyalist sermayenin bugün büyük ölçüde emperyalist ülkeler arasında sermaye akımları ve ticaret üzerinde yoğunlaştığını söylüyorlar. Ama bu Lenin için yeni bir haber değildir ki! Lenin uluslararası sermaye akımlarını incelerken, çok geniş bir sömürge sistemine sahip olan Britanya’nın tersine Fransa ve Almanya’nın dış yatırımlarının esas olarak Avrupa ve Amerika’da yoğunlaştığını kendisi de vurgular (<span class="char-style-override-2">CW</span>, 22, s. 243).Yukarıda söylediklerimizden sonra, Lenin’in buna şaşırması için de hiçbir neden yoktur.</p>

      <p class="rakam para-style-override-32">5.PG’nin Lenin’e yönelttiği en yaşamsal eleştirilerden biri, başvurduğu devlet teorisinin indirgemeci ve araçsal olduğudur. Gerçekte bu eleştiri ile birlikte “yeni emperyalizm” teorisinin kendisinin en sorunlu alanlarından birine giriyoruz. Yukarıda, PG’nin kendi emperyalizm teorisini özetlerken, bu teorinin devlet teorisinin bir uzantısı olarak geliştirilmesi gerektiğini ileri sürdüklerini görmüştük. Burada amaç kapitalist emperyalizmi sermaye birikiminin dinamiklerinden koparmak ve siyasal düzeyde emperyalist devletler arasındaki mücadelenin öyküsünün anlatılmasına indirgemektir. Aynı şey, David Harvey’in Giovanni Arrighi’den devralarak geliştirdiği “iki mantık” teorisinde görülebilir. Harvey’e göre, kapitalist üretim tarzında iki mantık vardır: sermaye mantığı ve teritoryal mantık.<span class="dip" style="font-size:0.7em;"><a class="footnote-link" href="#footnote-225-133" id="footnote-225-133-backlink">133</a></span> Kapitalizmin işleyişinde bu mantıklardan bazen biri, bazen öteki üstün gelir.<span class="dip" style="font-size:0.7em;"><a class="footnote-link" href="#footnote-225-134" id="footnote-225-134-backlink">134</a></span> Bu yaklaşımlarda yapılan, sermayenin ekonomik alanda yarattığı dinamiklerle kapitalist devletlerin politik ve askeri stratejilerini birbirinden bağımsızlaştırmaktır.</p>

      <p class="rakam para-style-override-21">Lenin, bu tür bir yaklaşıma bütünüyle yabancıdır. Lenin’in emperyalizm teorisinin bütün mantığı emperyalist devletlerin dünya ekonomisi içinde kendi ülkelerinin sermayelerinin çıkarlarını korudukları ve başka ülkelerin sermayelerinin çıkarlarına darbeler indirmeye çalıştıkları iddiası üzerine kuruludur. Elbette, politik, diplomatik ve askeri faaliyetlerin özünde ekonomik çıkarlar olmakla birlikte, bu alanların kendine özgü dinamikleri de mevcuttur ve buralarda atılacak her adım bire bir ekonomik çıkarlara indirgenerek açıklanamaz. Bir kez ekonomik çıkarlar temelinde dünyanın emperyalist ülkelerce paylaşımı işin özü olarak ortaya konulduğunda, bazı politik, diplomatik ve askeri adımlar, bu paylaşım mücadelesinde taraflardan birinin elini güçlendirmekten başka hiçbir ekonomik işlev görmüyor olabilir. Tarihte birçok sömürgeleştirme operasyonu, sömürgeleştirmeye başvuran devletin o bölgeden doğrudan hiçbir ekonomik beklentisi olmamakla birlikte, rakiplerine karşı jeopolitik ve jeostratejik bakımdan avantaj kazanmak için giriştiği operasyonlardır. Lenin’in üzerinde ısrarla durduğu şey emperyalist çağda bu jeopolitik ve jeostratejik adımların ardında bir bütün olarak ekonomik çıkarların yattığıdır. Ayrıca, elbette devletin politikası üzerinde burjuvazinin çıkarları dışında öteki sınıf ve katmanların basıncı da bir ölçüde etkili olur. Ama bunları devletin esas yönelişinin, yani hâkim sınıf olan burjuvazinin çıkarlarının savunulmasında ve geliştirilmesinde birer tahdit olarak ele almak gerekir. Son tahlilde, bir devletin yönelişini hâkim sınıf belirlemiyorsa, bu, Marksist devlet teorisine bütünüyle aykırı bir sonuca varmak demektir.</p>

      <p class="rakam para-style-override-21">İndirgemecilik, devletin her attığı adımda burjuvazinin çıkarlarının çıplak ifadesini görmek demektir. Devletin politikalarının bütünsel olarak burjuvazinin ekonomik çıkarlarını savunmaya yönelik olarak biçimlenmesine indirgemecilik denemez. Araçsal devlet teorisi ise, burjuvazinin devleti basit bir alet gibi kullandığının iddia edildiği durumlar için kullanılır. Oysa, Lenin’in emperyalizm teorisinde emperyalist devletlerin dünyayı paylaşma politikalarının hangi mekanizmalarla biçimlendiği konusunda ayrıntıya girilmez. Gerçekte, devletin bir kurum olarak var olma ve güçlenme konusundaki kendine özgü çıkarları, kapitalist sistemde o ülkenin burjuvazisinin çıkarlarına nesnel olarak bağlı olduğu için, aslında burjuvazinin devleti bir araç olarak manipüle etmesine gerek dahi yoktur.</p>

      <p class="rakam para-style-override-21">Buradaki tartışma esasında Lenin’in teorisi üzerine değildir. Marksist bir yöntemle çalıştığını ileri süren bir dizi yazarın devlet ile burjuvazinin (sermaye birikiminin) çıkarlarını birbirinden koparmaya çalışmaları ile ilgilidir. Bu tartışmanın Lenin’in değil, hasımlarının (özel olarak da PG’nin) devlet teorisi açısından büyük sorunlara işaret ettiği aşağıda görülecektir.</p>

      <p class="rakam para-style-override-32">6. Lenin, serbest ticaret kapitalizmi ile emperyalist aşamayı karşı karşıya getirirken, kapitalizmin asli özelliklerinin ortadan kalktığını hiçbir zaman söylememiştir. Zaman zaman, yenilikleri vurgulamak için iki dönem arasındaki karşıtlıkları daha vurgulu biçimde ortaya koymayı, sürekliliği ise daha az öne çıkarmayı tercih etmiştir. Kendisinin sevdiği bir terimle “çubuğu bir yönde fazla bükmüştür”. Ama gerek <span class="char-style-override-2">Emperyalizm</span> kitabında, gerekse daha sonra, emperyalizmin kapitalist üretim tarzının bütün temel yasalarıyla sürekliliğini açıkça belirtmiştir.</p>

      <p class="rakam para-style-override-21"><span>Lenin, Hilferding’in daha</span> <span class="char-style-override-2">Finans Kapital</span> <span>başlıklı çalışmasından (1910) başlayarak savunduğu ve 1920’li yıllarda “örgütlenmiş kapitalizm” teorisinde doruğa yükselttiği, tekellerin krizleri nihayet ortadan kaldırdığı tezine tam da bu nedenle karşı çıkar (</span><span class="char-style-override-2">CW</span><span>, 22, 208). Ayrıca, tekellerin eski ekonomiyi ortadan kaldırmadığını, onun yanı sıra ve onunla zaman zaman çelişki içinde varlığını sürdürdüğünü belirtir (</span><span class="char-style-override-2">CW</span><span>, 22, s. 266). Çürüme eğilimini tartışırken, tekellerin kapitalizm koşulları içinde rekabeti engelleyemeyeceği yolundaki ifadesi de aynı yöndedir (</span><span class="char-style-override-2">CW</span><span>, 22, 276).</span></p>

      <p class="rakam para-style-override-21"><span>Ama bütün bunlardan önemlisi, 1919’da Bolşevik Partisi’nin programı yenilenirken Buharin ile giriştiği tartışmadır. Buharin 1915’te yayınladığı</span> <span class="char-style-override-2">Emperyalizm ve Dünya Ekonomisi</span> <span>başlıklı kitabında, bir yandan dünya çapında dev bir uluslararasılaşma yaşanırken, bir yandan da tekil ülkeler çapında sermaye ve devlet arasında bir kaynaşma süreci gözlendiğini ve ulusal ekonomilerin tek bir kapitalist tröst haline geldiğini ileri sürmüştü. Kendi içinde, emperyalizmin uluslararası bir ekonomi ile ulusal çıkarlar ve devletler arasında yaşadığı çelişkinin bir ifadesi olarak görülebilecek bu yaklaşım, uca taşındığında Hilferding’in “örgütlenmiş kapitalizm” teorisinin alanına girebilecek bir potansiyele sahipti. Nitekim, savaştan ve Ekim Devrimi’nden sonra Buharin kapitalizmin eski anarşik yapısının ortadan kalkmış olduğunu, kaynak dağılımının artık örgütlenmiş mekanizmalara dayandığını, dolayısıyla ulusal ekonomik krizlerin temelinin de ortadan kalkacağını ileri sürmüştür. Lenin ise Buharin’in bu tezlerine karşılık emperyalizmin “eski kapitalizm”in ortadan kalkması anlamına gelmediğini, yalnızca tekellerden oluşmadığını, tekellerin yanı sıra piyasanın anarşisinin, rekabetin ve bunalımların devam ettiğini ısrarla vurgulamıştır.</span> <span>Lenin 1919’da parti programı tartışılırken sunduğu raporda şöyle diyor:</span></p>

      <p class="Alinti para-style-override-33" xml:lang="en-GB"><span xml:lang="tr-TR">Kapitalizmin asli temeli olmadan, arı bir emperyalizm hiçbir zaman varolmamıştır, hiçbir yerde yoktur, hiçbir zaman da olmayacaktır. Finans kapitalizmi sanki altında eski kapitalizmin temellerinden hiçbiri yokmuş gibi betimlendiğinde, bu, birlikler, karteller, tröstler ve finans kapitalizmi hakkında söylenmiş her şeyin yanlış biçimde genelleştirilmesidir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-135" id="footnote-225-135-backlink">135</a></span></p>

      <p class="rakam para-style-override-21">Lenin’in özlü formülüyle, “[E]mperyalizm kapitalizmin üzerinde bir üstyapıdır.”<span class="dip" style="font-size:0.7em;"><a class="footnote-link" href="#footnote-225-136" id="footnote-225-136-backlink">136</a></span> Kısacası, Hilferding ve Buharin politika ile ekonomi arasındaki ilişkinin emperyalizm çağında değiştiğini ileri sürerken, Lenin kapitalizmin temel yasalarının emperyalizm çağında da toplumsal hayata damga vurduğunu sürekli olarak belirtmiştir.</p>

      <p class="rakam para-style-override-21">Bu tarama bizi şu sonuca ulaştırıyor: Çağdaş emperyalizm teorisyenlerinin Lenin’e yönelttiği eleştiriler arasında sadece birinde bir gerçek payı vardır, o da Lenin’in Hobson’dan devraldığı eksik tüketimci damara ilişkindir. Ama yukarıda bu damarın Lenin’in yapıtında asli bir yeri olmadığını ve yapıtının bütünlüğünü bozmadan kolayca tasfiye edilebileceğini görmüş bulunuyoruz. Öyleyse ulaşacağımız sonuç açıktır: Lenin’in teorisi çağdaş yazarların eleştirilerine karşı dayanıklıdır. Daha da ötesi, günümüzün gerçekliği Lenin’in teorisinin bugün 20. yüzyılın başından da daha güçlü biçimde dünya kapitalizminin özelliklerini kavrayarak açıklayabildiğini göstermektedir.</p>

      <p class="rakam para-style-override-21">Hiçbir teori dogma değildir. Lenin’in teorisi daha baştan kapitalizmin eğilimlerini doğru kavrayamayan ya da zamanın eskittiği bir teori olsaydı elbette tarihte hak ettiği yere terk edilirdi. Örneğin burjuvazinin büyük iktisatçılarından Schumpeter de <span class="char-style-override-2">Emperyalizmin Sosyolojisi</span><span class="dip" style="font-size:0.7em;"><a class="footnote-link" href="#footnote-225-137" id="footnote-225-137-backlink">137</a></span> başlıklı çalışmasında orijinal bir emperyalizm teorisi geliştirmiştir. Schumpeter’e göre, emperyalizm kapitalizmin doğasının bir sonucu değildir; yüzyıl dönümünde kapitalist toplumda ve devlette hâlâ büyük bir ağırlık taşımakta olan soylu sınıflara ve onların politik personeline atfedilebilecek bir politikadır. 20. yüzyılın başında henüz sınanmamış olan bu teori, soylular sınıfının tarih sahnesinden bütünüyle silinmesinden ve ABD gibi bağrında soyluluğu hiç taşımamış bir ülkenin en büyük emperyalist ülke haline gelmesinden sonra savunulabilecek bir teori olamaz. Eğer Lenin’in teorisi de Schumpeter’inki ile bu tür bir yanlışlanma kaderini paylaşmış olsaydı, elbette Marksistlerin yeni bir emperyalizm teorisi geliştirmesi kaçınılmaz bir görev olurdu. Ama, yukarıda açıklandığı gibi, Lenin’in teorisi tam tersine kendisinden sonraki gelişmeleri de açıklayabilecek bir yapıya sahip olduğu için bugün de genel yapısı ile geçerlidir.</p>

      <p class="araara"><span>EMPERYALİZM TARTIŞMASININ ARDINDAKİ POLİTİK FARKLILIKLAR</span></p>

      <p class="paragraf-1"><span>PG’nin Leninist emperyalizm teorisine yönelttiği reddiyeye, bilebildiğimiz kadarıyla, İngilizce konuşulan dünyada tek cevap Uluslararası Sosyalizm akımının önderlerinden ve teorisyenlerinden Alex Callinicos’tan gelmiştir.</span><span class="dip"><a class="footnote-link" href="#footnote-225-138" id="footnote-225-138-backlink">138</a></span> <span>Bu kendi içinde son derece anlamlıdır. Lenin’in mirasının dünya solunun çok yaygın kesimlerince çoktan terk edilmiş olduğunu bir kez daha ortaya koymaktadır. Ne var ki, Callinicos’un PG’ye cevabı da ancak çok yüzeysel bir anlamda Leninist emperyalizm teorisinin savunusu sayılabilir. Yazısının ilk sayfasında “klasik emperyalizm teorisi”nin en güçlü biçimde Buharin’in yapıtında ifadesini bulduğunu ileri süren Callinicos, bunun ardından “yeni emperyalizm” teorisine adım adım yaklaşmaktadır. Her şeyden önce, Harvey’in Arrighi’den hareketle öne sürdüğü “iki mantık” teorisini, üstelik bunun klasik emperyalizm teorisiyle bütünleştiğini varsayarak, kabul etmektedir. Oysa, yukarıda, Harvey’in “iki mantık” yaklaşımının, aynen PG’de olduğu gibi, ekonominin politikadan kopartılmasının bir aracı olduğunu ifade etmiştik. Kaldı ki, Callinicos’un ileri sürdüğü gibi klasik emperyalizm teorisinin en kesinlikli (“rigorous”) formülasyonunu sunan Buharin “devleti sermayenin basitçe bir aracı olarak görme eğilimi” sergiliyorsa, Harvey’in yaklaşımının klasik emperyalizm teorisi ile paralel olduğu nasıl söylenebilir? (Yukarıda, Lenin’in sermaye/devlet ilişkisi konusundaki görüşlerinin de “iki mantık” teorisiyle bağdaşamayacağını ortaya koymuştuk.)</span></p>

      <p class="paragraf-1"><span>Callinicos’un PG’ye doğru attığı ikinci adım, Sovyetler Birliği’nin çöküşünden sonra emperyalistler arası mücadelenin azgınlaşacağı konusunda kendi beklentilerinin hatalı olduğunu kabul etmesidir. Callinicos’un “devlet kapitalizmi” saydığı SSCB’nin yıkılışına neden bu kadar büyük bir rol atfettiği sorununu bir kenara bırakalım. Beklentisinin gerçekten de bu kadar mekanik ve dolaysız olduğu konusundaki itirafını da bir özeleştiri kabul edelim. Ama PG’nin emperyalistler arası rekabet ve çatışmayı bütünüyle dışlayan çerçevesinin kendi görüşüne “yararlı bir düzeltici” olduğunu kabul etmekle, Callinicos ister Buharin’in, ister Lenin’in klasik teorisinden muazzam bir taviz vermiş olmaktadır. PG, yukarıda ısrarla vurgulandığı gibi, emperyalistler arası ilişkilerin sadece günümüz koşulları altında siyasi ve askeri çatışmaları dışladığını ileri sürmemekte, genel olarak ABD imparatorluğunun hâkimiyetinin bu tür gerilim ve çatışmaları bütünüyle dışladığını iddia etmektedirler. Callinicos’un yazının geri kalan bölümlerinde, büyük güçler arasındaki rekabet potansiyelinin bütünüyle ortadan kalkmamış olduğu ve (bizim burada yapmakta olduğumuz tartışma bakımından ikincil bir önem taşıyan) 1970’li yıllarda başlayan ekonomik krizin henüz sona ermemiş olduğu yolundaki itirazları bu durumda bütünüyle yetersiz kalmaktadır. PG, Callinicos’a yazdıkları cevabi yazıda</span><span class="dip"><a class="footnote-link" href="#footnote-225-139" id="footnote-225-139-backlink">139</a></span> <span>Callinicos’un “klasik emperyalizm teorisinin ‘ciddi kusurları’nı teslim etmesi” karşısında memnuniyetlerini gizlememişlerdir.</span></p>

      <p class="paragraf-1">Tartışma Callinicos’un sandığından, ya da en azından ifade ettiğinden, çok daha önemli politik bir anlama sahiptir. PG’nin (ve öteki “yeni emperyalizm” teorisyenlerinin) Leninist emperyalizm teorisine yönelttikleri reddiye şu soru ile doğrudan doğruya iç içe geçmiştir: Günümüzün emperyalist kapitalizmi bağrında devrimci atılımlara ortam sağlayacak patlayıcı çelişkiler taşımakta mıdır, taşımamakta mıdır? PG’nin sorunu böyle kavradıkları ve bu tür patlayıcı çelişkilerin varlığını reddettikleri kolayca gösterilebilir. PG, Lenin’in teorisini bütünüyle reddettikleri makaleden bir yıl sonra yazdıkları bir başka makalede şöyle demektedir:</p>

      <p class="Alinti" xml:lang="en-GB"><span xml:lang="tr-TR">Her ne kadar toplumsal dönüşümün yolunu açma bakımından emperyal çelişkilerin yeniden yaşanmasına veya kontrolden çıkacak finansal krizlere yaslanmamız mümkün değilse de, neoliberal ve emperyal meşruiyetin sorunlarının sağladığı açılımlar, kapitalizmi gerçekten temelden değiştirecek yeni politik stratejilerin geliştirilmesi için bol bol zemin yaratmaktadır.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-140" id="footnote-225-140-backlink">140</a></span></p>

      <p class="paragraf-1"><span>“Toplumsal dönüşüm”ün içeriğinin ne olduğunu elbette PG kendileri biliyordur. Bize bu terim pek açık görünmüyor. Hele hele “kapitalizmin gerçekten temelden değişmesi”nden, bırakın devrimi, kapitalizmin reformist bir tarzda ötesine geçilmesinin kastedilip edilmediğini bile anlamak mümkün değil. PG’nin nereye varmak istediklerini buradan anlayamıyoruz, ama varmak istemedikleri yeri ve sözünü ettikleri “yeni politik stratejiler”i başka yazılarından çıkarmak mümkün. Önce stratejilerden başlayalım</span><span>.</span></p>

      <p class="paragraf-1"><span>Panitch birkaç yıl önce yazdığı bir makalesinde işçi hareketinin belirlemesi gerektiğini düşündüğü strateji üzerinde ayrıntılı biçimde durmuştur.</span><span class="dip"><a class="footnote-link" href="#footnote-225-141" id="footnote-225-141-backlink">141</a></span> <span>Bu stratejinin en çarpıcı yanı Marksizmi temel aldığını hep söylemiş olan Panitch’in André Gorz’un 60’lı yıllarda Avrupa için önermiş olduğu bir stratejiyi günümüze uyarlamış olmasıdır. Bilindiği gibi, Gorz 80’li yıllarda “Elveda Proletarya” sloganını meşhur etmiş bir Avrupalı sol düşünürdür. Marksistler, Gorz’un bu sloganına karşı birçok eleştiri getirmişlerdir. Ne var ki, Panitch Gorz’un daha sonra işçi sınıfının merkezi rolünü kabul ettiğini ısrarla vurgulamaktadır. Gorz’dan yaptığı alıntı, söz konusu yazarın işçi sınıfına Marksizmin tanıdığı türden bir merkezi konum atfetmediğini, sadece çeşitli STK’lar arasında en güçlü kuruluşlar oldukları için, sendikaların rolünün ağırlık taşıdığını söylemektedir. Zaten Gorz’un proletaryaya veda ettiği dönemdeki görüşlerini değiştirdiğine ya da bu konuda özeleştiri yaptığına dair ortada hiçbir bilgi yoktur. Dolayısıyla, Panitch’in yol arkadaşı, bir Marksist’in</span> <span class="char-style-override-15">strateji çizerken</span> <span>birlikte yürümesi için tuhaf bir arkadaştır!</span></p>

      <p class="paragraf-1"><span>Ana hatlarıyla özetlenecek olursa, Panitch’in stratejisi dört temel unsurdan oluşmaktadır: yatırım işlevinin toplumsallaşması (yani yerel birtakım kurulların yerel yatırım kararlarında söz sahibi olması)</span><span class="dip"><a class="footnote-link" href="#footnote-225-142" id="footnote-225-142-backlink">142</a></span><span>; işçi hareketinin yeniden kurulması ve demokratikleştirilmesi</span><span class="dip"><a class="footnote-link" href="#footnote-225-143" id="footnote-225-143-backlink">143</a></span><span>; tekil konularda yürütülen kampanyaların deneyiminin genelleştirilmesi ve kalıcı olması için... hayır, bir sosyalist parti kurulması değil, “örgütlü bir hareket” kurulması</span><span class="dip"><a class="footnote-link" href="#footnote-225-144" id="footnote-225-144-backlink">144</a></span><span>; yeni bir enternasyonalizm (her şey gibi bu da “yeni”dir ve yeniliği bir Enternasyonal kurulmasına “pek az hoşgörü” gösterilebileceğini belirtmesindedir Panitch’in).</span><span class="dip"><a class="footnote-link" href="#footnote-225-145" id="footnote-225-145-backlink">145</a></span></p>

      <p class="paragraf-1"><span>Panitch ile Gindin’in beraber yazdığı bir makalede ise yazarların Marksist teorinin birçok yönü ile ilgili hoşnutsuzlukları dile getirilir.</span><span class="dip"><a class="footnote-link" href="#footnote-225-146" id="footnote-225-146-backlink">146</a></span> <span>Yazarlar, işçi sınıfının tarihsel gelişmenin öznesi olarak nasıl bir rol oynayabileceği konusunda kuşkucu bir yaklaşımı benimserler (böylece Panitch’in strateji önerisinde Gorz’u yol arkadaşı seçmekle çok da tuhaf bir şey yapmamış olduğu ortaya çıkar). Liberal demokrasi konusunda ciddi yanılsama belirtileri içeren önermeler ileri sürerler. Sosyalist toplumu daha kapitalizmin sınırları içinden kurmaya başlama hayalini içeren bir dizi öneri yaparlar. Ve Panitch’in strateji önerilerine çok aydınlatıcı bir ek yaparak “piyasaları toplumsallaştırmak”tan söz ederler!</span></p>

      <p class="paragraf-1"><span>Ama bu yazıda bir inci vardır ki, bu hepsinden daha değerlidir. Panitch ve Gindin Marksist devlet teorisine, özellikle de proletarya diktatörlüğü kavramına cepheden hücum ederler. Böylece sadece Lenin’le değil, Marx’la da kopuş içinde olduklarını kendileri ifade etmiş olurlar. Bir düşünürün Marksist olup olmadığı konusunda en iyi kriter, Marx’ın kendi düşüncesini başkalarından nasıl ayırdığıdır. Bakın Marx (aşırı alçakgönüllülükle de olsa) Joseph Weydemeyer’e mektubunda ne yazıyor:</span></p>

      <p class="Alinti" xml:lang="en-GB"><span xml:lang="tr-TR">Bana gelince, ne modern toplumda sınıfların varlığının, ne de bu sınıflar arasındaki mücadelenin keşfi konusunda bana bir paye vermek gerekir. Benden çok önce burjuva tarihçileri bu sınıf mücadelesinin tarihsel gelişimini anlatmışlardı; burjuva iktisatçıları da bu sınıfların ekonomik anatomisini ortaya koymuşlardı. Benim çalışmamda yeni olan şunları kanıtlamak olmuştur: 1)</span> <span class="char-style-override-15" xml:lang="tr-TR">Sınıfların varlığının</span><span xml:lang="tr-TR">, yalnızca</span> <span class="char-style-override-15" xml:lang="tr-TR">üretimin gelişmesinde belirli tarihsel evrelerle</span> <span xml:lang="tr-TR">bağlantılı olduğu; 2) sınıf mücadelesinin zorunlu olarak</span> <span class="char-style-override-15" xml:lang="tr-TR">proletarya diktatörlüğü</span><span xml:lang="tr-TR">ne yol açtığı; 3) bu diktatörlüğün kendisinin yalnızca</span> <span class="char-style-override-15" xml:lang="tr-TR">bütün sınıfların ortadan kaldırılmasına</span> <span xml:lang="tr-TR">ve</span> <span class="char-style-override-15" xml:lang="tr-TR">sınıfsız bir toplum</span><span xml:lang="tr-TR">a bir geçiş olduğu.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-147" id="footnote-225-147-backlink">147</a></span></p>

      <p class="paragraf-1"><span>Panitch/Gindin için bir önem taşıyacağını sanmıyoruz, ama Lenin’in bu konudaki fikri de ikirciksizdir:</span></p>

      <p class="Alinti" xml:lang="en-GB"><span xml:lang="tr-TR">Tek tutarlı sınıf olan proletaryanın diktatörlüğü, burjuvaziyi devirmek ve karşı devrimi gerçekleştirme yönündeki çabalarını püskürtmek için gereklidir. Proleter diktatörlüğü o kadar her şeyin üzerinde bir önem taşır ki, böyle bir diktatörlüğün gerekliliğini reddeden ya da sadece sözde kabul eden hiç kimse Sosyal Demokrat Parti’nin [yani o dönemin terminolojisine göre Marksist bir partinin] üyesi olamaz.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-148" id="footnote-225-148-backlink">148</a></span></p>

      <p class="paragraf-1"><span>Bu yazarlar Batı’nın prestijli bir üniversitesinde prestijli profesörler olduğu için, Marksist devlet teorisi konusunda söylediklerini duymamayı tercih eden çok olmuştur. Umarız burada yazılanlarla birlikte kulaklarını tıkayanlar azalacaktır.</span></p>

      <p class="paragraf-1"><span>Şimdi David Harvey’in kendi teorisinden nasıl bir strateji çıkardığını araştırmaya geçebiliriz. Uluslararası burjuvazinin son çeyrek yüzyıldır neoliberalizm, “küreselleşme”, esneklik ve yalın üretim temelinde başlattığı taarruza karşı Harvey’in önerdiği çözüm bütünüyle Keynesçi bir reformizmdir. Harvey, bu taarruzun, 1970’li yılların ortalarında başlamış olan dünya çapındaki uzun ekonomik kriz bağlamında sermaye ile işçi sınıfının çıkarlarının çıplak biçimde karşı karşıya gelmesi dolayısıyla burjuvazinin krizi işçi sınıfını yenilgiye uğratarak aşma girişiminin ürünü olduğunu kavrayamamıştır. Ona göre, bu politikalar esas olarak inatçılıktan benimsenmiştir ve sermayenin ya da kapitalizmin bile aleyhinedir. Oysa başka bir çözüm mümkündür: Bir önceki Büyük Depresyon sırasında, 1930’lu yıllarda Franklin D. Roosevelt yönetimi altında ABD’de uygulanmış olan New Deal (Yeni Anlaşma) politikası, yani esas olarak devlet harcamalarına ve müdahalesine dayanan bir kapitalist politika, çözümlerden biridir, hatta tek çözümdür.</span></p>

      <p class="paragraf-1"><span>Bu yaklaşımı Harvey’in kendi kaleminden alıntılarla aktaralım. Harvey’e göre, neoliberalizm benimsendiyse, bu, ülke içi reformlar yoluyla sorunun çözülmesinin reddedilmesinin sonucudur:</span></p>

      <p class="Alinti" xml:lang="en-GB"><span xml:lang="tr-TR">Genişlemiş yeniden üretimin yol açtığı kronik aşırı birikim sorunları ortaya çıkmasaydı ve iç reformlarla çözüm yolları üretilmesine siyasi olarak burun kıvrılarak bu sorunlar çözümsüz bırakılmasaydı elbette bunların hiçbiri önem taşımayacaktı.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-149" id="footnote-225-149-backlink">149</a></span></p>

      <p class="paragraf-1"><span>Görüldüğü gibi, Harvey, içeride reformların da bir çözüm yolu olduğunu, ama burjuvazinin buna burun kıvırdığı için neoliberal taarruzu seçtiğini ileri sürüyor. Yani krizin başından bu yana her türden reformist solcunun düştüğü yanılgıya bir kez daha düşüyor. Neoliberalizmin söküp almaya çalıştığı işçi ve emekçi kazanımları, sermayenin karşısındaki en büyük sorundur. Harvey ise bu kazanımlara yenilerinin katılmasının krize çözüm olabileceğini sanıyor.</span><span class="dip"><a class="footnote-link" href="#footnote-225-150" id="footnote-225-150-backlink">150</a></span></p>

      <p class="paragraf-1"><span>Bu alternatifin bir New Deal olduğunu Harvey kitabının sonunda açıkça dile getiriyor:</span></p>

      <p class="Alinti" xml:lang="en-GB"><span xml:lang="tr-TR">Geçici de olsa, sorunun üretimin kapitalist kurallarına göre tek çözümü, küresel çapta bir çeşit ‘Yeni Anlaşma’ [New Deal]’dır. Bu yeni ‘Yeni Anlaşma’, sermaye dolaşım ve birikimini neoliberal zincirlerden kurtararak özgürleştirmek; devlet gücünü daha müdahaleci ve paylaştırıcı yönde düzenlemek; mali sermaye gücünü frenlemek; uluslararası ticaretle ilgili görüşleri medyaya dikte ettiren oligopol ve monopollerin ezici gücünü (özellikle askeri endüstri kompleksinin gücünü) demokratik yollardan denetlemek demektir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-151" id="footnote-225-151-backlink">151</a></span></p>

      <p class="paragraf-1"><span>Burada, en sulandırılmış türden bir reformizmin her tür hayalini bir araya toplanmış biçimde görüyoruz. Bir kere, bütün reformistler gibi Harvey de sermayenin çıkarını burjuvaziden daha iyi biliyor! Sermayeyi “neoliberal zincirlerinden kurtararak özgürleştirmek” istiyor! En azından amaçlar bakımından Marksistlerden çok farklı bir yerde olduğu ortada yazarımızın. Bunun da ötesinde, Harvey çok çeşitli reformist hataları üst üste sergiliyor. New Deal, ABD’de büyük sınıf mücadelelerinin yürütüldüğü bir aşamada, bu mücadelelerin baskısı altında ve bunları massetmek için uygulamaya konulmuş bir politikaydı. Bugün ise durum bambaşkadır. Bu yüzden bugünün ABD ya da Britanya’sında, hatta kıta Avrupa’sında bile yeniden bölüşüm politikalarının</span><span class="dip"><a class="footnote-link" href="#footnote-225-152" id="footnote-225-152-backlink">152</a></span> <span>uygulanması ne mümkündür, ne de sermayenin çıkarlarıyla uyuşur. Ama, öte yandan, New Deal’in 1930’lu yılların ABD ekonomisi açısından Büyük Depresyon’un üstesinden geldiği, ona bir çözüm olduğu da bir efsanedir: 1938’de yeniden patlak veren resesyon (daralma), New Deal hayallerinin sonu olmuş, ABD ekonomisi krizi ancak 1940’tan itibaren, savaş içinde (ve savaş ekonomisi temelinde) aşmıştır. Ayrıca, günümüzde sorun doğrudan doğruya işçi sınıfının (Ekim Devrimi’nin ve 30’lu yılların sınıf mücadelelerinin etkisi altında) İkinci Dünya savaşı ertesinde elde etmiş olduğu kazanımların sökülüp alınması ile ilgilidir. Oysa 1930’lu yılların Büyük Depresyonu patlak verdiğinde işçi sınıfının ne Avrupa’da, ne de ABD’de bu kadar büyük kazanımları vardı. Yani sermaye bugün, en azından ABD’de, New Deal’in sonuçlarını ortadan kaldırmaya çalışıyor. Harvey ise “üretimin kapitalist kurallarına göre” tek çözümün New Deal olduğunda ısrar ediyor! En önemlisi, Harvey’in burjuva toplumu çerçevesinde herhangi bir iktidarın “oligopol ve monopollerin ezici gücünü ... demokratik yollardan denetleme” hayalini sol içinde yaymasıdır. Hele hele bu kadar ciddi kriz koşullarında!</span></p>

      <p class="paragraf-1"><span>Harvey, kendi savunduğu politika uygulandığı takdirde, sadece ekonomik sorunların (sermaye birikiminin sorunlarının) çözülmekle kalmayacağı, emperyalizmin saldırganlığından da vazgeçeceği kanaatindedir. Yukarıdaki pasajın yer aldığı paragraf şöyle bitiyor:</span></p>

      <p class="Alinti" xml:lang="en-GB"><span xml:lang="tr-TR">Sonuçta, Kautsky’nin çok önceden öngördüğü gibi, kapitalist güçlerin koalisyonuyla ulaşılan daha yararlı yeni bir ‘Yeni Anlaşma’ emperyalizmine dönülecektir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-153" id="footnote-225-153-backlink">153</a></span></p>

      <p class="paragraf-1"><span>Harvey, kendisinin kapitalizmin çıkarlarını kapitalistlerden daha iyi kavradığına o kadar inanmıştır ki, şu satırları yazmaktan bile çekinmez:</span></p>

      <p class="Alinti" xml:lang="en-GB"><span class="char-style-override-19" xml:lang="tr-TR">İşin ilginç yanı, ABD’nin yanı sıra, kapitalizmin diğer çekirdek ülkelerinde (özellikle Avrupa’da) neoliberal politikalara ve kamusal ve sosyal harcamalara ayrılan ödeneklerin kısılmasına karşı kitlesel bir karşı saldırı başlaması, belki de bu ortamda, içsel olarak kapitalizmi kendi yıkıcılığından ve kriz yaratıcı eğilimlerinden kurtarabilecek tek yoldur.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-154" id="footnote-225-154-backlink">154</a></span></p>

      <p class="paragraf-1"><span>Burada Harvey’in gözüne bütün dünyanın baş aşağı göründüğü çıplak biçimde ortaya çıkıyor. Uluslararası burjuvazinin bütün ideologları ve kurumlarıyla çeyrek yüzyıldır hazırladığı, planladığı ve uyguladığı politika kapitalizmi yıkmaktadır, ama Harvey’in yeniden bölüşüm politikası kapitalizmi kurtaracaktır. Yine bu pasajdaki mantığa göre, örneğin Fransa’da işçilerin ve gençlerin İlk İstihdam Yasası’na (CPE) karşı 2006’da iki buçuk ay boyunca verdiği kitlesel mücadele, sonuçta kapitalizmi kurtaracak bir mücadeledir!</span></p>

      <p class="araara"><span>ABD “İMPARATORLUK” MU?</span></p>

      <p class="paragraf-1"><span>Bu bölümün konusu dünyanın güncel politik durumunu değerlendirmek değil. Ne var ki, “yeni emperyalizm” teorisyenlerinin Lenin’e yönelttikleri eleştirilerin sivri ucu, günümüz dünyasının somut bir değerlendirmesine dayanıyor. Panitch/Gindin’e göre, bugün ABD bütün ülkeler üzerinde sağlam bir siyasi-askeri ve finansal boyunduruk kurmuştur. ABD imparatorluğunun bu hâkimiyetine dünya çapında herhangi bir gücün meydan okuması mümkün değildir. Yani gelecekte ABD ile herhangi bir gücün, özgül olarak da emperyalist bir başka gücün, siyasi-askeri alanda boy ölçüşmeye girişmesi söz konusu olamaz. Bu yüzden de, Lenin’in emperyalist devletler arasında dünyanın yeniden paylaşımı yönünde saptadığı eğilim artık geçerli değildir.</span></p>

      <p class="paragraf-1"><span>Harvey’de durum biraz farklıdır. Harvey, emperyalist saldırganlık eğilimlerinin ortadan kalkmasının, Kautsky türü bir barışçıl emperyalizmin yerleşmesinin ilke olarak mümkün olduğunu, ama bunun ancak kendisinin (ve birçok reformistin) savunduğu Keynesçi, New Deal tipi bir reformizm ile gerçekleştirilebileceğini ileri sürmektedir. Ama şöyle ya da böyle, o da Lenin’in vizyonuna karşıt olarak barışçıl bir emperyalizmin mümkün olduğunu söylemiş olmaktadır.</span></p>

      <p class="paragraf-1"><span>Bu bölümde dünya durumunun uzun bir analizini yapmamız mümkün değil. Emperyalizmin 21. yüzyılın başında yarattığı siyasi ve askeri eğilimleri aşağıda 15. ve 16. Bölümlerde tartışacağız. Ancak “yeni emperyalizm” teorilerinin değerlendirmesini eksik bırakmamak amacıyla bu konuya burada bir ilk adım olarak girmemiz gerekiyor. Aşağıda 21. yüzyılın başında dünya durumunu sadece genel fırça darbeleriyle çizerek belirli sonuçlara ulaşmaya çalışacağız.</span></p>

      <p class="paragraf-1"><span>Panitch/Gindin ve Harvey’in Lenin’in emperyalistler arası çatışma dinamiklerinin artık geride kaldığı (ya da Harvey’in durumunda kalabileceği) iddiasını 21. yüzyılın başında ileri sürmeleri son derece ironiktir. Bunun nedeni, ilk bakışta sanılacağı gibi, emperyalizmin 1991’den bu yana, Körfez savaşı, Bosna (1995) ve Kosova’nın (1999) NATO tarafından bombalanması, Afganistan (2001) ve Irak (2003) savaşları dolayısıyla açıkça görüldüğü gibi, yepyeni bir saldırganlık ve militarizm dinamiğini tam da bu dönemde ortaya koymuş olması değildir. Bu savaşların sıklığı ve bölgesel olarak birbirine yakınlığı elbette önemlidir. Ama daha önemli olan bu savaşların ardında ne tür bir</span> <span class="char-style-override-15">dinamik</span> <span>yattığının saptanmasıdır. Öyleyse, şimdi çağımıza damgasını vuran bu savaşların ardındaki dinamiğe kısaca bakalım.</span></p>

      <p class="paragraf-1"><span>Günümüz dünyasını anlamak için, teknolojinin ve kapitalizmin yeniliklerini pek meraklı biçimde tartışan teorisyenlerin kolayca bir kenara bıraktığı dünya-tarihsel bir olayı hatırlatmakla başlayalım. Dünya çapında 20. yüzyılın hemen hemen bütününe damgasını vuran Ekim Devrimi’nin ürünü Sovyet devleti, 1991’de çözüldü ve dağıldı. Üstelik bu gelişme Orta ve Doğu Avrupa’da, Balkanlarda ve (farklı biçimler altında olsa da) Çin’de yaşanan yıkılış ve çözülme süreçleriyle, kısacası kapitalizmin ilga edilmiş olduğu bir dizi ülkede kurulmuş olan bürokratik işçi devletlerinin ortadan kalkışı süreciyle el ele yürüdü. Bu gelişme, günümüz dünyasının tartışılmasında</span> <span class="char-style-override-15">en belirleyici</span> <span>olgu olduğu halde yenilik teorisyenleri tarafından önemsiz bir ikincil gelişme muamelesi görür. Sovyet devletinin ve genel olarak bürokratik olarak yozlaşmış işçi devletlerinin çözülüşü, dünya çapında sınıf ilişkilerinden ulusal kurtuluş savaşlarına, sendikalardan sosyalist hareketin biçimlenmesine kadar birçok alanda muazzam etkiler doğurdu. Ama bu etkilerin hiçbiri, dünya çapında ülkeler arası ekonomik ve güç dengeleri üzerinde (yani jeostratejik ve jeopolitik alanlarda) yarattığı etki kadar doğrudan değildi.</span></p>

      <p class="paragraf-1"><span>Bu çözülüş, her şeyden önce emperyalist kapitalizmin önüne yepyeni bir sorunu getirdi koydu: Berlin’den başlayan, Doğu Avrupa ve Balkanlar’dan, Rusya, Kafkasya ve Orta Asya’dan geçerek Çin Denizi’ne kadar uzanan bir alanın dünya kapitalizmiyle bütünleştirilmesi sorunu. Şimdilik güçlü bir devletin var olduğu Çin’i bir kenara bırakırsak, bu sorun aynı zamanda daha kısa bir süre öncesine kadar güçlü devletlerin ve askeri ittifakların mevcut olduğu devasa bir alanda, şimdi muazzam bir jeopolitik ve jeostratejik boşluk doğması anlamını da taşıyordu. Emperyalizm, hem ekonomik, hem de politik düzeyde yepyeni bir alanı massetme (özümseme) sorunuyla karşı karşıyaydı.</span></p>

      <p class="paragraf-1"><span>İşçi devletlerinin çözülüşünün jeopolitik alanda ikinci bir sonucu daha vardı: SSCB gibi, karşısında bütün emperyalist ve kapitalist ülkelerin birleştiği bir güç ortadan kalkmıştı. SSCB karşısında ABD’nin mutlak hegemonyası altında kurulmuş olan Atlantik ittifakının (ABD-Avrupa ittifakının) bu değişimden etkilenmeyeceğini düşünmek saflık olurdu. Üstelik, Soğuk Savaş döneminde Avrupa’nın parçalanmış biçimde “komünizm”e yem olması ihtimaline birleşik bir Avrupa’yı tercih eden ABD’nin de desteklediği Avrupa Birliği (AB), tam da bu aşamada dev bir yeni odak olarak tarih sahnesinde beliriyordu. (AB’nin Maastricht Antlaşması ile tek bir Avrupa pazarı ve Avrupa parası politikasına yönelmesinin SSCB’nin çöküşünün hemen ertesine, 1992 yılına rastlaması son derece anlamlıdır.) Avrupa kıtasının çeşitli emperyalist sermayeleri ve devletleri (Alman, Fransız, İtalyan, Hollanda vb.) ABD ve Japon emperyalist sermayelerine karşı birleşiyordu.</span></p>

      <p class="paragraf-1"><span>Böylece, ortaya emperyalistler arası paylaşım mücadelesinin hem gerekli, hem mümkün olduğu bir durum çıkıyordu. Bir yanda, emperyalizmin kendisine bağlayacağı devasa bir yeni alan doğmuştu. Bir yanda da, ekonomik temelleri bakımından ABD ile boy ölçüşebilecek bir yeni emperyalist odak. İşte yeni döneme damgasını vuran ana eksenlerden biri budur: Berlin’den Çin Seddi’ne ve ötesine uzanan alan üzerinde bir paylaşım mücadelesi, günümüzde dünya politikasına damgasını vuran dinamiktir. Bu paylaşım mücadelesi, bu bölgeye 19. yüzyıldan başlayarak adım adım hâkim olmuş olan Rusya’nın da, ekonomik ve askeri olarak yükselen yeni dev Çin’in de göz önüne alınması gereken bir paylaşım mücadelesidir. Bu bakımdan sadece emperyalistler arası bir paylaşım mücadelesi değildir, ama aynı zamanda emperyalistler arası bir mücadeledir.</span></p>

      <p class="paragraf-1">ABD’nin bütün stratejik planları, Brzezinski’nin <span class="char-style-override-2">Büyük Satranç Tahtası</span>’ndan<span class="dip"><a class="footnote-link" href="#footnote-225-155" id="footnote-225-155-backlink">155</a></span> “neo-con”ların “Project for A New American Century”sine (Yeni Bir Amerikan Yüzyılı Projesi), ABD burjuvazisinin organik aydınlarının SSCB’nin dağılmasından bu yana üzerinde tartıştıkları bütün ciddi jeostratejik çalışmalar, ABD’nin 21. yüzyılda, kendisine rakip olabilecek bir gücün ya da güçlerin yükselmesini nasıl engelleyebileceği, nasıl engellemesi gerektiği soruları üzerine odaklanmıştır. Balkan Savaşları’ndan Afganistan, Irak ve İran’a, ABD’nin başlattığı <span class="char-style-override-15">sürekli savaş</span> yönelişi, ne sadece petrolle, ne de sadece “kabadayı devletler” ile ilgilidir. Bu savaşların petrolle ve istenmeyen rejimlerle ilişkisi bile, temelde ABD’nin potansiyel rakiplerine karşı önleyici adımlarıdır. Bu durumda, ABD’nin ideologları ve stratejistleri teoride <span class="char-style-override-15">ve</span> pratikte AB, Rusya ve Çin’e karşı tedbirlere başvurmayı ABD devletinin gündeminin merkezine yerleştirmişken, Panitch/Gindin’in ABD hegemonyasının sarsılmaz olduğunu ileri sürmesi ya da Harvey’in başka bir politika izlenirse bu gerilimlerin ortadan kalkacağını söylemesi, fildişi kulelerine kapanmış bazı aydınların gördüğü hayaller olmaktan öteye geçemez.</p>

      <p class="paragraf-1"><span>Okuyucu haklı olarak, AB emperyalizminin ABD’nin bu girişimleri karşısında neden çaresiz kaldığını, bölündüğünü, hatta yer yer bir bütün olarak ABD’ye destek verdiğini soracaktır. Burada bir şeyi bütün açıklığıyla ifade etmek gerekir: Bizim tezimiz, ABD’nin</span> <span class="char-style-override-15">bugün</span> <span>siyasi-askeri bakımdan, hatta finansal bakımdan muazzam bir üstünlüğe sahip olmadığı değildir. Bugün durum gerçekten böyledir. Ama ABD ile AB arasında derinden derine yaşanan rekabet ve gerilim</span> <span class="char-style-override-15">yarın</span> <span>farklı bir duruma yol açacak eğilimler doğurmaktadır. Barışçıl bir emperyalizm hayali görenlerin görmezlikten geldiği bu eğilimlerdir.</span></p>

      <p class="paragraf-1"><span>Bugün, AB emperyalizmi de, Rusya, Çin veya bütün öteki potansiyel rakipler de ABD karşısında çok zayıf bir konumdadır. Bu yazının konusu emperyalistler arası çelişkiler ile ilgili olduğu için tartışmayı AB ile sınırlayalım. AB, üç temel nedenle bugün ABD’nin karşısına dikilecek gücü bulamamaktadır. Birincisi, ABD’nin askeri gücü karşısında, AB emperyalizmi hem bölünmüş bir güce sahiptir, hem de bütün gücünü birleştirse dahi ABD’yle karşılaştırıldığında bir askeri cücedir. İkincisi, AB henüz bir devlet bütünlüğüne ulaşamamış bir bütünleşme sürecidir ve kendi içinde ABD karşısında tek bir politikaya sahip değildir. Özellikle, Britanya ve Doğu Avrupa’da bazı yeni üyeler, AB içinde ABD’nin Truva atı rolünü oynamaktadır. Üçüncüsü, 1980’li yıllarda kendi işçi sınıflarını yenilgiye uğratan ABD ve Britanya burjuvazisinden farklı olarak, kıta Avrupa’sının burjuvazisi, işçi sınıfını bir türlü kesin biçimde geriletememekte, sosyal harcamalar, sendikalaşma, işgücü piyasasının esnekleşmesi, yalın üretim gibi alanlarda sonuç alıcı darbeyi vuramamaktadır. Bu ise ABD emperyalizmine, AB’nin çekirdeğini oluşturan kıta Avrupası sermayesi karşısında büyük bir ekonomik avantaj sağlamaktadır. Demek ki, üç alanda, ekonomik, politik ve askeri alanlar gibi üç belirleyici alanda, AB’nin ABD’nin karşısına dikilmesi için çözmesi gereken çok ciddi sorunları vardır. Buradan AB sermayesinin ne tür çözümlere başvurması gerektiği de ortaya çıkıyor: AB kapitalizmi, sosyoekonomik alanda kendi işçi sınıfını yenilgiye uğratmak, siyasi alanda dışarıya karşı tek sesle konuşacak bir konuma ulaşmak, askeri alanda ise bütünleşmiş bir Avrupa ordusunu inşa etmek ve ciddi bir silahlanma atılımı yapmak gibi zorlu görevlerle yüz yüzedir. Bütün bu alanlarda, AB burjuvazisi çabalar göstermekte, ama bu çabalar çelişkilerle dolu Avrupa toplumlarında bir türlü başarıya ulaşamamaktadır. Öyleyse, AB bu çelişkileri çözene kadar ABD bugünkü sağlam konumunu sürdürecektir.</span></p>

      <p class="paragraf-1"><span>Sorunun çerçevesi bu kadar dakiklikle saptanabilir. Bu çerçeve, Panitch/Gindin’in ABD’nin üstünlüğü konusunda söylediklerinin bugün, bu koşullar altında geçerli olduğunu gösterir göstermesine, ama aynı zamanda iddianın geçerliliğinin bu koşullarla sınırlı olduğunu da! Yani bütün güçlüklere rağmen, Avrupa (özellikle de kıta Avrupası) emperyalist sermayesi bu koşulları değiştirmeyi (şu ya da bu yöntemle) başarabilirse, ABD’nin üstünlüğü yerini zincirlerinden boşanmış bir paylaşım mücadelesine bırakacaktır. Bu durum doğduğunda, Panitch/Gindin’in teorisi hiçbir şey ifade etmeyecektir. Yukarıda, alıntılarla ortaya koyduğumuz gibi, Lenin emperyalistlerin hiçbir aşamada birbirleriyle barışçıl bir ilişki içine giremeyeceğini söylememiştir. Sadece barışçıl aşamanın kaçınılmaz olarak savaşların ön plana çıktığı bir aşamaya dönüşeceğini ileri sürmüştür.</span></p>

      <p class="paragraf-1"><span>Demek ki, Panitch/Gindin’in teorisi bir genel emperyalizm teorisi değildir, bugünün olumsal koşullara dayalı ilişkilerini gerekçelendirilemeyecek tarzda genelleştiren bir yaklaşımdır. Bu teori, bugünkü durumu mutlaklaştırdığı için yanlıştır. Ama sadece bundan dolayı değil. Panitch/Gindin teorisi, bugünkü durumu bile açıklayamamaktadır. Çünkü yukarıda da belirtildiği gibi, Körfez Savaşı’ndan (1991) Irak savaşına (2003) gelişen ve yarın İran’ı içine alması büyük bir olasılık olan sürekli savaş, başka faktörlerin yanı sıra, emperyalizmin paylaşım ve yeniden paylaşım dinamiğinden doğmuştur. Yani emperyalizmin paylaşım mantığı savaşlar üretmekte, dünyayı kana bulamaktadır, ama Panitch/Gindin bu savaşların ardında emperyalist paylaşımın mantığını göremedikleri için, ne savaşın kaçınılmazlığını, ne de sürekli karakterini kavrayabilmektedirler.</span></p>

      <p class="paragraf-1"><span>İşte Lenin’in emperyalizm teorisi üzerinde yürütülen tartışma, günümüz için bu denli yakıcı sonuçlara gebedir.</span></p>

      <p class="araara"><span>LENİN VE EMPERYALİST BARBARLIK</span></p>

      <p class="paragraf-1"><span>21. yüzyılın başında, emperyalizm çirkin ve saldırgan yüzünü yeniden göstermeye başladı. “Emperyalizm” kavramı üniversitelerin kapısından içeri, Irak’ta ev ev arama yapan deniz piyadelerinin tüfeklerinin ucunda yeniden girdi. Gerçek dünyanın ağırlığı akademinin “nezih” dünyasını zorlamış ve kapıları açmayı başarmıştı. Ama bir kez içeri girdikten sonra kavramın kendisi yine nezihleştirilecekti. Kimse Lenin ile aynı saflarda görülmek istemiyordu. Öyleyse, Lenin’in teorisi bir kenara bırakılmalı, hatta cepheden eleştirilmeli ve “yeni” emperyalizm teorileri geliştirilmeliydi.</span></p>

      <p class="paragraf-1"><span>Ama ne tuhaftır ki bu “yeni” teoriler sonunda yine çok eski bir teorinin yeni edisyonları olarak ortaya çıkıyor. Hem Panitch/Gindin, hem de Harvey, son tahlilde Lenin’in çağdaşı Kautsky’nin ültra-emperyalizm teorisine yeniden hayat üflüyorlar. Önce Panitch/Gindin’e kulak verelim:</span></p>

      <p class="Alinti" xml:lang="en-GB"><span xml:lang="tr-TR">... Kautsky, emperyal güçler arası rekabet başlıca kapitalist güçler arasında savaşa neden olsa bile, bunun kapitalist küreselleşmenin kaçınılmaz bir sonucu olmadığını düşünürken haklıydı. Kuramı aşırı politikleştirme eğilimini taşıyan Lenin’i bu kadar öfkelendiren şey, Kautsky’nin başat tüm kapitalist yöneten sınıfların, ‘dünya savaşında derslerini öğrendikten sonra’, sosyalist bir dönüşümü gerçekleştirme konusunda kendisini yeterli hissetmeyen endüstriyel proletaryanın artan gücü karşısında sonuç olarak elbirliği ile bir ‘ultra-emperyalizm’ yoluyla kapitalist küreselleşmeyi canlandırabileceklerini düşünmesiydi... Dahası, eğer Kautsky ‘Amerika Birleşik Devletleri’nin toplumsal geleceğimizin kapitalizmde olduğunu gösteren ülke’ olduğu yönündeki önceki (1911’deki) düşüncesine daha çok vurgu yapsaydı ve kapitalist devletler arasında eşit bir ittifak olacağını öngörmek yerine, yeni ortaya çıkan gayrı-resmi Amerikan imparatorluğunun nihai olarak diğer önde gelen kapitalist devletlere nüfuz etme ve onları koordine etme kapasitesinin farkına varmış olsaydı 1945 sonrası gerçekliğine çok daha fazla yaklaşmış olurdu.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-156" id="footnote-225-156-backlink">156</a></span></p>

      <p class="paragraf-1"><span>Harvey’in de yeni bir New Deal uygulandığı takdirde, Kautsky’nin öngörüsünün doğrulanacağını belirttiği hatırımızdadır:</span></p>

      <p class="Alinti" xml:lang="en-GB"><span xml:lang="tr-TR">Sonuçta, Kautsky’nin çok önceden öngördüğü gibi, kapitalist güçlerin koalisyonuyla ulaşılan daha yararlı yeni bir ‘Yeni Anlaşma’ emperyalizmine dönülecektir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-157" id="footnote-225-157-backlink">157</a></span></p>

      <p class="paragraf-1"><span>Ne tuhaf değil mi? Lenin eski, ama Kautsky değil! Aynen, Marx’ın 19. yüzyılda kaldığını söyleyip duran, ama kendileri 18. yüzyılın Adam Smith’ini tekrarlayan neoliberaller gibi!</span></p>

      <p class="paragraf-1"><span>Bu yazının girişinde belirttiğimiz bir gerçek burada çıplak biçimde ortaya çıkıyor. “Yeni” emperyalizm teorisyenlerinin Lenin’e yönelttiği eleştirilerin, gerçek dünyanın geçirdiği değişimi değil, bu yazarların kendi politik ve akademik önyargılarını yansıttığını söylemiştik. Eğer gerçek dünya köklü biçimde değişmiş olsaydı, Lenin’in çağdaşı Kautsky de eskimiş olurdu. Oysa, bugün yapılmakta olan Lenin’e karşı Kautsky’nin yeniden canlandırılması ve piyasaya sürülmesidir. Bu, kapitalizmin 20. yüzyıl başından itibaren dünyaya verdiği biçimin iki farklı kavranışı arasındaki bir tartışmadır. Eski ile yeninin tartışması değildir.</span></p>

      <p class="paragraf-1"><span>“Yeni” emperyalizm teorisyenleri Kautsky’nin emperyalizm teorisinin her yönüyle aynı fikirde değildir elbette. Ama Kautsky’nin emperyalizm sorununa yaklaşımda benimsediği</span> <span class="char-style-override-2">yöntemsel</span> <span>bakış açısını “yeni” emperyalizm teorisyenlerinde de bulmak mümkündür. Lenin emperyalizmi kapitalizmin ekonomik gelişmesinin bir aşaması olarak kavrıyor, bu ekonomik özün kavranamaması halinde modern savaş ve politikadan hiçbir şey anlaşılamayacağını iddia ediyordu. (</span><span class="char-style-override-2">CW</span><span>, 22, 188) Kautsky ise, emperyalizmi kapitalizmin bir aşaması olarak değil, sermayenin “tercih ettiği” bir politika olarak sunmuştur. Yukarıda Harvey’in nasıl emperyalizmi “seçenek”lerden biri olarak kabul ettiğini görmüş bulunuyoruz. Panitch/Gindin ise zaten emperyalizmi ekonomi temelinde ele almaya karşıdır, devlet teorisinin bir uzantısı olarak açıklamaktadır. Kautsky politika ile ekonomiyi birbirinden koparmaktadır. Harvey, “iki mantık” teorisiyle aynı şeyi yapıyor. Panitch/Gindin ise zaten Lenin’i devlet teorisinde indirgemecilikle suçluyor. Ve elbette Kautsky’nin kapitalizm altında ebedi barış öngören “ültra-emperyalizm” fikri “yeni” emperyalizm teorisyenlerince de kucaklanıyor.</span></p>

      <p class="paragraf-1"><span>Kautsky’nin emperyalizm teorisinin yeniden canlandırılmasının ne anlama geldiğini kavrayabilmek için bu teorinin içeriğini biraz deşmekte yarar var. Önce ültra-emperyalizmin nasıl tanımlandığına bakalım:</span></p>

      <p class="Alinti" xml:lang="en-GB"><span xml:lang="tr-TR">... şu andaki emperyalist politikanın yerini yeni, ültra-emperyalist bir politikanın alması, ulusal finans kapitallerin mücadelesinin yerini birleşmiş uluslararası finans kapitalin dünyayı ortak biçimde sömürmesinin alması olasılığı... Her durumda kapitalizmin bu tür yeni bir</span> <span class="char-style-override-15" xml:lang="tr-TR">evresi</span> <span xml:lang="tr-TR">olasılık dahilindedir.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-158" id="footnote-225-158-backlink">158</a></span></p>

      <p class="paragraf-1"><span>Burada iki noktanın altının çizilmesi gerekiyor. Yukarıdaki pasajda altını bizim çizdiğimiz “evresi” sözcüğünün de gösterdiği gibi, Kautsky için ültra-emperyalizm sadece belirli bir konjonktürde emperyalist ülkelerin benimseyebileceği bir politika veya konjonktürel bir dizi gelişmenin ürünü ve geçici bir durum değildir; kapitalizmin gelişmesinde aynen “Manchester kapitalizmi” (yani serbest ticaret kapitalizmi) veya emperyalizmin kendisi gibi bir evredir.</span><span class="dip"><a class="footnote-link" href="#footnote-225-159" id="footnote-225-159-backlink">159</a></span> <span>İkincisi, Kautsky sadece barışçı bir emperyalizm hayal etmiyor. Sermayelerin ve kapitalist devletlerin ekonomik alandaki çatışmasının da yerini ortak bir sömürünün alacağını ileri sürüyor. Ültra-emperyalizmi tanımlayan öğeler “uluslar arasında bir anlaşma, silahsızlanma, kalıcı bir barış”tır.</span><span class="dip"><a class="footnote-link" href="#footnote-225-160" id="footnote-225-160-backlink">160</a></span> <span>Kautsky bunu 1915 yılında, yani emperyalist ülkeler birbirinin boğazına sarılmışken, Avrupa uygarlığını ve insanlığı bir felaketin içine yuvarlamışken, kendisinin en önemli lideri olduğu II. Enternasyonal’in katkısıyla farklı uluslardan işçiler ve köylüler birbirini doğrarken yazıyor! Burada kapitalizmi kitlelerin gözüne güzel göstermekten başka bir sonuçtan söz edilebilir mi?</span></p>

      <p class="paragraf-1"><span>Bu tür barışçı bir emperyalizmin hayal edilebilmesinin Kautsky’nin çalışmasındaki maddi temeli, burjuvazinin “iyi” ve “kötü” dilimlere ayrılmasıdır. Bir yanda, sanayi sermayesi vardır; öte yanda ise finansal sermaye.</span><span class="dip"><a class="footnote-link" href="#footnote-225-161" id="footnote-225-161-backlink">161</a></span> <span>Sermayenin bu iki diliminin özelliklerini Kautsky’nin kaleminden okuyalım:</span></p>

      <p class="Alinti" xml:lang="en-GB"><span xml:lang="tr-TR">Sanayi sermayesi ... başlangıcından itibaren ticaret ve finans sermayesinden farklı eğilimler sergiler. Halklar arasında barıştan, devletin mutlak iktidarının parlamenter ve demokratik kurumlar aracılığıyla sınırlanmasından, kamu harcamalarının kısıtlanmasından yanadır ve geçim araçları ve ilksel maddeler üzerinde vergilere her zaman karşı olmuştur... Buna karşılık finans sermayesi devletin mutlak iktidarının güçlendirilmesinden, kendi taleplerinin içeride ve dışarıda şiddete dayalı tarzda dayatılmasından yanadır.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-162" id="footnote-225-162-backlink">162</a></span></p>

      <p class="paragraf-1"><span>Sermayenin bir dilimine böylesine bir güzelleme yapan Kautsky, buradan reformizmin tipik sonuçlarını çıkaracaktır. Sosyal demokrasi, bir tür kapitalizmi desteklemelidir. Çünkü “fetih siyasetinin son bulması, silahsızlanma, azami derecede ticaret serbestisi ve ulusların birbirine yaklaşması, demokrasi sosyal demokrasinin düşüncesinin ve eyleminin temel ilkeleridir.”</span><span class="dip"><a class="footnote-link" href="#footnote-225-163" id="footnote-225-163-backlink">163</a></span></p>

      <p class="paragraf-1"><span>Görüldüğü gibi, “azami derecede ticaret serbestisi”, yani bugün neoliberalizmin yapmak istediği şey, Kautsky için sosyal demokrasinin (yani Marksizmin) amaçları arasına girmiştir! “Piyasaları toplumsallaştırma”yı amaçlayan Panitch ve Gindin’in bile bu kadarını fazla bulacağından emin olabiliriz!</span></p>

      <p class="paragraf-1"><span>Tabii kendisi Marksizmden yeni kopmakta olduğu için, şimdilerde birçok reformistin normal bir şey gibi gösterdiği kapitalizme destek politikasını Kautsky gerekçelendirme ihtiyacını hissetmektedir:</span></p>

      <p class="Alinti" xml:lang="en-GB"><span xml:lang="tr-TR">Sosyal demokrasinin görevi aslında proletaryanın çıkarlarını kapitalizme karşı savunmak, bu sonuncusuyla mücadele etmek ve ama aynı zamanda ekonomik gelişmeyi desteklemektir; bu da, toplum sosyalist temellerde kurulmadığı sürece, zorunlu olarak kapitalizme destek anlamına gelir. Bu nasıl mümkün olur? Olur, çünkü kapitalizmi desteklemenin farklı biçimleri vardır.</span><span class="dip" style="font-size:0.73em;" xml:lang="tr-TR"><a class="footnote-link" href="#footnote-225-164" id="footnote-225-164-backlink">164</a></span></p>

      <p class="paragraf-1"><span>Kautsky, bundan sonra (çalışma saatlerini uzatmaya veya ücretleri düşürmeye dayanan) mutlak artık değer üretimi ile (teknolojik gelişmeye dayanan) göreli artık değer üretimi arasında bilindik ayırımı yaparak, sosyal demokrasinin ikinci yöntemi destekleyebileceğini ileri sürer. Bu kadar basit!</span></p>

      <p class="paragraf-1"><span>Bu akıl yürütmenin ne kadar yoksul olduğunu okura anlatmaya gerek yok. Ama bir noktaya dikkat çekmek gerekir: Kautsky, sosyal demokrasinin görevleri arasına “ekonomik gelişmeyi desteklemek” gibi uydurma bir görevi el çabukluğuyla sokuşturduktan sonra, sosyalizme geçilmedikçe bunun kapitalizmi desteklemek anlamına geleceğini söylüyor. Yani</span> <span class="char-style-override-15">bütün bu tartışmanın temel varsayımı, emperyalizmin alternatifinin sosyalizm olamayacağı kabulüdür</span><span>. Bu o kadar temel bir kabuldür ki, ültra-emperyalizm yazıları savaşın dehşeti içinde, yani bütün Avrupa altüst olmuşken yazıldığı halde, Kautsky savaşın sonunda sadece iki yol olduğunu (emperyalizmin devamı veya ültra-emperyalizm) söylemekte, bir devrim olasılığından</span> <span class="char-style-override-15">tek bir kez bile</span> <span>söz etmemektedir. Oysa aynı dönemde Lenin, emperyalist savaşın iç savaşa dönüştürülmesini, yani sosyal devrimi savunuyordu. Tarih Lenin’i kısa süre içinde haklı çıkaracak, Ekim Devrimi’ni Avrupa’nın birçok ülkesinde devrimler ve devrimci yükselişler izleyecek, 1918 Kasımında Kautsky’nin kendi ülkesi Almanya’nın her yerinde (pek az bilinen bir devrim sonucunda) işçi ve asker konseyleri mantar gibi yayılacaktır! Ama sosyalist devrimi yapabilmek için kapitalizmi desteklememek gerekir! Rusya’daki Ekim Devrimi bu yüzden zafere ulaşmıştır; Almanya’daki ise Kautsky ve benzeri sosyal demokrat önderlerce yenilgiye uğratılmıştır. İşte teori ve teori!</span></p>

      <p class="paragraf-1"><span>Bundan da öteye, ültra-emperyalizm teorisi proletaryayı ve ezilenleri uyuşturma teorisidir. Kendinizi 1915 yılına ışınlayın. Karşınızda iki teori var: Lenin’in emperyalizm teorisi ve Kautsky’nin ültra-emperyalizm teorisi. Biri, kapitalizmin girdiği yeni aşamanın insanlığı sürekli bir savaş ve barbarlık tehlikesi karşısında bıraktığını söylüyor. Öteki ise barışçı bir emperyalizmin mümkün olduğunu. Bu iki teoriyi geleceği öngörmek için bir araç olarak kullanacaksınız. Şimdi de 1915’i izleyen 30 yılı gözünüzün önünde geçirin. Büyük Depresyon, Nazizm ve İkinci Dünya Savaşı. Gelişmeler bu teorilerden hangisini doğrulamıştır? Hangisi işçi hareketi için doğru yolu gösteren bir kılavuz işlevini görmüştür?</span></p>

      <p class="paragraf-1"><span>Kimileri, İkinci Dünya Savaşı sonrasında durumun değiştiğini hayal edebilirler. O zaman hatırlatalım: İkinci Dünya savaşı sonrası, SSCB’nin çöküşüne kadar tarihte bir parantezdir. SSCB’nin 1991’de çöküşüyle birlikte (Çin’de gelişme eğrisi tersine dönmezse), emperyalizm gene kendi içindeki mücadeleye dönmüştür. Bir önceki bölümde anlatıldığı gibi, bu iç mücadelelerin bir dünya savaşına yol açması için gerekli önkoşullar henüz yoktur. Ama emperyalist mücadeleler şimdiden Yugoslavya’dan Afganistan’a, Irak’tan yarın İran’a kadar çeşitli örneklerde görüldüğü gibi, savaşların temelinde yatan dinamiktir.</span></p>

      <p class="paragraf-1"><span>Bu tartışmayı sadece emperyalistler arası çelişkilerin nasıl sonlanacağı gibi, çok önemli ama özgül bir alanla sınırlı saymak çok yanlış olur. Lenin’in emperyalizm çağıyla ilgili teorisine yönelen reddiye, aslında kapitalizmin uzun bir tarihsel süreç sonunda ulaştığı bu evrede, insanlığı karşı karşıya getirdiği durumun varlığını yadsımaktır. Emperyalizm, gerileme döneminin kapitalizmi olarak, kendi bağrında şiddet ve savaşı büyüten, bütün dünyayı bu şiddetin içine çeken ve periyodik olarak barbarlığı gündeme getiren bir sistemdir. Lenin, emperyalizmin bu karakterini ortaya koymuştur. Aynı zamanda emperyalizm üretici güçleri tarihte görülmemiş derecede toplumsallaştırarak ve bütün ülkelerin kaderini ekonomik ve politik düzeylerde birbirine bağlayarak sosyalizmin maddi koşullarını hazırlamıştır. İnsanlık, bu ikili gelişmeden dolayı, Rosa Luxemburg’un önümüze koyduğu “ya sosyalizm, ya barbarlık” ikilisi karşısında bulmaktadır kendini. Lenin’in emperyalizm teorisinin en derin anlamı budur işte: kapitalizmin uygarlığın ve insanın geleceğinin düşmanı haline geldiğini, ama sosyalizmi de buna bir çare olarak olanaklı hale getirmiş olduğunu ortaya koymak. Böyle bir durumla ancak enternasyonalist bir devrim perspektifinden verilecek bir mücadele başa çıkabilir.</span></p>

      <p class="paragraf-1"><span>Eleştirmenler için ise bugün içinde yaşadığımız dünya barışçıl, istikrarlı, sağlam temelleri olan bir dünyadır.</span><span class="dip"><a class="footnote-link" href="#footnote-225-165" id="footnote-225-165-backlink">165</a></span> <span>Böyle bir dünyada kapitalizmin tarihinin şafağından bu yana her türlü reformistin ortaya attığı fikirlerle oyalanabilir, bu reformların istediğiniz kadar çok sayıda bileşimini test edebilirsiniz. Stratejileriniz hep bir istikrar varsayımı üzerinde yükselir. Ve hep “yeni” olanı arar, “yenilikler” peşinde koşarsınız. Gerçekten “yeni” olanı, barbarlığın yeni, kapitalist türünü, emperyalizmi unutmak pahasına imparatorluklar inşa edersiniz.</span></p>

      <p class="paragraf-1 para-style-override-12"><span>Oysa bugün insanlık kendisiyle yarış içinde. Kapitalist emperyalizm bizi hızla, ateşi bütün dünyayı sarabilecek bir sürekli savaşın içine sürüklüyor. Bugünün sorusu şudur: İşçi sınıfı ve müttefikleri savaşın alevi yeryüzüne barbarlık getirmeden önce doğrulup dünya devrimine doğru bir atılım yapabilecek mi, yoksa Nazilerin Avrupa kıtasına yaşattığı türden bir barbarlığı bütün dünya çapında yaşamak zorunda kalacak mıyız?</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-110-backlink" id="footnote-225-110">110</a> <span xml:lang="en-GB">Bkz. Sungur Savran,</span> <span class="char-style-override-2" xml:lang="en-GB">Lenin’i Yakmalı mı?</span><span xml:lang="en-GB">, Kardelen Yayınları, İstanbul, 1998.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-111-backlink" id="footnote-225-111">111</a> <span xml:lang="en-GB">David Harvey,</span> <span class="char-style-override-2" xml:lang="en-GB">The New Imperialism</span><span xml:lang="en-GB">, Oxford University Press, Oxford/New York, 2003. Kitap Türkçeye de çevrilmiştir:</span> <span class="char-style-override-2" xml:lang="en-GB">Yeni Emperyalizm</span><span xml:lang="en-GB">, çev. Hür Güldü, Everest Yayınları, İstanbul, 2004. Bu kitapta ortaya konulan fikirlerin kısa bir özeti daha önce</span> <span class="char-style-override-2" xml:lang="en-GB">Socialist Register</span> <span xml:lang="en-GB">dergisinde bir makale olarak yayınlanmıştır: “The ‘New’ Imperialism: Accumulation by Dispossession”,</span> <span class="char-style-override-2" xml:lang="en-GB">Socialist Register 2004</span><span xml:lang="en-GB">, s. 63-88. Derginin bu sayısı bütünüyle Türkçeye çevrilmiş olduğu için bu makale de Türkçede mevcuttur: “ ‘Yeni’ Emperyalizm: Mülksüzleşme Yoluyla Birikim”,</span> <span class="char-style-override-2" xml:lang="en-GB">Günümüzde Emperyalizm: Yeni Emperyal Tehdit (Socialist Register 2004)</span><span xml:lang="en-GB">, çev. M. Evren Dinçer, Alaz Yayıncılık, İstanbul, 2004, s. 75-98.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-112-backlink" id="footnote-225-112">112</a> <span xml:lang="en-GB">Leo Panitch ve Sam Gindin, “Global Capitalism and American Empire”,</span> <span class="char-style-override-2" xml:lang="en-GB">Socialist Register 2004</span><span xml:lang="en-GB">, s. 1-42. Bu makalenin Türkçesi de mevcuttur: “Küresel Kapitalizm ve Amerikan İmparatorluğu”,</span> <span class="char-style-override-2" xml:lang="en-GB">Günümüzde Emperyalizm: Yeni Emperyal Tehdit (Socialist Register 2004)</span><span xml:lang="en-GB">, çev. Mehmet Yusufoğlu/Aslı Yazır, Alaz Yayıncılık, İstanbul, 2004, s. 13-55.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-113-backlink" id="footnote-225-113">113</a> <span xml:lang="en-GB">Yılda bir yayınlanan</span> <span class="char-style-override-2" xml:lang="en-GB">Socialist Register</span><span xml:lang="en-GB">’ın (2003 sonunda yayınlanıp) 2004 tarihini taşıyan sayısının teması “Yeni Emperyal Meydan Okuma”, 2005 sayısının teması ise “Yeni Emperyal Düzen”. Bu son kaynaktan, Leo Panitch ve ekolünün öğretim üyesi olduğu York Üniversitesi’nde “İmparatorluk Atölyeleri” düzenlenmekte olduğunu öğreniyoruz.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-114-backlink" id="footnote-225-114">114</a> <span xml:lang="en-GB">Aijaz Ahmad, “Imperialism of our Time”,</span> <span class="char-style-override-2" xml:lang="en-GB">Socialist Register 2004</span><span xml:lang="en-GB">, s. 43-62. Türkçesi: “Günümüz Emperyalizmi”,</span> <span class="char-style-override-2" xml:lang="en-GB">Günümüzde Emperyalizm: Yeni Emperyal Tehdit (Socialist Register 2004)</span><span xml:lang="en-GB">, çev. Ergin Bulut, Alaz Yayıncılık, İstanbul, 2004, s. 56-74.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-115-backlink" id="footnote-225-115">115</a> <span xml:lang="en-GB">Ellen Meiksins Wood,</span> <span class="char-style-override-2" xml:lang="en-GB">Empire of Capital</span><span xml:lang="en-GB">, Verso, Londra/New York, 2003. Ayrıca bkz. E. Meiksins Wood, “Sermaye İmparatorluğu”,</span> <span class="char-style-override-2" xml:lang="en-GB">Praksis</span><span xml:lang="en-GB">, sayı 10, Yaz-Güz 2003.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-116-backlink" id="footnote-225-116">116</a> <span xml:lang="en-GB">Bu noktaya yukarıda Hardt ve Negri’ye yönelttiğimiz eleştiride yer vermiştik. Bkz. Bölüm 10.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-117-backlink" id="footnote-225-117">117</a> <span xml:lang="en-GB">Rosa Luxemburg,</span> <span class="char-style-override-2" xml:lang="en-GB">Sermaye Birikimi</span><span xml:lang="en-GB">, çev. Tayfun Ertan, Alan Yayıncılık, İstanbul, 1986.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-118-backlink" id="footnote-225-118">118</a> <span xml:lang="en-GB">J.A.Hobson,</span> <span class="char-style-override-2" xml:lang="en-GB">Imperialism</span><span xml:lang="en-GB">, Michigan University Press, Ann Arbor, Michigan, 1965; Rudolf Hilferding, Le</span> <span class="char-style-override-2" xml:lang="en-GB">Capital Financier. Etude sur le développement récent du capitalisme</span><span xml:lang="en-GB">, Editions de Minuit, Paris, 1970; N. Boukharine,</span> <span class="char-style-override-2" xml:lang="en-GB">L’économie mondiale et impérialisme</span><span xml:lang="en-GB">, Editions Anthropos, Paris, tarih yok. Buharin’in kitabı Türkçede de yayınlanmıştır: N. Buharin,</span> <span class="char-style-override-2" xml:lang="en-GB">Emperyalizm ve Dünya Ekonomisi</span><span xml:lang="en-GB">, çev. U.S.Akalın, Bağlam Yayınları, İstanbul, 2005.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-119-backlink" id="footnote-225-119">119</a> <span xml:lang="en-GB">Bkz. Karl Kautsky,</span> <span class="char-style-override-2" xml:lang="en-GB">L’Imperialismo</span><span xml:lang="en-GB">, der. Luca Meldolesi, Laterza, Bari, 1980.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-120-backlink" id="footnote-225-120">120</a> <span xml:lang="en-GB">Klasik dönem Marksist emperyalizm teorilerini yukarıda Bölüm 3’e Ek’te ele almıştık. Son dönemde yazılmış son derece düzgün bir tarama için bkz. Özgür Öztürk, “Emperyalizm Kuramları ve Sermayenin Uluslararasılaşması”,</span> <span class="char-style-override-2" xml:lang="en-GB">Praksis</span><span xml:lang="en-GB">, sayı 15. İngilizcede düzgün bir kaynak olarak ilk elde A. Brewer,</span> <span class="char-style-override-2" xml:lang="en-GB">Marxist Theories of Imperialism</span><span class="char-style-override-15" xml:lang="en-GB">,</span> <span xml:lang="en-GB">Routledge and Kegan Paul, Londra, 1980 tavsiye edilebilir.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-121-backlink" id="footnote-225-121">121</a> <span class="char-style-override-2" xml:lang="en-GB">The New Imperialism</span><span xml:lang="en-GB">, a.g.y., s. 42.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-122-backlink" id="footnote-225-122">122</a> <span xml:lang="en-GB">“Imperialism of our Time”, a.g.m., s. 44.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-123-backlink" id="footnote-225-123">123</a> <span xml:lang="en-GB">Leo Panitch ve Sam Gindin, “ ‘Imperialism and Global Political Economy’: A Reply to Callinicos”, www.socialistproject.ca/theory/.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-124-backlink" id="footnote-225-124">124</a> <span class="char-style-override-2" xml:lang="en-GB">Empire of Capital</span><span xml:lang="en-GB">, a.g.y., s. 126.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-125-backlink" id="footnote-225-125">125</a> <span xml:lang="en-GB">Tam tamına aynı ikirciklilik André Gorz’un ünlü</span> <span class="char-style-override-2" xml:lang="en-GB">Elveda Proletarya</span><span xml:lang="en-GB">’sında mevcuttur. Bkz.</span> <span class="char-style-override-2" xml:lang="en-GB">Farewell to the Working Class. An Essay on Post-Industrial Socialism</span><span xml:lang="en-GB">, Pluto Press, Londra, 1982. Gorz’u durup dururken ortaya attığımızı sanabilecek okura, bu bölümün, tartışmanın politik arka planını ele alacağımız sayfalarına kadar sabretmesini tavsiye edelim.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-126-backlink" id="footnote-225-126">126</a> <span xml:lang="en-GB">“Global Capitalism...”, a.g.m., dipnot 17, s. 35. Hardt ve Negri’nin Lenin’in teorisinin günümüzde geçerli olmadığını kanıtlamak için verdikleri kanıtın tam bir teorik sahtekârlık olduğuna yukarıda Bölüm 11’de değinmiştik.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-127-backlink" id="footnote-225-127">127</a> <span xml:lang="en-GB">Bu konularda klasik kaynak Harry Braverman’ın mükemmel bir Marksist inceleme olan çalışmasıdır:</span> <span class="char-style-override-2" xml:lang="en-GB">Labor and Monopoly Capital</span><span xml:lang="en-GB">, Monthly Review Press, New York, 1998.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-128-backlink" id="footnote-225-128">128</a> <span xml:lang="en-GB">PG kendileri bu noktaların bazılarına bambaşka bir bağlamda (ABD’nin özgüllüğünü anlatmak için) değinmektedirler. (“Global Capitalism”, a.g.m., s. 10.)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-129-backlink" id="footnote-225-129">129</a> <span xml:lang="en-GB">Dunning,</span> <span class="char-style-override-2" xml:lang="en-GB">Multinational Enterprises</span><span xml:lang="en-GB">, a.g.y., s. 103-105.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-130-backlink" id="footnote-225-130">130</a> <span xml:lang="en-GB">Dicken,</span> <span class="char-style-override-2" xml:lang="en-GB">Global Shift</span><span xml:lang="en-GB">, a.g.y., s. 12.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-131-backlink" id="footnote-225-131">131</a> <span xml:lang="en-GB">Bu konuda en kapsamlı eleştiri Buharin’e aittir. Bkz.</span> <span class="char-style-override-2" xml:lang="en-GB">Imperialism and the Accumulation of Capital.</span> <span xml:lang="en-GB">Bu çalışma İngilizcede Kenneth Tarbuck’ın derlediği ve Rosa Luxemburg’un</span> <span class="char-style-override-2" xml:lang="en-GB">The Accumulation of Capital—An Anti-critique</span> <span xml:lang="en-GB">başlığını taşıyan çalışmasının da yayınlandığı bir kitapta yer almaktadır (Monthly Review Press, New York ve Londra, 1972).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-132-backlink" id="footnote-225-132">132</a> <span xml:lang="en-GB">Kautsky, “Stato nazionale, stato imperialista e confederazione di stati” (1915),</span> <span class="char-style-override-2" xml:lang="en-GB">L’imperialismo</span><span xml:lang="en-GB">, a.g.y, s.144. Kautsky, bir başka pasajda şöyle yazar: “emperyalizm... tarımsal ülkelerin işçilerini şiddete dayanan yöntemlerle tâbi kılmaya ve sömürmeye çalışır...” (a.g.y., s. 229).</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-133-backlink" id="footnote-225-133">133</a> <span xml:lang="en-GB">“Territorial” sözcüğünün (ve kökenindeki “territory” sözcüğünün) Türkçeleştirilmesi son derece zordur. Kendi başına alındığında, “territory” elbette bir ülkenin toprağı anlamına gelir. Ama kelimenin sıfat hali olan “territorial” sözcüğünün “topraksal” gibi bir ucube sözcük ile Türkçeleştirilmesinin sakıncaları bir yana, bu sıfat her zaman ülkeleri değil, bazen de bölgeleri niteler. Bu yüzden biz terimi (Türkçedeki okunuşuna göre) olduğu gibi Türkçeleştirmeyi tercih ediyoruz.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-134-backlink" id="footnote-225-134">134</a> <span xml:lang="en-GB">Bkz.</span> <span class="char-style-override-2" xml:lang="en-GB">The New Imperialism</span><span xml:lang="en-GB">, a.g.y., s. 26-27 ve 33.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-135-backlink" id="footnote-225-135">135</a> <span xml:lang="en-GB">V.I.Lenin, “Report on the Party Programme”,</span> <span class="char-style-override-2" xml:lang="en-GB">Collected Works</span><span xml:lang="en-GB">, cilt 29, Progress Publishers, Moskova, 1977, s. 165.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-136-backlink" id="footnote-225-136">136</a> <span xml:lang="en-GB">A.y., s. 168.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-137-backlink" id="footnote-225-137">137</a> <span xml:lang="en-GB">Joseph Schumpeter,</span> <span class="char-style-override-2" xml:lang="en-GB">The Sociology of Imperialism</span><span xml:lang="en-GB">, Richard Swedberg (der.),</span> <span class="char-style-override-2" xml:lang="en-GB">The Economics and Sociology of Capitalism</span><span xml:lang="en-GB">, Princeton University Press, Princeton, NJ, 1991.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-138-backlink" id="footnote-225-138">138</a> <span xml:lang="en-GB">Alex Callinicos, “Imperialism and Global Political Economy”,</span> <span class="char-style-override-2" xml:lang="en-GB">International Socialism</span><span xml:lang="en-GB">, sayı 108, Sonbahar 2005, http://www.isj.org.uk/index.php4?id=140&amp;issue=108.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-139-backlink" id="footnote-225-139">139</a> <span xml:lang="en-GB">“‘Imperialism and global political economy’: A reply to Callinicos”, a.g.m.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-140-backlink" id="footnote-225-140">140</a> <span xml:lang="en-GB">“Finance and American Empire”,</span> <span class="char-style-override-2" xml:lang="en-GB">Socialist Register 2005,</span> <span xml:lang="en-GB">s. 75. Ayrıca: “Kapitalizmin içinde yaşadığımız döneminde radikal değişim için açılımlar, ani bir ekonomik çöküşten ziyade politik meşruiyet sorunları çerçevesinde ortaya çıkacaktır.” A.g.m., s. 74.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-141-backlink" id="footnote-225-141">141</a> <span xml:lang="en-GB">Leo Panitch, “Reflections on Strategy for Labour”,</span> <span class="char-style-override-2" xml:lang="en-GB">Socialist Register 2001</span><span xml:lang="en-GB">, s. 367-392.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-142-backlink" id="footnote-225-142">142</a> <span xml:lang="en-GB">A.g.m., s. 372, 381.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-143-backlink" id="footnote-225-143">143</a> <span xml:lang="en-GB">A.y., s. 382-84.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-144-backlink" id="footnote-225-144">144</a> <span xml:lang="en-GB">A.y., s. 385-86.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-145-backlink" id="footnote-225-145">145</a> <span xml:lang="en-GB">A.y., s. 387-88.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-146-backlink" id="footnote-225-146">146</a> <span xml:lang="en-GB">Leo Panitch ve Sam Gindin, “Transcending Pessimism: Rekindling Socialist Imagination”,</span> <span class="char-style-override-2" xml:lang="en-GB">Socialist Register 2000</span><span xml:lang="en-GB">, http://www.yorku.ca/socreg/.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-147-backlink" id="footnote-225-147">147</a> <span xml:lang="en-GB">“Marx to Joseph Weydemeyer in New York” (5 Mart 1852), Marx-Engels,</span> <span class="char-style-override-2" xml:lang="en-GB">Selected Correspondence</span><span xml:lang="en-GB">, Progress Publishers, New York, 1975, s. 64. Vurgular aslındadır.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-148-backlink" id="footnote-225-148">148</a> <span xml:lang="en-GB">V.I.Lenin,</span> <span class="char-style-override-2" xml:lang="en-GB">A Caricature of Marxism and Imperialist Economism</span><span xml:lang="en-GB">,</span> <span class="char-style-override-2" xml:lang="en-GB">Collected Works</span><span xml:lang="en-GB">, 23, Progress Publishers, Moskova, 1977, s. 69.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-149-backlink" id="footnote-225-149">149</a> <span class="char-style-override-2" xml:lang="en-GB">Yeni Emperyalizm</span><span xml:lang="en-GB">, s. 151. Türkçe versiyonda “aşırı birikim” kavramı bir dizgi yanlışı sonucunda “aşırı birim” olarak yer almıştır. Biz metni bu dizgi yanlışını düzelterek aktardık.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-150-backlink" id="footnote-225-150">150</a> <span xml:lang="en-GB">Bu konuda bkz. K. Tanyılmaz, “ ‘Küresel Kapitalizm’ Yanılsamasının Panzehiri: Dünya Kapitalizminin Uzun Krizi”,</span> <span class="char-style-override-2" xml:lang="en-GB">Devrimci Marksizm</span><span xml:lang="en-GB">, sayı 1, Mayıs 2006. Meseleyi en yalın biçimiyle biz de başka bir yazımızda ortaya koymuştuk: bkz. “Otuz Yıl Krizi”,</span> <span class="char-style-override-2" xml:lang="en-GB">İşçi Mücadelesi</span><span xml:lang="en-GB">, eski dizi, sayı 13, Eylül-Ekim 2004.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-151-backlink" id="footnote-225-151">151</a> <span class="char-style-override-2" xml:lang="en-GB">Yeni Emperyalizm</span><span xml:lang="en-GB">, s. 172-73.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-152-backlink" id="footnote-225-152">152</a> <span xml:lang="en-GB">Yukarıda, Türkçe çeviriden alınan pasajda, bu yeniden bölüşüm politikaları “paylaştırıcı” terimiyle anılmış.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-153-backlink" id="footnote-225-153">153</a> <span xml:lang="en-GB">A.y., s. 173.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-154-backlink" id="footnote-225-154">154</a> <span xml:lang="en-GB">A.y., s. 65. Pasajdaki “içsel olarak” terimi, Türkçe çeviride “ülke içi” olarak karşılanmış. Harvey’in orijinal metnindeki “internally” teriminin “ülke içi” anlamına gelmediği, hem bağlamdan (bütün dünya kapitalizmi konuşuluyor), hem de teorik akıl yürütmesinden anlaşılıyor. Sözünü ettiği, kapitalizmin dışından gelecek herhangi bir etkenden farklı olarak içeriden gelecek bir basınçtır. Zaten ekonomide “ülke içi” kavramı İngilizcede “domestic” kelimesi ile ifade edilir.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-155-backlink" id="footnote-225-155">155</a> <span xml:lang="en-GB">Zbigniew Brzezinski,</span> <span class="char-style-override-2" xml:lang="en-GB">The Grand Chessboard</span><span xml:lang="en-GB">, Basic Books, New York, 1997.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-156-backlink" id="footnote-225-156">156</a> <span xml:lang="en-GB">“Küresel Kapitalizm”, a.g.m., s. 21.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-157-backlink" id="footnote-225-157">157</a> <span xml:lang="en-GB">Harvey,</span> <span class="char-style-override-2" xml:lang="en-GB">Yeni Emperyalizm</span><span xml:lang="en-GB">, a.g.y., s. 173.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-158-backlink" id="footnote-225-158">158</a> <span xml:lang="en-GB">“Due scritti per una revisione” (1915),</span> <span class="char-style-override-2" xml:lang="en-GB">L’imperialismo</span><span xml:lang="en-GB">, a.g.y., s. 128. Vurgu bizim.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-159-backlink" id="footnote-225-159">159</a> <span xml:lang="en-GB">Bkz. “Stato nazionale...”, a.g.y., s. 128-29. Burada, aynı zamanda, Kautsky’nin düşüncesinin bir çelişki ile malûl olduğunu görüyoruz. Kautsky, Lenin’e ve arkadaşlarına karşı, emperyalizmin bir aşama değil bir politika olduğunu vurguluyor; ama iş ültra-emperyalizme gelince, bu bir politika değil, bir aşama oluyor. Hatta emperyalizmin kendisi bile bir aşama haline geliyor.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-160-backlink" id="footnote-225-160">160</a> <span xml:lang="en-GB">“Due scritti...”, a.g.y., s. 129.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-161-backlink" id="footnote-225-161">161</a> <span xml:lang="en-GB">Kautsky burada da tam tutarlı değildir. Hilferding’in para sermaye ile üretken sermayenin kaynaşmasına dayanan finans kapital kavramını hiç tereddütsüz biçimde benimsediği halde, yine de böyle bir ayırımı yapar. Bunu yapabilmek için de kendi sözünü ettiği “finansal sermaye”yi “arı” finansal sermaye olarak niteler. Bkz. “Stato nazionale”, s. 160.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-162-backlink" id="footnote-225-162">162</a> <span xml:lang="en-GB">“Stato nazionale...”, a.g.y., s. 154.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-163-backlink" id="footnote-225-163">163</a> <span xml:lang="en-GB">“Due scritti...”, a.g.y., s. 227.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-164-backlink" id="footnote-225-164">164</a> <span xml:lang="en-GB">Aynı yerde.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-165-backlink" id="footnote-225-165">165</a> <span class="char-style-override-2" xml:lang="en-GB">Socialist Register</span><span xml:lang="en-GB">’ın 2005 yıllığı için seçilen başlığın (</span><span class="char-style-override-2" xml:lang="en-GB">Matrix</span> <span xml:lang="en-GB">filminden esinlenerek)</span> <span class="char-style-override-2" xml:lang="en-GB">Empire Reloaded</span> <span xml:lang="en-GB">konulmuş olması boşuna mıdır?</span></p>
        </div>
      </div>
    </div>
  </div>
</body>
</html>
