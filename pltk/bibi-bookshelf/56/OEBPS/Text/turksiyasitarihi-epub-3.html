<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>turksiyasitarihi-epub-3.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="turksiyasitarihi-epub-3.html" xml:lang="tr-TR">
    <div class="Basic-Text-Frame">
      <p class="e-perde" id="toc_marker-1">1. BÖLÜM / TÜRK SİYASAL SİSTEMİNİN EVRİMİ: MODERNİTE, LAİKLİK VE İSLAM’IN DEĞİŞEN ANLAMLARI (1876-1945)</p>

      <p class="e-1-baslik">Kavramlar ve Metodoloji</p>

      <p class="e-paragraf">Türkiye’nin modern siyasal sistemi, sürekli değişen bir sosyoekonomik yapı ile dışarıdan alınmış durağan anayasa modelleri arasındaki etkileşimin ürünüdür. Anayasanın, özellikle 1960-82 döneminde sürekli değiştirilmesi, yalnızca toplumsal yapıdaki hızlı değişimin değil, bu yapı ile politik sistem arasındaki önemli uyumsuzluğun da bir sonucudur. Bu politik sistemin cumhuriyetçilik ve ulus-devlet gibi birtakım özellikleri, ona güç, istikrar ve süreklilik kazandırmıştır. Fakat çeşitli iktidarların, grupların ve bireylerin kötüye kullandığı hak ve özgürlükler ile düzenleyici kurumlar, sürekli bir ilerleme ve gerileme içine sıkışmıştır. Türk siyasal sistemindeki bu istikrarsızlığının başlıca sebebi, şüphesiz, anlaşmazlıkların giderilmesinde geleneksel yöntemlerin kullanımına son verilmesinde ve sosyopolitik değişime uyum sürecinde yatmaktadır. Bununla birlikte, Türk siyasal sisteminin içinde bulunduğu sürekli bunalımın anlaşılabilmesi için, bu sistemin evrimini geniş bir kavramsal çerçeve içinde analiz etmek gerekir. Bunu yaparken sosyal gruplar, yönetici seçkinler ve yapısal değişim sürecinin parçası olmuş belli başlı uluslararası olaylar arasındaki etkileşimi de göz önünde bulundurmak lazımdır. Bu çalışmanın da ortaya koyduğu gibi, tarihsel perspektiften bakıldığında, Türk anayasalarının toplumun temel kültürünü, felsefesini ve özlemlerini ifade etmediği görülmektedir. Anayasalar, toplumu yeniden biçimlendirmek ve iktidarın gücünün denetlenmesini meşrulaştırmak için bir araç olarak ortaya çıkmıştır. Hem anayasalar hem de ideolojiler, belli sosyal grupların yeni bir rejim kurmak ve tasarladıkları politikaları gerçekleştirmek için kullandıkları araçlar olarak algılanmalıdır.</p>

      <p class="e-1-baslik">Avrupa Modernitesi ile Osmanlı Siyaset Geleneğini Uzlaştırma Arayışları: 1876 Anayasası</p>

      <p class="e-paragraf">1876 Anayasası, Türkiye’nin modern politik sisteminin resmî başlangıcı olarak kabul edilmektedir.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-1" id="footnote-230-1-backlink">1</a></span> Kısmen Belçika Anayasası model alınarak hazırlanan bu anayasanın 1876 yılının Aralık ayında ilan edilmesinin, Avrupalı büyük devletlerin düzenlediği İstanbul Konferansı’nı baltalama amacı taşıdığı açıktır. İstanbul Konferansı, görünüşte “ıslahatların” tasarlanması için toplanmıştı fakat asıl amacı Avrupa’nın Osmanlı ekonomisi ve hükümeti üzerindeki baskısını artırmaktı. Bununla birlikte, 1876 Anayasası’nın ilan edilmesi için seçilen zaman ile kanunun özü arasında bir bağlantı yoktu. Anayasa metni, Osmanlı toplumundaki köklü değişikliklere cevaben, Mithat Paşa ve birkaç destekçisi tarafından hazırlanmıştı. Bu anayasa, ilk olarak, padişahın otoritesini kısıtlayarak yeni Osmanlı bürokrasisine koruma sağlıyordu. Bunun yanı sıra, yeni orta sınıfların, devlet yönetimini işlevsel bir bürokrasiye dönüştürme isteğini de ifade ediyordu. İkinci olarak, 1800 yılından itibaren gerçekleşen temel yapısal değişimler, bu anayasada düzenlenmeye çalışılmıştı. Çeşitli nedenlerle, geleneksel Osmanlı yapısında sarsıcı değişimler meydana geldi: Ticaret, kademeli olarak serbestleştirilmiş, küçük ve orta büyüklükteki çiftçiler (hatta belli başlı bölgelerdeki büyük toprak sahipleri) arasında özel arazi mülkiyeti yaygınlaşmıştı. Ayrıca, on dokuzuncu yüzyılın ikinci yarısında üç milyon muhacir gelmiş ve yaklaşık iki milyon göçebe aşiret üyesi yerleşik hayata geçmişti.</p>

      <p class="e-paragraf">1860’a gelindiğinde Osmanlı İmparatorluğu’nun yeni ekonomisi ve bu ekonomiyi teşvik eden gruplar, Avrupa’nın ekonomik-sosyal sisteminin hem gerisinde hem de ona bağımlı durumdaydılar. Buna rağmen, İmparatorluk, kapitalist sistemi benimseme yoluna çoktan girmişti. 1876 Anayasası, bu bağımlılığı yansıtıyordu. Fakat Anayasa, bir yandan Avrupa’dan model alınan yeni düzenleme ve kurumları getirirken, diğer yandan Osmanlı geleneklerine bağlı kalarak eski siyasal kültürü ve kurumları korumaya da çalışıyordu. Geleneksel Osmanlı sisteminde yazılı bir anayasa yoktu. Fakat bir dizi kanunla, en üstün iktidarın sahibi olan padişah etrafında örgütlenen, oldukça geniş ve esnek bir “meşruti” mekanizma kurulmuştu. 1876 Anayasası, padişahın sistemdeki bu merkezî konumuna sadık kalmakla birlikte, karar mekanizmasında katılım ve uzlaşmaya da yer açıyordu. Meşrevet (danışma) ve şura (meclis) gibi geleneksel kavramlar, içinde yalnızca dinsel liderler ile padişahın vekillerinin değil, dolaylı seçimle gelen halk temsilcilerinin de bulunduğu Heyet-i Mebusan’da toplanmıştı. 1876 ve 1878’de yapılan iki seçimle, cemaat liderleri, yerel eşraf, toprak sahipleri, tüccarlar ve ulemadan meydana gelen bir parlamento kuruldu. Ancak bu mebuslar, bürokraside hâkim olan ehliyetsizlik, yozlaşma ve kibir hakkında öyle sert eleştiriler dile getirdiler ki, bu saygısızlıkları karşısında son derece öfkelenen padişah, Meclis’in çalışmasını durdurdu ve Anayasa’yı feshetti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-2" id="footnote-230-2-backlink">2</a></span> Anayasa’nın yazarı Mithat Paşa ise önce sürgün edildi, ardından hapsedildi ve en sonunda da öldürüldü (1884).</p>

      <p class="e-paragraf">Bu ilk meşrutiyet denemesinin başarısızlıkla sonuçlanmasının temel nedeni, o dönemde padişahın yönetimi altında bulunan iktidardaki siyasal seçkinlerin, ellerindeki gücü halkın temsilcileriyle paylaşmak istememeleriydi. Bir sonraki yüzyılda aynı durum birçok kez tekrarlandığında, sahnede her seferinde farklı aktörler ve farklı sebepler vardı: İster monarşi yanlısı ister cumhuriyetçi olsun, iktidarı elinde tutan grup, kendi hükümetini yanılmaz sandı; her türlü muhalefetin ve eleştirinin -ihanet derecesine varmasa bile- kötü niyet taşıdığına inandı. 1876 yılında Mithat Paşa ve yandaşları, ne kendilerine arka çıkan bir siyasal partiye ne de halk desteğini almalarını sağlayabilecek bir ideolojiye sahiptiler. Osmanlı Devleti’nde iktidar için rekabet eden çeşitli gruplar mevcut olsa da bunların hiçbirinin toplumsal altyapı ile uyuşan bir ideolojisi veya geniş bir sosyal tabanı yoktu. Dolayısıyla Sultan II. Abdülhamit (1876-1909) ülkeyi anayasa olmadan yönetmeye devam etti. Yine de II. Abdülhamit bürokrasiyi yeniden düzenledi, eğitimi yaygınlaştırdı, tarımsal sistemi yeniledi, ulaşım sistemini modernleştirdi ve ekonomiyi bütünüyle canlandırdı. Onun saltanatında, tarımsal üretim üç kat arttı ve sanayileşme alanında ilk adımlar atıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-3" id="footnote-230-3-backlink">3</a></span> Abdülhamit’in icraatları sayesinde, modern bir politik sistemin kurulması için gereken sosyoekonomik altyapı önemli ölçüde güçlendi ve eğitim sisteminin altyapısı inşa edildi. Gerçekten de, bu ıslahatlar yapılmasaydı Jön Türkler ve Cumhuriyet dönemlerindeki politik gelişmelerin yaşanması düşünülemezdi.</p>

      <p class="e-paragraf">Jön Türkler dönemi (1908-18), Kurtuluş Savaşı’nda ve Cumhuriyet döneminde hem seçkinleri hem de yığınları harekete geçiren politik örgütlenmenin ve ideolojinin kaynağını teşkil etmesi bakımından esasi önem taşımaktadır. 1908 yılındaki Jön Türk “Devrimi”, ancak “devrimciler” iktidarı ele geçirdikten sonra bir devrim olabilmiştir.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-4" id="footnote-230-4-backlink">4</a></span> Bu hareket, subayların ve birtakım eğitimli gençlerin düzenlediği birkaç itaatsizlik ve terör eyleminden meydana geliyordu. Padişahı 1876 Anayasası’nı tekrar yürürlüğe sokmaya zorlamak isteyen “devrimciler” 1906 yılında Selanik’te gizlice kurulmuş olan bağımsız bir teşkilata üyeydiler. Fakat bu teşkilat, sonunda Fransa’da kurulmuş olan İttihat ve Terakki Cemiyeti’ne (İTC) bağlanmış ve bu adı almıştı. Padişah, 23 Temmuz 1908’de, 1876 Anayasası’nı yeniden yürürlüğe sokmayı kabul etti. İTC ise İkinci Meşrutiyet uygulamalarını denetlemek için üyelerinin bir kısmını İstanbul’a gönderdi.</p>

      <p class="e-paragraf">Jön Türk liderleri, Saray’ın dışında yer alan kişilerdi. Yeni orta sınıfın genç üyeleri olan bu liderler, modern okullarda eğitim görmüşlerdi. Elbette, çoğunluğu oluşturan Müslümanlar arasında baskın olan ailevi ve toplumsal değerlerin bir kısmını paylaşıyorlardı. Bununla birlikte, yaşlı neslin halife, sultan ve bürokrasi için beslediği saygı duygusundan bir ölçüde arınmışlardı. İTC’nin gücü, 1908, 1911, 1912 ve sonraki yıllardaki seçimleri kazanmak suretiyle kontrolünü elinde tuttuğu Heyet-i Mebusan’dan geliyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-5" id="footnote-230-5-backlink">5</a></span> İTC, bu dönemde çoğu zaman Kabine’de yer almış olmasına rağmen, 1913 yılına dek yürütmenin denetimini tümüyle eline geçiremedi. Bu anormal durumun sebeplerinden biri, padişahın yürütme organının bir parçası olması ve dolayısıyla bir kerede yerinden edilmesinin kolay olmamasıydı. Fakat asıl sebep, İTC’nin, çok etnikli ve çok dinli bir yapıya sahip olan Osmanlı Devleti’nde uygulanabilecek nitelikte bir ideoloji geliştirerek tam bir siyasi parti hâline gelmeyi henüz başaramamış olmasıydı. Buna rağmen, İTC, küçük ve gizli bir gruptan adım adım normal bir siyasi partiye dönüştü. 1908-18 döneminin büyük kısmında bir yandan iktidarı elinde tutan İTC, öte yandan da kendine ait bir ideoloji geliştirmeyi sürdürdü.</p>

      <p class="e-paragraf">Cumhuriyet rejiminin doğru bir tarihsel bakış açısıyla değerlendirebilmesi için, İTC’nin yaşadığı bu siyasal dönüşüm sürecinin temel özelliklerini ayrıntılı bir şekilde incelemek şarttır. Bu nedenle, anayasal süreci, İTC’nin bir siyasi parti olarak evrimleşmesini ve 1908-18 döneminin ideolojik hareketlerini kısaca tartışacağım. 1876 Anayasası, İTC iktidarı süresince yürürlükte kaldıysa da, metni oluşturan 119 madde üzerinde birkaç kez değişiklik yapıldı. Parlamento içinde, Meclis-i Ayan’ın sahip olduğu ayrıcalıklı yetkiler, Meclis-i Mebusan’a devredilmişti. Parlamento, denetimi geniş bir alanda ele geçirerek, ana iktidar odakları olan Saray’ın (padişahın) ve Babıâli’nin (sadrazamın) yerini almıştı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-6" id="footnote-230-6-backlink">6</a></span> Yürütme (Kabine) de, hâlâ güçlü olmasına rağmen, yasamanın denetimi altına girmişti. 1909 yılında II. Abdülhamit’in karşı-devrim planladığı mazeretiyle tahttan indirilmesinin ardından,<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-7" id="footnote-230-7-backlink">7</a></span> monarşinin güç ve itibarı öylesine azaldı ki çok az insan yeni padişahın kim olacağı konusuyla ilgileniyordu. Altı yüzyıllık Osmanlı Hanedanı, Hilafetin emanetçisi olması açısından önemini korumaya devam ettiği hâlde, yalnızca birkaç yıl içinde gücünü ve görkemini ciddi ölçüde yitirdi. Aynı dönemde, İTC öncelikle ülkenin çeşitli yerlerinde siyasi dernekler açarak toplumsal tabanını genişletti. 1913 yılına gelindiğinde, İTC yönetiminin gizlilikten vazgeçerek kurallara uygun bir siyasi parti olduğunu açıklamasıyla beraber, bu siyasi dernekler, İttihat ve Terakki Partisi (İTP) şubelerine dönüştü. Aralıksız düzenlenen yıllık kongrelerde bir parti programı ve ideolojisi geliştirilmişti. Böylece gizli dernekten siyasi parti konumuna yükseliş adım adım sağlanmış oldu. Toplamda dokuz kongre toplandı; 1918 yılındaki son kongrede ise Parti’nin dağıtılmasına karar verildi.</p>

      <p class="e-paragraf">İTP, görüşleri sosyalizmden şeriatçılığa çeşitlilik gösteren diğer bir düzine siyasi partinin sert muhalefetiyle karşı karşıya kaldı. Bunlar arasından, ana muhalefet partilerinin bir koalisyonu olan Hürriyet ve İtilaf Partisi ile Ahrar Partisi’nin özellikle önem taşıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-8" id="footnote-230-8-backlink">8</a></span> Muhalefet partileri esas olarak başkentte ve birkaç büyük şehirde yoğunlaşmıştı ve dolayısıyla sınırlı bir halk desteği toplayabiliyorlardı. İktidara gelmek üzere ileri sürdükleri temel gerekçe, iktidardaki grubun diktatörce yönetimiydi. İktidar partisi ile muhalefet arasındaki ilişkiler, gergin ve çoğunlukla şiddetliydi. Aslında bu gerginlik, İmparatorluğa hâkim olan etnik, dinsel ve sosyal çatışmaların yansımasıydı. Muhalefet, 1908 sonrasında kurulan parlamenter demokrasi çerçevesinde temsil edilmek ve resmen tanınmak isteyen ulusal ve toplumsal gruplardan meydana geliyordu. Bu gruplar, geçmişte geleneksel, dinsel “millet sistemi” içinde yer alıyorlardı. “Millet sistemi” yeni ve laik bir politik sistem geliştirilmeden evvel kaldırılmıştı. Gelgelelim, yüzeydeki çalkantılı politik durumun altında, bazı seçkinler arasında kurulmaya başlayan geleceğe yönelik bir nevi uzlaşma giderek belirginleşmeye başlamıştı. Bu seçkinler, bir veya daha fazla etnik-dinsel grupla özdeşleşmeye çalışıyorlardı. Dışarıdan bakıldığında, iktidar partisi, Osmanlıcılığı resmî ideolojisi olarak benimsemişe benziyordu. Osmanlıcılık, ırkı, dini veya etnik kökeni gözetilmeksizin tüm Osmanlılara eşit vatandaşlık hakkı tanınması fikri üzerine kurulmuştu. Oysaki iktidar partisi aslında daha özgün bir ideolojiyi biçimlendirmekle meşguldü. Bu ideoloji, milliyetçilikti. Milliyetçilik, politik açıdan antiemperyalizmin, ekonomik alanda ise devletçiliğin benimsenmesi ve bu ikisine Türkçülüğün eklenmesiyle meydana geliyordu.</p>

      <p class="e-paragraf">Türkçülük unsuru, üç kanal yoluyla bu yeni milliyetçiliğin parçası oldu. Bunların ilki olan yazınsal-dilsel Türkçülük, yerli konuşma diline yakın, basitleştirilmiş bir Türkçenin kullanımını savunuyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-9" id="footnote-230-9-backlink">9</a></span> Nihayet (kısa bir süre için) milliyetçiliğin başlıca öğelerinden biri olan halkçılığın dile getirildiği bir alana dönüştü. İkinci olarak, Yusuf Akçura’nın da fark ettiği gibi, Osmanlıcılık ve İslamcılık politik ideolojileri çökmekteydi. Devletçi milliyetçiliğin veya Akçura’nın deyişiyle “pratik” milliyetçiliğin hedefi de, Türkçülüğün diğer ideolojilere karşı zafer kazanması ve Osmanlı Devleti’nin bir Türk yurduna dönüştürülmesiydi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-10" id="footnote-230-10-backlink">10</a></span> Ziya Gökalp’in öncülüğündeki üçüncü ideoloji ise, evrimci ve özümlemeci bir Türkçülüğü savunuyordu. Buna göre tarih, dil ve Osmanlı geçmişi yadsınmak yerine içselleştirilecek ve modern koşullara uyarlanacaktı. Modern Türklerin ulusal kültürünün temelleri böyle atılacaktı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-11" id="footnote-230-11-backlink">11</a></span> Aslında, birbirinden farklı bu üç Türk milliyetçiliğinin de kökleri on dokuzuncu yüzyılın ortalarından itibaren ortaya çıkan antiemperyalist radikal İslamcı hareketlere uzanıyordu. Sultan II. Abdülhamit, filizlenmeye başlayan bu halkçı, radikal ve antiemperyalist nitelikteki fikirleri kullanarak Müslüman tebaa içinde toplumsal bütünleşmeyi gerçekleştirmek istemişti. Bu şekilde Müslüman, Osmanlı ve Türk kimlikleri özdeşleşecekti. Türklerin tarihine ve kişiliğine derinden işlemiş olan Müslüman-Osmanlı kimliği, Türk milliyetçiliğinin psikolojik yapısını oluşturuyordu. Jön Türkler, bu kültürel ve tarihsel milliyetçiliği bir ulus-devletin gereklerine uyarlamak zorunda kaldılar. Üç ayrı Türk milliyetçiliği akımını tek bir ideoloji altında birleştirme çabası, Jön Türkler ile başladı ve Cumhuriyet döneminde meyvelerini verdi.</p>

      <p class="e-paragraf">Yükselen Türk milliyetçiliği, Jön Türkler döneminde İslam’ın manevi ve hukuksal temellerine herhangi bir saldırıda bulunmadı. O dönemde, Türk milliyetçiliğindeki laiklik anlayışı, devleti güçlendirmek adına din kurumunu çeşitli yönetsel ve yargısal işlevlerinden oksun bırakmak şeklinde vücut buldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-12" id="footnote-230-12-backlink">12</a></span> Jön Türk milliyetçiliğinin bir de antiemperyalist ekonomik boyutu vardı: Kapitülasyonları (Osmanlı Devleti’nin Almanya’nın yanında Birinci Dünya Savaşı’na girmesinin ardından Avrupalı güçlere kendi toprakları dışında haklar tanıyan ayrıcalıkları) kaldırmayı ve bir ulusal ekonomi kurmayı amaçlıyorlardı. Jön Türkler, Rusya’yı zayıflatmaya yönelik bir dış politika aracı olarak pan-Türkist (pan-Turancı) görüşleri benimsemişlerdi. Milliyetçiliğin bir yan ürünü olarak değerlendirilen bu görüşlerin, asıl Türk milliyetçiliği ile pek ortak yanı yoktu. (Pan-Türkizm, Rusya’daki Müslümanlar arasında, Çarlık rejiminin baskılarına ve Ruslaştırma çabalarına karşı bağımsız bir savunma ideolojisi olarak gelişmişti).</p>

      <p class="e-paragraf">Türkiye’nin politik sistemini tarihsel ve ideolojik açılardan ele alan bu incelemede tartışacağım son başlık, siyasal seçkinlerin toplumsal kökenidir. Jön Türk Devrimi’nin, kendinden önceki birçoklarının aksine, başkentte değil taşrada başlamış olması önemlidir. Birtakım başlıca Jön Türk liderlerinin ailevi ve coğrafi kökenlerine yakından bakıldığında, kendilerinin veya ailelerinin göçmen olduğu veya evlerini ve makamlarını terk etmek zorunda kalmış eski Osmanlı taşra seçkinleri arasından çıktıkları anlaşılmaktadır. Bu kişiler, İmparatorluğun siyasal yaşamının ve geleneklerinin dışında kalan sıra dışı bir grubu temsil ediyorlardı. (Eski düzenin en önemli savunucularından biri olan Kamil Paşa’nın, İttihatçıların İstanbul’da kalmak yerine geldikleri yer olan Selanik’e geri dönmelerini söylediği anlatılmaktadır).<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-13" id="footnote-230-13-backlink">13</a></span></p>

      <p class="e-paragraf">Yönetici grup olan İTP, iktidarda kalmak için ilk olarak ordunun desteğini kazanmaya ve onu denetim altına almaya çalıştı. Savaş nedeniyle başka meşguliyetleri olan ordu ile belli ölçüde uzlaşma sağladıktan sonra İttihatçılar, çeşitli grupların örgütsel desteğini alma çabasına girdiler. Bu gruplar arasında şunlar sayılabilir: Alt ve orta tabakadan aydınlar, küçük bürokratlar, bazı subaylar ve (küçük tüccarlar ve küçük toprak sahipleri gibi) büyük özlemleri olan taşradaki çeşitli ekonomik gruplar. Böylece İTP, kendisini, 1856-1908 döneminde meydana gelen dönüşümün meyvesi olan alt-orta sınıf ile çeşitli gruplar arasında meydana gelen yukarı doğru hareketliliğin en önemli kanalı olarak konumlandırdı.</p>

      <p class="e-paragraf">Sahip olduğu örgütsel ve ideolojik altyapı ve toplumsal taban, İTP’yi, saltanat ve çevresi tarafından temsil edilen eski düzenden derin bir sosyal, psikolojik ve kültürel uçurumla ayırıyordu. Enver Paşa’nın padişahın ailesinden bir kişiyle evlenmesine rağmen, yeni yönetici kadrolar ile saltanat arasında neredeyse hiçbir ortak nokta yoktu. Dolayısıyla, İTP kadrolarının eski sistemden kurtulmaları görece kolay oldu. Geçmişte iktidara gelenler, bunu yönetimdeki güç dengesiyle oynayarak başarmışlardı. İTP ise, bunu yerine, kendi “devrimci” çabalarıyla iktidarı ele geçirdi. Gerçekten de, İmparatorluk kurumu dışından gelen bir toplumsal grubun, saltanatın özüne meydan okuyan bir tez ve ideoloji kullanarak denetimi ele geçirmesine Osmanlı tarihinde ilk defa rastlanıyordu. (Jön Türkler saltanatı sonlandırmadılar. Fakat bunu, saltanatı benimsedikleri için değil, pratik nedenlerle yaptılar).</p>

      <p class="e-paragraf">Gelgelelim, yeni düzen, ileride gerçekleşecek olan kendi güçten düşüşünün ve çöküşünün tohumlarını da içinde taşıyordu. Yeni lider kadrolar, (1908 yılının Temmuz ayında Fırzovik’te yapılan halk gösterileri hariç) iktidara gelmek için kitlelerin desteğini almak yerine ordu ve devlet bürokrasisi içindeki güç dengeleriyle oynamışlardı. Dolayısıyla yaptıkları devrim, ekonomi burjuvazisinin değil, bürokrasi ve aydınlar hiyerarşisinin alt basamaklarında yer alanların zaferiydi. Bu, devletin kurduğu sözde modern okul sistemi aracılığıyla yaratılmış bir gruptu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-14" id="footnote-230-14-backlink">14</a></span> Yeni düzeni yaratan değişiklikler, bireysel statü, güç ve saygınlık kazanmanın yollarını da tamamen değiştirdi. Abdülhamit’in saltanatı dâhil olmak üzere geçmişte, bir kişinin din veya sanat alanında başarılı olduğu takdirde bireysel saygınlık ve toplumsal statü kazanması mümkündü. Oysa artık toplumsal hiyerarşinin basamaklarını tırmanmanın tek yolu, parti ve hükümet ile işbirliği yapmaktı. Yüksek statüye giden tüm yollar, artık siyasal sistemin tekeline girmişti. Ekonomik olanakların çoğalması sayesinde zenginleşme şansı da artmıştı. Bununla birlikte, kamu görevinde çalışacak nitelikli personel yetiştiren modern eğitim sistemi, yukarı yönde hareketliliğin başlıca kanalına dönüşmüştü. Kısacası, Jön Türk Devrimi’nin yarattığı yeni seçkinci düzenin temelinde, bir avuç eğitimli insan (münevver) ile eğitimsiz halk yığınlarından (avam) oluşan bir toplum yatıyordu.</p>

      <p class="e-paragraf">1918 sonbaharında İmparatorluğun savaşı kaybettiği kesinleşince, İTP iktidardan çekilerek kendini feshetme kararı aldı. 1918-22 döneminde yaklaşık otuz partinin kurulmasıyla, siyasi parti sayısında büyük bir artış yaşandı. Damat Ferit Paşa’nın başkanlığında başarısız hükümetler kuran Hürriyet ve İtilaf Partisi, Türkiye topraklarının parçalanmasında İtilaf güçleriyle işbirliği yaptı. Bu durum, muhalefet partilerinin itibarını iyice zedeledi ve dolaylı olarak, İTP’nin savunduğu ilerleme, milliyetçilik ve bağımsızlık fikirlerini yeniden güçlendirdi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-15" id="footnote-230-15-backlink">15</a></span> İTP’nin ardında bıraktığı miras yalnızca düşüncelerden oluşmuyordu. Bu mirasın içinde ülkenin insani, ekonomik, düşünsel ve kültürel kaynaklarının önemli bir bölümünü denetleyen, iyi eğitilmiş ve geniş kadrolara dayanan bir siyasi örgüt de yer alıyordu. Mustafa Kemal önderliğindeki Ulusal Kurtuluş mücadelesi ve Cumhuriyet, Jön Türkler döneminde hazırlanan bu sosyopolitik temeller üzerine kuruldu.</p>

      <p class="e-2-baslik">Kurtuluş Savaşı ve Modern Politik Sistemin Kuruluşu</p>

      <p class="e-paragraf">Çağdaş biçimini almaya 1918-22 döneminde başlayan Türk siyasal sistemi, özünde, her biri kendine özgü özellikler taşıyan üç farklı tarihsel dönemin ürünüdür: Bunların ilki, on beşinci yüzyıla uzanan Osmanlı geçmişi ve siyasal kültürü; ikincisi, Jön Türkler döneminde doruk noktasına varan sosyoekonomik değişikliklerle örülü dönem -ki aslında bu, geleneksel siyasetin sona erdiğini ve politik sistemin toplumsal tabanının genişlediğini gösteren bir geçiş dönemiydi; üçüncüsü ise, Kurtuluş Savaşı ile başlayan Cumhuriyet dönemidir. Modern siyasal sistemin bir takım önemli özellikler kazandığı bu üçüncü dönem, başlangıcı ve hedefleri açısından ilk ikisinden belirgin farklarla ayrılmaktadır.</p>

      <p class="e-paragraf">On dokuzuncu yüzyıl boyunca ve yirminci yüzyılın başlarında reformları ve diğer değişiklikleri başlatan bir avuç insan, ya doğrudan hükümetle ya da (kamu görevlisi hiyerarşisinin ikinci veya üçüncü basamağında yer alan) bürokrasi ve ordu mensuplarıyla ilişkisi olan kişilerdi. Cumhuriyet dönemi ise, yabancı işgaline karşı direniş ve savunma için aşağıdan yükselen ve daha sonra Kurtuluş Savaşı’na dönüşen bir halk hareketiyle başladı.</p>

      <p class="e-paragraf">Kurtuluş Savaşı’nın örgütsel temeli, taşra kentlerindeki Müdafaa-i Hukuk Cemiyetleri, Redd-i İlhak Cemiyeti ve İstanbul’daki Karakol Cemiyeti gibi çeşitli gruplara dayanmaktadır. Ulusal mücadeleyi başlatan olay, 15 Mayıs 1919 tarihinde Yunanların İzmir’e yaptıkları çıkarma oldu. İtilaf Devletleri tarafından desteklenen Yunanlar, kısa süre içinde Anadolu’nun önemli bir kısmını işgal ettiler. Amaçları bu bölgeleri ilhak etmekti. Anadolu ve Trakya’nın dört bir yanında mantar gibi çoğalan direniş örgütlerinin başlıca amacı ise, Yunan işgaline karşı koymaktı. Bu örgütlerin liderleri, Anadolu ve Trakya’nın üst ve orta sınıf ailelerinden gelen kişilerdi. Aralarında toprak sahipleri, yerli tüccar ve zanaatkârlar, ulema, öğretmenler, terhis edilmiş subaylar ve bürokrasinin alt basamaklarındaki memurlar vardı. Kurtuluş Savaşı hakkındaki çok sayıda belgeye göre, direniş liderlerinin çoğu İTP üyesiydi. Çerkez Ethem adlı önde gelen bir gerilla liderinin daha sonra Yunanlara katılarak saf değiştirmiş olması bir yana,<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-16" id="footnote-230-16-backlink">16</a></span> Balkanlar’dan ve Kafkasya’dan gelen göçmenler ile bunların çocukları ve torunları, direniş hareketine büyük destek verdiler. Bu mücadeleye önemli ölçüde destek sağlayanlar arasında, bazı zengin toprak sahipleri ile padişahın görüşlerini temsil eden yüksek rütbeli memurlar da vardı. Dolayısıyla, birçoğu en başından beri padişah ile anlaşmazlık içinde olan bu taşra grupları, Kurtuluş Savaşı’nın ilk önemli katılımcıları oldular. Balıkesir ve Akşehir’deki başlıca direniş teşkilatlarını örgütleyen Hacim Muhittin’in güncesine göre, Kurtuluş Hareketi yalnızca halk yığınlarının desteğini kazanmakla kalmamış, aynı zamanda orta sınıftan gelen yöneticileri padişaha karşı gelmeye de itmişti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-17" id="footnote-230-17-backlink">17</a></span></p>

      <p class="e-paragraf">Müdafaa-i Hukuk Cemiyetleri’ni bir ulusal hareket biçiminde örgütleyen ve hedeflerini çizerek yönlendiren grupta, subaylar ve bazı milliyetçi aydınlar vardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-18" id="footnote-230-18-backlink">18</a></span> Çanakkale kahramanı Mustafa Kemal, Yunan birliklerinin İngiliz, Fransız ve İtalyan savaş gemilerinin koruması altında İzmir’e çıkarma yapmalarının hemen ardından İstanbul’u terk etti. (Mustafa Kemal 1934 yılından sonra Meclis’in kendisine verdiği Atatürk soyadıyla anılmaya başlamıştır).</p>

      <p class="e-paragraf">Mustafa Kemal, yukarıda bahsedilen grubun sözcülüğünü üstlendi. İşgale karşı olan çeşitli subaylarla irtibat kurmaya ve dağınık durumdaki direniş örgütlerini tek bir yapı içinde toplamaya çalıştı. Amasya Protokolü, 21 Haziran 1919 tarihinde Mustafa Kemal, Ali Fuat Cebesoy (Ankara’daki ordunun komutanı), Refet Bele (Samsun’da bulunan bir komutan) ve Rauf Orbay (eski Donanma Bakanı) tarafından imzalandı ve daha sonra Kazım Karabekir (Erzurum’daki görece iyi durumda bulunan Üçüncü Ordu’nun komutanı) tarafından da kabul edildi. Amasya Protokolü, hareketin amaçlarının dile getirildiği ve halkın direnişe katılmasını sağlamak adına atılması gereken adımların belirlendiği ilk önemli belgeydi. Daha sonra Müdafaa-i Hukuk Cemiyetleri’nin çoğunun katılımıyla düzenlenen Erzurum Kongresi (23 Temmuz-7 Ağustos 1919) ve Sivas Kongresi (4-11 Eylül 1919) sonucunda tüm bu örgütler tek bir yapı içinde birleştirildi ve Misak-ı Milli (Ulusal Sözleşme) olarak bilinen metin ortaya çıktı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-19" id="footnote-230-19-backlink">19</a></span> Bu sözleşmede, yaklaşık olarak bugünkü Türkiye’nin sınırları içinde kalan bölgenin toprak bütünlüğü ve ulusal bağımsızlığı ilan ediliyordu. Direniş hareketinin yalnızca ulusa ait toprakları değil, İstanbul’daki İtilaf Devletleri’nin esiri olarak tasvir edilen Padişah-Halife’yi de korumayı amaçladığı duyuruluyordu. Misak-ı Milli’de gerçekten devrimci bir ilke de ifade ediliyordu: Padişah ve hükümeti, ulusların kendi kaderlerini tayin ettikleri bu devirde milli iradeye boyun eğmeleri ve sanki ulusun üstünde bir konuma sahiplermiş gibi hareket etmemeleri yönünde uyarılıyorlardı. Buna ek olarak, ulusun, bir ulusal meclis toplanmasını istediği ve merkezî hükümetin bu isteği gerçekleştirmemesi hâlinde, kendi kaderinin yönetimini eline alacağı belirtiliyordu. Misak-ı Milli, Müdafaa-i Hukuk Cemiyetleri’ni ulusu temsil eden ve ulusun çektiği acı ve umutsuzluğa ayna tutan bir Birlik olarak tanımlıyordu. Bir temsilciler komitesi (Heyet-i Temsiliye) kurularak ulusal birliğin her seviyede sağlanacağını da duyuruyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-20" id="footnote-230-20-backlink">20</a></span></p>

      <p class="e-paragraf">Türk siyasal tarihi bağlamında incelendiğinde Misak-ı Milli’de yer alan bu maddelerin gerçekten devrimci bir nitelik taşıdığı açıkça anlaşılmaktadır. Bu maddeler ile ülke, İmparatorluk geçmişinden keskin bir bıçakla ayrılmış ve Avrupa siyasal felsefesinden alınan düşüncelere dayalı yeni bir siyasal sistem kurulmuştur. Misak-ı Milli’de yer alan ilk ve en önemli düşünce, kendi toprakları üzerinde tam egemenliğe sahip ulusal devlet kavramıydı. İki yıl sonra, bu ulusal devlet Türk Devleti olarak tanımlanacaktı. İkinci temel ilke, milli iradeyi yani halkın ortak iradesini açıkça her türlü otoritenin kaynağı olarak tanımlıyordu. Buna göre milli irade, ulusun varlığını sürdürmesini ve ilerlemesini ilgilendiren tüm konularda Padişah-Halife’nin yetkilerinin yerini alıyordu. Üçüncü önemli ilke, milli iradenin nasıl ifade edileceği ve temsil edileceği hakkındaydı. Bununla birlikte Heyet-i Temsiliye’nin seçiminde ve oluşumunda uygulanacak yöntem, Misak-ı Milli’de belirsiz bırakılmıştı. Zira yeni rejim, halkın katılım şekli ve ölçüsü konusunda kesin taahhütlerde bulunmaktan kaçınmak istemişti. Temsil meselesi ise 1919 yılında padişahın İstanbul’daki hükümetinin emriyle düzenlenen seçimler sonucunda garip bir biçimde çözüldü. Mebusların çoğu milliyetçilerin denetimi altındaki bölgelerden seçilmişti. Dolayısıyla milli davaya genel olarak sıcak bakıyorlardı. Ankara’dan mebus seçilen Mustafa Kemal, İstanbul’daki Meclis-i Mebusan’ın başkanlığına aday gösterilmişti. Mebuslar derhal Misak-ı Milli’yi kabul ettiklerini duyuran bir bildiri yayınladılar. Buna göre Misak-ı Milli, Türk halkının bağımsızlığını kazanmak ve ülkenin ve milletin bütünlüğünü güvence altına almak konusundaki kararlılığını ifade ediyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-21" id="footnote-230-21-backlink">21</a></span> İngilizler, Meclis-i Mebusan’ın bu eyleminden rahatsız olmuşlardı. Bu nedenle önde gelen milliyetçileri mahkûm edip tutuklaması ve Batı ile Orta Anadolu’nun çeşitli yerlerinde milliyetçilere karşı yerel ayaklanmaları kışkırtması için İstanbul Hükümeti’ne baskı yaptılar. Mustafa Kemal, İslam’ın en yüksek makamı tarafından kâfir ilan edildi ve bir askerî mahkeme tarafından ölüme mahkûm edildi. İstanbul ile Ankara arasındaki bağları iyice koparan bu gelişmeler, milliyetçileri daha geniş halk desteği aramaya itti. Bu noktadan itibaren, kendiliğinden hızla büyüyen direniş hareketi emperyalizm ve saltanat karşıtı, ulusal ve halkçı bir nitelik kazandı. Milliyetçiler artık yalnızca işgalci yabancı güçlerle değil, padişahı destekleyen yerel kuvvetlerle de mücadele etmek zorundaydılar. Dolayısıyla padişah ile milliyetçiler arasındaki işbirliği olasılığı tamamen ortadan kalktı. Milliyetçilere karşı olan güçler, en üst dinsel makamlardan destek alıyorlardı. Bu durum, milliyetçi hareket içinde, din adamlarının politik güç sahibi olmalarına karşı çıkan unsurların ve “laik” eğilimlerin dayanağı oldu.</p>

      <p class="e-paragraf">İstanbul’daki parlamento 1920 yılının Mart ayında feshedildi. Bu meclisin bazı üyeleri, Müdafaa-i Hukuk Cemiyetleri tarafından yeni seçilen diğer mebuslarla Ankara’da bir araya geldiler. Böylece 23 Nisan 1920’de Türkiye Büyük Millet Meclisi (TBMM) kuruldu. (Bu gün daha sonra Ulusal Egemenlik Bayramı ilan edilerek, Türk tarihindeki ilk laik bayram oldu). Tek meclisten oluşan TBMM, kurulduğu tarihten itibaren milli iradenin temsilcisi oldu. Tüm yasama ve yürütme yetkileri TBMM’nin elinde toplanmıştı. Meclis’in başkanlığına Mustafa Kemal seçildi. Böylece yabancı işgaline karşı direnişin başlamasından 1920 yılının Nisan ayına dek geçen bir yıldan kısa sürede, Türk siyasal sisteminin milliyetçi ve halkçı özellikleri iyice belirginleşti. Nihayet 1921’e gelindiğinde Teşkilat-ı Esasiye Kanunu (1921 Anayasası) tüm bu gelişmelere yasal bir çerçeve kazandırdı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-22" id="footnote-230-22-backlink">22</a></span></p>

      <p class="e-paragraf">Hiç şüphesiz 1921 Anayasası, yabancı bir modelden kopyalanmış olmaması açısından, kendinden önce ve sonra hazırlanan diğer tüm anayasalardan ayrılıyordu. Bu, günün koşullarını ve Türk halkının gerçek özlemlerini yansıtan özgün bir metindi. Rejimin temelini düzenleyen yeni Anayasa, egemenliğin kayıtsız şartsız milletin olduğunu, milli iradenin tek temsilcisi olan TBMM’nin savaş ilan etmek, barış yapmak ve anlaşmaları yürürlüğe koymak dâhil tüm yasama ve yürütme yetkilerini elinde topladığını bildiriyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-23" id="footnote-230-23-backlink">23</a></span> TBMM, ulusal direniş hareketine katılan tüm güçleri tek bir ordu altında birleştirdi. Ayrıca seçimlerin iki yılda bir yeniden yapılmasını karara bağladı. Türk halkının gerçek temsilcisi olarak tüm yetkilerini kullanan TBMM, İstanbul Hükümeti’nin yasa ve eylemlerinin geçersiz olduğunu duyurdu. Yeni Anayasa’da düzenlenmeyen alanlarda 1908-18 döneminde birkaç kez değiştirilen 1876 Anayasası geçerli sayılacaktı.</p>

      <p class="e-paragraf">Bu gelişmeler, bir ölçüde, Türkiye’de doğmakta olan modern politik sisteme derinlik ve ufuk kazandıran ideolojik gelişmeler tarafından yönlendiriliyordu. Devrimci önderlerin düşüncelerinde psikolojik ve toplumsal olarak İslam’da kök salmış bir milliyetçilik baskındı. Gerçekten de 1919-23 dönemindeki Türk milliyetçiliğinin başat özelliğinin dinsellik olduğu söylenebilir. Söz konusu dönemde çok sık kullanılan millet ve milli terimleri ile asıl kastedilen, belli bir toprak parçası üzerinde yaşayan ve birbirine dinsel bağlarla bağlanmış olan ulusal bir topluluktu. Bu topluluğun bağlılık duyduğu kurum, padişah değil, kendi seçtiği TBMM idi. Kurtuluş Savaşı’nda ortaya çıkan bu “millet” ne klasik İslam’daki “millet” ile aynı özellikleri taşıyor ne de konvansiyonel Avrupa modeliyle uyuşuyordu. Dışarıdan bakıldığında Batılı uluslarla benzeşiyordu fakat kendine has kültürel ve tarihsel özünü ve kimliğini koruyordu. Bu milliyetçiliğin dinsel ve kültürel boyutları yeni rejimin, Gayrimüslimlerin statüsünü tanımlaması esnasında iyice ortaya çıktı. Misak-ı Milli’de ve onu izleyen bildirilerde, Gayrimüslimler özerk dinsel cemaatler olarak değil, çoğunluğunkinden farklı bir kültüre ve dünya görüşüne sahip azınlıklar olarak kabul edildi. Bu azınlıklara eşit yurttaşlık ve koruma sözü veriliyordu. Ermenilerin ayrı bir devlet kurmaya çalışmaları ve Anadolu’da yaşayan Rumların, Yunan ordusuyla işbirliği yaparak Türk halkına eziyet etmiş olmaları, Müslümanlar ile Gayrimüslimler arasında derin bir uçurum yaratmıştı.</p>

      <p class="e-paragraf">Halkçılık, 1920 yılının başlarından itibaren Kurtuluş Hareketi’nin en güçlü ideolojik öğesi olarak ortaya çıktı. 1920 baharında İstanbul Hükümeti ile ilişkilerin tamamen kesilmesinin ardından, milliyetçi liderlerin halk yığınlarına güveni iyice arttı; tavırlarında ve konuşmalarında halkçı ve eşitlikçi bir söylem belirginlik kazandı. Milliyetçilerin iyi ilişkiler geliştirdikleri Bolşevik yönetiminden maddi ve manevi destek almaları, Türk Devrimi’nin halkçı ve anti-emperyalist yanlarını güçlendirdi. Fakat Devrim, bir sınıf mücadelesi ideolojisine dönüşmedi. (Gelgelelim bu halkçı eğilim görece kısa ömürlü oldu. 1925 sonrasında rejim seçkinci politikalara geri döndü. Bu konuyu ilerleyen kısımlarda tartışacağım).</p>

      <p class="e-paragraf">Türkiye’de oluşmakta olan siyasal sistemin diğer bir ideolojik özelliği, maddi kalkınmanın başarılması için ülkenin doğal ve beşeri kaynaklarının gelişmesi gerektiğine olan inançtı. Erzurum Kongresi’nde ve Misak-ı Milli’de dile getirilen bu görüş, çeşitli toplantılarda ekonomik kalkınma talepleri gündeme taşındıkça güçlendi.</p>

      <p class="e-paragraf">Böylece 1920 sonbaharında milliyetçilik, halkçılık ve maddi kalkınma, birbirinden ayrılmaz bir bütün oluşturdular. Kurtuluş Savaşı’nda kazanılan ivmenin, bu üç ideolojinin karışımı olduğu söylenebilir. Bu karışım, yerinde bir deyimle halkçı program olarak adlandırılan 13 Eylül 1920 tarihli hükümet programında çok iyi ifade edilmişti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-24" id="footnote-230-24-backlink">24</a></span> Programın ikinci maddesi şöyleydi: “Büyük Millet Meclisi’nin yegâne ve mukaddes gayesi, Türk halkını emperyalizmin ve kapitalizmin tahakküm ve zulmünden kurtararak kendi irade ve hâkimiyetinin hakiki sahibi kılmaktır.” Dördüncü maddede, TBMM’nin birincil yükümlülüğünün “halkın maruz bulunduğu sefalet sebeplerini gidererek tarım, eğitim, yargı, maliye, ekonomi ve tüm sosyal alanlarda halkın gerçek ihtiyaçlarını karşılamak üzere gereken yenilikleri uygulamak, kalkınmayı başarmak ve böylece saadet ve refaha giden yolu açmak” olduğu belirtiliyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-25" id="footnote-230-25-backlink">25</a></span> Aynı maddede ulusal birlik ve beraberliğin gerekli olduğunun altı çiziliyordu. “Siyasi ve toplumsal ilkelerini milletin ruhundan almaya önem veren TBMM’nin bu ilkelerin uygulanmasında ulusun gerçek eğilim ve ihtiyaçlarını göz önünde bulunduracağı” da önemle vurgulanıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-26" id="footnote-230-26-backlink">26</a></span></p>

      <p class="e-paragraf">Bununla birlikte milliyetçiliğin ve halkçılığın gerçek anlamlarının ne olduğu konusunda farklı görüşler mevcuttu. Milli kalkınmanın başarılması için hangi ekonomi politikasının seçilmesi gerektiği konusundaki görüşler arasında da çarpıcı farklılıklar görülüyordu. TBMM iki kampa bölünmüş durumdaydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-27" id="footnote-230-27-backlink">27</a></span> Birinci grup, hükümet ile ilişkisi olan asker ve bürokrat seçkinlerden oluşuyordu. Bunlar, ilerlemenin önündeki başlıca engel saydıkları geleneksel kurumları, örgütleri ve özellikle de geleneksel kültürü değiştirmek gerektiğine inanıyorlardı. Söz konusu değişimin de yukarıdan dayatılarak gerçekleştirilmesi gerektiğini savunuyorlardı. Meclis’teki ikinci grup ise çoğunlukla taşralı liderlerden meydana geliyordu. Bu gruba göre bir yandan toplumun gelenekleri muhafaza edilirken diğer yandan da hükümet, otoritesini kullanarak ekonomik faaliyetin önündeki engelleri kaldırmalıydı. Böylece devlet, yeteneklerini geliştirmeleri ve özlemlerini gerçekleştirmeleri için bireylere her türlü olanağı sunmuş olacaktı. Birinci grup, taklitçiydi fakat kültürel açıdan ilericiydi; buna karşın, toplumsal ve ekonomik açılardan tutucu ve hatta gericiydi. İkinci grup ise, ekonomik alanda yeniliği ve özgürlüğü savunuyordu fakat kültürel açıdan muhafazakâr bir duruşa sahipti; zira toplumun inançlarını ve değerlerini koruyup sürdürmesinden yanaydı. Birinci gruptaki kişilerin görüşlerine, Avrupalı düşünceler ve kavramlar hâkimdi. Kendi toplumlarına tepeden bakıyorlardı. Dolayısıyla birinci gruba göre, Türk toplumu Yunanlardan, İngilizlerden ve kendi gelenekçi kültürünün prangalarından “kurtarılmayı” bekleyen bir halktı. İkinci grubun öncelikli isteği ise, toplumun kimliğini ve varlığını tehlikeye sokabilecek bir kültürel değişimin değil, maddi kalkınmanın gerçekleştirilmesiydi. Yine de her iki grup ülkenin geleceğini belirleyen TBMM’de bir arada var oldu. Komünist Parti, Türkiye Sosyalist Partisi ve Yeşil Ordu gibi TBMM’nin içinde ve dışında yer alan çeşitli radikal gruplar, önemli hareketler olmalarına rağmen Türk Devrimi’nin neticeleri üzerinde pek etkili olamadılar.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-28" id="footnote-230-28-backlink">28</a></span> Kurtuluş Hareketi’nin asıl amacına ulaşmasının ardından iki grup arasında yaşanan mücadele sonucunda, temel sorun çözüme kavuştu. Fransızlar 1921’de Güney Anadolu’dan çıktılar. 1922 yılında aldığı ağır yenilginin ardından Yunan Ordusu, Türk halkına zulmeden ve Türklere ait binlerce evi yakıp yıkan Anadolu Rumlarının büyük bir bölümünü de yanına alarak ülkeyi terk etti.</p>

      <p class="e-paragraf">Türkler açısından Kurtuluş Savaşı hem bir ölüm kalım mücadelesi hem de köklü bir siyasal değişim süreci oldu. Kurtuluş için savaşırken aynı zamanda modern ulusal Türk Devleti’nin temellerini de attılar. Şiddet ve çatışma ile geçmişinden kopan bir ulusun, yeni kimlikler ve yeni özlemlere sahip yeni bir varlık olarak dünya sahnesinde yerini alışı işte böyle gerçekleşti.</p>

      <p class="e-1-baslik">Cumhuriyet (1923-1945)</p>

      <p class="e-paragraf">Cumhuriyet rejimi genellikle Türkiye’de reform dönemi olarak değerlendirilir. Gerçekten de Türkiye’de reformlar üç ayrı zaman diliminde gerçekleştirilmiştir. Bu dönemler birbirlerinden kesin çizgilerle ayrılmaktadır ve bunların ilki, önceki bölümde ele aldığım 1919-23 dönemidir. Modern rejimin yönünü belirleyen temel kararların (örneğin saltanatın kaldırılması, Cumhuriyet Halk Fırkası’nın kurulması ve Cumhuriyet’in ilân edilmesi) Cumhuriyet’in ilk yıllarında alındığı açıkça anlaşılmaktadır. Ancak laik ve milliyetçi karakterdeki en önemli ve en etkili reformların yürürlüğe konulması 1923-30 dönemine rastlar. Bu reformlardan bazıları Şeriat kanununun yerini İsviçre modeline dayanan modern Medeni Kanun’un alması, Arap harflerinin bırakılıp Latin harflerine geçilmesi, Batı takviminin kullanılmaya başlanması ve hatta kılık-kıyafet ile ilgili düzenlemeler yapılmasıdır. Yine Cumhuriyet döneminde yer alan üçüncü reform dönemi ise 1930-45 yılları arasında yapılmış olan reformları kapsamaktadır. Bu dönemde, bir dizi görece küçük reform yoluyla başta laikleşme olmak üzere önceden yapılmış olan reformların sağlamlaştırılması ve güçlendirilmesi amaçlanmıştı. Diğer bir amaç ise yeni seçkinlerin politik gücünü artırmaktı. Bu üçüncü dönemde yapılmış olan reformlar arasında Tarih Kurumu’nun, Dil Kurumu’nun ve Halkevleri’nin kurulması sayılabilir. Bunlar, reformcuların, kökünü kazımak istedikleri İslam kültürünün yerine ulusal Türk kültürünü getirme çabalarını yansıtmaktadır. Buna rağmen, ilerleyen kısımlarda göreceğimiz gibi, Cumhuriyet reformculuğunun bu son evresi, Türkiye’nin İkinci Dünya Savaşı sonrasında yaşadığı sorunların da oluşmaya başladığı dönem olmuştur.</p>

      <p class="e-paragraf">Kurtuluş Savaşı sonucunda ortaya çıkan siyasal sistem -hiç şüphesiz- halkçı, cumhuriyetçi ve ulusal bir karaktere sahipti. İlk TBMM, Türkiye ve Türk milleti terimlerini özgürce kullanmıştı. Henüz oluşum aşamasındaki bu politik eğilimler, Ağustos-Eylül 1922’de Yunan Ordusu’na karşı kazanılan zaferin ardından somut kararlara dönüşmüştü. Meclis’in 1920’deki ilk toplantısında <span class="e-italik">de facto</span> sona eren saltanat -ki bu altı yüzyıllık kurum, Devlet ile özdeşleşmiş bir yapıydı- Ankara’daki TBMM tarafından 1 Kasım 1922’de resmen kaldırıldı. Bu süreci hızlandıran etmen, 22 Kasım 1922 tarihinde Lozan’da başlaması planlanan barış konferansında Türkiye’yi kimin temsil edeceği konusundaki karışıklığa son verme gereksinimiydi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-29" id="footnote-230-29-backlink">29</a></span> Ankara Hükümeti’nin temsilcileriyle İtilaf Devletleri temsilcileri arasında 24 Temmuz 1923 tarihinde imzalanan Lozan Antlaşması, yeni rejimi ve bunun ilkelerini tanıdı. Bu uluslararası belge, modern Türkiye’nin Misak-ı Milli ile belirlenen (Hatay ve Musul haricindeki) sınırlarını kabul etti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-30" id="footnote-230-30-backlink">30</a></span></p>

      <p class="e-paragraf">Uluslararası gerginliklerin yatışması, Mutafa Kemal’in liderliğindeki Batıcı-modernist grup ile halkçı-gelenekçi grup arasındaki ideolojik ve felsefi farklılıkların açığa çıkmasına neden oldu. Halkçı-gelenekçi grup da kendi içinde Müslüman devrimciler, aydınlar ve subaylar gibi çeşitli alt gruplara bölünmüştü. Batıcı-modernist grup, kültürel ve dinsel reformları modernleşmenin ve ilerlemenin tek yolu olarak görüyordu. Çoğunluğu toplumsal ve ekonomik reform yanlısı olan gelenekçiler, saltanatın kaldırılmasından rahatsızlık duymamışlardı çünkü padişah, işgalci birliklerle işbirliği yaparak güvenilirliğini yitirmişti. Buna rağmen gelenekçilerin yalnızca çok küçük bir kısmı halifeliğin kaldırılmasına hazırdı. Gelenekçiler, halifeliği, Türklerin kültürel kimliğini sembolize eden ve onları Müslüman dünyaya bağlayan bir kurum olarak görüyorlardı. İşte bu koşullar altında Batıcı-modernistler, gelenekçileri saf dışı bırakarak TBMM’nin denetimini ele geçirmeye ve kendi reform programlarını uygulamaya karar verdiler.</p>

      <p class="e-paragraf">Denetimi ele geçirmek için klasik yöntemler kullandılar. 1923 yılının Nisan ayında TBMM kendi kendini feshetti. Bunun ardından düzenlenen seçimlerde galip gelen Batıcı-modernistler, çok kısa bir süre sonra (1923 yılının Eylül ayında) seçim propagandasında verdikleri sözü tuttular ve Müdafaa-i Hukuk Cemiyeti’ni Halk Fırkası adıyla bir siyasal partiye dönüştürdüler. Yeni parti, 23 Ekim 1923’te resmen kuruldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-31" id="footnote-230-31-backlink">31</a></span> (Yeni parti, eski İTP ile hiçbir ortak yanının bulunmadığını savunuyordu. Buna rağmen, Halk Partisi’nin birçok üyesinin bir zamanlar İTP ile ilişkili olduğu bilinmektedir). Batıcı-modernist grup, savunduğu reformcu politikaları formülleştirmek için Parti’yi kullandı. TBMM’de alınan bir dizi kararla uygulamaya konulan bu reformcu politikalarda halkın desteğini almak için de Parti’den yararlandı. 11 Ağustos 1923’te toplanan yeni TBMM, başbakanlığa Rauf (Orbay) Bey yerine Fethi (Okyar) Bey’i getirdi. 12 Ekim 1923 tarihli bir yasa ile Ankara’nın başkent olduğu resmen açıklandı. Ardından, hükümet organları arasındaki ilişkilerin iyi düzenlenmemiş olmasından kaynaklandığı öne sürülen yapay bir kriz patlak verdi. Bu kriz neticesinde 29 Ekim 1923’te Türkiye Cumhuriyeti ilân edildi. Mustafa Kemal, Türkiye Cumhuriyeti’nin ilk cumhurbaşkanı olarak seçildi ve Müslüman dünyada seçimle işbaşına gelen ilk cumhurbaşkanı olarak tarihe geçti. Cumhurbaşkanı, Türklerin uzun tarihlerinde ilk defa kendi etnik isimlerini taşıyan bir devlet kurduklarını açıkladı. Bu devlet, güçlü ve merkezî bir hükümete sahip, üniter bir ulusal devlet olacaktı. Yalnızca birtakım özerklik taleplerine mani olmak için değil (Balıkesir, Adapazarı ve birkaç diğer bölge, idari özerklik talep ediyordu), Türk kimliğinin Batıcı-modernist reformlar ile biçimlendirilmesi için de devletin bu özellikleri taşıması şarttı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-32" id="footnote-230-32-backlink">32</a></span> Laiklik, giderek en önemli ilkeye dönüştü.</p>

      <p class="e-paragraf">Artık ilerleme olarak tanımlanan milliyetçi ve laik eğilimler, Mustafa Kemal’in aşağıdaki sözlerinden de anlaşıldığı gibi, 1923 sonrasında daha da belirgin hâle geldi:</p>

      <p class="e-paragraf">“Türkiye’yi yüzyıllar boyu yönetenler, Türkiye dışında belki de her şeyi düşünüp önemsediler. Onların bu ihmalkârlıkları Türk anavatanına ve Türk milletine öylesine zarar vermiştir ki bunun tek bir çaresi vardır: Türkiye’den başka hiçbir şey düşünmemek. Ancak bu mantıkla hareket ettiğimiz takdirde refah ve güvenlik hedeflerimize ulaşabiliriz. Milletimizin amacı, milli ülkümüz, gerçekten medeni bir toplum hâline gelmektir. Bir milletin varlığının, değerinin, bağımsızlık ve özgürlük hakkının, o milletin ilerleme yolunda gerçekleştirdiği başarılarla orantılı olduğunu biliyor musunuz? İlerleme yolunu izlemek ve bu yolda başarılı olmak mutlak bir zorunluluktur. Bu yolda yürürken, cahiller ve ileriye değil geriye bakanlar, ilerlemenin altında ezilmeye mahkûmdurlar.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-33" id="footnote-230-33-backlink">33</a></span></p>

      <p class="e-paragraf">Modern koşulların ışığında, halifeliğin Türkiye’nin milli hedeflerine uygunluğu sorgulanır ve olumsuzlanır oldu. Nihayet 3 Mart 1924’te halifelik kaldırıldı ve Halife sürgün edildi. Aynı oturumda TBMM modern ve dinsel okullar arasındaki ayrıma son vererek eğitim sistemini bütünleştirme kararı aldı. Aynı zamanda eski Din İşleri ve Vakıflar Bakanlığı’nı daha alt düzeye indirerek bir Diyanet İşleri Başkanlığı’nın kurulmasına karar verildi. Birkaç hafta sonra da dinsel mahkemeler yürürlükten kaldırıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-34" id="footnote-230-34-backlink">34</a></span></p>

      <p class="e-paragraf">Halifeliğin ve Şeriat mahkemelerinin feshedilmesi ve dinsel okulların kapatılmasının ardında, sonraları laiklik olarak adlandırılan (veya hatalı bir şekilde böyle adlandırılan) bir politika yatıyordu. Laiklik ilkesinden Kurtuluş Savaşı boyunca pek söz edilmemişti. Kurtuluş Hareketi’nin amaçları arasında bu ilkeye neredeyse hiç rastlanmıyordu. Dolayısıyla TBMM’nin kararı, kalkınma ve uygarlaşma için laikliğin kaçınılmaz bir zorunluluk olduğunu düşünen bir avuç insanın tepeden uyguladığı baskıyla kabul ettirilmişti.</p>

      <p class="e-paragraf">Cumhuriyet rejiminin idealleri, hazırlanan yeni anayasada somutlaşmıştı. Gerçekten de bu anayasa, Batıcı-modernist seçkinlerin gelenekçiler karşısındaki zaferini temsil ediyordu. Yaklaşık yarım asır boyunca yürürlükte kalan 1876 tarihli ilk Osmanlı anayasası, Osmanlı’nın siyasal kültürü ve geleneği ile Avrupa’nın meşrutiyet ilkelerini uzlaştırmaya çalışmıştı. Dolayısıyla 1876 Anayasası, dönemin Osmanlı toplumunun modernist siyasi özlemleriyle olduğu kadar, toplumsal ve kültürel gelenekleriyle de oldukça uyumluydu. 1921 Anayasası savaş koşullarında tasarlanmıştı ve çoğunluk tarafından paylaşılan özgürlük, bağımsızlık ve halk yönetimi gibi özlemleri dile getiriyordu. Tıpkı 1876 Anayasası gibi, 1921 Anayasası da gücünün bir kısmını ülkede hâkim olan koşullardan ve köklerinin milli kültüre dayanmasından alıyordu. Bu iki anayasanın aksine, 20 Nisan’da kabul edilen 1924 Anayasası, bir değişim aracı olarak hazırlanmıştı. Yönetimdeki seçkinlerin tasarlayıp yorumladıkları bir gelecek öngörüyordu. Anayasa’nın sekiz “temel maddesi” Türk Devleti’ni dini İslam ve dili Türkçe olan bir Cumhuriyet olarak tanımlıyordu. (Fakat 10 Nisan 1928’de ikinci madde değiştirilerek “Türk Devleti’nin dini İslam’dır” ifadesi kaldırıldı).<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-35" id="footnote-230-35-backlink">35</a></span> Anayasa’ya göre Ankara, başkent oldu. Anayasa, egemenliğin kayıtsız şartsız millete ait olduğunu ve TBMM’nin milletin yegâne temsilcisi olarak millet adına egemenliği kullanmaya yetkili olduğunu vurguluyordu. Kuvvetler birliği olarak bilinen ilkeye göre, TBMM yasama ve yürütme yetkilerini elinde toplamıştı. TBMM, yürütme yetkisini, seçtiği cumhurbaşkanı ve onun atayacağı Kabine aracılığıyla kullanacaktı. Yargı yetkisi ise Meclis adına bağımsız mahkemeler tarafından kullanılacaktı.</p>

      <p class="e-paragraf">TBMM, Jön Türkler dönemindeki gibi iki dereceli seçim sistemiyle dört yılda bir seçilecek olan milletvekillerinden oluşuyordu. Oy verme yaşı başlangıçta 18 olarak belirlendiyse de sonradan 21’e yükseltildi. Anayasa’nın dokuzuncu ve on birinci maddelerinde kadınlara oy verme hakkı tanınmıştı. Milletvekili seçilebilmek için otuz yaşını doldurmuş olma şartı getirilmişti. Milletvekilleri, vatanın refahı ve güvenliği dışında hiçbir amaçları olmayacağına dair “Allah’ın huzurunda” yemin ederek göreve başlıyorlardı. (Yemin metnindeki “Allah’ın huzurunda” ifadesi, 10 Nisan 1928 tarihinde, “Şerefim üzerine yemin ederim” olarak değiştirildi).</p>

      <p class="e-paragraf">Diğer çeşitli maddelerde (madde 17-30) TBMM’nin ve milletvekillerinin dokunulmazlıkları, hakları ve ayrıcalıkları ile görevlilerin seçimi ve tartışmaların yürütülmesi gibi konular düzenleniyordu. Geçerli bir sebebi olmaksızın oturumlara iki ay boyunca katılmayan bir milletvekili, görevini kaybedebilecekti.</p>

      <p class="e-paragraf">Meclis tarafından seçilmesine ve Meclis’e karşı sorumlu olmasına rağmen, cumhurbaşkanı gerçekte en önemli yürütme yetkilerini elinde toplamıştı. Devletin başkanı olan cumhurbaşkanı, gerektiğinde Meclis’e ve Kabine’ye de başkanlık yapabilirdi. Fakat Meclis’te yürütülen tartışmalara ve oylamalara katılması engellenmişti. Meclis’ten geçen kanunlar, onun onayına sunuluyordu. Bütçe yasası haricinde, kendisine sunulan kanunları on gün içinde veto etme hakkı vardı (madde 35). Bununla birlikte TBMM, basit çoğunlukla cumhurbaşkanının vetosunu geçersiz kılabilirdi. Cumhurbaşkanı dış temsilciliklere atama yapıyor ve yabancı devlet adamlarını kabul ediyordu. Meclis adına Ordu’nun temsili Başkomutanlığını da üstlenmişti. Bunlara ek olarak, kanun hükmünde kararname yayınlama yetkisine sahipti. Ayrıca genel ve özel af kararı da verebiliyordu. Başbakan, cumhurbaşkanı tarafından seçiliyordu. (1937’de yapılan bir dizi değişiklikle, cumhurbaşkanının yetkileri bakan yardımcılarının atanmasını da kapsayacak şekilde genişletildi). Ancak cumhurbaşkanının TBMM’yi dağıtma yetkisi yoktu; bu yetki bizzat yasama organına verilmişti.</p>

      <p class="e-paragraf">Yargı organı davaların görülmesi ve hüküm verilmesi konularında bağımsızdı. Yargı, dış baskılara karşı korunmuş durumdaydı. Meclis’in ve Kabine’nin herhangi bir mahkeme kararını değiştirmesi kesinlikle yasaklanmıştı.</p>

      <p class="e-paragraf">Anayasa’nın beşinci bölümünde (madde 68-88) Türk vatandaşlarının hak ve özgürlükleri düzenleniyordu. Bu konuda “her Türk özgür doğar ve özgür yaşar, özgürlüğü yalnızca başkalarının hak ve özgürlükleriyle sınırlanabilir” deniyordu. Kanun önünde eşitlik, kişi ve konut dokunulmazlığı, düşünce, seyahat, çalışma, toplanma, dernek kurma özgürlüğü vb. tüm özgürlükler tek tek sayılmıştı. İşkence ve bedensel cezalar (örneğin, halk önünde kamçılama cezası) yasaklanmıştı. Basının “yasal sınırlar içinde kalmak koşuluyla” özgür olduğu ve yayım öncesinde sansürlenemeyeceği belirtilmişti. Vergileme ve iletişim konularını ilgilendiren çeşitli maddeler, en ileri demokrasi ilkelerine göre düzenlenmişti. 1924 Anayasası kendinden önceki 1896 ve 1921 Anayasalarını yürürlükten kaldırıyordu. Bu yeni anayasanın değiştirilebilmesi için Meclis’in üçte ikisinin onayı gerekiyordu.</p>

      <p class="e-paragraf">1924 Anayasası, siyasal modernleşme döneminin başlangıcından itibaren Türkiye’de anayasa alanında atılan adımları etkilemiş olan ve birbiriyle çatışan iki eğilimi uzlaştırmaya çalışıyordu. Bir yandan, iki yüzyıl boyunca Batılı siyasal ve endüstriyel demokrasilerin oluşturduğu özgürlüklerin ve hakların tümünü cömertçe Türk toplumuna sunuyordu. Oysaki tüm bunlar Batılı görünüşleri ile Türk toplumuna çok yabancıydı. Diğer yandan da, her şeye gücü yeten bir Millet Meclisi, tek partili rejim ve güçlü bir yarı başkanlık sistemi kuruyordu. Gerçekten de Mustafa Kemal’in Kazım Karabekir ve Rauf Orbay gibi birtakım silah arkadaşları tarafından girişilen bir muhalefet partisi (Terakkiperver Cumhuriyet Fırkası, 1924-25) kurma çabalarının başarısız olmasının ardından Halk Fırkası, Türkiye’deki tek siyasi güç hâline geldi. Bu arada Fırka iki defa isim değiştirdikten sonra 1935 yılında Cumhuriyet Halk Partisi (CHP) adını aldı.</p>

      <p class="e-paragraf">Ekonomik alanda yaşanan büyük bir gelişme, hem CHF’nin hem de bir bütün olarak siyasi rejimin felsefesini ve örgütlenmesini biçimlendirdi. Bu, aynı zamanda Türkiye’deki ekonomik kalkınma ve sınıfsal örgütlenme ile de ilişkili bir gelişmeydi. 1923 yılında, kalkınma politikasının belirlenmesi için İzmir’de bir İktisat Kongresi toplandı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-36" id="footnote-230-36-backlink">36</a></span> (Ekonomik kalkınmanın en temel engeli olarak görülen kapitülasyonlar aynı sene kaldırıldı). Kongre, Türkiye’nin Sovyetler Birliği ile iyi ilişkilerini korumasına rağmen ekonomide devletleştirme yoluna gitmeyeceği hususunda İtilaf Devletleri’ni ikna etmeyi de amaçlıyordu. Mustafa Kemal, Kongre’de, çoğulcu sistemin ve sosyal sınıflar arasındaki işbirliğinin erdemlerinden bahsetti. Ülkenin temel meselesinin sınıf çatışması değil milli kalkınma olduğunu vurguladı. İzmir Kongresi’nden kısa bir süre evvel Mustafa Kemal iyimser bir doktrin ortaya atmıştı. O dönemden günümüze dek Türkiye’de politik düşüncenin en önemli unsuru olan bu doktrin “sınıfsız cemiyet doktrini” idi. Siyasi partilerin ekonomik amaçlarla kuruldukları fikrini reddeden Mustafa Kemal, bu tür partileri neden oldukları kötülüklerden ötürü suçladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-37" id="footnote-230-37-backlink">37</a></span> Rejimin, ekonomik kalkınmanın doğal yollardan, özgür girişim ve çeşitli sosyal sınıflar arasındaki işbirliği sonucunda gerçekleşmesini beklediği anlaşılıyordu. Oysaki bu beklenti gerçekleşmedi. Bunun birinci nedeni ülkenin beşeri ve mali kaynaklarının ardı arkası kesilmeyen savaşlarla mahvedilmiş olmasıydı. İkinci nedeni ise, taşradaki CHF liderlerinin, siyasi güçlerini kişisel ekonomik çıkarları için kullanmalarıydı. Efendilerin hizmetkârlarını sömürdükleri o eski sahneler tekrarlanıyordu. Osmanlı Devleti’nde seçkinler, tarım fazlasına el koyarak kişisel gelirlerini üreticilerin, tüccarların ve çiftçilerin gelirinden çok daha yüksek kılmak için devlet gücünü kullanmışlardı. CHF liderleri de aynı şeyi yaptılar. Ancak onlar, Osmanlı bürokrasisinden çok daha kalabalık bir grup oluşturuyorlardı. Dahası, ekonomik kaynakları denetim altına almak ve bunu meşrulaştırmak için güçlü bir parti örgütlenmesine ve ideolojisine sahiplerdi. Aşar vergisinin kaldırılması gibi “ekonomik reform” olarak adlandırılan birkaç idari önlem bir yana bırakılırsa, Türk halkının ekonomik durumu 1925 sonrasında gerçekten kötüleşti. Üstelik aşar vergisi, nakdî vergiye kıyasla çok daha eşitlikçi bir sistemdi.</p>

      <p class="e-paragraf">Yeni rejim, birkaç göstermelik modernleştirme uygulamasına mali kaynak yaratmak için köylünün ve tüccarın üzerindeki vergi yükünü iyice artırdı. Bu durum, ekonomik kalkınmanın gerçekleştirilememesi ile birleşince, bir muhalefet partisinin kurulmasına yol açtı. Sadık bir muhalefet olan Serbest Fırka, Mustafa Kemal’in ısrarıyla 1930 yılında Fethi Okyar tarafından kuruldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-38" id="footnote-230-38-backlink">38</a></span> Mustafa Kemal’in bu isteğinin nedeni yalnızca diğer yöneticilerle paylaştığı demokrasi özlemi değildi. Aynı zamanda bu muhalefet partisini CHF’nin yolsuzluklarını denetlemek ve eleştirmek için bir araç olarak kullanmayı da amaçlıyordu. Buna karşın Serbest Fırka çok kısa bir süre sonra kapatıldı. Zira beklenenin çok üstünde bir halk desteği toplamış ve hükümetin eleştirilmesine oldukça elverişli bir alan yaratmıştı. Hükümet karşıtı fikirler öylesine derin ve yaygındı ki Mustafa Kemal, Cumhuriyet’in ilânından yalnızca yedi sene sonra ortaya çıkan bu katı hoşnutsuzluğun kaynaklarını keşfetmek için ülke çapında bir geziye çıktı.</p>

      <p class="e-paragraf">Bu olaylar ve Türkiye’de de birtakım ekonomik sıkıntılara neden olan 1919-30 dünya ekonomik bunalımı, Mustafa Kemal’i ve CHF’yi ekonomik kalkınma için yeni yollar aramaya itti. Halk arasında yayılan hoşnutsuzluk dalgasının tehlikeli boyutlara ulaşmasını engellemek için ekonomik kalkınmanın gerçekleştirilmesi gerekliydi. Bu arayış sonucunda 1930’lu yıllarda devletçi ekonomik politika, ılımlı bir sanayileşme programı biçiminde ortaya çıktı. O döneme dek hüküm sürmüş olan görece özgür atmosfer, yerini yeni ve otoriter bir anlayışa bıraktı. Bu yeni ideoloji Şevket S. Aydemir, Yakup Kadri Karaosmanoğlu ve Burhan Belge gibi aydınların yayınladıkları <span class="e-italik">Kadro</span> dergisinde dile getiriliyordu. <span class="e-italik">Kadro</span>’nun benimsediği felsefenin temelinde yatan düşünce, tam bağımsızlığa erişmek için ekonomik kalkınmanın şart olduğu ve bunun, her ne pahasına olursa olsun, etkin devlet müdahalesiyle sağlanabileceğiydi. Aslında “kalkınma” terimi, toplumsal değişimin bir aracı olarak görülen “sanayileşme” anlamında kullanılıyordu. <span class="e-italik">Kadro</span> gelenekselcilik karşıtı, materyalist ve laik bir çizgi benimsemişti. Ortaya attığı toplumsal sınıflar teorisi ise bir hayli bulanıktı. Gelgelelim devletçi ekonomi teorisi bir anayasal ilke gibi güç kazandı ve nihayet CHF programına ve ardından Anayasa metnine eklendi. Fırka’nın 1931 yılında toplanan kurultayında, devletçi ideoloji ayrıntılarıyla açıklandı. 1935 yılının Mayıs ayında toplanan Dördüncü Kurultay’da ise eksiksiz bir ideoloji olarak Atatürkçülüğün ana hatları çizildi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-39" id="footnote-230-39-backlink">39</a></span> Parti, milleti “birbirine dil, kültür ve ülkü bağlarıyla bağlı yurttaşlardan oluşan siyasi bir bütün” olarak tanımlıyor (2. madde) ve kendisini halkın eğitmeni olarak görüyordu. Rejimi de, kitleleri modern politika ilkeleri ışığında eğiten bir nevi siyasal eğitim kurumu olarak tanımlıyordu. Parti’ye göre Türkiye, “milliyetçi, halkçı, devletçi, laik ve devrimci-inkılâpçı bir Cumhuriyet” idi. Bu tanım, 5 Şubat 1937’de Anayasa metnine eklendi. Bu resmî ifadede yer alan “halkçılık” ilkesinin 1919-22 döneminde bir halk hareketi olarak ortaya çıkan demokratik halkçılık ile çok az ortak yanı olduğunu belirtmek gerekir. Demokratik halkçılık söylemi 1923 sonrasında seçkinciliğin ortaya çıkmasıyla sahneden silinmişti. Bu resmî ifadedeki halkçılık ise, o eski düşünceye sözde bağlılığını dile getirmekten öteye geçmiyordu. Halkçılığın bu yeni biçimi, kökenlerine bakılmaksızın tüm yurttaşların kanunlar karşısındaki eşitliğinden ve soyluluk unvanlarının vs. kaldırılmasından ibaretti. Yine de bürokratik seçkinciliği yasallaştırmak veya sürdürmek amacıyla girişilen planlı bir çaba söz konusu değildi. Aksine Mustafa Kemal -her ne kadar uygulamada büyük ölçüde göz ardı edilse de- kişisel olarak “halk egemenliği” ilkesine bağlı kaldı. Tüm konuşmalarında tüm iktidarın kaynağının ulus olduğunu tekrarlıyor ve kendisinin milli iradenin emrinde bulunduğunu belirtiyordu. Bu samimi sözler, kısmen de olsa CHP’yi hedef alıyordu. İşin aslı 1930’a gelindiğinde Parti artık TBMM’nin denetimini tamamen ele geçirmişti ve zaman zaman Mustafa Kemal’e bile meydan okumaya başlamıştı. Örneğin, Parti, Mustafa Kemal’in tarafsızlığını bırakmasını ve nihayet 1930’da Serbest Fırka’nın kapatılması emrini vermesini sağlayabildi. Aşırı laik-milliyetçi kanat, Parti’yi devrimin bekçisi olarak göstermeye çalışıyor ve Atatürk’ün dahi partinin ilkeleriyle ve disipliniyle bağlı olduğunu savunuyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-40" id="footnote-230-40-backlink">40</a></span> Parti sekreterliğine getirilen Recep Peker, kendi devrimci değişim doktrinini formülleştirmişti. Bu doktrine göre değerine veya yararlığına bakılmaksızın eski ve geleneksel olan her şey yıkılmalı ve bunların yerine yeni ve modern olanlar getirilmeliydi. Peker, iktidarı kendi elinde toplamaya çalıştıysa da sonuçta saf dışı bırakıldı. Bu arada 1936 tarihli İş Kanunu’yla grevler yasadışı ilân edildi. 1938’de yürürlüğe sokulan bir yasayla basın ve dernek özgürlükleri büyük ölçüde kısıtlandı. Böylece Kurtuluş Savaşı’nda kitlelerin harekete geçirilmesine yardımcı olan Türk Devrimi’nin halkçı yanı, savaşın kazanılmasının ardından silindi.</p>

      <p class="e-paragraf">“Laiklik” Anayasa’da yer alan ilkeler arasında belki de en tuhaf olanıydı. Genel olarak din ile politikanın birbirinden ayrılması olarak tanımlanıyordu. Gerçi günümüzde herkesin farkına vardığı gibi, böyle bir ilkenin Müslüman bir toplumda tam olarak uygulanması mümkün değildir. (Bir avuç aydın ve bürokrat haricinde Türkiye’nin ateşli bir Müslüman topluma sahip olduğu su götürmez bir gerçektir). İlk laik hareket, Sultan II. Abdülhamit’in “Müslüman milliyetçiliği” politikasına tepki olarak başlamıştı. İmparatorluğun II. Abdülhamit idaresindeki son günlerinde Osmanlı hükümeti, meşruluğunu İslam dininden almasına rağmen pratikte laik bir kurumdu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-41" id="footnote-230-41-backlink">41</a></span> Ancak padişah bir tür milliyetçi İslamcılık politikası ile İmparatorluk içinde birliği sağlamaya çalıştı. Bu amaçla ulemayı, Sufi tarikatlarını ve diğer dinsel yapılanmaları kullandı. Böylece bu dinsel unsurların devlet katında ve toplum içinde hem görünürlükleri hem de nüfuzları arttı. Jön Türkler bu politikaya tepki olarak din adamlarını devlet yönetiminden uzaklaştırdılar; eğitim ve yargı sistemlerini din kurumunun etkisinden kurtardılar. Ne var ki Jön Türkler, toplumun ve kültürün temel bir öğesi olan İslam’ı değiştirip bozmaya veya saf dışı bırakmaya çalışmadılar.</p>

      <p class="e-paragraf">Bir ideoloji olarak laiklik, Cumhuriyet rejiminde modernleşmenin mutlak bir parçası olarak görüldüğü için karakter değiştirdi. 1923 sonrasında üstün bir konum kazanan bürokratik seçkinlerin büyük bölümü, “modernleşme” ve “ilerleme” olgularını ekonomik, sosyal ve siyasi ilerlemeden ziyade kültürel değişim olarak algılıyordu. Onlara göre, uygarlıklar öncelikle düşüncelerin ürünü olarak ortaya çıkardı. Dolayısıyla çağdaş medeniyet düzeyine ulaşmak için öncelikle doğru düşüncenin araştırılması gerekiyordu. Avrupa modeli uygarlığı ilerlemenin son durağı olarak gören bu seçkinler, Avrupa uygarlığını benimsemek için sabırsızlanıyorlardı. Sonunda Avrupalı misyonerlerin ve şarkiyatçı bilim adamlarının uzun zamandır aşılamaya çalıştıkları bir görüşü benimsediler: Bu görüşe göre İslam, yapısı gereği maddi ilerlemeye ve özellikle de Avrupa uygarlığına karşıydı. Böylece Cumhuriyet rejiminde laiklik, Türklerin dimağlarını İslam’ın egemenliğinden kurtarmak için geliştirilmiş pozitivist bir ideoloji hâlini aldı. Laiklik sayesinde Türkler, o çok arzulanan çağdaş uygarlık ilkelerini benimseyebileceklerdi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-42" id="footnote-230-42-backlink">42</a></span> Diğer bir deyişle, modern Avrupa uygarlığının seviyesine erişmek, yeni bir inanca dönüştü. Bu yeni inancın yalnızca düşünsel değişim yoluyla gerçekleşebileceği savunuluyordu. Bunun ardında yatan asıl fikir, laikliğin eski geleneklere olan bağlılığı zayıflatması ve bu sırada milliyetçilik yoluyla Türklere yeni bir siyasi kimlik kazandırılmasıydı. Neredeyse tüm Avrupa’nın Türk Devrimi’nin en büyük başarısı olarak selamladığı laiklik, Müslüman dünyanın büyük bölümü tarafından kınandı. 1930-45 arasında laiklik ilkesi, ateizmin özendirilmesi veya ibadetin ya da diğer dinsel edimlerin yasaklanması yönünde bir uygulamaya neden olmadı. Yine de dinsel eğitim büyük ölçüde kısıtlandı. Tekke ve zaviyeler kapatıldı. Özellikle eğitimli kesimlerde, özel olarak İslam’a ve genel olarak da dine karşı düşmanca bir ortam yaratıldı. Manevi değerleri önemsemeyen kaba bir materyalizm ve hazcılık özendirildi. Düşünsel özgürleşmeyi amaçlayan ve sonunda manevi düzlemde karışıklık yaratan laiklik, ideolojik ve aşırı bölünmelerin başlıca kaynağı oldu. Laikliğin yükselişi ile Kurtuluş Savaşı dönemindeki halkçılık anlayışının bir yana bırakılması arasında yakın ilişki vardı. Laiklik, 1930’lu yıllardan sonra kurulan yeni seçkinci düzenin önemli bir ideolojisiydi. Sadece, aldığı entelektüel eğitimle ve yapay ruh haliyle kendi geleneklerine yabancılaşmış olan seçkin bireyin “üstün” Avrupa uygarlığını özümseyebileceği açıkça ortadaydı. Geleneksel kültüre bağlı olan sıradan insanlardan oluşan çoğunluğun karar alma süreçlerine katılması imkânsızdı. Halkçılık, halkın ve kültürünün yönetimi olarak değil, halk için yönetim olarak ifade edilmeye başlamıştı.</p>

      <p class="e-paragraf">“Devletçilik” ya da Devlet kapitalizmi, rastgele sonuçlar üreten diğer bir politikaydı. Devletçilik, özünde, devletin yatırımcı, denetimci ve düzenleyici olarak ekonomiye müdahalesi anlamına geliyordu. Bununla birlikte 1930’dan sonra kurulan Kamu İktisadi Teşebbüsleri çok gereksinim duyulan malları üretseler de büyük zarar ediyorlardı. Bu zararlar da genel bütçeden karşılanıyordu. Buna karşın hükümet, özel girişim özgürlüğünü kısıtlayarak Devlet girişimlerini yaygınlaştırdı. Bunun yanı sıra, bürokrasinin tarım dâhil tüm faaliyet alanlarındaki otoritesini arttırmak için çaba gösterildi.</p>

      <p class="e-paragraf">Dolayısıyla yeni rejimin, modern bir siyasal yapı kurmada gösterdiği başarıyı ekonomik alanda benzer bir başarıyla tamamlayamadığı anlaşılmaktadır. Ekonomik alanda ters yönde gelişmeler yaşandı. Ağır harcamaların yükü altında ekonomi durgunluğa girdi. Henüz 1937’de ekonomik durum hakkında endişeleri olan Atatürk, eski dostu ve silah arkadaşı olan devletçilik yanlısı İsmet İnönü’yü görevden alarak yerine Celal Bayar’ı getirdi. Özel girişimden yana olduğu bilinen Bayar’ın atanması, hükümetin ekonomi politikasında önemli bir değişimin sinyallerini veriyordu. Fakat Atatürk’ün 10 Kasım 1938’de vefat etmesi, bu değişimi başlamadan bitirdi. İsmet İnönü cumhurbaşkanlığına seçildi ve CHP’nin bürokratik kanadı tekrar üstün konuma geldi. İkinci Dünya Savaşı’nda tarafsız kalan Türkiye, 1930’lu yıllarda oluşturduğu politikaları az çok uygulamaya çalıştı. Ancak ağır ekonomik yükler, etkisiz devlet denetimi ve hükümetin giderek artan din karşıtı laiklik politikaları nedeniyle halk arasında yayılan hoşnutsuzluk, patlama noktasına gelmişti. Savaş koşullarında tüketim mallarının arzında yaşanan darlıklar, durumu daha da vahimleştiriyordu. Gerçekten de 1945’te savaş sona erdiğinde Türkiye, sanki savaşın yıkımına uğramışçasına umutsuz ve yoksul bir ülkeydi. Buna karşın çok az kişi Cumhuriyet rejimini ya da ulusal devlet yapısını sorguladı. Onun yerine, Kurtuluş Savaşı’nda vaat edilen iyileşmenin, kalkınmanın ve kelimenin en geniş anlamıyla özgürlüğün neden gerçekleştirilmediği soruldu. Kısa sürede tartışma yeniden şiddetlendi. Bu tartışmalar adeta siyasi sistemin gücünü ve dayandığı toplumsal ve düşünsel temelleri test ediyordu. Değişim talep eden baskılar, tehlikeli biçimde artıyordu. İşte bu koşullar altında, İnönü, demokrasiden yana olduğunu kanıtladı. Zaten 1943’ten itibaren 1930’lu yıllarda getirilmiş olan birtakım siyasi kısıtlamaları gevşetmeye başlamıştı. Türkiye’yi yeni bir dönem bekliyordu.</p>

      <p class="e-paragraf">Demokratik özgürlükler adım adım kurumsallaştı. Böylece halk -yani sıradan insanlar- ve kitlelerin öz kültürlerini temsil eden liderler, gerçek düşüncelerini özgürce ifade edebilir oldular. Dahası gerçek fikirlerini ve emellerini hükümet politikalarına dönüştürebilecekleri bir araca yani seçim mekanizmasına kavuştular. 1945 sonrasında Türkiye’de siyasi çekişme, bir demokrasi mücadelesi olarak başladı. Bu, aslında halkın anladığı anlamda kültürel ve manevi özgürlük için yapılan bir savaşımdı; kendini çeşitli biçimlerde ifade eden bir tarihsel ve kültürel devamlılık mücadelesiydi. Fakat bu yeni konu, bu makalenin sınırlarını aşmaktadır.</p>

      <p class="e-perde" id="toc_marker-2">2. BÖLÜM / CUMHURİYET HALK PARTİSİ (1923-1945)</p>

      <p class="e-paragraf">Cumhuriyet Halk Partisi (CHP) Türkiye’de 1923’ten 1945’e dek tek başına iktidarda kaldı. Bu siyasi parti, bir bakıma, Türkiye’de o dönemde yaşanan siyasal dönüşüm ve reform hareketine eşlik eden düşünce akımlarının, çatışmaların, özlemlerin ve hoşnutsuzlukların bir yansıması ve somut hâli olarak görülebilir. Zira değişimi öneren ve dayatan CHP’nin kendisi de bu süreçte değişime maruz kalmıştır. Aynı durum III. Selim (1789-1807) ve II. Mahmut (1808-39) dönemlerinde de yaşanmıştı: Değişimi yukarıdan dayatan iktidar, ıslahatları uygulamak ve desteklemek için yarattığı toplumsal temelle beraber, değiştirmeye çalıştığı topluma kıyasla çok daha büyük bir dönüşümden geçmişti. Başlangıçta CHP bu zinciri kırmayı ve Osmanlı İmparatorluğu’nun düşünce tarzından ve dünya görüşünden sıyrılmayı denedi. Bu amaçla, ilk olarak reform programı için geniş bir toplumsal taban oluşturmaya çalıştı. İkinci olarak ise, yalnızca bazı zümrelere çekici gelen Batılı düşünce biçimini ve örgütlenme tarzını benimsedi.</p>

      <p class="e-paragraf">CHP’nin birincil amacı, toplumda kesintisiz bir değişim süreci başlatacak olan siyasal ve sivil kurumları oluşturmaktı. Parti, yönetim ve eğitim sistemi üzerinde sahip olduğu denetimden faydalandı. Bu yolla benimsediği kısmen materyalist görüşü ve toplum hakkındaki rölativist yaklaşımını dayattı. Böylece bir yandan eski seçkinlerin tarihsel liderlik kavramına bir ölçüde bağlı kalan CHP, diğer yandan da yeni bir siyasal mekanizma kurmayı amaçlıyordu. Bu yeni mekanizma, modern siyasal parti örgütlenmesiydi. CHP yeni parti örgütünü, hem halkçı görüşler ve demokratik ideallerle doldurmayı, hem de eski seçkinci felsefenin çerçevesi içinde muhafaza etmeyi denedi. Seçkincilik ve demokrasi arasındaki keskin çelişki, nihayet demokrasiden yana çözüldü.</p>

      <p class="e-paragraf">CHP’nin siyasal görüşünü belirleyen olgu, doğal olarak, Parti’nin temel amacıydı: Parti’nin birincil amacı, ulus-vatan temelinde bir Türk devletinin kurulmasıydı. Geniş bir perspektiften bakıldığında CHP, Türk tarihinin en önemli dönüm noktalarından birinde çok özel bir görev üstlenmişti. Başka bir deyişle, CHP, kendisini bir halk hareketiyle ilişkilendirmek için çeşitli tezler ileri sürüyordu. Buna karşın, ne toplumsal uzlaşmanın veya siyasi bir evrim sürecinin, ne de toplumsal ve kültürel yapıdan kaynaklanan bir halk hareketinin ürünü olarak kurulmuştu. (Öte yandan, Parti, seçkinler söz konusu olduğunda bir ölçüde süreklilik ortaya koyuyordu. Buna rağmen, tarihsel ve kültürel anlamda böyle bir süreklilikten yoksundu. Yine de, bir süreklilik izlenimi yaratmak için çaba gösterdi). Gerçekte, CHP ile selefi olan Anadolu ve Rumeli Müdafaa-i Hukuk Cemiyeti (ARMHC) arasındaki temel bağlantı Mustafa Kemal’di.</p>

      <p class="e-paragraf">CHP’nin üstlendiği temel görev, toprakları üzerinde bağımsız bir Türk ulus-devletinin kurulmasıydı. Saltanat ve cumhuriyet rejimleri arasındaki temel farkın, ulus-devlet olmanın gerektirdiği yeni politik bağlılıklardan ve tabiiyetlerden kaynaklandığı söylenebilir. Cumhuriyet rejimi, bu yeni politik bağlılıklara ve tabiiyetlere neden olmaktan ziyade bunların sonucunda ortaya çıktı. Monarşiyi cumhuriyetten kesin olarak ayıran olgu, birinin sultan diğerinin ise başkan ve meclis tarafından yönetiliyor olması değildir. Aralarındaki fark, daha çok, bu yönetimlerin dayandığı temellerden kaynaklanmaktadır. Cumhuriyette din ve rejim yerine vatan ve ulus vurgulanmaktadır. Türk ulus-devletinin sadece Türklerin yöneticisi olan bir sultan tarafından yönetilmesi gayet mümkündü. Gelgelelim aynı zamanda bütün Müslümanların lideri anlamına gelen Halife sıfatını da taşımayı sürdüren sultanın, yalnızca Türkleri yönettiği söylenemezdi. Mustafa Kemal, 1922’de henüz Cumhuriyet’i ilan etmeden önce padişahlık ile halifeliği birbirinden ayırıp hilafeti ortadan kaldırarak bu sorunu çözmek istedi.</p>

      <p class="e-paragraf">1922’de padişahlık ve halifelik birbirinden ayrıldıktan sonraki durum şöyleydi: Türk ulus-devletinin yöneticisi halk tarafından seçilen Türkiye Büyük Millet Meclisi (TBMM)’ydi. Türklerin bir parçası olduğu İslam dünyası ise, halife tarafından yönetiliyordu. Bu iki farklı otoritenin de öznesi aynı Türk varlığıydı. Buna rağmen TBMM’nin iktidarının kaynağı laik, İslam dünyasındaki otoritenin kaynağı ise dinseldi. Türk varlığı, TBMM tarafından bir ulus olarak kabul edilirken, hilafetin gözünde bir cemaatti. Sonuçta her ikisinin bir birleşimi ortaya çıktı: Cemaat-ulus olarak adlandırılabilecek bir varlık.</p>

      <p class="e-paragraf">CHP’nin kurulmasının temel amacı, aynı insan grubu üzerindeki farklı iktidar iddialarının yarattığı ikilemi ortadan kaldırmaktı. Asıl soru, Türkiye’nin hem kendi topraklarında egemen bir ulusal devlet hem de Osmanlı geçmişine ve ümmet geleneğine bağlı bir Müslüman toplumu olup olamayacağıydı. 1918-22 döneminde ARMHC’de toplanan muhafazakârların ve modernistlerin “ulus” anlayışları birbirinden oldukça farklıydı. Buna rağmen, her iki grup da Türklerin etnik-dilsel bir kültürel grup olarak yaşamını sürdürmesini güvence altına almaya en uygun örgütlenmenin, ulusal bir devlet olduğu konusunda hemfikirdi. İki grubun 1921 başlarında birbirinden ayrılmaya başlamasının nedeni, yeni yeni oluşan rejimde geleneksel kurumların alacağı yer ve karar alma süreçleri konusundaki anlaşmazlıklardı. İhtilafın yaşandığı temel nokta, kararların bir kişi veya grup tarafından yukarıdan dayatılması yerine tartışma ve danışmanın getirilmesi gerekip gerekmediğiydi. (Bu konu ilerleyen kısımlarda daha ayrıntılı bir biçimde ele alınacaktır). Başlangıçta, muhafazakârlar ile modernistler, yeni kurulan Türk ulus-devletinin ekonomik açıdan güçlü ve çağdaş dünyanın bilimsel ve teknolojik olanaklarıyla donatılmış bir devlet olması gerektiği hususunda uzlaşmışlardı. Ancak ilerleyen dönemde CHP tarafından temsil edilecek olan grup, yeni devletin güç ve refaha kavuşmasının tek yolunun, amacına uygun olarak tamamen farklı bir rejim, kurumlar ve politikalar bütünü benimsemesi olduğunu düşünüyordu. Bu grup, azgelişmişliğin, geleneklere ve tarihsel mirasa katı bir şekilde bağlılığın sonucu olduğuna inanıyordu. Bu nedenle, geçmişle tüm bağları koparmak istiyordu. Diğer grup ise, gelenek ile yeni gereksinimlere cevap vermek üzere tasarlanmış reformları bir arada bulunduran daha dengeli bir yaklaşım benimsemişti. CHP, değişimin nasıl sağlanacağı konusundaki bu görüş farklılığından doğdu: Parti, Batı tipi bir ulus-devlet modeli çerçevesinde bir modernleşme çizgisi izlenmesini sağlamak amacıyla kuruldu.</p>

      <p class="e-paragraf">Başlangıçta, 1920’li yılların sonlarına dek, CHP eklektik bir ideoloji benimseyerek felsefesini muhafazakârların görüşleriyle bir şekilde uzlaştırmaya çalıştı. Muhafazakâr grup, toplumun temel kimliğinin ve tarihsel süreklilik duygusunun korunması şartıyla cumhuriyetin ve ilerlemenin sadık bir destekçisi oldu. 1930 yılında CHP benimsediği eklektik görüşü bir kenara bıraktı. Bunun temel sebebi, önceki ideolojik farklılıkların nihayet bir sınıf ayrımında somutlaşmış olmasıydı. Bu ayrım, Parti üyeliği ve bürokratik görevler yoluyla üstün bir ekonomik ve siyasi konuma yükselmiş olanlar ile bu grubun ayrıcalıklı konumunu ortadan kaldırmak isteyenler arasında açıkça gözlemleniyordu. Birkaç yıl içinde CHP, kendine yeni bir seçmen kitlesi oluşturdu. Bu kitlenin Parti’yle kurduğu ilişki, ideolojik bağlanmadan, kişisel çıkarlardan ve lidere sadakatten kaynaklanıyordu. Bununla birlikte, bu durum başka bir siyasi ikilem doğurdu. Yukarıda değinildiği üzere, CHP, önceden belirlenmiş bir (Batılı) model doğrultusunda değişimi gerçekleştirmek üzere kurulmuştu ve bir ulus-devlet kurarak bu devleti güçlendirmeyi hedefliyordu. Bu temel görev 1935 itibariyle neredeyse tamamlanmış durumdaydı. Gelgelelim bu başarının ardında Parti’nin yaratıcılığından ve gücünden ziyade Mustafa Kemal’in kişisel karizması ve belli tarihsel koşulların toplumu ulus-devlet kurmaya çoktan hazırlanmış olması yatıyordu. Bu hedefe ulaştıktan sonra CHP, iktidarda kalışını savunmak için yalnızca yeni rejimin ve reformların koruyucusu olduğu gerekçesini öne sürebilirdi. Dolayısıyla 1931’den sonra CHP, yönetimde kalışını, rejime yönelik -kimi gerçek kimiyse hayal ürünü olan- birtakım tehditlere dayandırdı. 1945-46’da muhalefet partilerinin kurulmasına izin verilmesinin ardından bile, seçmenin karşısına gerçek bir programla çıkmayı başaramadı. 1965’te nihayet bir program hazırladığında ise, merkezin solunda devletçi bir ideoloji benimsedi. Böylece Parti’nin temel ideolojisi olan Kemalist milliyetçilikten vazgeçmesi, bürokrasi içindeki yandaşlarını kaybetmesine neden oldu.</p>

      <p class="e-paragraf">CHP, acı gerçeği bir türlü kabullenemedi: Parti, içinden geçtiği kritik ve hayati önem taşıyan tarihsel geçiş aşamasında Türkiye’ye rehberlik etmek amacıyla kurulmuştu. Bu geçiş -öngörülenden farklı bir şekilde de olsa- tamamlanınca Parti’nin varoluş nedeni ortadan kalktı. Yine de CHP, modern siyasetin bir çerçeveye oturtulmasını sağlayan siyasal örgüt oldu. Fakat bu çerçeve içinde kamuoyunun desteğini almaya çalışırken gerçek bir sosyopolitik kimlik kazanmak konusunda başarısız oldu. (Bu mesele, ilerleyen kısımlarda tartışılacaktır).</p>

      <p class="e-1-baslik">CHP’nin Doğuşu ve Örgütsel Evrimi</p>

      <p class="e-paragraf">CHP sıklıkla ARMHC’nin halefi olarak tanımlansa da bu ikisi arasındaki ilişki oldukça yüzeyseldir. ARMHC, 1918-19 döneminde öğretmenler, terhis edilmiş subaylar, toprak sahipleri, dinsel liderler ve işadamları vb. yerel seçkinler tarafından modern Türkiye’nin coğrafi temelini oluşturan bölgelerde ulusal egemenliğin korunması amacıyla kurulan bir dizi yerel örgütten meydana geliyordu. Bu gruplar esas olarak 1919 yılının Eylül ayında toplanan Sivas Kongresi’nde Mustafa Kemal’in önderliğinde birleştirilen taşradaki siyasal örgütlerdi. (Daha önce toplanan ve Kurtuluş Savaşı’nın başladığını duyuran Erzurum Kongresi de Trabzon ARMHC’nin öncülüğünde ve Mustafa Kemal’in başkanlığında düzenlenmişti). 1923’te Cumhuriyet’in kurulmasına varan önemli siyasi kararlar, 1919-22 döneminde ARMHC tarafından alınmıştı. Dolayısıyla, 1920’de düzenlenen seçimler ve ilk TBMM’nin toplanması, 1921 Anayasası’nın kabul edilmesi, Yunanlarla yapılan savaş, dönemin hayati önem taşıyan ideolojik belgesi olan Halkçı Program’ın hazırlanması ve 1922’de saltanatın kaldırılması gibi gelişmelerin tümü ARMHC’nin önderliğinde gerçekleştirilmişti. 1934’te Atatürk ismini alan Mustafa Kemal, hem TBMM’nin hem de Hükümet’in başkanı olarak lider rolünü üstlendi (Bu iki başkanlık görevi ilerleyen dönemde birbirinden ayrıldı). Fakat Mustafa Kemal’in tüm etkinlikleri, halk desteğini ARMHC’den alan TBMM tarafından denetleniyordu.</p>

      <p class="e-paragraf">Bu başlangıç evresinde, ARMHC İslamcılıktan halkçılığa, milliyetçilikten sosyalizme uzanan çeşitli ideolojileri barındırıyordu. Tüm bu farklı grupları birleştiren düşünce, yabancı işgalinden kurtulma ve Erzurum Kongresi’nde kabul edilen Misak-ı Milli’de sınırları belirlenen topraklar üzerinde egemenlik kurma isteğiydi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-43" id="footnote-230-43-backlink">43</a></span> Egemenliğin kayıtsız şartsız milletin olduğu ilkesi, TBMM tarafından kabul edildi ve 1921 Anayasası’nda yer aldı. Bu ilke, Cumhuriyet’in temel ilkesi oldu. Bir süre sonra TBMM, yaşanan görüş ayrılıkları nedeniyle iki gruba bölündü. Mustafa Kemal’in öncülük ettiği Batı yanlılarından ve reformculardan oluşan Birinci Grup, Müdafaa-i Hukuk Grubu adını aldı. Bu grup, TBMM’deki ana düşünce akımını temsil ettiğini ileri sürüyordu.</p>

      <p class="e-paragraf">İkinci Grup ise, dört ya da beş küçük gruptan oluşuyor ve TBMM’de yaygın olarak kabul gören düşünceleri daha güvenilir biçimde temsil ediyordu. Aslında bu grup, Birinci Grup’tan daha evvel ortaya çıkmıştı. Ülkenin geleceğini ilgilendiren tüm meseleler hakkında TBMM’de tartışılarak karar verilmesi gerektiğini savunuyordu. Tüzüğünün 13. Maddesinde “Ulusal birlik ve bağımsızlığın sağlanması ancak yönetimde ve ekonomide ilerici reformlarla mümkün olabilir” şeklinde bir ibare vardı. Kendine yöneltilen değişim karşıtlığı suçlamalarına cevap veren İkinci Grup, “yenilik olarak nitelenen ve ulusal karakterimizle bağdaşması imkânsız olan taklitleri” kınamak için tüzüğünü kullanarak aşırı tutuculuğu açıkça suçladı. Aynı zamanda İslam’a saygılı olunmasını istedi ve dinin, ilerlemeye ve bilime karşı olmadığını ifade etti.</p>

      <p class="e-paragraf">Nihayet 1927’de Mustafa Kemal iki grup arasındaki farklılıkların uzlaştırılamaz olduğunu kabul etti. TBMM Başkanı olarak çeşitli gruplar arasındaki görüş farklılıklarını gidermeyi başaramadığını açıkladı. Sonunda “Anadolu ve Rumeli Müdafaa-i Hukuk Cemiyeti adı altında bir grup kurmaya karar verdim. Aklımda iki hedef vardı: İlk olarak (uluslararası bir antlaşmayla) ulusal bağımsızlığı pekiştirmek amacıyla ulusun maddi ve manevi güçlerini bir araya getirmek; ikinci olarak, devleti ve milleti Anayasa çerçevesinde yeniden örgütlemek.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-44" id="footnote-230-44-backlink">44</a></span> Mustafa Kemal’in bu konuşmasında geçen “devleti ve milleti yeniden örgütlemek” sözcükleri dikkat çekiyordu. Zira Birinci ve İkinci Gruplar arasındaki temel fark, bu yeniden örgütlenmenin nasıl gerçekleştirileceği konusunda ortaya çıkıyordu.</p>

      <p class="e-paragraf">İşgalci Yunan kuvvetlerinin ülkeden çıkarılmalarından epey zaman sonra, 16 Mart 1923’te Mustafa Kemal, atacağı sonraki adımlara hazırlık niteliğinde bir konuşma yaptı. Konuşmasında artık eskisinden farklı yeni bir Türk devletinin kurulduğunu, halkçılık ilkesinin benimsendiğini, “halkın sonsuza dek kendi kaderinin efendisi olduğunu” ve devletin en temel iki amacının “milli varlığın korunması ve ulusal refahın güvenceye alınması” olduğunu ifade etti. Mustafa Kemal’in gözünde, iyi bir hükümet, bu iki temel amacı gerçekleştirebilen hükümetti. Oysaki bu görevin gerçekleştirilmesi için gerek duyulan siyasi araçlar henüz mevcut değildi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-45" id="footnote-230-45-backlink">45</a></span> Akabinde Mustafa Kemal aslında bir tür seçim programı sayılabilecek dokuz maddeden oluşan bir tür bildiri yayınladı. Belgenin giriş kısmında “ekonomik kalkınmanın sağlanması ve her türlü tesisin tamamlanıp kurulması yoluyla ülkenin ve milletin refaha ulaştırılabilmesi için bir Halk Fırkası teşekkül edecektir” deniyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-46" id="footnote-230-46-backlink">46</a></span> Ayrıca, TBMM içinde yer alan ARMHC teşkilatının Halk Fırkası’na “intikal edeceği” de belirsiz bir şekilde belirtiliyordu.</p>

      <p class="e-paragraf">Bu yeni oluşumun aslında Mustafa Kemal’in bir açıklamasından meydana gelen tüzüğü, 9 Eylül 1923’te yapılan genel seçimlerin hemen ardından kabul edildi. Bu genel seçimler sonucunda İkinci Grup ile bağlantılı olan milletvekillerinin büyük bir kısmı Meclis dışında kaldı. Beklendiği üzere Mustafa Kemal, Fırka’nın başkanlığına seçilirken, Recep Peker genel sekreter oldu. 23 Ekim 1923’te İçişleri Bakanlığı’na yapılan resmî bir başvuruyla, Fırka’nın yasallaştırılması için izin verilmesi talep edildi. Halk Fırkası’nın denetimi altındaki TBMM, 29 Ekim günü Cumhuriyet rejimini resmen kabul etti. Bir yıl sonra 10 Kasım 1924’te Halk Fırkası’nın ismine “Cumhuriyet” sözcüğü eklendi. Sonrasında ise, Arapça bir kelime olan “Fırka” yerine, bunun Fransızca karşılığı olan “Parti” sözcüğü getirildi.</p>

      <p class="e-paragraf">Böylece CHP yeni bir siyasi örgüt olarak, Mustafa Kemal’in kararı üzerine kurulmuş oldu. Bazılarının düşündüğünün aksine, CHP, ARMHC’nin yeniden örgütlenmesi sonucunda doğmadı. Aslında ARMHC’nin <span class="e-italik">de facto</span> dağıldığı söylenebilir. Zira önde gelen üyeleri arasında çeşitli muhafazakâr, dindar, sosyalist ve halkçı gruplar bulunması nedeniyle ARMHC 1923 seçimleri sonucunda tek kamaralı bir organ olan TBMM’nin dışında bırakıldı. CHP, Mustafa Kemal’i yakından destekleyen modernist grubun düşüncelerini temsil ediyordu. Dolayısıyla 1922-23 yıllarında Türk Devrimi boyut ve amaç açısından daraldı. Türk Devrimi, farklı ideolojileri barındıran geniş tabanlı bir halk hareketinden, küçük bir grubun hareketine dönüştü. Bu küçük grup, esasen iç örgütlenme sorunlarıyla uğraşan dar kapsamlı bir düşünceler sisteminin temsilcisiydi.</p>

      <p class="e-paragraf">Geçmişe bakıldığında ARMHC’nin Mustafa Kemal ile yandaşlarının reform programına uyum sağlayamadığı ya da uyum sağlamak istemediği anlaşıldıktan sonra CHP’nin kurulduğu görülmektedir. Gerçekte, ilk TBMM’nin bazı milletvekilleri ARMHC’nin başlangıçta Mustafa Kemal’in duyurduğu görevini tamamladığını düşünüyorlardı. Zira ARMHC, ülkeyi yabancı işgalinden, Padişah-Halife’yi de İstanbul’da İngilizlerin fiili tutsağı olmaktan kurtarmıştı. Halkçılık Programı olarak sunulan bildirinin toplumsal ve ekonomik reformları destekleyen bir belge olarak değerlendirilmesi mümkündü. Bununla birlikte, ARMHC’nin geleceğe yönelik açıkça dile getirilen bir programı olmadığı aşikârdı. Öte yandan modernleşme yanlılarının planlarında, toplumsal ve ekonomik reformlar ancak ikincil öneme sahipti. Modernistler, siyasi ve kültürel sistemi yukarıdan müdahaleyle köklü şekilde değiştirmek istediklerini açıkça ortaya koydular.</p>

      <p class="e-paragraf">Modernleşme yanlıları hükümet üzerinde güçlü bir denetim kurmuşlardı. Mustafa Kemal, halk arasında büyük bir kabul ve sevgi görüyordu. Buna karşın İkinci Grup ile kıyaslandığında modernistlerin halk kitleleriyle olan bağlarının zayıflığı hissediliyordu. İkinci Grup, halkın fikirlerine daha yakındı. Yeni kurulan partinin bu duruma deva olması bekleniyordu. Parti, halk kitlelerini -hiç değilse teorik olarak- kalkınma sürecine ortak ederek onlarla özdeşleşecek ve desteklerini kazanacaktı. Maddi refah yükselince halkın reformlara destek vereceği hesaplanıyordu. Bu ideolojik çerçeve, halkın katılımı olmaksızın Parti tarafından çizilmişti. Kendisini “halkın öğretmeni” olarak tanımlayan Parti, modernleşme ve (1924 Anayasası’nda yer alan birçok hak ve özgürlükleri Parti’nin geleceğe yönelik özlemleri olarak yorumlayacak olursak) demokrasi ışığında halkı eğitmeye soyundu.</p>

      <p class="e-paragraf">Gelecekte hayata geçirilmesi planlanan reformlar hakkındaki tüm tartışmaları gölgeleyen temel bir sorun vardı. Bu sorun, Mustafa Kemal hayatta olduğu sürece ve sonraki dönemde kolay kolay çözülemedi. Bu, yeni kurulan egemen Türk ulus-devletinde yaşayan halkın politik kimliğinin (veya bundan kaynaklanan diğer meselelere) ve Cumhuriyet’i yaşatacak yeni bağlılıkların ve tabiiyetlerin yaratılması sorunuydu. Osmanlı İmparatorluğu’nda Müslümanlar, “<span class="e-italik">din ü devlet”</span>i (din ve devleti) kişiliğinde bütünleştirmiş olan sultan-halifeye bağlılık duyarlardı. En yüksek iktidar kaynağı olan Tanrı’nın emirleri Kuran’da yazılıydı. Padişahın uyguladığı tüm kanunların (ve hatta teorik olarak tüm kanunnamelerin) kaynağı Kuran’dı. Politik kimliğin kaynağında ise İslam ümmeti yani cemaat yatıyordu.</p>

      <p class="e-paragraf">ARMHC’nin önderliğinde toplanan ilk TBMM, heterojen yapıdaki bu grubun İslami ideolojiyi kesin bir şekilde benimsemiş olmasına rağmen, İslami-Osmanlı yönetim sisteminin temel ideolojilerinden hâlihazırda kopmuş durumdaydı. Egemenliğin kayıtsız şartsız millete ait olduğunu ve TBMM’nin milli iradenin ifadesi ve her türlü otoritenin kaynağı olduğunu bildirdi. Sonraları, CHP’ye yönelik eleştiriler, bu açıklamadan alıntı yaparak, milli iradeyi hukukun temel kaynağı olarak kabul eden ARMHC’nin aslında devrimci bir oluşum olduğunu savundular. Hâlbuki ARMHC, Misak-ı Milli’de Türklerin vatanı olarak belirlenen toprakların, bu topraklarda yaşayanların -yani ulusun- bağlılığı, tabiiyeti ve sadakati olmaksızın bir devlet olarak ayakta kalamayacağını göremiyordu. Ayrıca, bu ulusun -varlığını sürdürebilmek için- halkın bağlılık duygularını kendisine yöneltmesine ihtiyacı vardı. Bu halkın büyük kısmı, padişah-halifeden miras kalan yönetim ve toplum gelenekleriyle yaşamaya alışmış durumdaydı. ARMHC bu gerçekleri kavrayamıyordu. Oysaki CHP, sıklıkla dinsel karaktere bürünen politik dönüşümü gerçekleştirme ihtiyacının farkındaydı. Görevinin, vatan ve ulusal kültür çerçevesinde bağlılıkları beslemek ve cumhuriyetçi bir ulusal kimlik yaratmak olduğunun bilincine varmıştı.</p>

      <p class="e-paragraf">CHP’nin başlangıçtaki gelişimi yavaş ve görece renksiz oldu. Zira hükümet çeşitli iç sorunlarla boğuşuyordu. Başlıca sorunlar, 1924’te Mustafa Kemal’in yakın arkadaşları tarafından kurulan ve İkinci Grup’ta yer alan milletvekilleri tarafından desteklenen Terakkiperver Fırka’nın muhalefeti ve 1925’te Anadolu’da patlak veren Şeyh Sait İsyanı’ydı. Bu aşamada Parti’nin rolü yeni politikalar tasarlamak ve tartışmaktan ziyade, hükümetinin kararlarını savunulmakla sınırlı kaldı. Gerçekten de 1927’ye dek CHP’nin ve bunun denetim altında tuttuğu TBMM’nin, hükümetin uygulamalarının “ulus” adına meşrulaştırıldığı ve resmileştirildiği bir örgüt olarak kullanıldığı söylenebilir. Bu görev bilinciyle hareket eden CHP, 29 Ekim 1923’te Cumhuriyet’in kuruluşunu onayladı ve Mustafa Kemal’i cumhurbaşkanlığına seçti; 1924’te halifeliği kaldırdı; Lozan Antlaşması’nı ve 1925 Türk-Sovyet Dostluk Antlaşması’nı onayladı; genel olarak hükümetin tüm isteklerine itaat etti. CHP’nin çoğunlukta olduğu TBMM’de hiçbir muhalefetle karşılaşmaması, bu uysal tavrını sürdürmesini kolaylaştırıyordu. Dolayısıyla 1927’ye dek CHP’nin bir parti programı hazırlamak veyahut yeni tüzükler üretmek amacıyla parti kongresini toplamamış olması, anlaşılabilir bir durumdur. Bu süre boyunca CHP, Parti’nin genel başkanı ve Türkiye Devleti’nin Cumhurbaşkanı Mustafa Kemal’in hazırladığı kuruluş bildirisine ve ilettiği emirlere göre hareket etti. Ancak barış ve güvenlik sağlandıktan sonra, Takrir-i Sükûn Kanunu sayesinde hükümet mutlak bir güç kazandı. Böylece nihayet Mustafa Kemal, CHP’yi, Parti’nin asıl varlık nedeni olan “reform yapma” görevine hazırlamaya başladı.</p>

      <p class="e-paragraf">Parti’nin Birinci Kurultayı 15 Ekim 1927’de yapıldı. Mustafa Kemal, Kurtuluş Savaşı’nın ve sonrasında gelişen olayların uzun ve bir bakıma tek yanlı hikâyesini anlattığı, altı gün süren <span class="e-italik">Nutuk</span> aldı meşhur konuşmasını bu kurultayda yaptı. <span class="e-italik">Nutuk</span>, CHP’nin kutsal kitabına dönüştü ve Cumhuriyet tarihi üzerine yazılan tüm resmî belgelere kaynak teşkil etti. Gerçekten de <span class="e-italik">Nutuk</span>, CHP’nin, Osmanlı geçmişini yeni rejimin bakış açısıyla yargılayabileceği resmî tarihsel kayıt niteliğindeydi. Ancak yaklaşık 1930’a dek ne bir bütün olarak CHP ne de bireysel olarak Parti üyeleri, CHP felsefesi veya genel olarak siyasal partiler hakkında kapsamlı bir görüş oluşturabildiler. Mustafa Kemal’in bu konularda ara ara dile getirdiği düşünceleri ise, beklendiği üzere, Parti’nin düşüncelerine ve eylemlerine rehberlik etti. Mustafa Kemal’e göre, Osmanlı’da devlet, padişahın özel mülküydü; Türkiye Cumhuriyeti ise halkçı bir devlet veya halkın devletiydi. Osmanlı İmparatorluğu’ndaki şahıs devletine karşı Türkiye Cumhuriyeti’nde halk devletinden bahsedilebilirdi. Dolayısıyla bir siyasal partinin, bir veya birkaç toplumsal sınıfın çıkarlarını değil, bir bütün olarak ulusun tamamını temsil etmesi gerekirdi. İşte bu nedenle “parti programı, tüm ulusun refah ve mutluluğunu gerçekleştirmeye çalışmalıydı.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-47" id="footnote-230-47-backlink">47</a></span> Bu doktrine göre ulus -tıpkı örnek aldığı evrensel toplum gibi- bölünmez bir bütündü. Bu ulus için, devlet, vatan demekti. Mustafa Kemal, birliği sağlamak uğruna ulusu İslami modele göre tanımlasa da onu Batı’nın örgütlenme araçlarını kullanarak değiştirmek ve güçlendirmek istiyordu.</p>

      <p class="e-paragraf">Mustafa Kemal, Parti’nin, ulusun geleceğine dair düşüncelerini “birlikte çalışmak istediği ve Parti’yi oluşturan kişilere” iletmesi gerektiğini savunuyordu. Fakat “eğer halkı kendi hâline bırakırsak,” diyordu “bir adım bile ileri gidemeyiz. Esaslı bir çalışma programı ile halkın [ilerleme konusuna] ilgi duymasını sağlamalıyız. Bu program, bir bütün olarak ulusun refahını yükseltmeyi amaçlamalıdır.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-48" id="footnote-230-48-backlink">48</a></span> Böylece çıkar amaçlı bir siyasal parti modeli en baştan reddediliyordu. Bununla birlikte, bir siyasal partinin hükümet üzerinde denetim kurabileceği ve hatta kurması gerektiği fikri yadsınmıyordu.</p>

      <p class="e-paragraf">Mustafa Kemal’in gözünde siyasal parti, aynı zamanda toplumda fikir birliği yaratmak için bir araçtı. 1931’de Parti Kurultayı’ndaki bir beyanında Parti’yi siyasi katılımın ve dolayısıyla cumhuriyet ilkelerinin desteklenmesi konusunda fikir birliğinin sağlanması için bir araç olarak tanımladı. Bu beyanında, Mustafa Kemal, “Cumhuriyet’in yasa ve yargı sisteminin, demokratik zihniyet ve çağdaş uygarlık ilkeleri üzerine kurulması amacıyla” Parti’nin, doğrudan seçim sistemini hayata geçirmek için çalışmalar yapması gerektiğinden de söz etti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-49" id="footnote-230-49-backlink">49</a></span> Reform ve ilerleme fikirleri 1927 Kurultayı’nda vurgulanmış olsa da, o ana dek bu amaçla herhangi bir program hazırlanmamıştı. Oysaki 1931’de toplanan bir sonraki CHP Kurultayı’nda durum köklü bir şekilde değişti. Zira bu kez CHP, başka bir siyasi partiden gelen gerçek bir meydan okuma ile başa çıkmak zorunda kaldı.</p>

      <p class="e-paragraf">Serbest Fırka (SF), Mustafa Kemal’in, yakın dostu ve silah arkadaşı Fethi Okyar’dan bir muhalefet partisi kurmasını bizzat talep etmesi üzerine kuruldu. Bu istek, büyük ölçüde, Mustafa Kemal’in -tüm unsurları cumhuriyetçi, modernist ve ilerici olması koşuluyla- demokratik çoğulcu nitelikte bir siyasal sisteme duyduğu inançtan kaynaklanıyordu. Diğer bir sebep ise, Mustafa Kemal’in CHP’yi denetlemek amacıyla yeni muhalefet partisinden yararlanma isteğiydi. Zira CHP’nin bazı üyeleri devlet tekellerinde ve diğer ekonomik veya yarı ekonomik kuruluşlarda kârlı konumlara erişmiş durumdaydı. Ama sonra beklenmeyen bir şey oldu: Beklenenin aksine, yeni parti dört ay içinde doğrudan CHP’ye ve dolaylı olarak Parti’nin genel başkanına meydan okumaya yetecek denli destek toplamayı başardı. Ancak Mustafa Kemal’e doğrudan hiçbir eleştiri yöneltilmedi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-50" id="footnote-230-50-backlink">50</a></span> O zamana kadar yumuşak başlılığını koruyan CHP, bu meydan okumayı kurnazca değilse bile cesaretle karşıladı. CHP, Mustafa Kemal’e kendi kurduğu partiyi kapatamayacağını ve kendisini her türlü siyasal parti bağlantısının üzerinde tarafsız bir devlet başkanı ilan edemeyeceğini cüretlice hatırlattı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-51" id="footnote-230-51-backlink">51</a></span> Nihayet parti yönetimi, SF’nin Mustafa Kemal’in kişiliğine doğrudan meydan okuduğu ve o zamana dek gerçekleştirilmiş olan reformları ortadan kaldırma tehdidi taşıdığı savını haklı göstermeyi başardı (ancak bu savını destekleyen somut kanıtlara hiçbir zaman sahip olmadı). Böylece SF kapatıldı.</p>

      <p class="e-paragraf">Bu olay, Türkiye’deki siyasal partilerin tarihi açısından olağanüstü bir öneme sahiptir. Başarılı bir siyasal örgütün, zaman içinde özerkliğini ve inatçılığını oldukça geliştirebileceğini ve hatta bu açıdan çıkarlarını güçlü bir karizmatik lidere karşı bile cesurca savunabilecek düzeye gelebileceğini ispatlamaktadır. Daha da önemlisi CHP liderleri, genel başkan Atatürk’ü Türkiye’de modernleşmenin, Cumhuriyet’in ve hatta kendisinin tarihteki yerinin, kurduğu Parti’ye ve Parti’nin gerçekleştirdiği reformlara bağlı olduğu konusunda ikna etmiş oldular. Bu durum, olumsuz bir sonuç doğurdu: Türkiye’nin yakın geleceğinde politik tarafsızlığın mümkün olduğuna dair her türlü düşüncenin önü tıkandı.</p>

      <p class="e-2-baslik">İdeolojik Yönelimler</p>

      <p class="e-paragraf">Yukarıda özetlenen olayların ilerleyen dönemde CHP politikalarına yansımış olması anlaşılabilir bir durumdur. Gerçekten de 1931 Kurultayı, hem CHP’nin hem de Cumhuriyet’in tarihinde bir dönüm noktası olmuştur. Bu Kurultay’ın ardından CHP, doğrudan, değişim ve reform mücadelesine girişti. Bu amaçla örgütlenmesini tüm ülkeye yaydı ve yeni şubelerinde yer alacak olan çok sayıda yeni üye edindi. Böylece CHP, halkı yeni reformları benimsemesi yönünde harekete geçirmek ve eğitmek için Parti örgütünden faydalandı.</p>

      <p class="e-paragraf">İsmet İnönü başkanlığında toplanan 1931 Kurultayı, alışılageldiği üzere Mustafa Kemal’in konuşmasıyla açıldı. Mustafa Kemal, CHP’nin cumhuriyetçi ve halkçı bir teşkilat olduğuna ve bu özelliklerinin, bir bütün olarak ulusun özlemlerini ve yeteneklerini yansıttığına değindi. Konuşmasında ayrıca Türkiye’nin çağdaş devletlerin sahip oldukları güce ve medeniyet düzeyine ulaşabilmesi için halkçı ve milliyetçi bir rejim kurulması gerektiğine olan güçlü inancını yineledi. Böylece Cumhuriyet’in başlangıç ilkeleri olan halkçılık ve milliyetçiliği yeniden doğrulayan Mustafa Kemal, yönetimin aynı zamanda cumhuriyetçi, laik ve inkılâpçı olması gerektiğini de ekledi. Bu şekilde Parti’nin ideolojisine üç yeni ilke eklenmiş oldu. Daha sonraki dönemde bu ilkelere devletçilik de eklendi ve altı ilkeyi temsil eden altı ok, Parti’nin simgesine dönüştü. Altı ilke Parti programına ve Anayasa’ya resmen dâhil edildi. 1936’dan itibaren altı ilke, “Atatürkçülük” ismiyle anılmaya başladı (Ancak altı ilkeye bu ismi veren Mustafa Kemal değildi).</p>

      <p class="e-paragraf">1931 Kurultayı’nda, bunların yanı sıra, reformların halkın anlayabileceği bir şekle sokulması fikri uzun uzun tartışıldı. Bu tartışmaların sonucunda Parti’nin eski alışkanlıkların ve geleneklerin etkilerini bertaraf etmek için etkin bir çalışma yürütmesi gerektiğine karar verildi. (Bu etkin çalışmanın amacı, “vatandaşı eski geleneklerin zararlı etkilerinden korumak” olarak tasvir edilmişti). Bu amaca ulaşmada hangi araçların kullanılacağı konusunda ise herhangi bir tartışma yapılmadı. Fakat Türk Ocakları’nın dağıtılması ve malvarlığının CHP’ye devredilmesi konusunda bir yıl önce sağlanan “uzlaşma” onaylandı. Aynı yıl Halkevleri kuruldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-52" id="footnote-230-52-backlink">52</a></span> Milliyetçilik ve halkçılık fikirlerini yeniden tanımlayan CHP, Halkevleri (ya da köylerdeki adıyla Halkodaları) aracılığıyla bu fikirler çerçevesinde kültürel modernleşmeyi gerçekleştirmeye çalıştı.</p>

      <p class="e-paragraf">CHP doktrininde 1931 sonrasında yaşanan ideolojik değişimler, o yıllarda toplumu bütünüyle etkiledi. Hatta bugün bile bu değişimler Türk toplumunun her kesiminde yankılanmaya devam etmektedir. Toplumu en güçlü ve kalıcı biçimde etkileyen ise, Cumhuriyet’in başlangıç ilkeleri olan milliyetçilik ve halkçılık ilkelerinin anlamlarında yapılan köklü değişiklikti.</p>

      <p class="e-paragraf">“Milliyetçilik” başlangıçta esas olarak Türkiye’nin tam bağımsızlığını kazanması amacını yansıtıyordu. Bunun anlamı, ülkenin yabancı işgalinden ve kapitülasyonların ağırlığı altında ezilmekten kurtarılması ve uluslararası bir antlaşma ile tüm dünyanın Türkiye’nin yeni sınırlarını ve bu topraklar üzerindeki egemenliğini tanımasının sağlanmasıydı. Bu amaçların 1923 tarihli Lozan Antlaşması’yla gerçekleştirilmesinin ardından, Türk ulusal kimliğinin tanımlanması, Türkiye’nin en önemli iç meselesi hâline geldi. Kurtuluş Savaşı esnasında milliyetçiliğin derinlemesine tartışılması mümkün olmamıştı. Zira o dönemde asıl hedef, işgalci düşmanın ülkeden atılması ve böylece ulusun kimliğinin ve kültürünün, olduğu gibi korunmasıydı. Bu ulusal kimlik ve kültür, İslam-Osmanlı geleneklerinin, âdetlerinin ve değerlerinin bir karışımı olarak görülüyordu.</p>

      <p class="e-paragraf">Milliyetçiliğin tanımında değişiklik yapılması için hazırlıklar 1929’da çoktan başlamıştı. İlk adım olarak, Türk Ocakları’nın CHP’nin daha iyi yararlanabileceği bir oluşuma dönüştürülmesi planlanıyordu. 1911 yılında kurulan Türk Ocakları, Türk milliyetçiliğinin entelektüel beşiği olmuştu. Bunların yaymaya çalıştıkları vatanseverliğe varan milliyetçiliğin temelinde, tarihsel Türk kimliği ve kültürü yatıyordu. Bu milliyetçilik anlayışının temelindeki Türk kimliğinin İslami kökleri, bir yandan korunurken diğer yandan da muğlâk bir modernizm ve hatta laiklik kavramı içinde sulandırılıyordu. CHP, Türk Ocakları’nın benimsediği tarihsel-dinsel ulus kavramının kendi laik millet anlayışına ters olduğunu fark etti. Bu nedenle Ocaklar yerine Halkevleri kurmaya karar verdi. Bu kurumları, ülke coğrafyasının ve halkının yaşadığı somut gerçekler üzerine kurulacak olan yeni Türk ulusal bilincini ve kimliğini oluşturmakla görevlendirdi.</p>

      <p class="e-paragraf">CHP’nin geliştirdiği yeni Türk ulusal kimliği ve kültürü, materyalist nitelikteydi. Parti’nin çekirdek grubu içinde yer alan özellikle Recep Peker ve Avrupa’da yetişmiş birkaç aydın, başta gençlik olmak üzere Türkiye’nin, heyecan verici yeni bir politik inanca ihtiyaç duyduğunu savunuyorlardı. Bu inanç sayesinde toplumun, yeni rejimin yanında harekete geçmesi ve böylece rejimin devamlılığı sağlanmış olacaktı. Aynı zamanda sanayileşme, ani bir şekilde, yeni bir sanayi işçileri grubu yaratmıştı. Bunların kendilerine özel isteklerinin ve tavırlarının, SSCB tarafından kendi çıkarları doğrultusunda kullanılma riski vardı. (Bir zamanlar SSCB ile kurulan dostluk ilişkileri, Stalin’in güçlenmesinden sonra bozulmuştu). Bu nedenle, sanayileşmenin bu tür etkilerinin de önüne geçilmesi gerektiğine de dikkat çekiliyordu. Dolayısıyla CHP, bir taraftan, milliyetçiliği modern (yani Batılı) devletlerin ilerleme ve kalkınma seviyelerine ulaşma yolunda bir çaba olarak tanımladı. Diğer taraftan ise, Türk toplumunun bağımsız kimliğinin ve özel manevi karakterinin korunmasını uygun gördü.</p>

      <p class="e-paragraf">Bu noktada, yeni benimsenen laiklik ilkesi önemli bir rol oynuyordu. CHP, din işlerinin politikadan ve devlet işlerinden ayrılması gerektiğini belirterek laikliği resmen vicdani bir mesele olarak tanımladı. Gelgelelim bu görece yumuşak ifade, Parti’nin laisizm doktrinine ilişkin niyetlerini tam anlamıyla yansıtmıyordu. Tamamlayıcı bir ilke olarak Parti ideolojisine gecikmeli bir şekilde sokulmuş olan laiklik ilkesinin, gerçekte, milliyetçiliğin yeniden tanımlanmasına yardım etmesi planlanıyordu: Laisizm sayesinde milliyetçilik anlayışı, İslam-Osmanlı tarihsel içeriğinden kurtarılacak ve yeni hedeflere yönelecekti. Laiklik ilkesinin en temel amacı (yani din ile devlet işlerinin birbirinden ayrılması) zaten esas olarak Jön Türkler döneminde gerçekleştirilmişti. Başlıca laik reformların önemli bir kısmı hâlihazırda 1921-22 döneminde TBMM tarafından kabul edilmiş durumdaydı.</p>

      <p class="e-paragraf">CHP’nin iktidar döneminde, ne zaman gerçek veya hayal ürünü bir tehdit söz konusu olsa, rejimin savunulması için laiklik ilkesi gündeme getirildi. Bu ilke, rejimin düşmanları için getirilen yasaklara ve tek parti yönetimine gerekçe teşkil ediyordu. Rejimin düşmanlarından kast edilen, her zaman dinci (yani kaynak veya amaç açısından İslamcı) olduğu kolaylıkla öne sürülen her türlü muhalefetti. Laiklik politikası sonucunda devlet, din işlerinde bir hakem konumuna getirildi. Resmî açıklamalarda din ile devlet işlerinin ayrılmasından ve laikliğin kişisel bir vicdan meselesi olduğundan bahsediliyordu. Bununla birlikte, Türkiye’de dinsel etkinlikleri yöneten ana kurum olan Diyanet İşleri Başkanlığı, hükümete bağlanarak onun iradesi doğrultusunda çalışmaya başladı. (CHP’ye yöneltilen temel eleştirilerden biri de, Parti’nin laiklik tanımının, ilkeyi gerçek anlamından saptırdığı ve devleti ulusal vicdanın efendisi konumuna getirdiğiydi).</p>

      <p class="e-paragraf">1931’de geliştirilen yeni milliyetçilik tanımı, CHP’nin 1939 Kurultayı’nda da korundu. Ancak 1943’e gelindiğinde milliyetçilik kavramı, Türk ulusunu mümkün olan en üst varoluş düzeyine yükseltecek araç olarak tekrar tanımlandı. 1943’te tanımlanan hâliyle milliyetçilik, diğer uluslara karşı olmayıp onlara saygıyla yaklaşıyordu. Bu ilke, Türkiye’nin kalkınması için kesin bir güç teşkil ediyordu. Kurultay boyunca yapılan tartışmalarda söz alan konuşmacılar, Türk ulusunun karakterinin muhafaza edilmesi, diğer uluslarla uyum içinde yaşanması ve ulusal bilincin yükseltilmesi konularına dikkat çektiler. Ulusun kalkınması için modern uygarlığın benimsenmesi gerektiğinden söz ettilerse de, konuşmacılar, bu meseleyi somut sözcüklerle tanımlamaya çalışmadılar. Baki kalan, CHP’nin Türkiye toplumunu oluşturan kitlelerin düşüncelerini ve duygularını hiçbir şekilde anlayamadığı gerçeğiydi.</p>

      <p class="e-paragraf">Halkçılık, Cumhuriyet’in ikinci temel ilkesi olarak belirlenmişti. Bu ilke, büyük olasılıkla ilk iki başlangıç ilkesi arasından en önemli olandı. Başlangıçta milliyetçilik ilkesine göre daha kesin bir şekilde tanımlanmıştı. Ne var ki sonradan CHP halkçılık ilkesinin anlamını, milliyetçilik ilkesininkinden çok daha fazla saptırdı.</p>

      <p class="e-paragraf">Türkiye’de halkçılığın kökenleri on dokuzuncu yüzyılda Prens Sabahaddin tarafından kurulan Teşebbüs-i Şahsi ve Adem-i Merkeziyet (Özel Girişim ve Yerinden Yönetim)’e ve çeşitli sosyoekonomik hadiselere uzanmaktadır. Bunlar, bu makalenin kapsamını aşmaktadır. Halkçılık doktrini, esasen, halkın siyasi karar alma süreçlerine katılması için duyulan isteği yansıtıyordu. Ayrıca yönetimdeki devletçi düzene ve tekelci ekonomi zihniyetine karşı bir eleştiri niteliğindeydi. Kurtuluş Savaşı döneminde halkçılık, Türkiye’nin hem politik hem de ekonomik alanlarda halk tarafından ve halk adına yönetilmesi olarak anlaşılıyordu. “Egemenlik kayıtsız şartsız milletindir” sözcükleriyle ifade edilen bu görüş, yeni kurulan devletin tüm anayasalarında kutsal bir yer edindi.</p>

      <p class="e-paragraf">Kurtuluş Savaşı’nda ortaya çıkan halkçılık ilkesinin sosyoekonomik boyutu, hükümetin halkçı bir program taslağı üzerinde görüştüğü dönemde, TBMM’de ve basında yoğun bir şekilde tartışıldı. Halkın yaşam standartlarının yükseltilmesi ve ülkenin kültürel kimliğinden ödün verilmeksizin ulusal kalkınmanın ve kişisel refahın sağlanması amacıyla modern bilim ve teknolojiden faydalanılması gerektiği savunuluyordu. Bunlar, Cumhuriyet’in ilk yıllarında geliştirilen halkçı doktrinin en önemli unsurlarıydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-53" id="footnote-230-53-backlink">53</a></span> Halkçılığı savunanlar, TBMM’deki İkinci Grup’ta yer alıyorlardı. Bu mebuslar, Türkiye’nin en büyük önceliğinin bilim ve teknolojiden faydalanarak ve ekonomiye devlet müdahalesini sınırlandırarak kalkınmak ve böylece gelişmiş uygarlıklar düzeyine ulaşmak olduğu konusunda ısrar ediyorlardı. Bu grup, aşırılık yanlısı değildi. Asıl aşırı uçtakiler, yani komünizmi veya sosyalizmi benimseyenler, Meclis dışında bırakılmışlardı.</p>

      <p class="e-paragraf">Aslında halkçılar, serbest girişimi, politik ve toplumsal alanda ilerlemeyi savunan demokratlardı. Bununla birlikte, kültürel anlamda gelenekçi ve hatta İslamcı olarak tanımlanmaları mümkündü. Bu kişiler, bir dizi idari reform önerisi hazırladırlar; bunlar arasında Erzurum Kongresi’nde yayınlanan azınlık grubu raporu ve TBMM’deki İkinci Grubun tüzüğü de vardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-54" id="footnote-230-54-backlink">54</a></span> İkinci Grup’ta yer alan bazı halkçılar (ve İslamcılar) 1923 seçimlerinde Meclis’e giremediler ve 1924’te kurulan Terakkiperver Cumhuriyet Partisi’ni desteklediler. İdeolojik eğilimleri ne olursa olsun bu halkçılar, CHP’ye karşı muhalefetin sürekli adam topladığı bir cephe olmaya devam etti. 1945 sonrasında kurulan çeşitli muhalefet partilerinde halkçılar etkin rol aldı.</p>

      <p class="e-paragraf">CHP, Kurtuluş Savaşı sırasında tasarlanan Halkçı Program’ın uygulanması hâlinde ya Sovyetler Birliği’nin hâkimiyetiyle sonuçlanacak bir tür Bolşevik rejiminin kurulacağını ya da saltanatın ve halifeliğin geri getirileceğini düşünüyordu. Toplumun aşırı uçta bulunduğunu ileri sürerek bu uyarıları gündeme getiren bazı yeni parti lideri, demokratik ve sosyal sorunları önemseyen bir hükümetin, kendi konumlarını ve servetlerini tehdit etmesinden çekiniyorlardı. Bu önderler, nüfus mübadeleleri sonucunda sahip oldukları topraklar ve diğer taşınmaz mallar sayesinde taşrada aniden zenginleşmiş olan yeni bir zümrenin üyeleriydi. Bu yeni zengin sınıf, CHP rejimini destekledi. CHP’nin taşradaki temsilcilerinin pek çoğu bu sınıfa mensuptu.</p>

      <p class="e-paragraf">CHP modernleşmeyi, yapısal dönüşümden ziyade kültürel değişimle sağlamaya kararlıydı. Bu nedenle sonunda halkçılığı yeniden tanımlamak zorunda kaldı. Yeni biçimiyle bu kavram, Parti’nin birleşmiş bir ulus yaratma hedefiyle uyumlu ve sınıfsız bir toplum yaratma anlamını taşır oldu. Özgün biçimiyle halkçılık, toplumsal eşitliği amaçlıyordu. Oysaki artık toplumsal eşitlik, yalnızca yasalar önünde eşitliğe indirgenmişti.</p>

      <p class="e-paragraf">Böylece Kurtuluş Savaşı’nın ekonomik ve toplumsal ilkeleri terk edildi: Bu ilkelerin anlamları, CHP’nin yeni ideolojik yönelimine uygun olarak değiştirildi.</p>

      <p class="e-2-baslik">Yeni Otoriteryanizm</p>

      <p class="e-paragraf">1931 yılında alınan ve CHP’yi ve Cumhuriyet’i yeni bir ideolojinin etkisi altına sokan karar, aynı zamanda, otoriteryanizme doğru bir dönüş yaşanmasına da neden oldu. Bu durum, 1920’li yılların görece özgür ortamına ters düşüyordu. CHP, örgütlenmesini yaygınlaştırdı. Daha fazla genç insanı bayrağı altında toplayarak onlara yeni ideolojisini aşılama kampanyasını yoğunlaştırdı. Böylece CHP, giderek ülkedeki güç odağı hâline geldi. Ne Mustafa Kemal’in ne de Parti’nin bütününün bir diktatörlük rejimi kurmayı önermediklerini vurgulamak gerekir. Yeni reformların gerçekleştirilmesi ve gerçekleştirilmiş olanların korunması gerektiği öne sürülerek, hükümetin giderek artan otoritesi gerekçelendirilmeye çalışılıyordu. Fakat sanayileşme programının başlatılması ve finansmanı, politik özgürlüklerin kısıtlanmasına ve özel ekonomik teşebbüslerin baltalanmasına neden oldu. Hükümetin toplum üzerindeki baskısı iyice arttı. Yayınlanan resmî raporlarda çizilen parlak tablonun aksine, halkın yaşam standartları sürekli kötüleşiyordu. Özellikle 1936 sonrasında giderek artan askerî harcamaların karşılanması amacıyla yeni vergilerin getirilmesi, durumu kötü etkiledi.</p>

      <p class="e-paragraf">Benim görüşüme göre, CHP, yeni ve bağımsız Türk Devleti’nin özgün, milliyetçi ve halkçı temellerini tamamen baştan tanımlama kararı nedeniyle daima huzursuzluk hissetmiştir. Dolayısıyla, 1927’den ve özellikle de halkçılığın parti politikasının gerisinde kaldığı 1931’den sonra, CHP literatüründe laiklik, inkılâpçılık ve nihayet devletçilik ilkelerinin giderek daha çok yer kaplaması doğal bir durumdur. CHP’nin resmî doktrinine en son katılan ilke olan devletçilik, sonunda, altı ilke arasından en önemlisine dönüştü. Bu ilke, hükümetin ve Parti’nin otoritesindeki artışa ideolojik temel teşkil etti.</p>

      <p class="e-paragraf">Bir ideoloji olarak devletçilik, bir ölçüde dünya ekonomik krizine bağlı olarak 1930’lu yıllarda ortaya çıktı. Devletçilik, Mustafa Kemal’in 1923’teki İzmir İktisat Kongresi’nde veya başka benzer toplantılarda ifade ettiği liberal fikirlerden keskin bir ayrılışı yansıtıyordu. Hükümete ekonomi üzerinde olağanüstü bir manevra kabiliyeti kazandıran bu ilke, CHP’ye, kültürel reform politikasını pekiştirmesi için güçlü bir araç sundu. Bu yeni devletçilik politikasının sözcüsü olan Genel Sekreter Recep Peker, 1935 yılındaki CHP Kurultayı’nın açılışında ideolojik bir konuşma yaptı. Bu konuşmasında devlet başkanını övdü ve Parti’nin otoritesinin daha da güçlendirilmesini önerdi. Bir sene sonra, Parti ile Devlet’i birleştirme çabaları başladı. Valiler, CHP’nin illerdeki şubelerinin başkanları, Parti’nin genel sekreteri (Peker) ise, Türkiye Cumhuriyeti’nin içişleri bakanı yapıldı. Böylece 1923’ten beri genel sekreterlik görevini sürdüren Peker, 1931-36 döneminde CHP’de egemen oldu. Bununla birlikte, Peker, genel sekreterin otoritesini genel başkanın (yani bizzat Mustafa Kemal’in) aleyhine daha da arttırma çabaları nedeniyle 1936’da görevinden hızla uzaklaştırıldı.</p>

      <p class="e-paragraf">Recep Peker, CHP’nin ideolojik açıdan gelenekçilik karşıtı ve materyalist bir karakter kazanmasından büyük ölçüde sorumluydu. Peker, aynı zamanda Parti’nin otoriteryanizmini haklı çıkarmak için bu ideolojiyle uyumlu bir felsefe de üretmişti. Sayıları ve nüfuzları oldukça yüksek olan yandaşları, Peker’in bu felsefesini içtenlikle kabul edip halka tanıttılar. Peker, görüşlerini, dokuz bölümlük bir konferans dizisinde açıkladı. Bu konferans kitap hâline getirilerek bir dönem üniversitelerde zorunlu kaynak olarak okutulmuştur.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-55" id="footnote-230-55-backlink">55</a></span></p>

      <p class="e-paragraf">İlk dört konferansta Peker, genel olarak reform kavramından ve özel olarak Türk reformlarından bahsediyordu. Peker, Türk reformlarını benzersiz olarak tanımlıyor ve bu nedenle bunların uygulanması için özel önlemler alınması gerektiğini savunuyordu: “Yeni reformların sayısı ve bunların pekiştirilmesinde karşılaşılan güçlük seviyesi, bu reformlarla yıkılması amaçlanan şeylerin [alışkanlıkların ve geleneklerin] toplumda ne denli kök saldığına ve ne kadar eski olduğuna göre değişmektedir.” Peker’in belirttiği üzere reformların gerçekleştirilebilmesi için güç kullanımına başvurulması, Türkiye’de, dünyanın herhangi bir yerinde olduğundan çok daha gerekliydi. Zira Türkiye’de geleneklerin ve eski alışkanlıkların kökleri oldukça derinlere uzanıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-56" id="footnote-230-56-backlink">56</a></span></p>

      <p class="e-paragraf">Peker’in dokuz konferansı arasından sonraki dördü (yani 5-8 numaralı konferanslar), siyasal partileri konu ediyordu. Siyasal parti, hükümet politikalarının (Peker’in deyimiyle “kamu hizmetleri”nin) özü ve yöntemi konusunda birbirine güven duyan insanlardan oluşan bir birlikti. Parti üyeleri, bu birliği, düşüncelerini gerçekleştirmek için bir araç olarak kullanırlardı. Ortak düşüncelere sahip kişiler, inançları temelinde bir siyasal parti kurarak, sahip oldukları fikirleri somutlaştıran bir sözleşme yapmış olurlardı. Bu sözleşme ya da parti programı, yalnızca bir düşüncenin veya tartışmanın sonucunda ortaya çıkan bir belge olarak görülmemeliydi. Sözleşme-program, toplumda baskın olan politik, sosyal ve ekonomik koşulların somut bir yansımasıydı. Bu nedenle, pratik ihtiyaçlara cevap vermeyi hedeflemeliydi.</p>

      <p class="e-paragraf">Peker, parti yaşamındaki en önemli öğenin parti lideri olduğunu anlatıyordu. Partinin temel düşünceleri, iradesi, yaratıcı gücü ve onuru parti liderinin kişiliğinde somutlaşırdı. Bu lider, ardından gelenleri ve tüm ülkeyi aydınlatır, onlara coşku verir ve rehberlik ederdi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-57" id="footnote-230-57-backlink">57</a></span> Bu cömert ve yüce şef, devletin de başkanıydı. Peker’in tanımına bakılırsa parti lideri, cumhurbaşkanından çok padişahı andırıyordu. Gerçekten de Peker, Türkiye’de var olan parti yapısını tasvir etmiyordu. Bundan ziyade, sonunda Türkiye’nin lideri olma ve İtalyan faşizminin ve Sovyet komünizminin karışımı olan bir rejim kurma hayalini gerçekleştirdiği takdirde hayata geçirmeyi planladığı yapıdan bahsediyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-58" id="footnote-230-58-backlink">58</a></span></p>

      <p class="e-paragraf">Peker’in 1930’ların ortalarında Parti’nin (daima Mustafa Kemal’in bir adım gerisinde kalsa da) asıl lideri olarak ortaya çıkması, bir ölçüde Genel Başkan’ın 1930 başlarından itibaren bozulmaya başlayan sağlık durumunun bir sonucuydu. Neredeyse yüzyılın başından itibaren askerî ve siyasal alanda etkin olan Mustafa Kemal’in daima sağlık kurallarına uygun bir yaşam sürdürdüğünü söylemek zordur. 1934’e gelindiğinde artık Parti’nin ve hükümetin günlük işlerinin çoğunu yönetimdeki diğer kişilerin denetimine bırakmıştı. Onun yakınındaki bir kişi olan Peker, henüz 1933’te Genel Başkan’ın hayatını sonlandıracak olan hastalığın belirtilerini fark etmişti. Bunun üzerine harekete geçen Peker, Parti’deki konumunu, üstü ve rakibi olan İsmet İnönü’yü saf dışı bırakacak şekilde sağlamlaştırmak istedi. 1936’da Mustafa Kemal tarafından Parti’deki görevinden uzaklaştırıldığı için bu tutkusunu gerçekleştirememiş olmasına karşın Peker, CHP’ye üyeliğini sürdürdü. Nihayet 1946’da başbakan olarak siyaset sahnesine geri döndü.</p>

      <p class="e-paragraf">Peker’in önemli konumuna son verilmesinin ardından CHP’deki ılımlılar, tekrar öne çıktılar. Gerçek durum konusunda kendisine iletilen uyarıları dikkate alan Mustafa Kemal, Parti’nin ve rejimin otoriter aşırılıklarını bizzat düzeltmeye karar verdi. Belli bir yumuşama dönemine girilmişti. Mustafa Kemal, 1937’de, eski bir komutan olan İnönü’nün yerine iktisatçı Celal Bayar’ı getirdi. İnönü, siyaseten bir bakıma liberal düşünceli olmasına rağmen, bürokratik bir hükümet anlayışı güdüyordu (ve gerçekten de böyle bir yönetim modelinin yükselmesini sağlamıştı). Ayrıca İnönü, başbakan olarak uygulamaya koyduğu verimsiz devletçi ekonomi politikalarının sembolüydü. Bayar’ın, özel girişimden yana olduğu biliniyordu. Mustafa Kemal bazı hatalar yapmış olabilir; ancak hiç kimse onu Türkiye’de bir diktatörlük rejimi kurmaya çalışmış olmakla suçlayamaz. Tam aksine, gerekli kurumsal temellerin atılması için bir süre güçlü bir yönetimin kaçınılmaz olduğuna inansa da, Mustafa Kemal’in amacı politik ve toplumsal anlamda çoğulcu ve demokratik bir sistem kurmaktı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-59" id="footnote-230-59-backlink">59</a></span></p>

      <p class="e-paragraf">Mustafa Kemal 10 Kasım 1938’de hayata gözlerini yumdu. CHP, siyaset konusunda Mustafa Kemal kadar yetenekli olmayan ve intikam duyguları güderek otoriteryan politikaları yeniden canlandıran liderlere kaldı. Atatürk’ün ölümünden yaklaşık bir ay sonra toplanan Kurultay’ın temel amacı yeni Parti liderini seçmekti: Yeni lider, İnönü oldu. İnönü, hem liderliğine meydan okunmasını hem de Parti içinde veya ülke çapında huzursuzluğu engellemek amacıyla Değişmez Genel Başkan adını aldı. Kısa süre sonra da kendisine <span class="e-italik">Milli Şef</span> unvanı verildi.</p>

      <p class="e-paragraf">İnönü, ideolojik konularda Parti’nin altı ilkesine derinden bağlı kaldı. Laiklik politikasının din karşıtlığına varacak kadar yoğunlaştırılması (bazı camilerin kapatılarak depo olarak kullanılması), dil devrimi ve bunun gibi bazı aşırı ve halka ters düşen önlemlere destek verdi. Ancak İnönü, rejimin liberalleştirilmesini veya en azından politik baskının azaltılmasını sağlayan bir dizi önlemin hazırlanması için de adımlar attı. 29 Mayıs 1939 tarihli Beşinci CHP Kurultayı’nda, liberalleşme ruhu açıkça hissediliyordu. Bu kurultayda valiler, illerdeki CHP teşkilatlarının başkanı konumlarını kaybettiler.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-60" id="footnote-230-60-backlink">60</a></span> 1939’da TBMM’de iktidara sadık bir muhalefet işlevi görmesi için Müstakil Grup oluşturuldu. Aynı sene İnönü, bir konuşmasında, yakın gelecekte halkın iradesini daha özgür bir şekilde ortaya koyabilmesini umduğunu açıkladı. Bu ifade, seçim sisteminin daha da liberalleştirilmesi ve TBMM’nin gerçekten halkın denetimine girmesi için bir umut olduğu anlamına geliyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-61" id="footnote-230-61-backlink">61</a></span> (Fakat bu umudun gerçekleşmesi için altı yıl beklemek gerekti). İnönü, oldukça derin bir devlet sorumluluğu anlayışına sahipti.</p>

      <p class="e-paragraf">Zor geçen savaş yılları boyunca CHP’nin önemli bir etkinliği olmadı. Bu arada 1943’te Olağan Parti Kurultayı düzenlendi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-62" id="footnote-230-62-backlink">62</a></span> Ağır vergiler altında ezilen köylülerin yoksulluğu, bürokrasinin yozlaşması ve hükümetin zayıflığı, sorunları patlama noktasına getirmişti. 1940’ta, hükümete ekonomi ve yurttaşların hak ve özgürlükleri üzerinde aşırı yetkiler tanıyan Milli Korunma Kanunu’nun çıkarılması durumu iyice kötüleştirmişti. Ayrıca ülkenin büyük bölümünde uygulanan Olağanüstü Hâl Kanunu, 20 Aralık 1940’tan 1 Haziran 1945’e dek yürürlükte kaldı. Bu dönem boyunca Parti ve hükümet üyeleri arasında sürekli yer değiştirenler oldu; sıklıkla görev değişimleri yapıldı. Bir askerî doktor olan Refik Saydam, 1939’dan 1942’deki ölümüne dek başbakanlık yaptı. Onun ölümü üzerine, Dışişleri Bakanı Şükrü Saraçoğlu, başbakan oldu. Beş gün sonra 13 Temmuz 1942’de İnönü, Saraçoğlu’nu CHP genel başkan yardımcılığına atadı. Bir ay sonra ise Recep Peker bir kez daha içişleri bakanlığına getirildi. Böylece, 1936’da Parti ve hükümet işlerinin dışında bırakılmış olan Peker, eski itibarını geri kazanmış oldu. Bu dönemde, bir yazar olan CHP Genel Sekreteri Memduh Şevket Esendal da İnönü tarafından keşfedildi. Böylece 1940’lı yılların başlarında, hükümet üyelerinin seçilmesi ve işlerin yürütülmesi, 1924 Anayasası’nda yer alan kuralların ve parlamenter demokratik sürecin tamamen dışına çıktı. Bu durumun nedeni, büyük ölçüde, Parti’de ve hükümette herhangi bir denetim mekanizmasının bulunmamasıydı.</p>

      <p class="e-paragraf">1945 itibariyle, CHP yönetiminin artık dibe vurduğu ve eski tek parti sisteminin sonsuza dek sürdürülemeyeceği açıkça ortaya çıkmıştı. İnönü, hükümete karşı biriken hoşnutsuzlukların bir anda yüzeye fışkırmasını engelleyecek bir emniyet vanası yaratmak ve İkinci Dünya Savaşı’nda galip gelen demokrasilerin eleştirilerine bir yanıt vermek istiyordu. Bu nedenle Türkiye’nin siyasal sistemini liberalleştirmek ve muhalefet partilerinin kurulmasına izin vermek zorunda kaldı. İnönü, 1945’te Türkiye’nin siyaseten temelden değişeceği yeni bir döneme girdiğini duyurdu. 1945’ten 1950’ye uzanan sonraki beş yıl içinde ise, CHP genel başkanı ve Türkiye Devleti’nin cumhurbaşkanı olarak, bugün hâlâ yürürlükte olan çoğulcu ve çok partili sisteme geçiş sürecinde Türkiye’ye yön verdi. Bu, İnönü ile CHP’nin en kalıcı başarısı ve Türk halkına verdikleri en yararlı hizmet oldu.</p>

      <p class="e-1-baslik">Sonuç</p>

      <p class="e-paragraf">Bu bölümde, 1945’e dek CHP tarihinin örgütsel ve ideolojik bir çözümlemesini sundum. Bu analizde, Parti’nin başarısını klasik parlamenter demokrasi çerçevesinde değerlendirdim. Bu tür bir çözümleme, doğal olarak, CHP’nin Türkiye’de -esnek olmasa dahi- sorumluluk sahibi bir politik sistemin kurulmasındaki katkılarının anlaşılmasını engellemektedir. Türkiye’ye Osmanlı geçmişinden miras kalan siyasi gelenekler ve uygulamalar, bazı birçok noktada cumhuriyet rejimiyle uyuşurken, diğer birçok noktada da onunla çelişmektedir. Fakat geçmişten miras alınmış olan en çarpıcı eksiklik, halkın yönetsel karar alma mekanizmalarına katılması geleneğinden ve bu katılımın sağlanması için gerek duyulan sistemden yoksun olunmasıydı. Kurulu düzen hakkında bağımsız düşünceler geliştirme ve bunları ifade etme konusunda ise, neredeyse hiçbir kişisel istek gözlemlenmiyordu.</p>

      <p class="e-paragraf">Cumhuriyet rejiminin anahtar niteliğinde olduğu hâlde tanımsız kalmış hedeflerinden biri de, yurttaş katılımına dayalı yeni bir medeni düzenin kurulmasıydı. Yurttaş katılımı, gerçek modernleşmenin önkoşulu olarak görülüyordu. Hiç şüphesiz, Türkiye, yeni cumhuriyetçi ulus-devlete bağlılığı sağlamak ve Türk kimlik bilincini yaratmak için yeni örgütlere, değerlere ve özlemlere ihtiyaç duyuyordu. Dolayısıyla, eğer CHP’nin erken tarihi çözümlenirken bu döneme özgü özel koşullar da dikkate alınırsa, Parti’nin Türkiye’nin siyasal tarihi içindeki rolü daha dengeli bir şekilde değerlendirilmiş olacaktır.</p>

      <p class="e-paragraf">Kurtuluş Savaşı sırasında yayınlanan belgelerin de gösterdiği gibi, Türkiye’de halk kitleleri arasında ulusal ve kültürel alanda değişimin ve maddi kalkınmanın gerçekleştirilmesi yönünde yaygın bir talep mevcuttu. Toplumdaki seçkinler, bu kitlelerin değişim isteğini, kendi sosyal konumlarına, eğitim düzeylerine, seçkinci zihniyetlerine ve geleceğe ilişkin romantik bakış açılarına göre yorumladılar. Bundan ortaya çıkan modernleşme anlayışı, bazı genç CHP liderlerinin düşüncelerine yansıyarak özellikle 1931 sonrasında Parti’nin politikalarında vücut buldu. Fakat ne denli talihsiz olurlarsa olsunlar, bu politikalar muhalefetin yoğun bir düşünce üretimi içine girmesini ve fikir mücadelesi yürütmesini teşvik ederek, entelektüel açıdan halkın ufkunun genişlemesine katkıda bulundular.</p>

      <p class="e-paragraf">Bütün bunların sonucunda, toplumun örgütlenmesi ve geleceği üzerine yeni bir entelektüel etkinlik geleneği ortaya çıktı. Bu, kesin ve kalıcı bir kazanım olarak not edilebilir. CHP’nin bu gelişmeyi ne amaçlamış ne de öngörmüş olduğu düşünülürse, belki de Parti’nin bu hususta hiçbir olumlu yorumu hak etmediği düşünülebilir. Yine de Parti, yeni Cumhuriyet’e yararlı olması beklentisiyle açıkça eyleme geçtiği durumlar konusunda övgüyü hak etmektedir. Söz konusu durumlar şunlardır:</p>

      <p class="e-paragraf">Birincisi, eski Osmanlı politik sisteminde kadrolar görevdeki veya emekli askerler arasından seçiliyordu. Hatta Mustafa Kemal ve yakın arkadaşlarının büyük bir kısmı da subaydı. Dolayısıyla, sivil bir politik parti kurma ve nihayet hükümeti bu sivil kadroya emanet etme kararı, gerçekten devimci bir karardır ve genç Cumhuriyet açısından çok büyük bir öneme sahiptir.</p>

      <p class="e-paragraf">İkincisi, Parti, demokratik toplum ideallerini içeren bir anayasa yapmıştır. 1924 Anayasası’nın büyük ölçüde sembolik olduğu söylenebilir. CHP yönetimi, kendi hazırladığı anayasaya sıklıkla bizzat karşı gelmiştir. Buna karşın bu belge, yalnızca varlığıyla bile rejimi birçok konuda dizginlemiştir. Anayasa, katılımcılığı giderek artan seçmen kitlesi tarafından, Hükümet’in ve Parti’nin yönetimdeki başarılarını değerlendirmede kullanılacak kıstasları belirlemiştir. Ayrıca Anayasa, nihayet muhalefetin CHP’nin uygulamalarına meydan okumakta ve demokratik politik düzene geçilmesini talep etmekte kullandığı yasal bir platform oluşturmuştur. Uygulamalarında bir derecede keyfilik gözlenmesine ve uygun gördüğünde anayasa hükümlerini görmezden gelme eğiliminde olmasına rağmen CHP, çoğunlukla Anayasa’ya uygun olarak hareket etmiştir. Anayasa’ya göre, Parti politikasını uygulayan yürütme organı, TBMM’ye karşı sorumluydu. TBMM ise, seçilmiş üyeleri tarafından denetleniyordu. Dolayısıyla, politika konusunda Parti içinde yürütülen tartışmalar, pratik hükümet politikalarına dairdi. Sosyal, kültürel ve ekonomik sorunlar tartışılırken asıl amaç, bunların somut politik kararlarla çözüme kavuşturulmasıydı. Bu politik kararlar, Anayasa’nın getirdiği sistematik yöntemler doğrultusunda uygulansa da, bazı durumlarda, öngörülen prosedür tamamlanmıyordu.</p>

      <p class="e-paragraf">Üçüncüsü, CHP, kitleleri harekete geçiren ve onlara politik eğitim veren bir kurumdu. Gerçekten de, politik örgütlenme teknikleri konusunda bilgiye ve saha deneyimine sahip olan CHP, hem Türkiye’nin gelecekteki siyasetçilerinin eğitildiği bir okul hem de bir politik örgütlenme modeli oldu. Başarılı muhalefet liderleri, CHP’nin eski önde gelen üyeleri arasından çıktılar ve siyasi eğitimlerini CHP kadrolarında geçirdikleri dönemde aldılar. Bu liderler arasında 1950-60 döneminde cumhurbaşkanı olarak görev yapan Celal Bayar ve 1946’da kurularak 1950 seçimlerinde galip gelen Demokrat Parti’nin diğer üç kurucusu da vardı. Özellikle Halkevleri, halkla ilişkiler, grup çalışması, sosyal örgütlenme ve sosyal, eğitsel ve kültürel çeşitli grup etkinlikleri gibi geçmişte hiç bilinmeyen çeşitli konularda önemli bir eğitim yuvasıydı. Geleceğin siyasi liderlerinin birçoğu politika tekniklerine ilişkin temel eğitimlerini Halkevlerinde aldı. Üstelik bu, otoriteryan bir eğitim de değildi. Parti merkezindeki boğucu resmiyetin aksine taşra teşkilatında ve Halkevleri ile Halkodalarında yapılan toplantılar, görece rahat ve demokratik bir ortamda yapılırdı. 1945 sonrasındaki çok partili dönemde, Türkiye’deki siyasetçiler, tek partili sistemde korunan politikacılardan beklenebilecek olandan çok daha sofistike bir tutum sergilediler. CHP’nin Türk politik sistemini ne kapalı bir sistem hâline getirdiği ne de bu yönde bir çaba sarf ettiği, kesin bir gerçektir. Açıkça komünizmi veya İslami düzeni destekleyenler hariç, çok sayıda politik seçenek vardı. Yukarıda sözünü ettiğim Recep Peker’in konferanslarından oluşan ve tek parti sisteminin erdemlerini ve gerekliliğini savunan ders kitabı bile, dünyadaki ekonomik ve politik sistemler ile tarihsel olgular hakkında geniş bilgi sunuyordu. Kitabın sunumu yüzeyseldi ve içinde incelenen konular, Peker’in tezini kanıtlayacak şekilde çarpıtılmıştı. Buna rağmen bu kitap, binlerce öğrenciye politika hakkında yararlı bilgiler sağlıyordu. CHP, seçmenin politikaya ilişkin daha çok bilgi edinmesini teşvik ediyordu.</p>

      <p class="e-paragraf">Dördüncüsü, CHP’nin kuruluşunu ilân eden konuşmasında, Mustafa Kemal, Parti’nin halkın yaşam seviyesini yükseltmek için gereken değişiklikleri gerçekleştirme amacı taşıdığını halka duyurdu. Bu şekilde halkı CHP’nin etkinlikleriyle ilgilenmeye teşvik etmek istemişti. Daha sonra, yapılması önerilen değişiklikleri halkın katıldığı toplantılarda açıklayarak toplantıya katılanların bu değişiklikleri onaylayıp onaylamadıklarını sordu. Fakat en önemli ekonomik ve politik konular, bu şekilde halkın önüne getirilmedi. Daha ziyade, erkekler için Batılı tarzda şapkanın getirilmesi veya Türkçe yazıda Arap alfabesinin yerine Latin harflerinin benimsenmesi gibi, Batılılaşmaya yönelik kültürel değişimlerde halk desteğine başvuruldu. Doğrudan demokrasi yolunda atılan bu adımlar, ilk bakışta yüzeysel ve önemsiz görünebilir. Fakat bunlar, yurttaşlara yönetime katıldıkları duygusunu vermiş ve yaptıkları seçimlerle siyasetin gidişatını etkileyebileceklerini göstermiştir. Bu sayede, Türkiye halkı çok partili döneme girildiğinde, politik tercihin ne anlama geldiğini kavrayabilmiştir.</p>

      <p class="e-paragraf">Özetle, CHP’nin tek parti dönemindeki iktidarı boyunca Türkiye için kalıcı başarılara imza attığı söylenebilir. Politikaları çoğu zaman yanlış yönlendirilse de, CHP’nin uygulamaları yalnızca kendi çıkarlarına hizmet etmeyi hedeflemiyordu. CHP, demokratik bir toplumun yaratılması için gerekli araçları sağlayan bir anayasa hazırladı. Anayasa maddelerinin uygulanmasını engellemeye çalışmış olmasına karşın, CHP, sonraki kuşaklara, eski Osmanlı sisteminden çok farklı, işlevsel bir yönetim tarzını miras bıraktı. Parti, çok sayıda insanı kendine çekti ve onları eğiterek siyasetçiler yetiştirdi. CHP, yurttaşları (mevcut seçeneklere kısıtlamalar getirmiş olsa da) politik seçimler yaparak yönetime dâhil olabileceklerine inanmaya teşvik etti. Sonuç olarak, daha sonraki çok partili sistemin sağlam bir temele oturmasını sağlayan CHP, birtakım başarısızlıklarına rağmen övgüyü hak etmiştir.</p>

      <p class="e-perde" id="toc_marker-3">3. BÖLÜM / TÜRK SOLU</p>

      <p class="e-paragraf">Türkiye’de yeni bir toplumsal ve siyasal sistem kurmayı amaçlayan modern ve laik bir sol hareketin doğması için, öncelikle otorite ve toplumsal örgütlenme ile ilgili geleneksel kavramların yıkılması gerekliydi. Solun iktidar anlayışı materyalist bir güç kavramı üzerine kurulur ve toplumsal örgütlenmeye ekonomik bir açıklama getirmeye çalışır. Bu ekonomik açıklama, yönetimi ve iktidarı manevi yönden ele alan geleneksel anlayış ile bağdaşmaz. Bunun doğal bir sonucu olarak, gelenekçiliğin zayıflaması ve sol düşüncenin ortaya çıkması Osmanlı İmparatorluğu’nda ancak yavaş bir şekilde başlamış ve Cumhuriyet Türkiye’sinde giderek hızlanmıştır. Yönetim alanındaki reformlar, yalnızca genel anlamda modernleşme için değil, sol hareket için de elverişli bir ortam hazırlamıştır.</p>

      <p class="e-paragraf">Cemiyetlerin, siyasi partilerin, vb. ilk örnekleri, geleneksel hanedanın gücünün milliyetçilik ve laiklik akımlarının etkisiyle temelden sarsıldığı Jön Türkler döneminde (1908-18) kuruldu. Bu süreç aslında çok daha öncesinde, Tanzimat (1839)’ın ardından meydana gelen sosyal değişimler sonucunda ve özellikle de 1853 Kırım Savaşı’ndan sonra başlamıştı. Başta Ali Suavi, Ziya Paşa ve Namık Kemal olmak üzere Genç Osmanlılar (1865-76)’ın savundukları görüşler, bir toplumsal protesto hareketine dönüşebilirdi fakat bastırıldı. 1877’de II. Abdülhamit, Meclis-i Mebusan’ı süresiz olarak dağıtınca kutsal sayılan geleneksel kurumların hâkim olduğu yönetime geri dönüldü. Genç Osmanlıların görüşleri ise, yön değiştirerek bir anayasal parlamenter rejim talebine dönüştü. Bundan sonra toplumsal fikirler, önceden siyasi düşünceler ile pek ilişkisi olmayan edebiyatta da yer almaya başladı. 1880 ila 1908 yılları arasında ülke dışına sürülen reform yanlısı aydınlar, Batılı siyasi fikirleri benimserken bunların ekonomik veya sosyal açıdan Osmanlı’ya uygunluğuna pek dikkat etmediler.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-63" id="footnote-230-63-backlink">63</a></span> Jön Türk felsefesindeki toplumsal eksiklikten de anlaşıldığı gibi, Jön Türkler, İmparatorluğun gerçeklerine yabancıydılar. Modern toplumsal fikirler, geleneksel toplumsal örgütlenme felsefesi ve kurumları karşısında oldukça yetersiz kalıyordu.</p>

      <p class="e-paragraf">Buna bağlı olarak, bu geleneksel politik kurumlarda köklü bir değişiklik yapılması, modern toplumsal düşüncenin ve bunun bir parçası olan solcu fikirlerin yükselmesinin birincil şartı olarak belirdi. Mustafa Kemal 1922’de Saltanat’ı ve 1924’te Hilafet’i kaldırdı. Böylece, bu iki kurumu destekleyen ve Jön Türklerin laik-milliyetçi politikaları ile hâlihazırda zayıflamış olan kültürel ve eğitimsel temeller yıkıldı. Sonuçta, Cumhuriyet rejiminin kurulması (1923) ve sağlamlaştırılması için zemin hazırlanmış ve laik solun yükselişine mani olan engeller ortadan kaldırılmış oldu. Bir ulus-devlet inşa etmek için millî birliğin sağlanmasının şart olduğuna inanan Cumhuriyetçi iktidar, bu amaçla geleneksel yönetim ve otorite kavramlarından mümkün mertebe faydalandı. Fakat bu kavramların sonsuza dek korunması mümkün değildi. Zira değişip çeşitlenen sosyal yapı, geçmiş siyasi fikirlere ters düşmeye başlamıştı. Mevcut siyasal sistemin felsefesi ile sosyal ve ekonomik durum arasındaki bağdaşmazlık ve bu meseleye tatmin edici bir çözüm getirilememesi, Cumhuriyet Dönemi’nde ciddi gerilimlere neden oldu. Yeni ortaya çıkan toplumsal fikirler, ihmal edildikçe veya yanlış anlaşıldıkça, taşıdıkları yaşamsal önemi idrak edemeyen yönetime karşı siyasal bir düşmanlığa dönüştüler. Sovyetler Birliği ile yakınlaşma dönemlerinde veya demokratik süreçleri başlatmak için yapılan girişimlerin ardından, örneğin 1930’da ve 1946 sonrasında, kısacası her fırsatta, sol akımlar aniden ortaya çıktı.</p>

      <p class="e-paragraf">Sol akımların biçimleri, liberalleşmenin ve sosyal gelişmelerin derecesine göre değişiyordu. 1930’da liberalleşme dönemi öylesine kısa sürdü ki, kendilerini gösterecek yeterli fırsat bulamayan sol akımlar, iktidardaki Cumhuriyet Halk Partisi (CHP)’ne karşı halkın düzenlediği gösteriler ile karıştırıldı. 1946 sonrasında bu kez daha açık bir şekilde ortaya çıktılar; fakat kısa süre sonra, iktidarın baskıları sonucunda gizlenmek zorunda kaldılar.</p>

      <p class="e-paragraf">Türkiye’de solculuğun ikinci kaynağı, modernleşmenin yol açtığı sosyal ve kültürel değişikliklerde aranmalıdır. Bu yeni şartlara sosyal ve psikolojik açıdan alışılması için karmaşık bir süreç gerekiyordu. Bu yeni modern yaşam biçiminde, solculuk, kendini kurtuluş vadeden bir inanç olarak tanıtma fırsatı buldu. Gerçekten de, modernleşme, bireye yaşamda aradığı güveni ve anlamı sunan geleneksel, toplumsal ve kültürel yapının temelini yavaş yavaş çürüttü. Bu tür bir değişimin, normalde, temel dinsel, kültürel ve felsefi yapısını korumayı başaran bir toplumun değer sistemini tamamen yıkması mümkün değildir. Fakat Türkiye’de özellikle 1930 sonrasında yaşanan ekonomik ve sosyal dönüşüm, mevcut değerlere ciddi ölçüde zarar vermişti. Yönetimin açık bir şekilde fikir alışverişinde bulunulmasına ve tartışılmasına karşı olması, vaziyeti iyice kötüleşiyordu. Eğer kendilerine açık münazara özgürlüğü tanınsaydı, aydınların değişimi açıklayıp gerekçelendirmeleri ve bu şekilde kendilerini yeni sosyal ve siyasal örgütlenme biçimlerine fikren alıştırmaları mümkün olabilirdi. Esas görevleri bir düşünceler sistemi geliştirmek ve toplumun, değişen yaşam biçimlerine uyum sağlamasını kolaylaştırmak olan aydınlar, bu özgürlüğün yokluğunda, üstlerine düşeni yerine getiremiyorlardı.</p>

      <p class="e-paragraf">Gerçekten de bu değer çatışmasının ilk kurbanı aydın oldu. Halkın geri kalanı, geleneksel aile ilişkileri ve toplumsal bağlar içinde dış etkilerden korunduğu için nispeten güvendeydi. <span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-64" id="footnote-230-64-backlink">64</a></span> Oysa Batılı görüş ve değerleri benimseyen aydın, daha en baştan içsel bir çatışmaya maruz kalıyordu. “İyi”, “doğru ve “adil” kavramları hakkındaki görüşleri ile yakın çevresinin fikirleri arasında ciddi farklar vardı. En duyarlı ve ciddi aydın tipi, “doğru” ve “adil” kavramları için Batı’dan görüp benimsediği standartları kabul etmek istemeyen halka çok sert tepki veriyordu. Aydının gelenekçi düzenden duyduğu memnuniyetsizliği iyice artıran bir tür laik hümanizm ile beslenen bu standartlar, aydını, kendi toplumu içinde düşünsel yönden yalıtılmaya itti. O da, modernleşmeye karşı çıkan “günahkârlar” olarak gördüğü kişilerin ve toplumun büyük bir kısmının haksız olduğunu kanıtlamak ve kendi görüşünü desteklemek için büyük bir şevkle fikir ve sav aramaya girişti.</p>

      <p class="e-paragraf">Batı edebiyatı, Türkiye’deki aydına kolay bir kaçış yolu sunuyordu: Fikirlerini paylaştığı ve hayat tarzlarına özendiği insanlar arasında yaşama şansı bulduğu ideal bir dünya.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-65" id="footnote-230-65-backlink">65</a></span> Daha sonra aydın, edebiyattan toplumsal doktrine geçiş yaptı ve nihayet bu toplumsal hayalini gerçekleştirmede kullanabileceği siyasi bir araç aramaya başladı. Türkiye’de solculuğun yükselişi, edebiyat ile yakından ilişkiliydi. Ülkenin önde gelen solcularının çoğu Batı edebiyatı konusunda derinlemesine uzmanlaşmış kişilerdi ve yazınsal çalışmalar, sıklıkla, siyasi fikirlerin iletilmesinde ve uygulanacak politik eylem metotlarının önerilmesinde kullanıldı. Polis, şüpheli solcuların siyasi eğilimlerini anlamak için bu kişilerin kütüphanelerini tarıyordu. Ignazio Silone’nin, John Steinbeck’in ve çoğu Rus yazarın kitapları, genelde, “suçlayıcı delil” olarak kabul ediliyordu.</p>

      <p class="e-paragraf">Dolayısıyla aydınları sola iten, ekonomik çıkar çatışmasından doğan bir ihtilaftan ziyade, Batı’ya ait değerlerin gelenekçi sistemi işgal etmesiydi. Ne var ki sonraki dönemde bu yeni siyasi rejimin gerekçelendirilmesinde ekonomik tezler de ileri sürüldü. Bu durum, iktidardaki seçkinlerin özgürlüklere karşı çıkmasıyla ve giderek yok olan toplumsal değerlerin yerine yeni koşullara uygun olarak yeni değerlerin getirilememesiyle birleşerek, solcu fikirlerin yayılmasını kolaylaştırdı.</p>

      <p class="e-paragraf">Türkiye’deki gizli komünist partinin (şimdi devlet tiyatrosu oyuncusu olan) eski bir üyesi, nasıl Marksist olduğunu çok açık bir şekilde anlatmaktadır: Şehirde en alt tabakadan bir ailede büyümüştü. Bu insanlar yoksulluk, cehalet ve kişisel çatışmalardan kaynaklanan kan davaları ile örülü bir ortamda yaşıyorlardı. Üst sınıf ise, ezilenlerin akıbeti ile hiçbir şekilde ilgilenmiyordu. Bir gün, komünistler ile ilişkisi olan bir arkadaşı, kendisine Stefan Zweig’in <span class="e-italik">Mercy</span> adlı kitabını verdi ve yazarın bir hümanist olduğunu söyledi. Daha sonra Nazım Hikmet’in şiirlerinin ve diğer solcu Türk yazarların eserlerinin de eklenmesiyle genişleyen bu okuma listesinde, nadiren de olsa sosyalist yazılar da yer alıyordu. Bu kişi, en sonunda “doğru” sosyal düzenin kurulmasına engel olan düşmanlar olarak gördüğü “burjuvalardan” nefret etmeye başladı ve 1946 yılında kendini yer altı sol örgütlenmesinin içinde buldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-66" id="footnote-230-66-backlink">66</a></span> Yazdığı kitapta bu konuyu şöyle anlatıyordu: “İhtiyaç duyduğum ilgi, kazanç ve anlayışı bir nebze olsun bulabilmiş olsaydım komünist partiye katılır mıydım diye soruyorum kendime. Kendime düşen sorumluluğu tespit etmek için soruyorum bu soruyu. İmparatorluğun yıkılmasıyla birlikte değerleri yok edilmiş ve temelleri sarsılmış olan bir toplumun çocuğuyum ben. Gereksiz açıklamalara girmeyeceğim ama kendime düşen sorumluluğu kabul ediyorum. Fakat o dönemde iktidarda olanlar da kendi sorumluluklarını kabul etmeliler. İnandığı değerler toplumunkilerden farklı olduğu için bir kişiyi suçlamak ve hatta onu toplumdan dışlamak çok kolay bir şeydir. Lakin bunu yapmak, ülkemizde ve dünyada yaşanan sorunları hafife almak olur. Hiç şüphe duymadan söyleyebilirim ki, benim ait olduğum ve Cumhuriyet ile beraber doğmuş olan nesil, bir ihanetin kurbanı oldu. Benim neslim, her şeyin siyaseten değerlendirilişine tanık oldu. Siyasetçiler tarihi yazdılar ve onu kendi istedikleri biçimde okumamızı sağladılar. Demokrasiyi diledikleri gibi tanımladılar ve kitlelerin bunu bir hap gibi yutmasını istediler. Siyasetçiler, aydınların, yaratıcılığın veya kültürün değil, kaba kuvvetin gücünü yücelttiler ve o gücün kölesi olmamızı beklediler. Kitlelerden yükselen gürültüyü susturmak uğruna, kutsal değerleri kurban ettiler. Benim neslim hor görüldü ve ihmal edildi; aldatıldığını fark etmek zorundaydı. Ancak ondan sonra her şeyi reddedebilir ve yıkılan değerlerin yerine koymak için yenilerini bulma mücadelesine başlayabilirdi.”</p>

      <p class="e-paragraf">Solcu fikirler, sıklıkla, modernleşmeden doğan ihtiyaçlara cevap vermek için kullanıldı. Geleneksel İslami düzen gibi bütünleşik bir sosyopolitik sistemin yerine ancak aynı derecede şümullü bir sistem getirilebilirdi. Bir sistemin yerine bu şekilde bir diğerinin getirilmesi, entelektüel düzeyde mümkündü. Bunun ön koşulu ise, toplumsal yapı içindeki diğer sosyal ve siyasi gelişmelerin aydınların politik ideallerini engellememesi veya yeniden şekillendirmemesiydi. Türkiye’deki sosyal dönüşüm, bir yandan radikal solun gelişmesi için uygun koşullar sunarken diğer yandan da sola muhalif olan yeni çıkarlar ve yönelimler yarattı. Bu bağlamda, Türkiye’de solculuk, özellikle 1940 sonrasında seçkin aydınların, yeni ortaya çıkan girişimci orta sınıfa karşı sahip oldukları yüksek konumu korumak için giriştikleri karmaşık çabaların bir parçası oldu. Osmanlı İmparatorluğu’nda ve Türkiye Cumhuriyeti’nde modernleşmenin birincil amacı devlet kurumlarında reform yapmaktı. Bu reformu müteakip idarenin genişlemesi, daha büyük bir bürokrasiyi gerekli kıldı. Bu bürokrasinin resmî görevi devlet otoritesini uygulamak, gayri resmî işlevi ise modernleşme hareketini fikrî yönden yönetmekti. Bu gayri resmî işlevin içeriği, bürokrasiyi oluşturan aydınların devlet ile kurdukları işbirliğine ve devlete ne kadar bağlı olduklarına göre değişiyordu.</p>

      <p class="e-paragraf">Öte yandan, girişimci gruplar, iktidardaki bürokrasinin emrindeydiler. Bunların esas işlevi, bürokratik düzeni ekonomik yönden desteklemekti. Fakat ulusal ekonomideki paylarının, güçlerinin ve işlevlerinin giderek artması sonucunda, siyasi gücün potansiyel talipleri olarak belirdiler. Nihayet, 1945-46’da çok partili sisteme geçilmesinin ardından, siyasette rol almaya başladılar ve 1950 yılında Demokrat Parti (DP) öncülüğünde iktidara geldiler. Akabinde, aydınların önemli bir kısmının yükselen burjuvazinin saflarına geçmesiyle birlikte, on dokuzuncu yüzyıldan beri ülkeyi yöneten bürokratların gücünde kayda değer bir düşüş yaşandı. Üstelik ekonomik ve siyasi güce sahip yeni toplumsal grupların ortaya çıkması, üst sınıfların (yani Cumhuriyet Devrimi’nde başı çeken eski Osmanlı ailelerinin ve 1915-22 arasında Gayrimüslim orta sınıfın güç kaybetmesinin ardından yaşanan ekonomik kargaşada zenginleşen grupların) benimsediği değerleri ve standartları reddetti ve zayıflattı. Ekonomik etkenler, solcu ideolojinin somut bir biçim kazanmasında ve çeşitli toplumsal gruplarla ilişki kurmasında çok önemli bir rol oynadı.</p>

      <p class="e-paragraf">Çalkantılı bir dönem olan Kurtuluş Savaşı (1919-23) yıllarında, bir dizi solcu grup ortaya çıktı. Bunlar arasından yalnızca Spartaküsçü Marksist harekete destek veren ve Almanya’da eğitim görmüş bir genç olan Şefik Hüsnü (Değmer) sonraki dönemde siyasi sahnede aktif rol almayı sürdürdü. 1923 seçimlerine İslamcı eğilimli sosyalistler katılmadı; laik ve ılımlı solcular ise iktidar partisi olan CHP içinde eritilmiştiler. 1925 yılında kabul edilen Takrir-i Sükun Kanunu, tüm radikal hareketlerin tasfiye edilmesinde kullanıldı.</p>

      <p class="e-paragraf">1931 yılında ekonomide devletçilik ilkesinin resmen benimsenmesi ve SSCB ile dostluk antlaşmasının yenilenmesi, sosyal meselelerin daha özgürce tartışılabilmesine olanak tanıdı. Yaşanmakta olan toplumsal dönüşümün, yalnızca aydınları yatıştırmak için değil aynı zamanda onların düşüncelerini etkilemek için de bir açıklamaya ve gerekçelendirmeye ihtiyaç duyduğu aşikârdı. <span class="e-italik">Kadro</span> dergisi (1932-34) muhtemelen radikal solun genişlemesini engellemek amacıyla, solun ve sağın önerdiği radikal kavramların karışımından ulusal bir ideoloji elde etmeye çalıştı. Fakat Marksist politik edebiyat,<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-67" id="footnote-230-67-backlink">67</a></span> birkaç çeviri haricinde, pek önem taşımayan az sayıda risale, broşür ve süreli yayından ibaretti. Yer altında yürütülen siyasi faaliyetler de aynı şekilde sınırlı kalıyordu.</p>

      <p class="e-paragraf">1925 sonrasında solcu hareket içindeki gerçekten önem taşıyan etkinlikler, edebiyat alanında aranmalıdır. Orhan Selim takma adını da kullanan Nazım Hikmet Ran (1902-63), Sabahaddin Ali (1907-48) ve bu iki büyük isim kadar tanınmayan daha birçok yazar, alt sınıfların kötü koşullarını gerçekçi bir üslupla resmederek edebiyatı siyasi amaçlarla kullandılar. Nazım Hikmet, 1958 yılında verdiği bir röportajda şöyle söylüyordu: “Bir yazarın siyasi yönden tarafsız davranması mümkün değildir. Tarih boyunca kendi devrinin sorunları karşısında tamamen tarafsız ve hareketsiz kalmış tek bir büyük yazar bile bulmak zordur. Yazarların, özellikle de komünist olanların, gerçek hayatta bilgi kaynağı olarak kullanılabilecek bir edebiyat yaratmaları gerektiğini düşünüyorum. Halkım ve diğer halklar için yazdığım şiirlerde, romanlarda ve oyunlarda bu özelliğin bulunmasını istiyorum.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-68" id="footnote-230-68-backlink">68</a></span></p>

      <p class="e-paragraf">En büyük çağdaş Türk roman yazarlarından biri olan Orhan Kemal, hapishanede Nazım Hikmet ile geçirdiği dönemde bu görüşleri nasıl benimsediğini anlatmaktadır.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-69" id="footnote-230-69-backlink">69</a></span> Kişisel dostlukların ve aile bağlarının bir yazarın politik ve ideolojik yönelimini belirleyen önemli etkenler olduğu, Orhan Kemal’in yazılarından açıkça anlaşılmaktadır. Onun eserlerinde, Türk toplumunun en alt tabakasına dair ilgi çekici bilgilere de rastlanmaktadır. Nazım Hikmet’in çeşitli sosyal insan türlerini tasvir ettiği <span class="e-italik">Memleketimden İnsan Manzaraları</span> adlı meşhur eserinde yer alan şiirler, yazarın hapishanede tanıştığı kişilerle ilgili gözlemlerine ve bu kişilerle yaptığı sohbetlere dayanmaktadır. Nazım Hikmet’in arkadaşları arasından diğer bir tanınmış romancı olan Kemal Tahir, 1962 yılında Nazım Hikmet ile işbirliği yaptığı için çarptırıldığı hapis cezasını çekerken, romanlarındaki kahramanların çoğunun hapishanede tanıştığı kişiler olduğunu anlatmıştır. <span class="e-italik">Kadro</span> hareketinin lideri olan Şevket Süreyya da, hatıralarında anlattığına göre, benzer şekilde hapishanede tanıştığı kişiler sayesinde Türkiye’deki yaşamın gerçeklerinin farkına varmıştı. Bunların hepsi, erken dönem sosyalist yazarların Anadolu’daki yaşam hakkında bildiklerinin sınırlı olduğuna işaret etmektedir. Akla şöyle bir soru gelmektedir: Yazarların hapishanede tanıştıkları, adi suçlardan hüküm giymiş bu mahkûmlar Türkiye’nin toplumsal sorunlarını gerçeğe uygun şekilde yansıtabiliyorlar mıydı?</p>

      <p class="e-paragraf">1939-45 arasındaki savaş yıllarında hâkim olan koşullar, sol akımın gelişmesini destekledi. Zira lüks içinde yaşayan varsıl grupların belirmesi, sosyal adaletsizliğin ve cehaletin daha da derinleşmesine neden oldu. Ankara Üniversitesi’nde bir grup sosyolog, Türkiye’nin içine girdiği sosyal değişimi sistemli ve bilimsel bir şekilde incelemeye başladı. Bu çalışmadan elde edilen bulgular <span class="e-italik">Yurt ve Dünya</span> ile <span class="e-italik">Adımlar</span> adlı iki dergide yayınlanıyordu. Aynı ekip, kırsal kesimde kurulan eğitim kurumları olan Köy Enstitüleri’nin geliştirilmesinde de aktif rol oynadı.</p>

      <p class="e-paragraf">Bu hazırlık döneminin meyvesi, 1945-46’da yaşanan siyasi liberalleşme sürecinde patlak veren sol faaliyetler oldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-70" id="footnote-230-70-backlink">70</a></span> Birçok gazete ve dergide çeşitli sosyalist fikirlere yer verilirken, Cemiyetler Kanunu’nda yapılan 1946 tarihli değişiklik de sol grupların örgütlenmesini mümkün kıldı. O dönemde kurulan ve kendini sosyalist olarak tanımlayan yaklaşık altı parti arasından yalnızca ikisinin faaliyetleri siyasi arenada netice doğurdu: Esat Adil Müstecaplıoğlu’nun kurduğu liberal sol çizgideki Türkiye Sosyalist Partisi ve Şefik Hüsnü Değmer’in kurduğu Marksist bir parti olan Türkiye İşçi ve Çiftçi Sosyalist Fırkası. 1946 yılında kurulan yaklaşık yüz işçi sendikası arasından en az bir düzinesinde sol görüş hâkimdi. Nihayet bu iki parti, bunların yayınlarının büyük bir kısmı ve tüm sendikalar 1946’nın Aralık ayında kapatıldı; liderleri ise yıkıcı faaliyetler yürütmekle suçlandı.</p>

      <p class="e-paragraf">Sol, bir kez daha yasadışı ilan edilmiş ve radikallikle bir tutulmuş oldu. Oysaki solcu denen kişilerin büyük bir kısmının tek yaptığı, gelişme ve ilerleme sağlanması için resmî mercilerin ileri sürdükleri basmakalıp fikirlerden farklı düşünceler sunmaktı. Aralarında fark gözetilmeksizin tümünün cezalandırılması, komünistler ile sosyalistlerin birbirinden ayrılmasını imkânsız kıldı ve tüm solculara komünist gözüyle bakılmasına neden oldu. Bununla birlikte, 1946’da solcuların dış politikaya öncelik vererek bir bakıma partilerinin sonunu hazırladıkları söylenebilir. Stalin’in ülkenin kuzeyinde toprak ve Boğazlar’da askerî üs elde etmek için Türkiye’ye baskı yaptığı bir dönemde solcuların Sovyet yanlısı bir tutum benimsemeleri, kendilerine düşmanlık duyulmasına neden olmuştur.</p>

      <p class="e-paragraf">Menderes hükümeti tarafından hızla tasfiye edildi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-71" id="footnote-230-71-backlink">71</a></span> İkinci Dünya Savaşı’ndan sonraki dönemde sol faaliyetleri başlatanlar, büyük kısmı üst sınıflardan gelen kentli aydınlardı. Bu hareketler, solculuğun ana merkezi sayılan üniversitede okuyan çok sayıda öğrenciyi kendine çektiyse de işçi sınıfının desteğini almakta başarısız oldu. Zira her ne kadar Marksist sloganlar atsalar da, belli bir sosyal sınıftan ziyade muhafazakârlığı ve gelenekçiliği eleştiriyorlardı. Aslında “burjuvazi” ile kastedilen, banker veya kapitalistten ziyade, muhafazakâr, dindar küçük esnaf ve kendi işini yöneten -dolayısıyla yaşamını kendi emeğiyle kazanan- serbest girişimciydi.</p>

      <p class="e-paragraf">1940’lı yıllarda Türkiye’de sol görüşü savunan kişilerin sayısı büyük ihtimalle bini geçmiyordu. Toplumdan soyutlanmış olan bu kişiler, olayların akışını etkilemekten acizlerdi. Fakat aynı dönemde, Batı’da eğitim gören yeni bir aydın kuşağı yetişiyordu. Bunların bazıları, hâlihazırda sosyalizmi veya komünizmi benimsemiş, Paris’te bir araya gelmiş ve Türkiye’deki Marksist gruplarla iletişim merkezi işlevi gören Terakkiperver Jön Türkler olarak örgütlenmişti. Fakat Batı’da eğitim gören sosyalist görüşlü öğrencilerin çoğu, solcu ideolojiye alenen destek vermek yerine ülkeye dönünce daha uygun bir fırsat bulmak için beklemeyi tercih etti.</p>

      <p class="e-paragraf">DP’nin liberal ekonomi politikası çerçevesinde her türlü girişimcilik faaliyetini desteklemeye başlaması, beklenen fırsatın geldiğini işaret ediyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-72" id="footnote-230-72-backlink">72</a></span> 1950’de sanayide çalışan orta sınıf (aileleri ile beraber), muhtemelen, toplam nüfusun yaklaşık %5’ini oluşturuyordu. 1965’e gelindiğinde bu oran %20’ye yükseldi ve bu grup, hükümet üzerinde büyük bir nüfuz elde etti. Ücretli çalışanların sayısı ise 1950’de 400.000 iken 1965’te iki milyona yaklaştı. Aynı zamanda tarımsal yöntemlerin gelişmesi ve uygulanan kapsamlı yol yapım projesi, toplumsal hareketliliği artırarak toplumsal bilinçlenmeye katkıda bulundu. Kitlelerin siyasi bilinç kazanması, çeşitli meslekler edinmeleriyle orantılı olarak sürekli devam etti. Tüm bu faaliyetlerin asıl amacı, ekonomik faydaydı. İşçi sınıfı arasında, bu amaç tabii ki maddi durumun iyileşmesi ve esenliğin artması olarak ifade ediliyordu.</p>

      <p class="e-paragraf">Hükümet tarafından acilen başlatılan ve aşağıdan gelen bu büyüme süreci, ülkenin sosyal örgütlenmesini ve bu örgütlenme içindeki güç ilişkilerini kökten değiştirdi. Hâlihazırda enflasyonla boğuşan bürokrasi, politik ve sosyal gücünü, toprak yönetimi ve ticaret ile uğraşan gruplardan ve bunların ortaklarından oluşan yeni ekonomik seçkinlere devretti. Ayrıca geçmişte bürokrasi içinde büyük ölçüde temsil edilen aydınlar arasından, şimdi de meslek sahipleri çıkıyordu. Bunlar, ya girişimcilerle işbirliği yapan mühendisler ve teknisyenler ya da özel ticari şirketlerde yüksek ücretle çalışan kişilerdi. Eğitime ve devletin ideallerine bağlılığa dayanan eski toplumsal değerler, özünde ekonomik güç üzerine kurulan yeni düzende baltalandı. Toplumsal ve bireysel yönden bu, şümullü bir devrimdi. Maddi ve manevi açıdan, geleneksel yönetici grupların tüm kesimlerine zarar verdi: Sivil bürokrasi, ordu ve bunlara bağlı diğer tüm kurumlar bundan etkilendi. Toplumsal değişim gerçekleşirken herhangi bir entelektüel gerekçelendirme veya sistemleştirme yapılmadı. Zira geçmişte her türlü eleştirel sosyal görüş sosyalizm veya komünizm korkusuyla yargısız infaz edildiği için, ihtiyaç duyulan türde bir sosyal düşünce okulu gelişmemişti.</p>

      <p class="e-paragraf">Aydın, bu değişimlere verdiği tepkiyi edebiyat alanında bir kez daha ortaya koydu. 1950 sonrasında yazılan “sosyal içerikli” hikâye ve romanlardan oluşan çok sayıda eser, sonunda yeni bir solculuğa temel teşkil eden düşünce akımlarını yansıtıyordu. Mahmut Makal, Yaşar Kemal, Orhan Kemal, Aziz Nesin, Kemal Tahir, Fakir Baykurt, Kemal Bilbaşar, Atilla İlhan ve Necati Cumalı gibi isimlerin de aralarında bulunduğu bu yazarların birçoğu köylerden veya kentli aydınların en yoksul kesimlerinden gelen kimselerdi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-73" id="footnote-230-73-backlink">73</a></span> Türkiye’de yaşanan toplumsal sorunların bilinmeyen boyutlarını, fakirliği, sıkıntıyı ve adaletsizliği okurlarına anlatmak istiyorlardı. Zaman içinde bu yazının türü günlük basında da yer almaya başladı. Muhabirler Anadolu’nun en uzak köşelerini gezdiler; elde ettikleri bulgular, yazarların anlattıklarını destekliyordu. Günlük gazete dağıtımında büyük bir artış yaşandı (bu gazetelerin birçoğunda toplumsal romanlar günlük bölümlerle dizi hâlinde yayınlanıyordu): Bu sayı 1950 yılında yarım milyon iken 1956’da bir milyona ve 1960’ta bir buçuk milyona ulaştı ve nihayet 1965’te iki milyonu aştı. Bu artış, yazılı eserlerin bir hayli önem kazandığını gözler önüne sermektedir. Zamanla bazı sol görüşlü edebiyatçılar da yazılı basında yer almaya başlayınca, bu alan 1960 Darbesi’nden sonra sosyalizmin en güçlü kalelerinden biri oldu.</p>

      <p class="e-paragraf">Bunun yanı sıra, toplumsal düşünce tartışmalarına büyük yer veren birçok süreli yayın da mevcuttu. Bunların büyük kısmı Köy Enstitüsü mezunları tarafından çıkarılıyordu. 1954 sonrasında Ankara’da iki ayda bir yayınlanmaya başlayan <span class="e-italik">Forum</span> dergisi, Türkiye’nin sorunlarını sistemli bir şekilde inceleyen muhtemelen en iyi dergiydi. Solcuların makalelerine sıklıkla yer vermesine rağmen genel tutumu, ılımlı ve orta yolcu idi. Solcu propagandaya alet olma tehlikesini bertaraf ederek toplumsal sorunların tartışıldığı bir zemin yaratmak, hassas bir meseleydi.</p>

      <p class="e-paragraf">Bu akım, DP’nin ekonomik politikalarından doğrudan yararlanmayan bürokrasinin ve aydınların da destek ve onayını kazandı. Bu ikisi, Türkiye’de sosyal adaletin eksik olduğu fikrinden yola çıkarak, diğer toplumsal gruplarla işbirliği içine girdiler. Yoksul çiftçileri ve işçileri kendi saflarına katmayı ve hep beraber yeni, adil ve müreffeh bir yönetim kurmayı umsalar da, bu çevrelerden bekledikleri ilgiyi göremediler.</p>

      <p class="e-paragraf">Bürokrasinin ve aydınların geniş ölçüde sola kayması, 1954 sonrasında kademeli olarak gerçekleşti. 1954 yılı, DP’nin seçimlerde büyük bir başarı kazandığı ve uyguladığı (esasen plansız ve enflasyonist ekonomi politikalarına dayanan) kalkınma planını hızlandırma kararı aldığı seneydi. Özel sermayenin birikimi arttı ve enflasyon yükselirken maaşlar nispeten sabit kaldı. Oluşan memnuniyetsizlik atmosferinde yeni bir sol akımın temelleri atıldı. Bu akım, önceki dönemlerde görülen solcu hareketlerin aksine, Marksizm ile doğrudan bağlantılı değildi. Ayrıca bu yeni solculuk, yabancı ideolojilerin bir taklidi değildi; ülkede hâkim olan iç koşullara bir tepki olarak gelişmişti. Yeni sol, Cumhuriyet’in içeriden geliştirilmesi ve modernleştirilmesi için tasarlanmış olan ekonomik ve sosyal politikalarla şekillendi. Atatürkçülük, modernleşmenin siyasi çerçevesini çizse de toplumsal ve ekonomik yönünü ihmal etmişti. Neticede, ortaya çıkan sosyal akımlar, Atatürkçülüğün yerine getirmediği toplumsal sözlerden yola çıkarak meşruluk kazanmaya çalıştılar. Bunu yaparken halkçılık, devletçilik ve inkılâpçılık ilkelerini geniş bir şekilde yorumladılar.</p>

      <p class="e-paragraf">Sosyal fikirler, ilk olarak 1950’li yılların başlarında dinci tepkilere karşı laik reformları savunmak amacıyla kurulan Devrim Ocakları ile örgütlü bir şekilde -fakat ürkekçe- yayılmaya başladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-74" id="footnote-230-74-backlink">74</a></span> Çoğunlukla üniversite öğrencilerini kendine çeken Ocaklar, CHP yanlısı kuruluşlardı. Ekseriyetle Atatürkçülük savunusu biçiminde olan tartışmalar, 1954 sonrasında çağdaş toplumsal ve ekonomik sorunların müzakeresine dönüştü. Bununla birlikte, genç aydınların büyük bir kısmı CHP’nin gençlik kollarında eğitildi. Partinin 1954 yılında toplanan on birinci kurultayında aydınların toplumsal taleplerine cevap veriyor gibi görünen bir program kabul edildi. Bu programın 36. maddesine göre:</p>

      <p class="e-paragraf">“Muhafaza edilmesi gereken ve ulusal varlığın temelini oluşturan en önemli kaynak, vatandaşın emeğidir. Vatandaşa zihinsel ve kişisel kapasitesine uygun bir işte çalışma fırsatı tanımak için gerekli düzenlemeleri yapmak, işsizlere iş sağlamak ve işverenin haklarını çiğnemeksizin işçiyi sömürüden korumak, devletin görevidir. Partimiz, tüm vatandaşların iş güvenliğini dokunulmaz bir hak olarak tanımaktadır…”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-75" id="footnote-230-75-backlink">75</a></span></p>

      <p class="e-paragraf">CHP, 1957 yılındaki on dördüncü kurultayında, gençlik kollarının faaliyetlerini genişletmeye karar verdi. Zira yeni sosyal fikirlere en iyi cevap veren kurumların bunlar olduğu anlaşılıyordu. 1960 Darbesi’nden önce öğrencilerin katıldığı gösterilerde yer alan gençlik kolları, DP’nin muhalefeti susturma çabalarına karşı direnişi örgütlemede öncü rol oynadı. Bunların 1960 yılının Nisan-Mayıs aylarında yürüttükleri yeraltı faaliyetlerine ilham veren devrimci ruh, günümüzde varlığını sürdürmeye devam etmektedir. 1960 Darbesi’ne dek, CHP gençlik kollarının ülke genelinde toplam 295 şubesi vardı; bu sayı 1961’de 530’a yani yaklaşık 25.000 enerjik genç üyeye ulaşmıştı. İnönü’nün desteğiyle, CHP kendini sosyal ve ekonomik problemlerin ve bilhassa sosyal adaletsizliklerin çözülmesine adadı. Plansız ekonomik kalkınmanın ücretli kesimin yaşam standartlarının düşmesine neden olduğu ve küçük gruplar zenginleşirken kent nüfusunun büyük bir kısmının fakirleştiği savunuluyordu. 1957 seçimlerinde, CHP oylarını %15 oranında yükselterek 1954’te 31 olan milletvekili sayısını 178’e çıkardı. Bu sonuçlar, tasarladığı sosyal programı uygulaması ve solcu üyelerini ön plana çıkarması konusunda partiyi yüreklendirdi. CHP Araştırma Bürosu, çeşitli toplumsal sorunlar hakkında araştırmalar yayınlamaya başladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-76" id="footnote-230-76-backlink">76</a></span> Nihayet 1958-59’dan itibaren bazı parti liderleri, kalkınma ve esenliğe giden en kısa yol olarak sosyalizmi açıkça savunmaya başladılar. Böylece yeni bir solculuğun ortaya çıkması için ihtiyaç duyulan psikolojik ve örgütsel zemin hazırlanmış oldu. Bu yeni solculuk yükselişe geçmek için artık yalnızca bir fırsata ihtiyaç duyuyordu: Bu fırsat 1960 yılındaki askerî darbe ile yakalandı.</p>

      <p class="e-paragraf">Askerî müdahalenin ardındaki toplumsal nedenleri anlamak için, bunun örgütsel yapısına, politikalarına ve özellikle de toplumsal meselelere karşı takındığı tutuma bakmak gerekir. Darbeyi gerçekleştiren -çoğu henüz otuzlu yaşlarında olan- genç subaylar, kendilerini destekleyen yeni aydınlarla aynı ortamda ve aynı özlemlerle yetişmişlerdi. Askerî hükümet, DP döneminde zenginleşen gruplara ayrıcalık tanımadı; ekonomik kalkınmanın ve sosyal adaletin önemini vurguladı. Cumhurbaşkanı Cemal Gürsel de dâhil olmak üzere, askerî hükümetin önde gelen üyeleri, sosyalizmin Türkiye için faydalı olabileceğini açıkça dile getirmekten kaçınmadılar. İşçiler üzerindeki polis denetimi kaldırıldı ve komünist propaganda hakkında açılmış olan ve görülmeye devam eden bazı davalar hızlı bir şekilde sonlandırıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-77" id="footnote-230-77-backlink">77</a></span></p>

      <p class="e-paragraf">27 Mayıs 1960’tan 15 Ekim 1961 tarihindeki seçimlere uzanan süreç, Türkiye’nin modern çağa tam anlamıyla ayak uydurmasını sağlayacak sosyal ve ekonomik bir politika bulmak için yoğun araştırmalar yapılan bir dönem olarak tanımlanabilir. Toplumda yeni günah keçileri yaratıldı ve bunlar Türkiye’nin geri kalmışlığının suçlusu olarak gösterildi. Gazete muhabirleri kırsal kesimde ağaların mülkiyetinde olan köyler bulmak için kolları sıvadı. Ağaların ve bunların işbirlikçisi olan dinsel önderlerin, köylülerin cahil kalmasını sağladıkları ve böylece onları sömürmeye devam ettikleri savunuluyordu. Vahşi kapitalistler, işçilere hak ettikleri maaşı ödememekle suçlanıyordu. DP iktidarı altında zenginliklerin adaletsiz bir şekilde belli kimselerin elinde toplandığına dair sayısız kanıt sunuluyordu.</p>

      <p class="e-paragraf">Bu hastalıklı durumun devasının, sosyal bilince sahip seçkinlerin yönettiği bir rejim olduğu ileri sürülüyordu. Bir profesör durumu şöyle özetliyordu: “Devletin kaderini ellerinde tutanlar (ordu) tarafsız bir tutum benimsemiştir ve tek kaygıları, ülkenin esenliğidir. Bu, eşsiz bir fırsattır. Bu şansı kaçıracak mıyız?’<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-78" id="footnote-230-78-backlink">78</a></span> <span class="e-italik">Cumhuriyet</span> gazetesi tarafından açılan “darbeyle ilgili beklentiler” konulu makale yarışması sayesinde aydınların, toprak reformu, okuryazarlığın yaygınlaştırılması, tüm işçilerin maaşının yükseltilmesi, sömürüye son verilmesi, ekonomik kalkınma, vb. talepleri olduğu ve tüm bu iyileştirmelerin bir gecede yapılmasını bekledikleri anlaşıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-79" id="footnote-230-79-backlink">79</a></span> Bununla birlikte, CHP ve solcuların büyük bir kısmı, birkaç subaydan oluşan cuntanın tüm bu taleplerden kendine pay çıkarmasına ve güçlü bir yönetim kurmak için bunlardan istifade etmesine karşı çıktı. Her iki grup da toplumsal memnuniyetsizliklerden yararlanarak iktidara gelmeyi hedefliyordu.</p>

      <p class="e-paragraf">Bu sırada, geçmişte DP’ye muhaliflikleriyle bilinen birçok örgüt, kadrolarına sosyalistleri eklemeye başladı. Ankara Devrim Ocağı’nın sosyalist öğretmen, gazeteci ve akademisyenlerden oluşan birçok üyesi oldu. Solcularla işbirliği yapmakla suçlanan Ocak adına konuşan bir sözcü, milliyetçi muhaliflere şöyle cevap veriyordu: “Evet, artık Ankara Devrim Ocağı’nda tek başıma değilim. Sosyal eğitim almış ve takım olarak çalışmayı bilen otuz kişilik bir ekiple görev yapıyoruz.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-80" id="footnote-230-80-backlink">80</a></span> Benzer bir sosyalist yönelim, Türkiye Öğretmenler Birliği Millî Federasyonu’nun ilerleyen dönemdeki faaliyetlerinde ve sol partilere verdiği destekte de açıkça gözlemleniyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-81" id="footnote-230-81-backlink">81</a></span></p>

      <p class="e-paragraf">1960 yılında Devlet Planlama Teşkilatı’nın kurulması, artık solculuk veya sosyalizm olarak açıkça adlandırılmaya başlanan bu yeni akıma yeni bir boyut ve bilimsel bir açıklama getirdi. Hızlı kalkınmayı, sosyal adaleti, okuryazarlığı, vs. teşvik etmek için millî kaynaklardan akılcı bir şekilde yararlanılması amacıyla devletin kapsamlı bir planlama yapması gerektiği düşünülüyordu. Devlet planlaması fikri, sosyal düşünceye önemli miktarda siyasi içerik kattı. Olayların akışı bu fikirden doğrudan etkilendi.</p>

      <p class="e-paragraf">1954-60 döneminde ve Darbe sırasında geliştirilen sosyal fikirler, nihayet 1961 Anayasası’nda somutluk kazandı. Türkiye’yi ulusal, laik ve sosyal bir devlet olarak tanımlayan bu anayasa, bireye geniş hak ve özgürlükler tanıyor ve devlet tarafından yürütülecek olan kapsamlı bir sosyal program öngörüyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-82" id="footnote-230-82-backlink">82</a></span> Böylece Anayasa, bir yandan sosyal reformlara hukuki zemin hazırlarken, bir yandan da bu amaçla siyasi faaliyetlerde bulunmak isteyen bireylerin güvenliğini sağladı. Anayasa’yı hazırlayan Kurucu Meclis, CHP’nin ve bazı sosyalistlerin hâkimiyetindeydi. Yaklaşan seçimlerde CHP’nin iktidara gelmesi ve devlet planlaması yoluyla bir sosyal program yürütmesi bekleniyordu. Fakat halk arasında, aydınları ve bürokrasiyi tekrar güçlendirecek olan her türlü yapıya karşı derin bir nefret mevcuttu. Girişimciler, işadamları ve toprak sahipleri, önerilen planlamanın sahip oldukları ekonomik gücü hedef aldığını fark etmişlerdi. Bu nedenle, meslek örgütlerini ve yayınlarını kullanarak, sola yönelimi engellemeye karar verdiler. Siyasi faaliyetlere getirilen yasak kaldırıldıktan sonra 1961’de kurulan Adalet Partisi (AP) ve Yeni Türkiye Partisi (YTP) girişimciler, işadamları ve toprak sahiplerinden oluşan grubun çıkarlarını temsil ediyordu.</p>

      <p class="e-paragraf">15 Ekim 1961 tarihinde düzenlenen seçimlerde CHP, TBMM’de en çok koltuğu kazandıysa da mutlak çoğunluğa sahip olamadı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-83" id="footnote-230-83-backlink">83</a></span> Senato ise, AP’nin kontrolüne girdi. Ordunun da desteğini alan CHP, başlıca muhalifi olan AP ile bir koalisyon hükümeti kurdu ve İsmet İnönü’nü başbakanlığa geldi. Ömrü yaklaşık altı ay süren bu koalisyonun dağılmasının nedeni, dışarıdan bakıldığında, hapisteki DP’liler için af çıkarılması konusundaki anlaşmazlık olarak görülse de, esas sebep, ekonomi politikası (devlet ile özel teşebbüs arasındaki çekişme) konusunda keskin bir fikir ayrılığı yaşanmasıydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-84" id="footnote-230-84-backlink">84</a></span> Akabinde yine İnönü’nün başbakanlığında küçük partilerle yapılan koalisyonla yeni bir hükümet kuruldu. Bu kabinenin 1962 yılının Haziran ayında kurulması, ancak CHP’nin -isteksiz bir şekilde de olsa- tasarladığı sosyal programdan taviz vermeyi ve özel teşebbüse de kamu kadar ağırlık vermeyi kabul etmesi sayesinde mümkün oldu. Özel teşebbüsün ateşli savunucularından biri olan YTP Genel Başkanı, Devlet Planlama Teşkilatı da dâhil olmak üzere ekonomik işlerden sorumlu başbakan yardımcısı olarak atandı. Bu gelişmeler, Atatürkçülüğün sınıfsız toplum fikrini (Mustafa Kemal Atatürk, içinde sınıf çatışması bulunmayan toplumu kastediyordu) yazıldığı gibi yorumlayan aydınlar için yeni ve önemli bir süreç başlattı. Zenginler, toplumsal çatışmanın sorumlusu ve gelişimin düşmanı olmakla itham edildi.</p>

      <p class="e-paragraf">1960 Darbesi sonrasında Türk sosyalizmi, yeni kurulan toplumsal düzen içinde birey ile toplum arasındaki ilişkileri düzenleme ve sosyal sorumluluk bilincini yaygınlaştırma çabası şeklini aldı. Bu sosyalizmin ideolojik kaynakları sosyalist Fabian okulunda, klasik Batı sosyalizminde ve hatta Devlet Planlama Teşkilatı’nın danışmanlığını üstlenen Alman iktisatçı Jan Tinbergen’in görüşleri dâhil olmak üzere Marksist düşüncede aranabilir. (Marksist düşünce, savaş sonrasında Batı Avrupa’da geliştirilen yeni ekonomik kalkınma ve planlama teorileri ışığında yeniden gözden geçirilmiştir). Yönetimde yer almayan aydınların tepkisi genellikle olumluydu. Ekonomik kalkınmanın ve sosyal refahın sağlanması için birincil koşul olarak devlet planlaması ileri sürülüyordu. Sosyalistler ile muhalifleri arasındaki ayrımın yaşandığı esas nokta, bu önermeydi. Sonuçta sosyalizmin devlete hangi özellikleri atadığını ve hangi işlevleri yüklediğini tanımlamak bir zorunluluk hâline geldi. Sosyalistlerin büyük bir kısmı, devletin temel işlevinin sosyal adaleti sağlamak olduğunu savundu. Devlet, bu şekilde -felsefesine zarar veren çeşitli geleneksel güçlere rağmen- iktidardaki yeni aydın seçkinlerin nüfuzu altındaki bir modernleşme aracına dönüşebilecekti. İşçinin ve çiftçinin sosyalist devlette aktif bir rol almaları, ancak sonraları, halkın desteğini alma zorunluluğu doğduğunda gündeme geldi. Böylece <span class="e-italik">Yön</span> dergisinin ve Sosyalist Toplum adlı oluşumun fikirleri, ekonomik kalkınma üzerinden gerekçelendirilen yeni bir seçkinci iktidar doktrini olarak biçimlendi.</p>

      <p class="e-perde" id="toc_marker-4">4. BÖLÜM / 1957 SEÇİMLERİ<span class="e-dipnotno" xml:lang="tr-TR">*</span></p>

      <p class="e-1-baslik">I</p>

      <p class="e-paragraf">27 Ekim 1957’de yapılan genel seçimler, Türkiye’de siyasi partilerin ve demokrasinin tarihi için önemli bir aşama teşkil etmektedir. Bu, ülkede çok partili sisteme geçilmesinin ardından düzenlenen dördüncü genel seçimdir. Türkiye’de siyaseti biçimlendiren ve demokrasinin geleceğine yön veren birçok konuyu incelemek için eşsiz bir fırsat sunmaktadır.</p>

      <p class="e-paragraf">Türkiye’de çok partili sistem 1945-46’dan bu yana kesintisiz olarak işlemektedir. Aksayan yanlarına rağmen, Türkiye tarihindeki en uzun soluklu parlamentarizm deneyimidir. Aslında ilk deneme 1877-78’de başlatılmış ve yalnızca birkaç ay sürdürebilmiştir. Jön Türklerin 1908’de başlattıkları ikinci parlamentarizm denemesi ise, 1911’de İttihat ve Terakki Fırkası’nın iktidar döneminde sona ermiştir. Mustafa Kemal (Atatürk) tarafından 1930’da başlatılan ve Fethi (Okyar) Bey’in başkanlık ettiği Serbest Fırka’nın kurulmasını sağlayan üçüncü deneme ise, birkaç ay sonra partinin feshedilmesiyle sona ermiştir. Cumhuriyet Halk Partisi (CHP) ülkeyi 1945 yılına dek tek başına yönetmiştir.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-85" id="footnote-230-85-backlink">85</a></span></p>

      <p class="e-paragraf">Parlamenter sisteme son geçiş denemesi, 1945 yılında bizzat CHP tarafından başlatıldı. Muhalefet partilerinin kurulmasına izin verilmesi yönündeki bu karar, alışılmadık bir girişimdi. Bu kararın alınmasında rol oynayan çeşitli etmenler olabilir. Bunların ilki, ülkenin geçirdiği siyasal, ekonomik ve sosyal dönüşümdür. Bu dönüşüm, II. Dünya Savaşı’nın sonunda, yeni bir siyasal örgütlenmeyi veya en azından bu alanda bir değişimi zorunlu kıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-86" id="footnote-230-86-backlink">86</a></span> (Türkiye, savaşta doğrudan yer almadı. 1944’te Mihver Devletleri ile ilişkilerini soğutan Türkiye, 23 Şubat 1945’te Birleşmiş Milletler’e üye olabilmek için Mihver Devletleri’ne savaş ilan etti. Orduyu savaşa her an hazır durumda tutabilmek pahasına, savaş yılları boyunca halkını ağır ekonomik sıkıntılara katlanmak zorunda bıraktı). Demokratikleşmeye götüren çok partili sistem kararının alınmasında rol oynayan ikinci neden, Birleşmiş Milletler Şartı’nda aranabilir. Şart’ın kabul edilmesi, hükümetin, siyasal sistemi demokratikleştirmek üzere söz verdiği ve ahlaki açıdan bu sözü tutmakla yükümlü olduğu şeklinde yorumlandı. Demokratikleşmenin Türkiye’yi Batılı müttefikleri arasında daha iyi bir konuma taşıyacağına da inanılıyordu. Türkiye’nin Batı’dan ve özellikle de ABD’den gelen askerî ve ekonomik yardıma giderek bağlanması, onu Batılı müttefiklerinin görüşlerine çok duyarlı bir hâle getirmişti. Dolayısıyla Cumhurbaşkanı İsmet İnönü, siyasal özgürlük sözü verdi. İktidar partisi CHP’nin Meclis grubu, 1945 yılında serbestleştirme için gerekli düzenlemeleri yaptı. Kısa süre sonra -üçü Parti’den ihraç, biri de istifa yoluyla- CHP’den ayrılan dört milletvekili, 7 Ocak 1946’da Demokrat Parti (DP)’yi kurdu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-87" id="footnote-230-87-backlink">87</a></span> Eski başbakanlardan Celal Bayar, Refik Koraltan, Adnan Menderes ve Fuat Köprülü, yeni partinin program taslağını hazırlayarak gerekli formaliteleri tamamladılar. Böylece kendilerine özel bir saygınlık ve önderlik konumu kazandıran “kurucular” ismiyle anılır oldular. Hem halkın büyük desteği hem de hükümetin kayırıcı tavrı ile cesaretlenen DP, kısa sürede konumunu güçlendirdi. İnönü, 12 Temmuz 1947’deki beyannamesi ile Türkiye’de çok partili sistemin temellerinin atılmasını sağladı. Bu belge, hem DP’nin hem de diğer siyasal partilerin varlığını nihayet güvence altına almış oldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-88" id="footnote-230-88-backlink">88</a></span> 1948’de, DP içinde parti liderlerinin baskıcı uygulamalarından yakınan bir grup muhalif, Parti’den ayrılarak Millet Partisi (MP)’ni kurdu. Türkiye Cumhuriyeti’nin temel ilkesi olan laikliği ortadan kaldırmayı amaçlayan kimselerin MP yönetimini ele geçirmesi üzerine Parti, 1953 yılında Hükümet tarafından kapatıldı. Ancak çok kısa bir süre sonra MP bu kez Cumhuriyetçi Millet Partisi (CMP) adıyla tekrar kuruldu. Gücünü giderek artıran CMP, ülkenin üçüncü büyük partisi oldu. Daha küçük bir örgüt olan Köylü Partisi (KP)’ni de içine alarak en son Cumhuriyetçi Köylü Millet Partisi (CKMP) adını aldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-89" id="footnote-230-89-backlink">89</a></span></p>

      <p class="e-paragraf">Çoğunluğu CHP’nin oluşturduğu Türkiye Büyük Millet Meclisi (TBMM) 1950’de liberal bir Seçim Kanunu’nu kabul etti. Bu yasaya göre, seçimler baştan sona yargının gözetimi altında gerçekleştirilecekti. Oysaki eskiden seçimlerin denetimi, yürütme organı tarafından sağlanırdı. Bu yasanın ardından 14 Mayıs 1950’de genel seçimler düzenlendi. Sonuçlar, CHP’ye karşı birikmiş olan 27 yıllık hoşnutsuzluğu yansıtıyordu. DP, kesin bir zafer kazandı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-90" id="footnote-230-90-backlink">90</a></span></p>

      <p class="e-paragraf">DP’nin ilk iktidar dönemi olan 1950-54 yıllarında kişilerin toplanma, basın, seyahat gibi çeşitli hak ve özgürlükleri genişletildi. CHP de 1946-50 döneminde bu alanlarda liberalleşme sağlamıştı. DP iktidarının en büyük başarısı, daha önce benzeri görülmemiş hızlı bir kalkınma sağlayan ekonomi politikası oldu. Bu politika, dışarıdan alınan cömert yardımlar ve krediler ile destekleniyordu. 1954 seçimlerine girerken DP’nin vurguladığı en büyük iki başarısı ekonomik refah ve özgürlük idi. Böylece DP seçimlerde ezici bir zafer kazandı. Fakat 1955’e gelindiğinde bu ekonomi politikası geri tepti. Sanayi sektöründeki yüksek yatırımlara rağmen üretim düşük düzeydeydi. Bunun sonucu olarak enflasyon arttı ve dolayısıyla hayat pahalılığı yaşanmaya başlandı. 1949-54 döneminde tarımda yoğun makineleşmenin bir sonucu olarak geçim kaynaklarını yitiren kiracı ve ortak çiftçiler, kente göç etmek zorunda kaldılar.</p>

      <p class="e-paragraf">Bir yandan kentlere göç edenlere istihdam sağlamak amacıyla yüksek sanayileşme hızının korunması gerekiyordu. Öte yandan ise, sanayileşme giderlerinin karşılanabilmesi için tarımda makineleşmenin sürdürülmesi ve üretimin artırılması şarttı. Bu, tam bir kısırdöngü yarattı. Sermaye ve döviz yetersizliği nedeniyle yaşam standartları kötüleşti ve iktidara karşı bir memnuniyetsizlik havası oluştu. Basın, muhalefete giderek daha dostça yaklaşır olmuştu. Bunun yanı sıra iktidar partisinin birtakım üyelerinin karıştığı bazı yolsuzluk olayları da gündeme gelmişti. Bu uygun ortamı fırsat bilen muhalefet, Hükümet’in politikalarını giderek daha şiddetli bir şekilde eleştirmeye başladı. DP bu eleştirileri haksız ve yersiz bulduğunu belirtti. Ayrıca partinin her türlü çıkarından yukarıda ulusal bir görev olarak gördüğü ekonomik ve sosyal kalkınma için de son derece zararlı olduğunu açıkladı. DP, ispat hakkına da, muhalefetin kamu personelinin itibarına zarar vermede kullandığı bir araç olduğu gerekçesiyle karşı çıktı. Oysa ispat hakkı, kamu fonlarında yolsuzluk yapmakla suçlanan devlet memurlarına karşı gazetecilerin kanıt ileri sürme hakkından ibaretti. DP Hükümeti, muhalefetin “ülkenin parlak geleceğini sabote etme” planları yaptığına iyice ikna olmuştu. Bu nedenle hem basın ve toplanma özgürlüklerini kısıtlayan bir dizi yasa çıkardı hem de Parti’nin kendi içindeki eleştirel sesleri susturdu. Nihayet DP içindeki liberal kanat Fevzi L. Karaosmanoğulları liderliğinde başkaldırdı. 1956 başlarında DP’den ayrılan bu grup, Türkiye’nin dördüncü büyük partisi olan Hürriyet Partisi (HP)’ni kurdu. HP, Kasım 1958’de CHP’yle birleşti.</p>

      <p class="e-paragraf">Yukarıda değindiğimiz çeşitli sosyal, ekonomik ve siyasal gelişmelerin etkisi, 1954-57 döneminde yoğunlaştı. Hükümet, karşılaştığı her türlü güçlüğe rağmen politikasını yürütmeye çalışıyordu. Muhalefet ise kamuoyundaki değişimden cesaretlenerek eleştirilerini sertleştirdi. Nihayet DP liderleri akıntıya karşı kürek çektiklerini fark ettiler. Ekonomik kalkınma programının meyvelerini tam olarak vermesine daha birkaç yıl vardı. Buna rağmen DP liderleri önceden 1958 yazında yapılması planlanmış olan seçimlerin 27 Ekim 1957’de yapılması kararını aldılar.</p>

      <p class="e-paragraf">TBMM, 11 Eylül 1957’de kendini dağıtma kararı aldı. Ancak dağılmadan önce Seçim Kanunu’nu değiştirmekten geri kalmadı. Bu, 1950 yılından beri Kanun’da yapılan üçüncü değişiklik oldu. Amaç, muhalefetin seçimlere iktidara karşı ortak bir listeyle girmesini ve hatta birleşerek yeni bir siyasal parti kurmasını engellemekti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-91" id="footnote-230-91-backlink">91</a></span> TBMM, bunun yanı sıra, tüm çiftçilerin Ziraat Bankası’na olan borçlarını on yıl süreyle erteleyen bir yasa çıkardı. Köylülere bu tür maddi kazançlar sunulması ve ilk defa köylüye özel siyasal ve sosyal statü tanınması, DP’nin kırsal kesimde aldığı oyları artırmasını sağladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-92" id="footnote-230-92-backlink">92</a></span> Seçim Kanunu’nda yapılan değişiklik nedeniyle, muhalefetin geçici koalisyonu dağıldı ve her bir parti seçime yalnız katıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-93" id="footnote-230-93-backlink">93</a></span></p>

      <p class="e-1-baslik">II</p>

      <p class="e-paragraf">Seçim kampanyası ve seçim, Seçim Kurulları gözetiminde gerçekleşti. Bu kurulların başında, il ve ilçelerde görev yapan en yüksek dereceli hâkimler bulunuyordu. Her bir kurul, Ankara’da bulunan ve seçime ilişkin konularda en yüksek başvuru makamı olan Yüksek Seçim Kurulu’na karşı sorumluydu. Seçim sonucunda tek kamaralı bir organ olan TBMM’de yer alacak 610 milletvekili seçilecekti. 40.000 kişinin bir milletvekiliyle temsil edildiği TBMM, yasama, yürütme ve yargı alanlarında en üst ve kesin otoriteydi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-94" id="footnote-230-94-backlink">94</a></span></p>

      <p class="e-paragraf">Seçimde yarışan dört büyük siyasal parti, CHP, DP, MP ve HP idi. Küçük partiler önemsiz bir rol oynadı. Bunlardan yalnızca seçimleri boykot eden KP bir bakıma etki yaratmış oldu. Seçimlerden kısa bir süre evvel Hikmet Kıvılcımlı başkanlığında kurulmuş olan Vatan Partisi (VP) seçimlere İstanbul’da ve İzmir’de katıldı. Bu partinin adaylarının büyük kısmı işçiler ve çeşitli meslek gruplarıydı. Ocak 1958’de Hükümet tarafından kapatılan VP’nin yirmi beş üyesi, komünist fikirler yaymaya çalıştıkları gerekçesiyle tutuklandı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-95" id="footnote-230-95-backlink">95</a></span> Tutuklanan parti üyelerinin çoğu daha evvel komünizm propagandası yapmak suçundan hapis cezasına çarptırılmıştı. 1960’ta VP üyeleri, mahkemede beraat ettiler. Seçim döneminde bir kadın partisi kurma yönünde de adımlar atıldı. Bu, büyük siyasal partilerin adaylarının yalnızca yüzde 10’unun kadınlardan oluşmasına karşı bir tepkiydi. Fakat bu girişim sonuçsuz kaldı.</p>

      <p class="e-paragraf">CHP, seçime girerken, zafer kazanma şansının her zamankinden daha yüksek olduğuna inanıyordu. Ayrıca, 1954’ten beri saygınlığı büyük ölçüde artmış olan İsmet İnönü’nün emirlerini tam olarak yerine getirdiği takdirde, iktidara erişeceğine olan inancı tamdı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-96" id="footnote-230-96-backlink">96</a></span> Fakat CHP’lilerin İnönü’ye aşırı derecede bağlı oluşu, Parti’yi hareketsiz kıldı ve yerel örgütlenmesinin etkinliğini zayıflattı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-97" id="footnote-230-97-backlink">97</a></span> Ekonomik sorunları çözeceklerine ve nispi temsil sistemiyle 1958 yılının Mayıs ayından evvel yapılması beklenen yeni seçime katılacaklarına ilişkin olarak hazırladığı bir belgeyi adaylarına imzalatmak, CHP’nin yaptığı diğer bir hata oldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-98" id="footnote-230-98-backlink">98</a></span> DP, bu belgeyi, CHP’nin kendi adaylarına karşı güvensizlik duyduğu iddiasını desteklemek için kullandı.</p>

      <p class="e-paragraf">CHP’nin seçim kampanyasında Hükümet’in demokrasiyi güçlendirme konusundaki başarısızlığı güçlü bir şekilde vurgulanıyordu. Basın, dernekler ve seçim alanlarındaki özgürlüklere getirilen sınırlandırmalar da ağır bir şekilde eleştiriliyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-99" id="footnote-230-99-backlink">99</a></span> CHP, nispi temsil sisteminin getirileceğine (ki bu sistem, sınıf ayrımına yol açtığı gerekçesiyle CHP’nin iktidarda olduğu dönemde kaldırılmıştı), yürütmenin eylemlerinin yargı tarafından denetleneceğine ve yüksek bir yargı organı ile bir anayasa mahkemesinin kurulacağına söz veriyordu. CHP’nin seçim kampanyasında verdiği sözlere göre, üniversitelerin özerkliği, sendikal özgürlükler ve grev hakkı dâhil olmak üzere tüm temel hak ve özgürlükler tanınacak ve güçlendirilecekti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-100" id="footnote-230-100-backlink">100</a></span> Bunun yanı sıra ekonomik kalkınma, ülkenin gereksinimleriyle ve kaynaklarıyla uyumlu hâle getirilecek, enflasyon sona erecek, ithalat ve ihracat yeniden düzenlenecek, özel girişime ve kamuya eşit muamele edilecek, çiftçinin borçlarını ödemesine yardım edilecek ve bir dizi sosyal önlem alınacaktı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-101" id="footnote-230-101-backlink">101</a></span></p>

      <p class="e-paragraf">MP seçim kampanyasına başladığında Parti’nin varsıl ve popüler lideri Osman Bölükbaşı hâlâ cezaevinde yargılanmayı bekliyordu. (Kırşehir’den milletvekili seçilmiş olan Bölükbaşı’nın Hükümet’e karşı saldırgan tutumu nedeniyle dokunulmazlığı kaldırılmıştı). MP, Hükümet’e karşı asıl muhalefeti kendisinin temsil ettiğini kanıtlamak için Bölükbaşı’nın “mazlum” durumunu vurguladı. MP gerçekten de, CHP ve DP liderlerine karşı takındığı tavırdan hiç ödün vermedi. Her iki partiyi de iktidar oldukları dönemde benzer antidemokratik tutumlar benimsemekle suçluyordu.</p>

      <p class="e-paragraf">MP’nin seçim kampanyası zaman zaman propaganda suçlamalarıyla gölgelendi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-102" id="footnote-230-102-backlink">102</a></span> Bu kampanya, Hükümet’in siyasal ve ekonomik alanlarda izlediği politikaları acımasızca eleştiriyor ve liberal bir politika sayesinde tüm bu sorunlara çare olmayı vaad ediyordu. Bunun yanı sıra, görevlerinin herhangi bir döneminde suç işleyen kamu çalışanlarının cezalandırılmaları için geçmişe dönük sorumluluk fikrini savunuyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-103" id="footnote-230-103-backlink">103</a></span></p>

      <p class="e-paragraf">HP ise, seçime, kendi önem ve gücüne duyduğu abartılı inançla girdi. Tek parti rejimiyle hiçbir ilişkisi olmayan kişilerden oluşan tümüyle yeni bir aday listesi olduğunu ileri sürüyordu. Yeni ve eklektik bir ekonomi politikası tasarlayan KP, kendini Türkiye’nin sorunlarını çözme yetisine sahip tek parti olarak tanımlıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-104" id="footnote-230-104-backlink">104</a></span> DP’den ayrılmış olan Fuat Köprülü, HP’ye büyük destek verdi. Köprülü eski partisinin liderlerini diktatör bir yönetim kurmakla suçluyordu. Köprülü, halkı, Türkiye’de demokrasiyi yerleştirmeye ve savunmaya en uygun parti olarak gördüğü HP’ye oy vermeye davet etti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-105" id="footnote-230-105-backlink">105</a></span> Fakat seçim sonuçları HP için tam bir yıkım oldu; Parti yalnızca dört milletvekili çıkarabildi.</p>

      <p class="e-paragraf">İktidar partisi DP, seçim kampanyasını güçlü ve etkili yerel örgütlenmesi üzerine kurdu. Kurulduğu günden bu yana DP’nin taşra örgütü, dinamizmi, esnekliği ve halkın duygu ve düşüncelerini oldukça iyi anlaması ile meşhurdu. Bu duygu ve düşünceleri kendi çıkarları doğrultusunda yönlendirmek konusunda da çarpıcı bir başarıya sahipti. DP taşra örgütünün bu özel niteliği, taşradaki DP liderlerinden kaynaklanıyordu. Bu kişiler, pratik ve gerçekçi politikalar benimseyen özel bir grup oluşturuyorlardı. Bu liderler grubunda esas olarak küçük kentlerde yaşayan ve yerel koşulların farkında olan toprak sahipleri, meslek sahipleri ve zanaatkârlar bulunuyordu. Taşradaki DP liderlerinin, sorunları - çıkarcılığa varacak derecede- faydacı ve gerçekçi bir yaklaşımla ele almaları DP’nin en önemli özelliklerinden biriydi. DP’nin Türk siyasal yaşamına aşıladığı bu özellik, uzun vadede yararlı sonuçlar doğurabilir. Asıl amacı verimlilik olan DP, parti politikalarıyla uyuşmaz veya edilgen görülen yaklaşık 124 milletvekilini aday listesinden çıkarmaktan çekinmedi. Çıkarılan adayların yerine yenileri getirildi; böylece partinin diğer üyelerine de kendilerini gösterme fırsatı sunuldu.</p>

      <p class="e-paragraf">İktidar partisi, ekonomik kalkınmanın köylerde ekonomik ve sosyal anlamda devrim yaptığını ve yeni istihdam alanları yaratarak yaşam standartlarını yükselttiğini ileri sürüyordu. Bu iddiasını kanıtlama peşindeki DP, seçim arifesinde bir dizi açılış töreni düzenlemeye girişti: Fabrikalar, yollar, konut projeleri, vb. için halka büyük ölçüde duyurulan açılış merasimleri düzenlendi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-106" id="footnote-230-106-backlink">106</a></span> DP, kitleler için asıl önemli olanın ekonomik refah olduğunu savunuyordu. Yalnızca küçük bir grup aydının talep ettiği siyasal özgürlüğün yanında ekonomik refah çok daha değerliydi. Partizan muhalefete karşın DP “bu atom çağında ülke ekonomisinin ilkel koşullarda sürünmesine” izin vermemek konusunda kesinlikle kararlıydı. Bu nedenle seçmeni, olabildiğince az sayıda muhalefet üyesinin TBMM’ye girmesini sağlayarak iktidara gereken desteği vermeye çağırıyordu. Seçmen bu talebi duymazdan geldi ve seçim sonucunda TBMM’deki muhalefet üyelerinin sayısı öncekinin üç katına çıktı. Nispi temsil sistemine karşı çıkan DP, çoğunluk sisteminin Türkiye için en uygun sistem olduğunu savunuyordu. DP’ye göre hem ülkenin siyasal gerçekleri hem de Türk halkının karakteri, çoğunluk sistemini uygun kılıyordu: İngilizce konuşan uluslar gibi Türk halkı da yalnızca iki parti arasında seçim yapmaktan hoşlanıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-107" id="footnote-230-107-backlink">107</a></span></p>

      <p class="e-paragraf">Öte yandan DP, mevcut siyasal partileri ve bunların muhalefet saflarında dahi olsa var olma haklarını tanıdığını açıkladı. Tarafsız bir seçim sistemi uygulanacağına ve eğer halkın DP’nin görevde kalmasını istemediği ortaya çıkarsa iktidarı bırakacağına söz verdi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-108" id="footnote-230-108-backlink">108</a></span></p>

      <p class="e-1-baslik">III</p>

      <p class="e-paragraf">Türkiye’de seçim kampanyaları parti liderleri tarafından açılır. Liderler kendi partilerinin ulusal meseleler hakkındaki görüşünü açıklayarak, yürütecekleri kampanyanın rengini ortaya koyarlar. Asıl yoğun kampanya, aday listeleri oluşturulduktan sonra yani seçime iki ya da üç hafta kala başlar. Türkiye’de ön seçim ya da aday yoklaması uygulaması yoktur. Adayların belirlenmesi parti içinde gerçekleşir. Partiden partiye değişiklik gösterebilmekle birlikte, adayların yüzde otuzu partinin merkez örgütü tarafından atanır. Bu süreci denetimi altında tutan genel merkezin, taşra örgütünden gelen aday listelerini veto etme hakkı da vardır. Listelerin sonradan belirlenmesi, aday gösterilemediği için düş kırıklığına uğrayan üyelerin parti değiştirerek veya seçime bağımsız aday olarak katılarak üye oldukları partiyi zayıflatmalarını engellemektedir. Fakat aday listeleri bir defa kesinleşip kamuya duyurulduktan sonra, kampanyanın yürütülmesini adaylar üstlenir. Yereldeki seçmenin ihtiyaçlarına ve gereksinimlerine göre çeşitli meselelerle uğraşmak, adayların görevidir. Böylece somutluk ve anlam kazanan kampanya, ülkenin temel sorunlarını yansıtır hâle gelir.</p>

      <p class="e-paragraf">1957 seçimlerinde de aynı süreçten geçildi: Önce adaylar belirlendi sonra gerçek müsabaka başladı. Tüm büyük partilerin listelerinde sıraladıkları adayların -birkaç önemsiz farklılık haricinde- bazı ortak özellikleri vardı: Tümü lise veya üniversite gibi benzer eğitim düzeylerine, ortalamanın üstü bir gelire ve benzer toplumsal arka plana sahipti. Adaylar arasında en büyük yüzdelik dilimi, başta avukatlar, doktorlar ve diğer meslek sahipleri olmak üzere kentli orta sınıf oluşturuyordu. CHP adaylarının 221’i avukat, 59’u doktor, 36’sı endüstri mühendisi, 58’i işadamı, 57’si çiftçi, 20’si sanayici, 30’u gazeteci, 18’i eğitimci, 12’si iktisatçı, 9’u ziraat mühendisi, 21’i idareci, 10’u bankacı ve 9’u işçiydi. HP aday listesinde 137 avukat, 71 profesör, 92 işadamı, 80 tarımcı ve ormancı, 43 doktor, 32 gazeteci, 8 emekli general, 15 işçi ve şoför bulunuyordu. TBMM’ye seçilen toplam 610 milletvekilinin ise, 172’si avukat, 84’ü işadamı ve tüccar, 75’i toprak sahibi, 62’si doktordu; geriye kalanlar diğer meslek gruplarından geliyorlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-109" id="footnote-230-109-backlink">109</a></span></p>

      <p class="e-paragraf">Bu seçimlerin kampanya dönemi boyunca çeşitli önemli meseleler tartışıldı. Bu meseleler arasından belki de en çok gündeme gelen, din ve laiklik konusuydu. CHP yönetimine yöneltilen en ağır eleştirilerden biri, 1930-45 döneminde laikliği dayatmış olmasıydı. Eleştirilere göre, bu dayatma öyle güçlü olmuştu ki ülke İslam’dan uzaklaşmış ve halkın ahlaki standartları düşmüştü. Türkiye’de siyasal partilerin laikliğe ve dinsel özgürlüğe yaklaşımlarını genel olarak yönlendiren inanç şöyledir: Halk dindar olduğu için, laikliğin sınırlandırılarak dinsel özgürlüklerin daha da genişletileceğine dair sözler daima daha çok oy kazandırır.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-110" id="footnote-230-110-backlink">110</a></span> Hiçbir siyasi parti Türkiye Cumhuriyeti Anayasası’nın altı temel ilkesinden biri olan laikliği (ki diğerleri cumhuriyetçilik, milliyetçilik, halkçılık, devletçilik ve inkılâpçılıktır) açıkça reddetmemiştir. Fakat kampanyanın hararetli ortamında seçmenle baş başa kalan adaylar, din konusunda aşırı sözler vermekten kendilerini alıkoyamıyorlardı.</p>

      <p class="e-paragraf">DP, iktidarda olduğu yedi yıllık dönemde toplam 15.000 cami inşa ettirdiğini açıkladı. Din adamlarının yetiştirilmesi için daha iyi okullar yaptırma sözü veren DP, aynı zamanda İstanbul’u ikinci bir Kâbe’ye yani Müslümanlar için ikinci bir Hac merkezine dönüştürmeyi vaat ediyordu. “Her fabrika bacasının yanında bir cami minaresi yükseleceği” sözü verildi. Hatta bazı DP’li konuşmacılar, Kuran’dan Arapça bölümler okuyarak, halkı, dinsel özgürlüklerini korumak istiyorsa “dinsiz” CHP’ye oy vermemesi gerektiği yönünde uyardılar.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-111" id="footnote-230-111-backlink">111</a></span></p>

      <p class="e-paragraf">Halka yönelik din propagandası, konuşmacının yaratıcılığına veya dinleyici kitlesinin eğitim seviyesine göre farklı şekillerde olabiliyordu. Aydınlardan gelen uyarılara rağmen, milletvekili adaylarının gösteriş amacıyla halkla birlikte camide namaz kıldıkları bile oluyordu. Halkın ince zekâsı, bu tür namazlara “seçim namazı” ismini uygun görmüştü.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-112" id="footnote-230-112-backlink">112</a></span></p>

      <p class="e-paragraf">CHP, 1947-49 döneminde din alanında özgürleşmenin önünü ilk açanın kendisi olduğunu hatırlatarak savunmaya geçti. 1949 yılında başbakanlık yapan CHP’li Şemseddin Günaltay, Türkiye Cumhuriyeti’nde ilk din okullarını açanın CHP olduğuna dikkat çekti. Diğer konuşmacılar da CHP’den İslam’a ve dindarlığa dost bir parti olarak övgüyle bahsediyorlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-113" id="footnote-230-113-backlink">113</a></span></p>

      <p class="e-paragraf">Din propagandası hakkında en çarpıcı olan ise, seçim sonuçları üzerinde gözle görülür hiçbir etki yaratmamış olmasıdır. Konya ve ülkenin doğu bölgeleri gibi koyu dindar olduğu bilinen bazı bölgelerde, iktidar partisi dinsel özgürlükler konusunda aşırı sözler vermişti. Buna rağmen DP en büyük yenilgiyi Doğu’da aldı. DP, Başbakan’ın iki saatlik konuşmasının kırk dakikasını din konusunda verdiği sözlere ayırdığı Adana’da seçimi toplamda 33.000’i aşkın oy farkıyla kaybetti. Tutuculuğuyla ve Mevlevi tarikatının merkezi olmasıyla bilinen Konya’da DP, din propagandasını yıllardır sürdürüyordu. Ancak muhalefetin oyları bölünmeseydi, DP bu ilde seçimleri kazanacağa benzemiyordu. DP’nin Konya’da kazandığı oy sayısı, 1954 seçimlerine kıyasla 26.000 azaldı ve muhalefet partilerinin toplam oylarının yaklaşık 35.000 gerisinde kaldı. Ülkenin başka pek çok bölgesinde de benzer sonuçlar alındı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-114" id="footnote-230-114-backlink">114</a></span></p>

      <p class="e-paragraf">Sonuçta, Türkiye’de ortalama seçmen, din propagandasına karşı geçmişe oranla daha az hassastı; oyunu verirken artık başka yaşamsal kaygılarla karar veriyordu. Dinsel konulara yaklaşım açısından siyasal partiler arasında görülen farklılıklar iyice azalmıştı. Böylece din propagandası da yavaş yavaş anlamını yitirmişti. Seçmen hangi parti yönetime gelirse gelsin din politikasının derinden değişmeyeceğini artık fark etmişti.</p>

      <p class="e-paragraf">Asıl belirleyici mesele, ekonomik kalkınma ve bunun doğurduğu tüm sosyal ve politik sonuçlardı. Muhalefet, sanayileşmeden yanaydı. Ancak, sanayileşmenin yerel gereksinim ve olanaklara uyumlu hâle getirilmesi gerektiğini savunuyordu. İlerleyen yıllarda ülkeyi dışarıya bağımlı hâle getirme riski taşıyan dış yardıma karşı olan muhalefet, bunu yerine, planlamanın ve yerli sermayenin önemini vurguluyordu. Muhalefet, ekonomik kalkınmanın düşük gelir gruplarının yaşam standartlarını kötüleştirdiğini ve yalnızca zengin sosyal gruplara yarar sağladığını ileri sürüyordu. Orta sınıf yok edilmiş, zengin ile yoksul arasındaki uçurum derinleşmişti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-115" id="footnote-230-115-backlink">115</a></span> Tarımın durumuna ilişkin olarak ise, muhalefet, makineleşmenin olumsuz bir sonucu olarak, eskiden tarımla uğraşanların iş bulmak için göç ettikleri kentlerde çok kötü koşullarda yaşamak zorunda kalmalarına dikkat çekiyordu. Bunun yanı sıra, büyük masraflarla ithal edilen traktörler yedek parça eksikliği nedeniyle çalışmaz durumdaydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-116" id="footnote-230-116-backlink">116</a></span></p>

      <p class="e-paragraf">Bu suçlamalara karşılık veren iktidar partisi, benimsediği ekonomi politikasının, tarımı güçlendirme amacı taşıdığını ve sanayileşmenin tarımı tamamlayacak ve modernleştirecek şekilde gerçekleştirildiğini belirtti. DP’ye göre, dışarıdan alınan kredilere ve ithal mallara bağımlılık Türk ekonomisinin doğasında var olan bir özellikti. Bu sebeple, tarımın sanayileşmesi ve modernleşmesi ancak yabancı sermaye ile mümkün olabilirdi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-117" id="footnote-230-117-backlink">117</a></span></p>

      <p class="e-paragraf">Ne muhalefet ne de iktidar partilerinin, ekonomiye devlet müdahalesi hakkında söyleyecek kayda değer bir sözleri vardı. Tüm partiler, devlet müdahalesinin ancak bireysel girişimle yani özel sektörle rekabet etmeye kalkışmamak veya onun özgürlüğünü sınırlamamak şartıyla gerçekleştirilebileceği konusunda anlaşıyorlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-118" id="footnote-230-118-backlink">118</a></span></p>

      <p class="e-paragraf">Muhalefet ve iktidar partileri, işçilerin yaşam standartları ile örgütlenme ve grev yapma özgürlükleri konusunda çatışıyorlardı. Eski tutuculuğunu bir kenara bırakan CHP, DP’nin işçilerin refahını yalnızca kendi partizan amaçlarına katkısı olduğu sürece önemsediğini savunuyordu. CHP’nin ileri sürdüğüne göre, DP, işçilerin politik konularda söz söyleyecek olgunlukta olduklarını kabul etmiyor ve bu nedenle onlara örgütlenme ve grev yapma hakkını tanımayı kabul etmiyordu. (Türkiye’de grev ve lokavt, yasadışıydı). DP’li konuşmacılar ise, işçilerin yaşam standartlarının Batı’daki işçilerinkine yaklaşmakta olduğunu anlatıyorlardı (1957 yılında Batı’da işçi maaşı ortalama günlük 6-7 TL civarındaydı). DP’nin tezine göre işçilerin eğitim düzeyleri düşük olduğu için grev hakkına sahip olsalar bile bunu doğru bir şekilde kullanamayacaklardı fakat gelecekte bir gün bu hak mutlaka tanınacaktı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-119" id="footnote-230-119-backlink">119</a></span></p>

      <p class="e-paragraf">Tüm partiler mevcut dış politikanın Batı yanlısı olduğu konusunda hemfikirdi. Dış politika alanındaki uyuşmazlıkların birkaç nokta ile sınırlı olmasının nedenlerinden biri, o dönemde Sovyet basınının, Türkiye’nin Suriye’ye saldırma “planları” konusundaki şiddetli hücumlarıydı. Sovyet basını, bu sözde planların arkasında Batılı müttefiklerin kışkırtmalarının yattığını iddia ediyordu. Dolayısıyla, dış politika söz konusu olunca tüm siyasal partiler, her zamanki gibi, aralarındaki anlaşmazlıkları unutup birlik oldular. Hükümet sözcüleri, dünyanın iki bloğa bölünmüş olduğu ve bu ikisinin arasında bazısı “dürüst” olan tarafsızların yer aldığı görüşünü dile getiriyordu. Bu görüşe göre, Türkiye, coğrafi konumu nedeniyle tarafsız kalamazdı ve Batı’nın yanında yer almalıydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-120" id="footnote-230-120-backlink">120</a></span> Bu karar doğrultusunda Türkiye, bağımsızlığını korumak ve pekiştirmek amacıyla NATO ve CENTO gibi bir dizi ittifaka katıldı. 1947’de Truman doktrinini kabul eden CHP’nin doğru bir adım attığı kabul ediliyordu.</p>

      <p class="e-paragraf">Geçmişte benimsenen dış politikaya ilişkin bazı belli başlı noktalara ışık tutuldu. Başbakan Menderes’in İsmet İnönü’yü 1946 yılında Sovyetler ile ittifak yapmakla suçlaması üzerine cevap veren CHP, savaş yıllarında Celal Bayar’ın Sovyetler Birliği’ne karşı dostane bir politika izlediğini ileri sürdü. İnönü, Celal Bayar’ın Tevfik Rüştü Aras’ın önerileri doğrultusunda hareket ettiğini açıkladı. Atatürk döneminde Dışişleri Bakanı olan Tevfik Rüştü Aras, Türk-Sovyet dostluğunun gelişmesini sağlamıştı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-121" id="footnote-230-121-backlink">121</a></span> İnönü, bunun yanı sıra, 1946 yılında Sovyetler Birliği’nin 1936 tarihli Montrö Sözleşmesi üzerindeki her türlü değişiklik talebini reddedenin kendisi olduğunu ve hatta bu konuda, Amerikan Başkanı Roosevelt de dâhil olmak üzere, hiçbir Batılı devlet adamına kulak asmadığını belirtiyordu. Roosevelt 1943’te İnönü’ye Sovyetler ile bir anlaşmaya varmaya çalışmasını tavsiye etmişti. İnönü’nün bir basın toplantısında anlattığına göre Roosevelt 1943 yılında Kahire’de kendisine “Biz (Amerikalılar) üç bin mil uzaktayız. Ruslarla bir şekilde uzlaşın” demişti. 1946’da Moskova’da ABD Büyükelçisi olarak görev yapan Averell Harriman ise, İnönü’ye, Sovyetler Birliği’nin Türk Boğazları üzerindeki taleplerini ilk duyduğunda, bir ülkenin daha Demir Perde’nin arkasına kayacağını düşündüğünü söylemişti. Fakat Büyükelçi, Türkiye’nin Sovyet taleplerini reddettiğini öğrendiğinde, Sovyetler ile baş etmenin hâlâ mümkün olduğuna ikna olmuştu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-122" id="footnote-230-122-backlink">122</a></span></p>

      <p class="e-paragraf">Kampanya esnasında Kıbrıs sorunu kaçınılmaz bir tartışma konusu olarak gündeme geldi: Hükümet, yürüttüğü akıllıca politika sayesinde adanın Yunanistan’a bağlanmadığını savunuyordu. Hükümet ile muhalefet partileri arasında Kıbrıs’ın ikiye ayrılması veya en kötü ihtimalle hiçbir şekilde Yunanistan’a bırakılmaması konusunda tam bir görüş birliği vardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-123" id="footnote-230-123-backlink">123</a></span> (1959’da İngiltere, Yunanistan ve Türkiye arasında yapılan bir antlaşmayla Kıbrıs, Kıbrıslı Rumlar ile Türklerden oluşan bir hükümet tarafından yönetilen bağımsız bir devlet oldu).</p>

      <p class="e-paragraf">Seçim kampanyasının sonuna yaklaşıldıkça konuşmalar, öfkeli suçlamalar ve karşı suçlamalar giderek daha partizan bir renge büründü; adayların kişiliklerine yönelik karalamalar arttı. Yine de bunların hiçbiri, “çamur atma” noktasına varmıyordu. Kampanya teknikleri, yerel gereksinimlere uyarlanmıştı. Güçlü hoparlörler, afişler, araçlar vb. tüm mevcut yollar kullanılıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-124" id="footnote-230-124-backlink">124</a></span> Köy köy gezen adaylar, neredeyse her konuda söz veriyorlardı; bazen verilen sözler komik bir hâl alıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-125" id="footnote-230-125-backlink">125</a></span> Büyük kasaba ve kentlerde, özellikle konuşmacı olarak önemli bir parti lideri geldiğinde, barışçıl mitingler düzenleniyordu. Dinleyiciler, partinin sadık üyelerinden oluşurdu. Fakat konuşmacı ünlü bir siyasetçiyse, muhalefet partilerinin yandaşları da -oy vermeyecek olsalar bile- konuşmacıyı yakından görmek için merakla alanda toplanırlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-126" id="footnote-230-126-backlink">126</a></span> Mitinglere katılan halk kitleleri, konuşmacıyı saygıyla dinler ve ona sorular yöneltirlerdi. Konuşmacı partizanlığın dozunu kaçırır ve terbiye sınırlarını aşarsa veya bir milletvekili bir köye yalnızca seçim zamanı uğrarsa, dinleyici kitlesi, sözünü keserek konuşmacıyı soru yağmuruna tutmaktan kaçınmazdı. Dolayısıyla Türkiye’de seçim kampanyaları halkın belli başlı meseleler ve fikirler hakkında bilgilenmesi açısından eğitsel bir rol oynuyordu. Aynı zamanda halkı ekip çalışmasıyla işleyen örgütlerde bir araya getirerek toplumsal bir işlevi de yerine getiriyordu.</p>

      <p class="e-paragraf">Seçim kampanyasının masraflarının büyük bir kısmı, adaylar tarafından karşılanıyordu. Her bir aday, başlangıçta belli bir miktar ödeme yapardı. Verilen rakamlara göre CHP seçim kampanyasına iki milyon TL harcarken HP ve MP birer milyon TL harcamışlardı. DP’nin seçim giderlerinin muhalefetinkinin bir hayli üstünde olduğu bilinmektedir. Öte yandan, seçimlere kayıt giderleri, oy pusulaları ve resmî ilanlar kamu fonlarından karşılanmıştır.</p>

      <p class="e-paragraf">Kampanya, seçimlerden üç gün evvel 23 Ekim’de gece yarısı sona erdi. Muhalefetin hükümet tarafından kendisine baskı yapıldığına ve devlet radyosunu kendi amaçları için kullandığına ilişkin şikâyetlerine rağmen, sakin ve güvenli bir atmosfer hâkimdi.</p>

      <p class="e-1-baslik">IV</p>

      <p class="e-paragraf">Çalışmamın bu kısmına dek, Türkiye’de 1957 seçimlerine katılan siyasal partilerin seçim öncesi faaliyetlerini ve kampanyalarını inceledim. Seçim sonuçlarının değerlendirilmesine geçmeden evvel, bunlar üzerinde etkisi olan birtakım toplumsal grupları, ekonomik faktörleri ve halkın genel tutumunu incelemek gerekir.</p>

      <p class="e-paragraf">Bu çalışma kapsamında Türkiye’nin iki bölüme ayrılarak incelenmesi uygundur: Buna göre, ilk kısım olan Doğu ve Güneydoğu bölümü ile ikinci kısım olan Batı bölümü arasındaki sınır, Adana-Ankara-Sinop çizgisinin 320-480 km doğusundan geçmektedir. Orta Anadolu haricinde Batı bölümünün toprakları daha verimlidir ve burada yer yer büyük çiftliklere rastlanmakla beraber, küçük ve bireysel toprak sahipliği yaygındır. Yerleşim daha yoğundur ve nüfus, ekonomik ve kültürel bakımdan görece ileri düzeydedir.</p>

      <p class="e-paragraf">Doğu ve Güneydoğu bölümünde ise, arazi dağlık ve kıraçtır. Yazlar çok sıcak geçer. Genel olarak büyük toprak sahiplerine rastlanır. Başta Kürtler olmak üzere kırsal kesimde yaşayan nüfus, bir şeyhin liderliğindeki aile grupları yani aşiretler içinde kenetlenmiştir. Bu bölge, kültürel ve ekonomik açıdan Batı bölümüne göre daha az gelişmiştir. Bunun nedeni, geçmişte feodal bir toprak dağılımına sahip olmasıdır. Cumhuriyet rejimi de feodal yapıları pek değiştirememiştir. Toprak ağaları ve dinsel liderler, yani şeyhler, Cumhuriyet rejiminin en büyük karşıtları arasındaydı. Bunların bölgedeki kışkırtmaları nedeniyle, 1925 yılındaki Şeyh Sait İsyanı veya 1937’deki Kürt İsyanı gibi birçok isyan çıkmıştır.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-127" id="footnote-230-127-backlink">127</a></span> Bu isyanların görünürdeki amacı, modernleşmeye ve laikliğe karşı çıkmak ve bağımsız bir Kürt devleti kurmaktı. Diğer bir hedefleri de toprak ağalarının ve şeyhlerin yeni rejim tarafından tehdit edilen kişisel otoritelerini korumaktı.</p>

      <p class="e-paragraf">Doğu’daki ve özellikle de Güneydoğu’daki şeyhler, yalnızca dinsel otoriteye sahip oldukları için değil, pek çok köylünün geçimini sağladığı toprakların sahibi oldukları için de aşiretleri yönetmeye devam ediyorlardı. Partilerin siyasal yaşamda yerlerini almalarının ardından şeyhler de politikayla giderek daha fazla ilgilenmeye başladılar. Doğu ve Güneydoğu Anadolu’nun bazı bölgelerinde seçimden zaferle çıkmak isteyen partilerin, şeyhleri kendi taraflarına çektikleri herkes tarafından bilinen bir gerçektir.</p>

      <p class="e-paragraf">Şeyhlerin topluca destekledikleri tek bir parti veya ortak bir politik görüşleri yoktu. Şeyhlerin politik tavırlarını belirleyen esas unsur, şu veya bu partinin onlara teklif ettiği kişisel kazanımdı. Şeyhlerin desteğini kazanmak için bir siyasal partinin toplumsal açıdan tutucu ve kültürel anlamda “güvenli” olması gerekirdi. Türkiye’deki başlıca siyasal partilerin hepi bu koşulları önemsiz farklılıklarla yerine getiriyordu. Ancak şeyhlerin gücünü hızla zayıflatan birtakım etmenler vardı. Özellikle çok partili sisteme geçilmesiyle birlikte köylü dışarıdan gelen güçlü politik ve ekonomik etkilere maruz kalmaya başlamıştı. Bunun sonucunda köylü, daha iyi yaşamayı ve şeyhiyle daha bağımsız ve yeni türde bir ilişki kurmayı ister olmuştu. Yüzlerce saha araştırması raporu, Türkiye’nin doğu ve güneydoğusundaki çok sayıda köylünün, artık şeyhin emirlerine göre değil, kendi politik görüşlerine göre oy verdiğini ortaya koymuştur.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-128" id="footnote-230-128-backlink">128</a></span> Şeyhlere karşı ilk meydan okuyanlar, şeyhin geçmişte topraklarına el koymak istediği küçük toprak sahipleri oldu. İkinci güçlü meydan okuma ise, modernleşme yanlısı büyük toprak sahiplerinden geldi. Büyük toprak sahiplerinin isteği, çiftliklerini makineleştirerek ve pazara yönelik üretim yaparak geleneksel toprak ilişkilerine karşı çıkmaktı. Son olarak öğretmenler gibi modernleşme yanlısı aydınlar da şeyhlere karşı cephe aldılar. Bu grup, toplumsal ilişkilerin daha bireysel bir tabanda gerçekleşmesini istiyordu. Böylece Türkiye’de çok partili sistem, bir yanda tutuculuk ve gelenekçilik ile diğer yanda modernleşme ve demokrasi arasındaki şiddetli mücadeleye araç oldu.</p>

      <p class="e-paragraf">Kampanya esnasında, kişilerin politik yönelimlerini, bağlı oldukları grup yönlendiriyordu. Bu durum, yurtdışından gelen göçmenler arasında da gözlemleniyordu. Türkiye’nin 25 milyonluk nüfusu içinde dışarıdan gelen göçmenlerin sayısı 5 milyona varıyordu. Bunların büyük çoğunluğu Türk etnik kökenine ve kültürüne sahipti. Bunların yanında bir de iç göç sonucunda yer değiştirmiş olan bir nüfus vardı; fakat bu gruptakilerin sayısı belirlenemiyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-129" id="footnote-230-129-backlink">129</a></span> Köken farklılıkları Türkiye’de ne kalıcı bir etki yaratmış ne de göçmen grupların toplum içinde özümlenmesini engellemişti. Gelgelelim 1957 seçimlerinde, ortak kökene dayalı grup bağlılıkları zaman zaman kötüye kullanıldı ve bazı adayların aldıkları oy sayısında etkili oldu. Fakat bir bütün olarak ele alınırsa, ortak kökenin ülke genelindeki seçim sonuçları üzerindeki etkisi çok sınırlı kaldı. Örneğin Eskişehir’de bazı milletvekili adayları yerli-yabancı ayrımını vurguladılar. Mersin’de Urfa’dan göç edenlerin yaşadığı üç mahalle, CHP yerel örgütünün başkanı kendilerinden biri olduğu için CHP’ye oy verdi; DP’li bir aday ise Arapça konuşan gruptan destek aldı. Adapazarı’nda nüfusun büyük çoğunluğunu göçmenler oluşturuyordu. DP bu ilde seçimi kolaylıkla kazandı zira göçmenler hükümetin kendilerine yönelik hizmetlerinden memnunlardı. Muş’ta ise, yerli halk, kendilerine bile yetmeyen toprakların göçmenlere verilmesinden şikâyetçiydi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-130" id="footnote-230-130-backlink">130</a></span></p>

      <p class="e-paragraf">1957 seçiminin sonuçlarını etkileyen ekonomik faktörlere bakılırsa, bu sonuçların ülkenin çeşitli bölgelerinin ekonomik kalkınmadan nasıl etkilendiğini yansıttığı söylenebilir. Ekonomik yardım alan ve bunu geniş bir kitlenin kullanımına sunabilen Batı bölgesi, hükümeti desteklemeye hazırdı. Doğu bölgesi ise kayda değer bir ekonomik yardım almamıştı veya ekonomik yapısı nedeniyle aldığı yardımı geniş bir kitleye dağıtamamıştı. Bu nedenle Doğu bölgesi muhalefete oy verdi.</p>

      <p class="e-paragraf">Bu şekilde, Ankara’nın güneybatısında kalan ve devlet yardımından önemli ölçüde faydalanarak bunu çok sayıda toprak sahibine dağıtan kırsal bölgeler, oyunu DP’ye verdi. Bireysel toprak mülkiyetinin egemen olması ve farklı tarım türlerinin yapılıyor olması sayesinde bu devlet yardımının dağıtılabilmesi mümkün olmuştu. CHP’nin Ankara’nın batısında seçimi kazanabildiği tek il Uşak oldu. Bunun en büyük nedeni ise, DP’nin taşra örgütündeki iç çekişmelerdi. CHP, Ankara ve doğusundaki illerde seçimi zaferle tamamladı. İlk bakışta, ülkenin bu bölgesinin az gelişmiş olduğu için CHP’nin reformlarına karşı olduğu düşünülebilir. Oysaki nüfusun büyük çoğunluğunun Kürt olduğu Tunceli’de bile seçimi CHP kazandı. Bu noktada, 1937’de rejim karşıtı bir ayaklanmanın önüne geçebilmek için CHP’nin Tunceli’deki tüm köyleri zorla Batı’ya taşıdığını hatırlatmak gerekir.</p>

      <p class="e-paragraf">Bu durumun açıklaması, Doğu illerinde makineleşmenin büyük çiftliklerde yoğunlaşmasında ve tarım işçilerini ve kiracılarını sürekli istihdam olanağından yoksun bırakmasında aranabilir. Bu nedenle ekonomik kalkınma Doğu’da Batı’dakinden çok daha az sayıda insana fayda sağlamıştı. Buna ek olarak Doğu’da üretilen et, peynir ve yağ gibi pek çok ürün, hızla büyüyen kentlerde tüketilince yerel pazarların ihtiyacını karşılamaya yetmedi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-131" id="footnote-230-131-backlink">131</a></span> Son olarak Doğu’da büyük bir Alevi nüfus yaşıyordu. Aleviler, ülkenin geri kalan bölgelerinde Sünnilerin saldırılarına maruz kalıyorlardı ve DP’nin söz verdiği dinsel özgürlüklerden çekiniyorlardı. Bu korkunun nedeni, bu özgürlüklerin Osmanlı İmparatorluğu’nda olduğu gibi Sünnilerin Alevilere yönelik baskılarını artırabileceğiydi. Dolayısıyla Aleviler, laikliğin en güçlü savunucusu olan CHP’ye oy verdiler. CHP’nin Doğu’da kazandığı zaferin belki de en temel nedeni olmakla birlikte, bu gerçeğe gereğinden fazla anlam yüklemeye gerek yoktur.</p>

      <p class="e-paragraf">Diğer toplumsal gruplara bakıldığında, sanayi işçilerinin genellikle DP’yi desteklediği görülmektedir. Yaşam pahalılığından ve DP’nin örgütlenme ve grev haklarını tanımamasından şikâyetçi olmalarına rağmen, sanayi işçilerinin büyük kısmı iktidar partisine oy verdi. Bunun açıklaması, DP iktidarının işçilere daha geniş haklar tanımış olmasında aranabilir. Ancak her şeyden önemlisi, DP Hükümeti sendikalardan gelen heyetlerle görüşerek sendikalarla iletişimini devamlı canlı tutmuştur. Böylece sendikalara güçlü ve statü sahibi olduklarını hissettirmiştir.</p>

      <p class="e-paragraf">Kent ve kasabalardaki zanaatkâr, sanatçı ve esnaf, genellikle DP’yi destekledi. Fakat bu grupların oylarının bir kısmı da muhalefete, özellikle de MP’ye ve HP’ye gitti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-132" id="footnote-230-132-backlink">132</a></span> Türkiye’de orta sınıfın omurgasını oluşturan bu gruplar genel olarak tutucu ve dindardılar; ayrıca büyük ölçekli modernleşmeye karşıydılar. Ekonomik kalkınma ve gelişen ulaşım ağı, geniş bölgelerde nüfusun birkaç ticari merkezde yoğunlaşmasına neden olmuştu. Bu durum orta sınıfı da kötü etkilemiş ve orta sınıfın köylüler karşısındaki yüksek toplumsal statüsünü yerle bir etmişti. Her şeye rağmen orta sınıf, köy ile kent arasında yaşamsal öneme sahip bir köprü olmaya devam ediyordu; zira köylünün kentteki temas noktası hâlâ zanaatkâr ve özellikle de esnaftı. Kentteki bu kişiler köylüye peşin veya veresiye mal satardı. Birçok durumda, köylünün ürününü satın alan işletme, bunlar olurdu. Bu esnafların birçoğu, kendisine borcunu ödemeyen köylülerin topraklarını satın alarak toprak sahibi hâline gelmişti. Ancak kredi olanaklarının artması nedeniyle, benzeri durumlara daha az rastlanır oldu. Esnaf ile köylü arasında sosyal bir ilişki de vardı. Köylü, kendisinden daha “aydın” olduğuna inandığı esnafa danışır ve mevcut sorunlar hakkında yorumunu alırdı. Radyo ve gazetenin hızla yayılması sayesinde köylünün bilgi edinmek konusunda kent ve kasabadaki ilişkilerine duyduğu bağımlılığın azaldığı doğruydu. Fakat bu tür temaslar Türkiye’de kamuoyunun oluşmasında hâlâ önemli rol oynuyordu.</p>

      <p class="e-paragraf">Aydınlar ve genç nesil, özellikle de üniversite öğrencileri, CHP’yi destekliyorlardı. Bunun başlıca nedeni, DP’nin Atatürk devrimlerinden ödün verdiğini düşünmeleriydi. DP’nin devlet işlerinde benimsediği pragmatik, kestirmeci yaklaşıma ve özgürlükleri kısıtlamasına da karşı çıkıyorlardı. CHP’nin ve HP’nin gençlik kolları, DP’yi verdiği demokratik sözleri tutmamakla, Atatürk’ün modern ilkelerinden sapmakla ve genç insanları gerçek anlamda bilimsel ve modern bir eğitimden yoksun bırakmakla suçlayan ortak bir açıklama yayınladılar. Atatürk Devrimlerini Koruma Teşkilatı adlı bir gençlik örgütü de tüm siyasal partileri oy kazanmak uğruna devrimlerden ödün vermekle suçlayan bir bildiri yayınladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-133" id="footnote-230-133-backlink">133</a></span></p>

      <p class="e-1-baslik">V</p>

      <p class="e-paragraf">Seçimler 27 Ekim 1957 Pazar günü yapıldı. Daha evvel Seçim Kurulları tarafından duyurulan kurallar doğrultusunda seçim, sabah saat sekizde başladı. Her seçmen daha önce kaydını yaptırdığı seçim bölgesinde oy kullandı. Genellikle her köy bir seçim bölgesi teşkil ediyordu. Kasaba ve kentlerde ise birkaç sokaktan oluşan her bir mahalle bir seçim bölgesi olarak düzenlenmişti. Seçim sandığına gelemeyen seçmenin, postayla oy kullanması mümkün değildi. Seçmenlerin belli bir siyasi partinin yandaşı olduklarını gösteren işaretler taşımaları yasaktı. Sandığa gelen seçmen, kimliğini ibraz ederek -başlıca siyasi partilerin temsilcilerinden oluşan- seçim görevlilerine kendini tanıtmakla ve seçmen listesinde isminin karşısına imzasını atmakla yükümlüydü. Ardından seçmen, tek başına oy vereceği bölmeye geçiyor, seçim görevlisinden aldığı zarfın içine oy pusulasını yerleştiriyor ve bu zarfı sandığa atıyordu. Parti listelerinden birini oy pusulası olarak kullanabilir veya kendisi bir liste hazırlayabilirdi. Güvenlik güçlerinin ve ordu mensuplarının oy kullanması yasaktı. Seçim günü alkollü içecek satışı yapılamaz ve ateşli silah taşınamazdı. Oy kullanırken seçmenlere müdahale etmek veya seçim sonuçlarını değiştirmeye çalışmak cezaya tabiydi.</p>

      <p class="e-paragraf">Oy verme işlemi normal koşullar altında gerçekleşti. Muhalefet, hükümetten gelen baskılar, kaybolan sandıklar ve seçmen listelerinde yapılan yolsuzluklar gibi bazı usulsüzlüklerden şikâyetçi oldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-134" id="footnote-230-134-backlink">134</a></span> Yine de bu usulsüzlüklerin geniş ölçekli bir planın parçası olduğuna ya da ülke çapında seçim sonuçlarını önemli ölçüde değiştirdiğine dair kesin bir kanıt bulunamadı. Ancak, iktidar ile muhalefet partilerinin eşit güçte olduğu ve birkaç yüz oyun bile sonuçlar üzerinde önemli fark yarattığı illerde, bu tür yolsuzluk olayları seçim sonuçlarını belirlemiş olabilir.</p>

      <p class="e-paragraf">Bu seçimlere katılım oranı ve seçim sonuçları, geçmiş seçimlerden çok farklıydı. İlk olarak, seçime katılım oranı düşmüştü. Toplam 12,1 milyon seçmenin yüzde yalnızca 77,15’ine tekabül eden 9,344 milyon kişi oy kullanmıştı. Bu katılım oranı 1954’teki yüzde 88,75’e ve 1950’deki yüzde 89,06’ya oranla sönük kalıyordu. Resmî sonuçlara göre DP’nin aldığı oy sayısı, muhalefet partilerinin toplam oy sayısından yaklaşık 380.000 eksikti.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-135" id="footnote-230-135-backlink">135</a></span></p>

      <p class="e-paragraf">Kırk beş ilde kesin bir zafer kazanırken, üç ilde karma liste üzerinden kısmi bir başarıya ulaşan DP, toplam 424 milletvekili çıkardı. CHP, on sekiz ilde kesin ve diğer üç ilde kısmi zafer kazanarak TBMM’ye 178 milletvekili ile girdi. MP, Kırşehir’de ve HP, Burdur’da dörder milletvekili çıkardı. (Boş kalan yedi milletvekilliği için daha sonra ara seçim yapılacaktı. Sonradan gerçekleşen ölümler nedeniyle, birçok koltuk daha boşaldı. Ayrıca bazı milletvekilleri parti değiştirdi).</p>

      <p class="e-paragraf">Seçimlere katılımın ve seçim sonuçlarının incelenmesi, ilginç çıkarımlara varılmasını sağlamıştır. Seçimlere karışan hilenin etkisi bir yana, halkın seçime düşük katılım göstermesinin temel nedeni, pek çok yurttaşın seçim sonuçları ne olursa olsun mevcut durumun değişmeyeceğini öngörmüş olmasıdır.</p>

      <p class="e-paragraf">Geçmişteki baskıcı yönetimiyle pek çok seçmeni küstürmüş olan CHP, ülkenin kalkınması ve gereksinimleri doğrultusunda yeni bir bakış açısı veya felsefe geliştirmekten uzaktı. Öte yandan ne MP ne de HP gerçek bir seçenek sunabiliyordu. MP, dar görüşlüydü ve sistemli bir programdan yoksundu; HP ise, örgütlenme, gayret ve gerçekçilik açısından zayıf kalıyordu. Bu tablo karşısında yılgınlığa kapılan seçmen, sandığa gitmedi.</p>

      <p class="e-paragraf">Seçim sonuçları yakından incelendiğinde, DP’nin veya CHP’nin kazandığı çeşitli illerde sonucun yalnızca birkaç yüz veya birkaç bin oy farkla belirlendiği göze çarpmaktadır. Bu durum, seçimin, oyların hızla muhalefete kaydığı bir dönemde düzenlendiğini gösteriyor olabilir.</p>

      <p class="e-paragraf">MP ve HP, muhalefet partisinin oylarını bölerek iktidar partisinin zaferine katkıda bulundular. DP, altmış sekiz il arasından yalnızca yirmi dördünde kesin üstünlük sağladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-136" id="footnote-230-136-backlink">136</a></span> Toplam 250 milletvekili çıkaran DP’nin TBMM’de çoğunluğu sağlamak için elli altı milletvekiline daha ihtiyacı vardı. Yine de MP ile HP seçimlere katılmasaydı bunları destekleyenlerin oylarının CHP’ye gidip gitmeyeceği sorusuna kesin bir cevap vermek mümkün değildir. MP’nin ortalama bir yandaşı uzun zamandır karşı olduğu iki partiye yani CHP’ye veya DP’ye büyük olasılıkla oy vermezdi. Bazı HP üyelerinin ise DP’ye oy vermiş olmaları dahi mümkündü.</p>

      <p class="e-paragraf">CHP’nin aldığı oy sayısı, 1954 seçimleriyle karşılaştırıldığında 548.000’lik bir artış gösterdi. DP ise 1954 seçimlerine oranla oylarının 765.000’ini kaybetti. 1954 yılında beri seçmen sayısı 1.860.000’in üzerinde artış göstermişti. CHP’nin oylarındaki artış, büyük olasılıkla, CHP’yi Atatürk devrimleriyle özdeşleştiren genç seçmenlerden kaynaklanıyordu. DP ise, 1954 seçimleriyle karşılaştırıldığında ancak dört ilde oylarını artırmayı başarmıştı: Bu iller Aydın, Hakkâri, Muş ve Sinop’tu. Bu artışlar değerlendirildiğinde Aydın’ın Başbakan’ın memleketi olduğu, Muş’ta CHP’nin bir milletvekili çıkardığı, Sinop’ta DP ile CHP arasındaki farkın 600 oydan ibaret olduğu ve Hakkâri ilinin yalnızca bir milletvekili çıkarabildiği görülmektedir.</p>

      <p class="e-paragraf">HP, seçimlerde ağır ve moral bozucu bir yenilgi aldı. Seçimden evvel TBMM’de otuzdan fazla koltuğu olan HP, ancak dört milletvekili çıkarabildi. Toplamda aldığı yarım milyon oy, Parti’ye kayıtlı üye sayısının bile altındaydı. HP sözcüleri, bu yenilgiyi, DP iktidarına son vermek isteyen ve kısa süre sonra yeniden seçime gidileceğinin farkında olan HP’lilerin “en güçlü muhalefet partisi”ne oy vermeleriyle açıkladılar. Aslında bu yenilginin birkaç nedeni vardı. İlk olarak, HP kitlelerle iletişim kurmakta başarısız olmuştu. İkinci olarak, Parti, mevcut sorunlara somut politikalarla cevap vermek yerine karmaşık bir liberalizm görüşü benimsemişti. Üçüncü olarak, elli altı ilde örgütlenmek için yapılanmaya başlamış olmasına rağmen, HP seçmenlere ulaşmasını sağlayacak etkin ve gayretli bir teşkilatlanmaya sahip değildi. Son olarak, bazı HP üyelerinin DP’den ziyade CHP’den çekindikleri, zaten HP’lilerin büyük kısmının geçmişte DP üyesi olarak DP’ye oy verdikleri tezini de tümüyle göz ardı etmemek gerekir.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-137" id="footnote-230-137-backlink">137</a></span></p>

      <p class="e-paragraf">MP’nin seçimlerdeki göreli başarısı, yürüttüğü etkin kampanyaya bağlanabilir. Bu başarısının diğer bir nedeni de, MP’nin ortaya koyduğu üçüncü ve yeni politika seçeneğini çürütecek güçlü bir partinin var olmamasıydı. Hem CHP’ye hem de DP’ye karşı tutarlı bir muhalefet sergilemesi de MP’nin yakaladığı başarıda kısmen etkili oldu. Buna rağmen, MP’nin ciddi bir iktidar adayı olacak kadar gelişip gelişemeyeceği tartışılmaktadır. Zira Parti’nin ideolojisi ve bölgeselciliği, geniş seçmen kitlelerini çekebilecek bütünsel bir karaktere sahip olmasını engellemektedir.</p>

      <p class="e-1-baslik">VI</p>

      <p class="e-paragraf">Seçim sonuçları açıklanınca muhalefetten bir şikâyet dalgası yükseldi. CHP, iktidarı altmış ilde seçmen kütüklerinde yolsuzluk yapmakla, kendi yandaşlarına birden fazla oy kullandırmakla, muhalefete baskı yapmakla, oy “satın almak”la ve benzeri usulsüzlüklerle suçluyordu. Ancak Yüksek Seçim Kurulu, seçim kurallarına aykırı bazı önemsiz olayların kesin sonucu etkilemediğini varsayıyordu. Bu varsayımdan hareketle, Yüksek Seçim Kurulu, seçimlerin geçersiz kılınması yönündeki tüm başvuruları, seçimin geçersiz kılınması yönünde çok ciddi kanıtlar olan iller de dâhil olmak üzere, geri çevirdi.</p>

      <p class="e-paragraf">Sonuçların açıklanmasının ardından birçok ilde CHP’liler ile DP’liler arasında bir dizi kavga yaşandı. Mersin’de ve DP’nin çok küçük bir oy farkıyla on milletvekili çıkardığı Gaziantep’te ciddileşen olaylarda birkaç kişi öldü. Kastamonu, Kayseri, Çanakkale, Samsun ve Giresun illerindeki kargaşalar üzerine Hükümet, Cumhurbaşkanı Celal Bayar’ın başkanlığında olağanüstü toplanmak zorunda kaldı. Bu toplantıda yeni şiddet eylemlerinin engellenmesi amacıyla silahlı kuvvetlerin kullanımı dâhil bir dizi sert önlem alındı. Seçimlerden birkaç gün sonra TBMM’nin toplandığı Ankara bile ordunun korumasına alınmıştı. Oysa Ankara’da CHP kazanmıştı ve durum görece sakindi. Muhalefet, bu kargaşaları, yurttaşların, verdikleri oyları açıkça çarpıtarak seçime hile karıştıran iktidara verilen doğal bir tepki olarak değerlendiriyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-138" id="footnote-230-138-backlink">138</a></span> DP ise kargaşaların seçimlerde aldığı yenilgi nedeniyle öfkelenen muhalefet ve özellikle de CHP tarafından kışkırtılıp başlatıldığını iddia ediyordu. Gerçekte, her bir şiddet olayının bağımsız bir şekilde değerlendirilmesi gerekir. Zira bu kargaşaların büyük kısmı, partiler arası kavgayla şiddetlenen yerel çekişmelerden ve aylardır süren gerginlikten kaynaklanıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-139" id="footnote-230-139-backlink">139</a></span> Yerel ve geçici nedenlerine ve özelliklerine rağmen bu karışıklıklar, seçimlere müdahale edildiğinde veya seçim sonuçlarının halkın oyunu yansıtmadığından bir şekilde şüphe duyulduğunda, kitlelerin şiddet eylemlerine başvurmaktan kaçınmadıklarını işaret eden çarpıcı bir kanıttır. Seçimlerden sonraki dönemde siyaset sahnesinde gerginlik egemen oldu. Bunun temel nedeni, muhalefet partilerinin oyları toplamının altında oy almasına rağmen DP’nin TBMM’de çok fazla koltuğa sahip olmasıydı. CHP, DP’nin “halkın çoğunluğunun onayını almadığı hâlde ülkeyi yönettiğini” söylemekten çekinmiyordu. Aslında, çoğunluk sisteminin uygulandığı bir demokraside, halkın verdiği oylar ile kazanılan koltuk sayısı arasında uyuşmazlık olması doğaldı. Hükümet, CHP’nin suçlamalarını, meşruluğuna karşı bir meydan okuma olarak değerlendirdi ve muhalefetin “halkı isyana ve kargaşaya kışkırtmasını” engellemek adına misilleme önlemleri alma tehditleri savurdu.</p>

      <p class="e-paragraf">Tüm bunlardan çıkarılan asıl sonuç, muhalefetin birkaç partiye bölünmesinin, DP’nin iktidarını sürdürmesine yardımcı olduğuydu. Bu nedenle seçimden sonra muhalefet partileri birleşme gayretine girdiler. HP, CHP ile birleşti ve bu birleşmeye Güç Birliği adı verildi. MP küçük bir oluşum olan KP’yi içine aldı. MP’nin ilerleyen dönemde CHP ile birleşmesi veya en azından bir koalisyon kurması beklenebilir. MP lideri Osman Bölükbaşı’nın birleşme konusunda İnönü ile yaptığı görüşmelerden bir sonuç çıkmadı. MP’nin 1959 ilkbaharında düzenlenen ulusal kongresinde, ülkenin toplumsal gereksinimlerinin karşılanması ve komünizmin engellenmesi amacıyla Parti’ye sosyalist bir kimlik kazandırılması yönünde bir öneri sunuldu. Bu teklif geri çevrildi ve önerinin sahibi Alaeddin Tiritoğlu Parti’den istifa etti. CHP’nin eski müfettişlerinden ve 1945 Toprak Reformu’nun güçlü savunucularından biri olan Tiritoğlu, 1960 yılında sosyalist bir parti kurdu. 1960 yılının Ocak ayında KP liderleri, birleşme yasasına aykırı davranmakla suçladıkları MP’den ayrılsalar da eski partilerini yeniden kurma girişiminde bulunmadılar.</p>

      <p class="e-paragraf">DP, muhalefetin faaliyetlerine karşılık vermek için Vatan Cephesi adını verdiği oluşuma üye toplama kampanyası başlattı ve tüm muhalefet yandaşlarını bu Cephe’ye katılmaya davet etti. Cephe, kendini, iddialı ekonomik kalkınma programını yerine getirmesi için DP’ye destek olmayı amaçlayan vatansever bir hareket olarak tanımlıyordu. Devlet radyosu ve Parti’nin gazeteleri aracılığıyla Cephe’nin başarısı kitlelere duyurulur ve reklamı yapılırken, muhalefet de bu hareketi karalamak için elinden geldiğince uğraşıyordu. Bir süre sonra, DP’nin eski örgütü ile Vatan Cephesi arasında sürtüşmeler başlayınca, bu yeni örgüt için açılan kampanya hızını yitirdi. Bu arada DP’nin kırsal kesimin desteğini hâlâ kendi yanında tuttuğunu ve Parti’ye yeni üyeler kazandırma çalışmalarına devam ettiğini belirtmek gerekir. DP’nin yol yapımı, sulama altyapısı, istihdam, tahıl fiyatlarının düzenlenmesi gibi somut meselelerle uğraşma becerisi, Parti’ye önemli ölçüde yandaş sağlamaktadır. Parti’nin -siyasi açıdan en yaşamsal konuma sahip olan- küçük kentlerdeki taşra örgütlenmesi, yerel gereksinimlere ve koşullara uygun stratejiler üretebilmesine izin verecek dinamizme ve esnekliğe sahiptir. 1958’den itibaren yürürlüğe konan ekonomik istikrar programı, DP’nin popülerliğini korumasına yardımcı olmaktadır. Toplamda 359 milyon dolara ulaşan yeni krediler, 1957-58 döneminde en kötü dönemini atlatan ekonominin istikrara kavuşturulmasında kullanılmaktadır. Bu istikrar politikası önemli bir başarı kazanmış durumdadır. Ancak DP, kentli kesimi, aydınları ve özellikle de basını kendi yanına çekemedi. Basın, eleştiri ve gerçeği araştırma özgürlüğüne getirilen kısıtlamalar nedeniyle iktidarı yoğun olarak eleştiriyordu. DP’nin tutucu kesime olan bağımlılığı ve geniş çaplı eğitim ve kültür projelerine olan kayıtsızlığı giderek arttı. Bu durum, aydınları, kurucusu Atatürk tarafından başlatılan modernleşme hareketini sürdüreceği umuduyla, CHP’ye yöneltti. Liderlik etme ve kamuoyu oluşturma becerisine sahip iki güç olan basın ve aydınlar, muhalefet saflarında yer almaktadırlar. Aydınlar, ülkeyi başlangıçta Cumhuriyet tarafından belirlenmiş olan ve daha sonraki dönemde demokrasi ve diğer özgürlükler ile genişleyen sosyal ve kültürel hedeflere taşıyacak bir yönetim istemektedirler. Oysa bunun yerine çıkar uğruna bu ilkelerden vazgeçmeye hazır bir ödün politikasıyla karşı karşıyadırlar. Milli üretim yerine dış yardıma duyulan bağımlılık, ülkenin egemenliğine ve yaşamına son verme riski taşımaktadır. Batı yanlılığı, muhalefetin dış politika programının en önemli dayanak noktası olmaya devam etmektedir. Ancak muhalefet, Batı yanlısı politika uygulanırken ulusal çıkarlara karşılıklı saygının ve ülkenin ulusal itibarının da göz önünde bulundurulmasını talep etmektedir.</p>

      <p class="e-paragraf">İktidar partisinin güce bağımlılığı arttıkça, eleştiriye ve yasama denetimlerine karşı hoşnutsuzluğu da eşit şekilde yükseldi. DP, bu suçlamalara cevap vermek yerine basına daha ağır yasaklar getirerek ve muhalefeti küçük düşürmek ve kendi başarılarının reklamını yapmak için devlet radyosunu kullanarak eleştirileri susturmaya çalıştı. Bunun da ötesinde, kamu hizmetlerinin görülmesinde tarafsızlığın bir ölçüde yitilmiş olması nedeniyle, toplumda bir korku ve güvensizlik ortamı oluşmuştu. Bu nedenle öyle kasvetli bir tablo çiziliyordu ki, ülke problemleri iyice çarpıtılıyor ve DP’nin başarıları gölgede kalıyordu. CHP hükümete yönelik saldırılarını yoğunlaştırdı ve birçok defa küçük olayları kendi çıkarları doğrultusunda kullanmaktan kaçınmadı. Bunun üzerine DP, miting düzenleme ve TBMM’de yapılan tüm konuşmaları kamuya açıklama hakları dâhil olmak üzere pek çok politik hak ve özgürlüğe ağır kısıtlamalar getirdi. İnönü’nün bizzat saldırıya uğraması gibi bazı olaylar, DP ile CHP arasındaki ilişkileri iyice gerdi ve iki tarafı iki ayrı aşırı uca itti. Hükümetin, İnönü’nün Kayseri ziyaretini engellemek yönündeki başarısızlıkla sonuçlanan girişimi ve orduyu ilk defa kendi siyasi amaçları doğrultusunda kullanmak istemesi bir dizi olayın patlak vermesine yol açtı. Hükümet, muhalefeti halkı itaatsizliğe ve şiddet olaylarına kışkırtmakla suçluyordu. Nihayet muhalefetin etkinliklerini soruşturması için DP’lilerden oluşan ve çok geniş yetkilerle donatılan bir komisyon kurdu. CHP, bunu muhalefeti ortadan kaldırmanın ilk adımı olarak değerlendirdi ve bir dizi öğrenci ayaklanması patlak verdi. Üç ay süreyle sıkıyönetim ilân edildi ve çok sayıda öğrenci tutuklandı. Aslında bir soruşturma komisyonu kurma konusu, DP içinde uzun zamandır tartışılıyordu ve kurma kararının bu dönemde verilmesinin nedeni, seçimlerin yaklaşmasıydı. DP, muhalefetin baltalama taktikleri uyguladığını kanıtlamak ve böylece onu kamuoyunun gözünde küçük düşürmek istiyordu. Bazı CHP’lilere göre DP’nin niyeti, muhalefet seçimleri kazandığı takdirde bu kanıtları muhalefetin iktidara gelmesini engelleyecek bir mazeret olarak ileri sürmekti. Öğrenci ayaklanmaları ve ordunun siyasi ereklere araç edilmesini protesto etmek amacıyla birçok subayın istifası ise, DP’yi halkın tahammülünün sınırlarını zorladığı konusunda uyaran kesin işaretlerdi.</p>

      <p class="e-paragraf">Aşırı partizanlığa ve yaşanan talihsiz olaylara rağmen, son yirmi yıl boyunca kurulan çok partili sistem ve seçim mekanizması gibi demokratik kazanımların korunduğunu vurgulamak gerekir. Türk halkının demokratik özlemleri karşısında aksini diretebilecek lider yoktur. Türkiye tarihinde ilk defa bugün ülkede güçlü ve görece örgütlü bir kamuoyu oluşmuş bulunmaktadır. Bu kamuoyunun talebi özgürlük ve demokrasi gibi siyasal ideallere saygı gösterilmesi ve bunların yaşama geçirilmesidir. Hükümetlerin ve siyasi liderlerin, geleneksel olarak, ülkeyi kamuoyuna kulak asmaksızın yönetme eğilimleri vardır. Bu nedenle yeni oluşan bu güce yani kamuoyuna uyum sağlamakta zorlanabilirler; fakat eninde sonunda onun baskısı karşısında boyun eğmektedirler. CHP’yi 1950 yılında demokratik seçimlerin yapılmasını kabul etmeye ikna eden, kamuoyunun gücü olmuştur. Bu güç, DP’yi de pek çok kez tutumunu değiştirmeye zorlamıştır. Örneğin, çok kısa bir süre evvel Başbakan, karışıklıklar ve ayaklanmalar son bulduğunda halkın hükümet değişimi isteyip istemediğini ortaya çıkarmak için yeni seçimlerin yapılacağını açıkladı. Böylece eğer halk yine DP’ye oy verirse, ayaklanmaların küçük gruplar tarafından başlatıldığı da ispatlanmış olacak.</p>

      <p class="e-paragraf">Artık iyice yaklaşmış olan bu seçimin sonucu hakkında şimdilik yalnızca tahmin yürütülebilir. Oysaki seçimlere yapılacak herhangi bir müdahale durumunda, ülkeyi temelinden sarsacak tehlikeli tepkilerin yağacağı kesindir. Aydınların, cemaat liderlerinin ve diğer toplumsal grupların, zor kullanarak iktidarda kalan bir hükümete veya iktidara gelmek için usulsüzlüğe başvuran bir partiye uzun süre hoşgörü göstermeleri mümkün değildir. Bu, hem iktidar hem de muhalefet partilerini ıslah eden yaşamsal bir faktördür. Zira iktidar ve muhalefet partilerini destekleyen geniş gruplar, kabul edilmiş yöntemlerin dışına çıkarak iktidara ve güce kavuşmaya çalışanları şiddetle bastırmaya hazırdır.</p>

      <p class="e-paragraf">Sonuç olarak bugün Türkiye’de partiler arasındaki mücadele, demokrasi ve özgürlük adına verilen bir mücadele görünümündedir. Bu mücadele, dava uğruna kendini feda etmenin ve şehitliğin yüceltildiği ateşli bir uğraşı hâline gelmiştir. Oysa mücadele sürerken ülkenin gerçek meseleleri ve mücadelenin ardında yatan asıl sebepler örtülü kalmaktadır. Bu sebeplerin kaynağı, son on beş yılda yaşanmış olan ekonomik ve politik gelişmelerdir. Bu gelişmeler, ilerleyen Türk toplumunun modern ve karmaşık ihtiyaçlarına uygun bir sosyal örgütlenmenin yeniden düzenlenmesini gerekli kılmıştır. Bu gereksinim, akıl gücünün ve uzun vadeli planlar yapma yetisine sahip bireyin önemini gündeme getirmektedir. Var olan birtakım önemsiz sosyalist partilerin yanında yeni bir sosyalist partinin kurulması (ki sosyalizm Türkiye’de en ileri liberal demokrasi olarak algılanmaktadır) Türkiye siyasetinde yeni bir sosyoentelektüel yönelime ihtiyaç duyulduğunu işaret etmektedir. Bunlar, Türkiye’nin hiç bahsedilmeyen ihtiyaçlarıdır ve ülkede siyasetin yönünü bunlar belirleyecektir.</p>

      <p class="e-1-baslik">VII</p>

      <p class="e-paragraf">Yukarıdaki tartışmalardan birkaç genel sonuç çıkarmak mümkündür:</p>

      <p class="e-paragraf">(a) Türk toplumu köklü bir sosyal, ekonomik ve kültürel değişimden geçmektedir. Bu süreç, geniş kitleleri etkilemekte ve onları siyasetin içinde aktif bir yer almaya itmektedir. Siyaset artık birkaç seçilmiş kişinin uğraşı olmaktan çıkmıştır. Cumhuriyet rejiminin ilk otuz yıllık döneminin aksine, artık siyaset tüm halkın değişim ve daha iyi bir yaşam için kullanabileceği bir araç olmuştur. Önümüzdeki yıllarda Türk toplumunda öncesi görülmemiş bir sosyal dinamizm ve uyanış yaşanacaktır.</p>

      <p class="e-paragraf">(b) Şu anda halkı harekete geçiren konular ve fikirler, toplumsal ve ekonomik alana ilişkindir. Temelde siyasi bir nitelik taşıyan özgün Türk devrimi, sosyal ve ekonomik bir evrim geçirmiştir. Bunun sonucunda, bugün, modern demokrasi anlayışına uygun yeni bir yönelim ve felsefe gerektiren bir noktaya varılmıştır. Doğal olarak, 1947-54 döneminde verilen bazı ödünlerin ve yapılan düzenlemelerin ardından, Cumhuriyet’in getirdiği kültürel reformların bugün genel olarak benimsenmiş olduğu anlaşılmaktadır. Dolayısıyla bir partinin seçimlerde kesin zafere ulaşabilmesi için, bu reformlar üzerine kurulan bir propaganda tek başına yeterli olmayacaktır. Hatta laiklik ve dinsel özgürlük tartışmaları bile siyaset üzerinde 1946-50 döneminde sahip olduğu dinamik etkiyi büyük ölçüde kaybetmiştir. Türk devrim tarihinin başlangıcı olan Batılılaşma veya modernleşme meselesi ise, Türkiye’de yaşamın temelini oluşturmaya hâlâ devam etmektedir. Bununla birlikte, bu mesele eskiden taşıdığı dar kültürel ve politik anlamın artık dışına taşmış ve sosyoekonomik bir boyut kazanmıştır. Bunlar, Türkiye’nin Batı’ya olan benzerliğini artırırken, bir yandan da, Türkiye’yi kendine özgü yapısal ve ekonomik koşullarından kaynaklanan bir dizi yeni sorunla karşı karşıya bırakmaktadırlar. Son olarak, Türkiye’de kamuoyunun oluşmasında en temel faktör, gerçek sorunlardır. Bu nedenle kişisel saygınlık veya ailevi kökenler önemini giderek yitirmektedir. Yakın gelecekte bir seçimin sonuçlarını belirleyen temel etmen adayların soyadları değil, memleketi ilgilendiren gerçek meseleler olacaktır. Bu eğilim 1957 seçimlerinde de net bir şekilde gözlemlenmiştir.</p>

      <p class="e-paragraf">(c) Siyasal demokrasinin kendisini pekiştirilecek ve yaşatacak olan ekonomik ve sosyal önlemlerle tamamlanması gerekmektedir. Günümüzde Türkiye yeni bir toplumsal ve siyasal demokrasiye oldukça ihtiyaç duymaktadır. Fakat siyasal partiler bu gereksinimi karşılamak için fikirler ve çözümler geliştirecek ideolojik bakış açısından yoksun görünmektedirler. Sorunlara dar ve tutucu bir bakış açısıyla yaklaşan siyasal partiler, en iyi durumda, on dokuzuncu yüzyılda Batı’ya damgasını vuran siyasal liberalizmin sloganlarını savurmaktadırlar. Bu ideolojik yetersizlik, yeni bir siyasal parti arayışını doğurmaktadır. Üstelik siyasal partilerin çoğu, Türkiye’deki yaşamdan ve gerçeklerden yola çıkan bir felsefe ve program oluşturmak yerine, yabancı modelleri taklit etmeye çalışmaktadır.</p>

      <p class="e-paragraf">(d) Türkiye’de çok partili yaşam, yetersizliklerine rağmen ülkeye kök salmayı başarmıştır. Çok parti sistemi, yeni alışkanlık ve görüşler yaratmış, halkı politika hakkında eğitmiştir. Halk, bu sistem sayesinde, sorunları değerlendiren ve bu konuda harekete geçen bir konuma gelmiştir. Seçim sonuçları, hükümete karşı duyulan memnuniyetsizliği yansıtmakla birlikte, halkın, hükümeti denetleyecek güçlü bir muhalefete duyulan ihtiyacın farkında olduğu şeklinde de okunabilir. Tarafsız bir seçim sisteminin sağlanması ve seçim sonuçlarına hile karışmasının engellenmesi konusundaki talepleri, Türkiye halkının siyasal olgunluğunun diğer bir kanıtıdır.</p>

      <p class="e-paragraf">(e) Türkiye’nin siyasal rejimi, kuvvetler birliğine dayanmaktadır. 1921-24 döneminde kurulan ve bugüne dek sürdürülen kuvvetler birliği ilkesi, başlangıçta, olağanüstü durumlarla baş etmeye ve devrimlerin gerçekleştirilmesine imkân sağlıyordu. Bu hedeflerin her ikisi de bir ölçüde gerçekleştirildiği için, artık rejimi aşırı derecede güçlendirilmiş olan yürütmenin denetiminden çıkarma zamanı gelmiştir. Anayasada tanınan bireysel hak ve özgürlüklerin tam olarak kullanılabilmesi için güvence verilmesi de artık şart olmuştur.</p>

      <p class="e-paragraf">(f ) Son olarak, Türkiye, çağımızın en önemli sosyal laboratuarı olduğunu ve içinde yaşamsal önemde bir deneyin gerçekleştiğini bir kez daha kanıtlamıştır. Bu deney, farklı kültürlere, tarihe, ekonomik ve sosyal yapılara sahip ülkelerde Batı’nın siyasal sistem ve kavramlar bütününün yerleştirilip yerleştirilemeyeceği sorusuna cevap verebilir.</p>

      <p class="e-perde" id="toc_marker-5">5. BÖLÜM / TÜRKİYE’DE ORDU VE SİYASET 1960-1964: BİR DARBENİN ANALİZİ</p>

      <p class="e-paragraf">Ortadoğu siyasi tarihinde ordunun rolü çok sayıda araştırmanın konusu olmuştur. Bazı bölge ülkelerinde ordunun iktidara gelişi, kimi araştırmacılar tarafından on yıllar süren aldatıcı demokrasi ve parlamentarizm denemelerinin ardından geleneksel ve tarihi nitelikli otoriter yönetim usullerine geri dönüş olarak görülmüştür. Araştırmacıların bir kısmı modern siyasal yapıların oluşumu, toplumun hareketlilik kazanması, toplumsal ve kültürel reformlar sayesinde geniş kitlelerin siyasi hayata dâhil edilmesi, iktisadi kalkınma ve kitle örgütlenmeleri gibi alanlarda ordunun oynadığı rolün üzerinde durmuşlardır. Diğer bir kısmı ise temel fiziksel güç araçlarını elinde tutmasından ötürü, Ortadoğu’da orduyu yozlaşmış ve liyakatsiz sivil yönetimlerle mücadele edebilecek ve toplumu yeni bir kalkınma seyrine sokabilecek örgütlenmiş tek grup olarak gördükleri için “yeni orta sınıf” olarak tanımlamışlardır.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-140" id="footnote-230-140-backlink">140</a></span></p>

      <p class="e-paragraf">Ordunun Türk modernleşmesindeki ve özellikle 1960 darbesindeki rolü çok fazla araştırılmış konulardandır.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-141" id="footnote-230-141-backlink">141</a></span> Bu çalışma, ikincil kaynaklara dayanmakla birlikte, darbeci subaylarla yapılan röportajlar ve askerlerin yazılarındaki görüşlere de yer vermektedir. Çalışmanın öncelikli amacı, modernleşme ve kültürel değişim tarihi çerçevesinde 1960 darbesini ve ordunun toplumsal-siyasi yapı içindeki genel durumunu ortaya koymaktır. Bu sebeple, gerek 1960 darbesinde yer almış subaylar gerekse de darbenin kendisi, gelişmelerin yeni bir kavramsal ve tarihi bakış açısından incelenebilmesini sağlayacak dört görüş ışığında ele alınacaktır.</p>

      <p class="e-paragraf">İlk görüş, ordunun Türkiye siyasi ve toplumsal tarihindeki konumu hakkındadır. Osmanlı İmparatorluğu’nda ve daha sonra Cumhuriyet’in en azından ilk dönemlerinde, toplumsal ve siyasi örgütlemenin bina olunduğu esas dayanak ordu olmuştur. Bunun neticesi olarak, toplumsal ve siyasi düzende ordunun sahip olduğu seçkin konuma dair bir değişimin tüm toplumda derin akis bulması kaçınılmaz bir sonuçtur.</p>

      <p class="e-paragraf">İlk görüşün tabii neticesi olarak burada ikinci ana görüş, subayların zihinlerindeki kendileriyle ilgili imaja, diğer bir deyişle ordunun toplumdaki rolü ve konumuyla ilgili “kendi” algılarına ilişkindir. Kendileri hakkındaki bu imajın, subayların siyasi eylemleri planlamalarında ve meşrulaştırmalarında normatif bir işlevi olduğu kabul edilir. “İmaj” bireyin bir nesnede ve/veya durumda algıladığı gerçek ya da hayali vasıflar ile kendisine ve milletine atfettiği vasıfların tümü olarak tanımlanır. İmajlar ilk olarak aileden ve toplumdan alınan normlar ve stereotiplere göre şekillenir.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-142" id="footnote-230-142-backlink">142</a></span> İkinci olarak kitaplar, kitle iletişim araçları, okul eğitimi, tartışmalara ve son olarak da kişisel bilgi ve tecrübeye göre şekil alır. Dördüncüyü de ekleyecek olursak imaj, sosyal veya mesleki bir grupla ve bu gruba ait etik anlayışla kendini özdeşleştirmeyle ortaya çıkar. Bu, özellikle Türkiye örneğinde belirleyicidir. Darbeci subayların kendilerini ordunun tarihten gelen gelenek ve değerleriyle; sosyal ve siyasi görenekleriyle özdeşleştirmeleri, bunun yanında millete ve devlete karşı sorumluluklar, toplumsal hiyerarşi, reformlar ve modernleşme hakkındaki fikirleri, siyasi tavırlarını ve eylemlerini temelden etkilemiştir.</p>

      <p class="e-paragraf">1960 darbesini analiz etmede yer verilecek üçüncü fikir Türk siyasi elitinin değişimi ve hareketliliği üzerinedir. 1945-46 sonrası çok partili sisteminin ve ekonomik kalkınmanın toplumsal hareketliliği yoğunlaştırdığı ve elite dahil olma kriterlerini değiştirdiği düşünülür. Tarım üreticisi, girişimci ve profesyonel diğer gruplardan gelen, siyasi parti kanallarını kullanarak ve ekonomik güce dayanarak doğan yeni elit, yalnızca elitler arası hiyerarşiyi değil, siyasi değerler sistemini de değiştirmiştir. Diğer bir deyişle, sivil elit grupların ortaya çıkışı ve ordu mensuplarını da dahil olduğu devletçi, bürokratik elitlerle çarpışmaları, sadece 1960 darbesinin tetikleyicilerinden olmasıyla değil, ayrıca yeni bir siyasi yapı getirmiş olmasıyla da Türkiye tarihinin önemli bir mihenk taşıdır.</p>

      <p class="e-paragraf">Dördüncü fikir darbenin sonuçları hakkındadır. Siyasi fenomenlerin yapısal ve işlevsel yorumundan yola çıkarak, darbe sonrası oluşan anayasal düzenin ve parlamenter demokrasinin, elit grupların karar verme süreçlerinde kendi çıkarlarına en uygun uzlaşma sistemini tercih etmek adına bazı ödünlerde bulunmaları sonucu mükün olduğunu düşünüyorum. Başka bir ifadeyle, yeni toplumsal, ekonomik hedefler ile daha geniş katılım sunan yeni parlamenter sistem, ordunun da içinde bulunduğu toplumsal grupların siyasi uzlaşma kanalına dönüştü. Bu süreçte, elitler nisbi kuvvetlerinin ve toplumdaki yerlerinin farkına vararak kendilerine farklı bir açıdan bakmaya başladılar. Bu sebeple, 1960 darbesinin geniş çaplı bir analizi Türkiye’nin geçtiğimiz on yıldaki ve gelecek yıllardaki siyasi dönüşümünü açıklamakta anlamlı olabilir.</p>

      <p class="e-paragraf">Tarihsel olarak, ordu, Türkiye’deki en eski toplumsal kurumdur, aslında modernleşme öncesinden kalan tek kurumdur. Özünü ve geleneklerini Orta Asya Türk mirasından, İslam’dan, ayrıca Osmanlı İmparatorluğu ve Cumhuriyet dönemi deneyimlerinden alır. Erkan-ı Erbaa olarak tabir edilen dört temel direğin yani ordu, ulema, tüccar ve köylünün içinde en başta gelendir: Esasında, Osmanlı toplumu iki temel gruba ayrılmıştı: yönetici elit olan bürokrasi ve ordudan oluşan askeri ve dini ne olursa olsun tüm köylüleri kapsayan reaya.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-143" id="footnote-230-143-backlink">143</a></span> Ancak unutulmamalı ki 19. yüzyılda reaya terimi yalnızca Hıristiyan tebaayı ifade ediyordu. Bu düzen, devlet olarak tanımlanıyordu ve tebaaya da İslam’ın bekasının devletin bekası için gerekli olduğu fikri aşılanmıştı. Devletin temel görevlerinden biri, var olan düzeni korumak ve yönetme zanaatıyla refah üretmekti. Yeniçeri teşkilatı bu yapıyı sürdürmekte hayati bir role sahipti. Devşirme olarak bilinen, devlet hizmeti için “toplanan” Yeniçeriler, tahtın ve tüm bürokratik yapının kaidesi olan kalabalık Kapıkulu teşkilatının parçasıdır. Yeniçeri teşkilatı, oldukça heterojen bir etnik ve toplumsal yapıyı yönetmede ve yerel grupları kontrol etmede merkezi otoritenin temsilcisi olmuştur. Bu sebeple, devşirme bir ölçüde baskıcı merkezi otoritenin temsilcisidir; fakat dini ve etnik açılardan pek güvenilir değildir. Devşirmelerin İslam’a sonradan tabii olmuş olmaları, Osmanlı devletini kuran eski Gazi geleneğiyle bir bağlarının olmayışı, 16. yüzyıl sonunda Müslümanlar arasından da yeniçeri alınmaya başladığında dahi dini ve toplumsal bağlıklıkları konusunda kuşkuları ortadan kaldırmadı. İslamlaştırma ve akabinde devlette yüksek mevkilere atamalar 19. yüzyılın sonuna kadar sürdü. Nihayetinde Yeniçeri kurumu, ulema ile çok sıkı bir bağ kurarak sarayın gücüne karşı bir kalkan ve geleneksel yaşam tarzlarının ve toplumsal düzenin koruyucusu oldu. Bunun bir sonucu olarak Yeniçeriler, askeri görevlerine kayıtsız kalarak önemli toplumsal ve siyasi roller oynamaya giriştiler. Hatta, 18. yüzyılın sonunda Yeniçeri ocağı, bir şehirdeki tüm Müslüman erkeklerin üyesi olduğu bir çeşit sosyal kulübe dönüştü.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-144" id="footnote-230-144-backlink">144</a></span> Buna rağmen, daha sonra bahsedileceği üzere, devşirme kökenlilerin, aslında toplumun değerlerine gerçek bir bağlılık hissetmeden yüksek mevkiler işgal etmeye devam ettikleri kuşkusu baki kaldı.</p>

      <p class="e-paragraf">Askerlerini öncelikli olarak Türk etnik kimliğine haiz kişilerden seçen modern bir ordu, 18. yüzyıl sonunda, esasen 19. yüzyıl başında oluşturuldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-145" id="footnote-230-145-backlink">145</a></span> Bu ordu, merkezileşen hükümete güç katmak, Osmanlı toprağını korumak ve nihayetinde ayanların gücünü bitirmek amacıyla kullanıldı. Modern ordu, 1826’da Yeniçerileri yok etti, batı teknik ve fikirlerini alarak ve özel mesleki nitelikler kazanarak kendisini sivil bürokrasiden farklılaştırdı. Yüksek mevkiler halen Osmanlı elitine yani hanedana bağlı bürokrasiye aitti. Yeni bir temel felsefi ya da toplumsal çerçeveden yoksun 19. yüzyıl Osmanlı yöneticileri yeniliğe sadece yöneten gruplar arasındaki ahengi sağlamaya yetecek ölçüde izin verip daha çok geleneksel değerlere dayandılar. Kitlelerin değer sistemlerine ve bağlılıklarına, özellikle de orduyu ilgilendirenlere karışamadılar. Din, cihad ve şehitlik halk arasında önemli bir değerler silsilesi üretmişti. Bu değerler korunduğu ölçüde askeri başarı sağlanıp, devletin bekasını garanti altına alınıyordu. 1855’te zorunlu askerliğin getirilmesi ile sadakat ve devlet vazifesi konularında fiili bir problem ortaya çıktı: Hristiyan tebaanın devlete sadakatini güvenceye alacak gerekli duygusal altyapının yokluğu yüzünden askerlik görevi Müslüman ve özellikle de Türk olanlarla sınırlandırıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-146" id="footnote-230-146-backlink">146</a></span> Osmanlı yöneticileri, sadakati sağlayabilmek için esas olarak İslam değerlerine ve mistik Gazi anlayışına dayanmak zorunda kaldı. Üstelik bu, dünyada değişen güç dengeleri ve İmparatorluk içindeki toplumsal gelişmelerden ötürü gayet anakronistik bir durumdu. Namık Kemal (1840-88) gibi modernleşme taraftarı aydınlar yeni bir vatan kavramı, devlete sadakate ilişkin semboller ve imajlar geliştirmeye çabaladılar ve bunu Gazi geleneğinden gelen fikirlerle temellendirdiler. Namık Kemal’in ilgisi kitlelerden çok aydınlara yönelmişti. Çünkü Namık Kemal’in milliyetçi-ideolojik yorumuna göre aydınlar, kahramanlık ve fedakârlık gibi Osmanlı siyasi kültürel geleneğinin karakteristiği olan özelliklerden uzaklaşmış gibi duruyorlardı. Benim konumla yakından ilgisi olan oyunu Vatan Yahut Silistre, 19. ve 20. yüzyıl Türk ve Osmanlı subayları tarafından halkın ideolojik olarak yönlendirilmesinde önemli bir rol oynamıştır.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-147" id="footnote-230-147-backlink">147</a></span> Bu ideolojik aşılama, psikolojik ve kültürel kökleri geleneksel değerlere uzansa da modern devlete sadakati ve adanmışlığı amaçlıyordu. Gelenekleri ve geçmişin değerlerini sürdüren ordu, aynı zamanda modernleşme peşindeydi ve siyasi hayatta yeni bir seviyeye ulaşmak yolunda en uygun kurum görünümü veriyordu. Ordu bir taraftan fiziksel olarak yeterlilik gösteriyordu, siyasi sistemi yeniden düzenleyebilmek için gereken teşkilat ve fikirlere sahipti; diğer taraftan da halkın anladığı şekliyle siyasi kültürü ve devletin güç sembollerini temsil ediyordu.</p>

      <p class="e-paragraf">Ordunun simgelediği fikirlerin devletin en yüksek erdemleri olması, devletin de toplumla ve onun kültürel-dinsel kimliğiyle eşdeğer kabul edilmesi önemli birleştirici roller oynadı. Elit ve halk arasındaki bağlar eninde sonunda gelenekçi içeriğini kaybedecekdiyse de tüm bu kültürel faktörler ordunun elit konumunu daha da güçlendirdi. Her halükarda geriye dönük bakıldığında, hem Jön Türklerin yükselme sürecinde (1908-18) hem de Cumhuriyet’in ilk yıllarında devlete bağlılık ve özellikle de ordu ve askerlik göreviyle ilgili kavramların halk nezdinde pek fazla değişmediği görülür.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-148" id="footnote-230-148-backlink">148</a></span> Bu nedenle, Cumhuriyet reformları nispeten sakin bir şekilde uygulamaya kondu; çünkü 1923’ten sonra Cumhurbaşkanı olan Atatürk, Gazi ünvanına sahip ve takdir edilen bir ordu komutanı olarak halkı önderle kenetleyen eski bağların garantörüydü. 1920’lerde Genelkurmay Başkanı’nın hükümet azası olduğu ve sınır bölgelerindeki komutanların aynı zamanda vali oldukları dönem dışında, Cumhuriyet döneminde muvazzaf ordu mensuplarının devlet yönetiminde görev almadıkları vakıadır. 1909 yılı gibi erken bir dönemden itibaren ordunun siyasete müdahalesine prensip olarak karşı olan Atatürk, bu ilkeyi 1924’te kanunlaştırdı ve o zamandan 1960 yılına kadar subayların siyasete müdahelesi engellendi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-149" id="footnote-230-149-backlink">149</a></span> En üst düzey idareciler asker kökenli olmakla birlikte sivil görevler icra etmeye başladıklarında üniformalarından feragat etmişlerdir. 1920-48 arasındaki tüm kabinelerde subay kökenli bakanlar bulundu. 1950-60 arasındaki kabinelerin büyük kısmı sivillerden oluşuyordu; ama asıl mesele, ordunun yönetime doğrudan katılımı değil, genel anlamda rejimle ve devletle ilişkisiydi. Bu anlamda değişimden ziyade devamlılık söz konusudur. Ordunun siyasal değişim ve reformlarla olan kesintisiz bağı, devlet yapısındaki tarihi konumunun ve onun üzerine bina olunan geleneksel idare düzeninin sonucudur.</p>

      <p class="e-paragraf">1945-46 döneminde başlayan çok parti denemeleri elitler ve halk arasında yeni bir ilişki doğurdu. İktidardaki Cumhuriyet Halk Partisi ve muhalefetteki Demokrat Parti arasındaki bir mücadele gibi görünen bu deneme, özünde, özellikle ilk yıllarda halk kitlelerinin iktidardaki gruplara karşı hareketlenmesiydi. Sahip olunan mal mülk veya okuma yazma bilgisine bakılmaksızın doğudan oy kullanabilme, 1950’de geçilen gizli oy-açık sayıma dayalı seçim sistemi ve tüm ülkede siyasi örgüt ağının yerel liderler aracılığıyla ocak ve bucaklara nüfuz etmesi katılımı en ücra noktalara kadar taşıdı ve tam bir siyasi örgütlenmeye olanak sağladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-150" id="footnote-230-150-backlink">150</a></span></p>

      <p class="e-paragraf">CHP hükümeti, en temel görevi olan “iyi bir yaşam” sağlamak konusunda başarısız olmakla ve diktatörlükle eleştirildi; çünkü ordunun laik ve rasyonel otoritesinin kökleri geleneksel inanç sistemine dayanmıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-151" id="footnote-230-151-backlink">151</a></span> Sonuç olarak muhalefet partilerinin bireysel özgürlükler ve siyasi haklarla ilgili talepleri, halk kitleleri tarafından ahlaki meşruiyetini kaybetmiş bir siyasi güce karşı çıkma çağrısı olarak algılandı. Ancak, muhalefetin geleneksel otorite ve güç kavramlarının karmaşıklığına dayanan istekleri, pratikte demokrasi ve siyasi liberalizm talepleri şekliyle ortaya çıktı. Demokratlar, halka cazip bir şekilde ve gelenekçi bir ruhla bürokrasiyi “halkı ezen değişmez iktidar grubu” olmakla eleştirdi; böylece kendi liderlerini İslam’ın eski kahramanlarına benzer gerçek kurtarıcılar olarak göstermeye çalışıyorlardı. Ancak halkta ani duygusal tepkiler yaratan büyülü bir kelimeye dönüşen hürriyet, yalnızca “Allahsız yöneticilerin baskısından” kurtuluşu değil -meşruiyeti olmayan her türlü yönetimin bir diktatörlük olduğu anlayışıyla- iktisadi ve toplumsal eşitsizliği de ifade ediyordu; çünkü elitler gerçekten de ülkenin kısıtlı kaynaklarını tekellerine almışlardı.</p>

      <p class="e-paragraf">Demokrat Parti’nin 1950’deki seçim başarısı ve iktidara gelişi herkes için sürpriz olmuştu; ama sürpriz olan Demokrat Parti’nin seçimi kazanması değil, CHP’nin seçim sonucuna razı olmasıydı. Zafer, kırsalda yayımlanan kimi broşür ve kitaplarda “halkın gerçekleştirdiği Beyaz Devrim” olarak yüceltilerek siyasi bir mucize olarak gösteriliyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-152" id="footnote-230-152-backlink">152</a></span> 1946-54 arasında halkı muhafazakar toprak sahipleri ve eski ulema aileleri yönlendiriyordu. Daha sonra gelişmiş karayolu ağı, yüksek tirajlı gazeteler, yaygın radyo kullanımı ve artan iktisadi faaliyetler ile yoğunlaşan iletişim, toplumsal hareketliliği hızlandırıp halk taleplerinin özünü değiştirdi. Profesyonel meslek ve küçük ölçekli iş sahipleri ve her türlü girişimci iktisadi güç ve toplumsal statü edindi. Daha fazla iktisadi kalkınma ve toplumsal adalet talebi sadece alt sınıf şehirli gruplardan ve aydınlardan değil, nihayet gerçek bir iktisadi ve siyasi özgürlük umudu gören köylülerden de geliyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-153" id="footnote-230-153-backlink">153</a></span></p>

      <p class="e-paragraf">Bu nedenlerle pragmatik eğilimleri ve eski elite karşı geçmişten gelen bir rahatsızlığı olan yeni bir toplumsal grup iktidara geldi. Bu grup, ordunun ve bürokrasinin toplumdaki saygınlığını azaltırken aynı zamandada onları kendi amaçları için kullanmak adına hiçbir fırsatı kaçırmadı. Dini özgürlük, bireyin temel bir hakkı olarak addedildi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-154" id="footnote-230-154-backlink">154</a></span> Öte yandan, 1953 sonrası enflasyon, maaşla çalışan grupların hayat standartlarını düşürmüş ve zenginleşen ve Türkiye’nin kaderini belirleyen taşralı kaba siyasi liderlere karşı kıskançlık ve hoşnutsuzluk beslemelerine neden olmuştur.</p>

      <p class="e-paragraf">1945-60 arasındaki çok parti tecrübesi orduyu tabiatıyla etkiledi. Subaylar başta gelmekte olan parlamenter rejimin, ordunun uzun süredir var olan terfiler, düşük maaşlar ve uygunsuz kışlalar gibi iç sorunlarına bir çözüm sağlayacağını ummuşlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-155" id="footnote-230-155-backlink">155</a></span> Diğer tüm toplumsal gruplar gibi onlar da toplumsal ve iktisadi problemlerin çözümünün tek başına siyasi değişimle mümkün olabileceğini düşünüyordu. 1946 seçimlerinde yapılan usulsuzlüklerden sonra CHP’nin iktidarı vermeyeceğinden korkan bazı subaylar, gelecek seçimlerde hile yapılmasını önlemek amacıyla 1948 yılında gizli bir örgüt kurdu. Bu örgütün liderleri arasında Fahri Belen, Albay Şeref Konuralp, Albay Seyfi Kurtbek, Binbaşı Cemal Yıldırım ve İstanbul ile Ankara’dan başka subaylar bulunuyordu. Bu subaylardan bir kısmı şahsen Demokrat Parti’lilere ordu desteği konusunda teminat verdi. Bu teminat, Demokratların bazı yaşlı generallerin bir hükümet değişikliğini önlemek istemesinden kaynaklanan kaygılarını bitirdi ve dolaylı yoldan da CHP’ye ordunun tamamının desteğine sahip olmadıkları mesajını verdi. Buna karşın, en az dört general 1950 senesinde dönemin Cumhurbaşkanı İsmet İnönü’ye giderek yanında olduklarını ve iktidarda kalmak istemesi durumunda destek vereceklerini söylediler.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-156" id="footnote-230-156-backlink">156</a></span> İnönü bu teklifi reddetti ve Demokratlar 1950’de iktidara geldi; ancak ordunun alacağı tavırla ilgili kaygıları vardı. Demokratlar, kendilerini sahne arkasından destekleyen gizli örgütün liderlerinden Fahri Belen ve Seyfi Kurtbek’e bakanlık verdi; örgüt ise kısa bir süre sonra çözülmeye başladı. Askerler, Meclis’te ve yüksek idari görevlerdeki çoğunluklarını büyük ölçüde yitirdi. 1950 yılındaki zaferin ardından Demokratların ordunun desteğini almak amacıyla kimi komutanlara verdikleri ayrıcalıklar ve mevkiler, ordunun tamamında bir rahatlama yaratmadı. Kamu duyurularında Demokratlar ve taraftarları, orduya sınırsız saygı sözü verdi. Kendilerinin de bir zamanlar asker olduklarını belirterek ordunun milli gelenekte en büyük gurur kaynağı olduğunu söylediler; ancak şahsi ortamlarında Türkiye’deki durağanlığın sebebinin toplumu yaratıcılık, girişimcilik ve normal hayattan uzaklaştıran militarist zihniyet olduğunu söylemekten çekinmiyorlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-157" id="footnote-230-157-backlink">157</a></span> Bu davranışın arkasında Demokrat Parti’nin bir kurum olarak 1919-22 arasındaki Kurtuluş Savaşı’nda ya da Cumhuriyet’in kuruluşunda CHP gibi doğrudan yer almış olmamasından gelen bir korku vardı ve Demokratlar devletçi gruplarla yaşayacağı bir hesaplaşmada ordudan destek bekleyemezdi. Bu korkunun ne kadar yerinde olduğu, 1950-60 arasındaki olaylarla görüldü.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-158" id="footnote-230-158-backlink">158</a></span></p>

      <p class="e-paragraf">Demokratlar, 1954 seçimlerine kadar bir ölçüde temkinli ve tarafsız hareket ettiler. 1954’te aldıkları büyük halk desteği, süratli iktisadi kalkınmanın ve çiftçiye verilecek maddi yardımların bu geniş desteği sürdürebilmek için en iyi yol olduğunu düşündürdü. Böylelikle ordu da dahil olmak üzere hiçbir grubun iktidarı ele geçirmeye cesaret edemeyeceğine kanaat ettiler. Bu esnada, Truman doktrini kapsamında 1947’de alınan yardım ve 1952’de NATO’ya üye olunması silahların, eğitim ve örgütlenmenin ciddi ölçüde modernleşmesine ve ordunun daha demokratik ilişkiler kurmasına sebep oldu. Hava kuvvetleri, zırhlı birlikler, mühendisler, ağır topçu sınıfı ve donanmanın bazı bölümleri gibi ordunun teknik sınıfları büyük itibar kazandı. Bunlar ordunun batıyla daha çok ilişkisi olan uzmanlık alanı sınıflarıydı. Hatta bu subaylardan bir kısmı Amerika Birleşik Devletleri’nde ve Almanya’da eğitim gömüş ve içlerinden otomobil ve diğer tüketim malları satın alabilecek kadar birikim yapmayı başararak ordunun geri kalanına göre ayrıcalıklı bir grup oluşturmuştu. Bu nedenle, 1946-60 döneminde, teknik kapasite anlamında ordudaki modernleşme oranı, sivil kesimdekine kıyasla çok yüksek görünüyordu. Bu sırada, çok önemli NATO meselelerinin de dahil olduğu hayati savunma konularıyla 1848 sonrası İslam’a ihtida etmiş Polonyalı bir siyasi mültecinin soyundan gelen Dışişleri Bakanı Fatih Rüştü Zorlu ilgileniyordu. Zorlu bilgiç tarzı nedeniyle ordudan çok dost edinemedi. Bir ölçüde özerk olan ve ordunun bakış açısını temsil eden Genelkurmay Başkanlığı yani Erkan-ı Harbiye, Savunma Bakanlığı’na bağlandı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-159" id="footnote-230-159-backlink">159</a></span> 1950 öncesi CHP’nin getirmiş olduğu bir teamüle göre savunma bakanı genellikle sivil oluyordu. Demokratları destekleyerek hükümet içinde yer alabilmiş subayların da etkisi kalmamıştı. Fahri Belen gibi çok saygın kimseler dahi arka plana itildiler. Bu arada, 1960 yılında fiyatlar 1950-53 döneminine kıyasla on bir kat fazlaydı; maaşlar ise ancak iki kat artmıştı; bu durum askerleri de zor durumda bırakmış ve Türkiye’nin meselelerine karşı kendilerinde sorumluluk hissetmelerine neden olmuştu. Öte yanda, yeni zengin siyasetçiler, toprak sahipleri ve girişimciler zenginliğe, lükse ve maddiyata odaklanmışlardı. Hâlbuki bunlar orduda vaaz edilen münzevi idealizmiyle taban tabana çelişiyordu. Eskinin önem verilen değerleri yeni zenginleşen iktidar gruplarının materyalizmi altında kalmış, ordunun toplumdaki statüsü darbe almıştı.</p>

      <p class="e-paragraf">Darbeden sonra görüştüğüm subayların pek çoğu ev sahiplerinden şikayetçiydi. 1950’lerde bedelini karşılayamaz diye askerlere kiralık ev dahi gösterilmek istenmiyor, bir gözleriyle bahşişi süzen garsonlar daha zengin müşterilerle ilgilenmeyi tercih ediyor, dükkan sahipleri fakirleşmiş bu zümreye pahalı malzeme göstermekten kaçınıyor ve bir zamanlar subayları damat olarak görmekten pek memnuniyet duyan anneler bile kızlarını “üniformaları parlak fakat cepleri boş” bu adamlarla evlenmemeleri için tembihliyordu. Kalabalık ailelerini geçindirmekte zorlanan subaylar, otobüs şoförlüğü gibi ek işler yaptı. Bazıları bir zamanlar çok itibarlı olan fakat gözden iyice düşmeye başlamış askerlik mesleğinden istifa etti. Emekli subaylara maaş zammı yapılmasını ve ikramiye verilmesi önerisini desteklemek amacıyla 1960 yılında Savunma Bakanlığı’nın yayımladığı bir bildiri, ordunun ekonomik anlamda içinde olduğu kötü durumu güzel bir şekilde tasvir etmektedir:</p>

      <p class="e-daryazi">Geçmişe saygı, geleceğe güvenle bakmanın ve millet olarak hayatta kalabilmenin koşullarından biridir. Yakın tarihimiz başka hiçbir milletin sahip olmadığı saygıdeğer bir hazinedir. Tarihimiz içinde ordu… bizim kutsal varlığımızın simgesidir. Cumhurbaşkanı Menderes’in şu sözü yakın zaman önce gururla ifade olunmuştu: Her şehirden bir milyoner çıkacak. Bu arada aylık 250 TL (25 Dolar) maaşı olan yetmiş beş yaşında emekli generaller geçinebilmek için tercüme yapmak, emekli albaylar çay ve ekmekle beslenmek zorunda kaldı. Son olarak maaşımızın yarısına yakınını kiraya verir olduk. Kesinlikle yeni nesiller ve vatan müdafaası için iyi örnek değiliz.<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-160" id="footnote-230-160-backlink">160</a></span></p>

      <p class="e-paragraf">Bu yakışıksız durumların tümü, ordunun saygınlığını azaltmaya yönelik, aynı zamanda da materyalist genel bir eğilimin parçasıydı ve zamanında darbenin önde gelen isimlerinden ve daha sonra Milliyetçi Hareket Partisi başkanı olan Alparslan Türkeş’e göre “askerliğin ayıplanan yoksul bir meslek addedildiği…ve subayların savaş zengini olarak görüldükleri savaş yıllarında başlamıştı.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-161" id="footnote-230-161-backlink">161</a></span> Ordunun morali zaten çok bozuktu. Orduya göre Demokratlar halk kitlelerine güç ve kendini aşırı önemli görme hisleriyle birlikte egoist materyalizm anlayışlarını yayarak halkın ahlaki temellerini sarsmış ve durumu daha da kötü hale getirmişti. Bir subay şunları söylüyordu: “Demokratlar işe ordunun güvenilirliğini sarsmakla başladı.” “Orduyu sevmediler ve ordunun milletin bir parçası olduğunu anlayamadılar. Toplantılarında orduya hakaret ettiler, kimi münferit olayları genel gibi göstererek ordunun özsaygısına zarar verdiler.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-162" id="footnote-230-162-backlink">162</a></span> Bazıları da Demokratların iktidara gelir gelmez orduyu ve subaylarını “değersiz ve hakir” görmeye başladıklarını söylüyordu. “Tarihimizin en asil mirası üniformayı bir utanç unsuruna dönüştürdüler,” diye aktarmıştı bir subay ve sonunda “aramızdan biri çok sevdiği üniformasını çıkarıp sivil kıyafetler giyindi”. Buna ek olarak, Demokratlar “ordunun milli kültürdeki önemin azaltmak için her yola başvurdu. Asker olmanın bir insanı gerçek adam ettiğine dair eski inanışı yok ettiler.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-163" id="footnote-230-163-backlink">163</a></span> Demokratların iktidarları için güç aldıkları polis güçleri dahi subaylara saygı göstermemeye, rahatsızlık vermeye ve onları tutuklamaya başlamıştı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-164" id="footnote-230-164-backlink">164</a></span> Darbeci subaylardan biri, durumun psikolojik etkilerini bana şöyle açıklamıştı:</p>

      <p class="e-daryazi">Darbenin gerçek sebeplerini idrak edebilmek için ordunun hususi psikolojisini anlamak zorundasınız. Biz askerler, güçlü bir onur hissi, ahlak anlayışımıza ve üstünlüğümüze mutlak bir inançla yetiştiriliriz. Siz siviller için, bir general üst düzey bir subaydır; bizler için ise değerlerimizin simgesi, bir çeşit yarı tanrı, tüm genç subayların ulaşmak istediği ideal konumdur. Genç subaylar bir generalin kapıyı açıp sivil bir bakan karşısında eğildiğini görürlerse bu değerler sistemine ne olur?<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-165" id="footnote-230-165-backlink">165</a></span></p>

      <p class="e-paragraf">Darbe esnasında Harp Okulu komutanı bir binbaşı, darbeyi subayların milli mirası korumadaki kararlılıkları sonucu olarak açıklıyordu:</p>

      <p class="e-daryazi">Demokratlar okullardan miliyetçi-idealist inancı ve terbiyeyi uzaklaştırmaya çalıştı… Milli duyguları ve ahlak, onur ve izzet kavramlarını yok etmeye çalıştı. Bir yanda yokluk içinde bir yaşama, hemen yanında akıl almaz bir para hırsı, eğlence, lüks ve sefahatin olduğu diğer bir yaşantıya neden oldular. Materyalizm her şeyin efendisi oldu. Ahlaki düşünce ve hisler yok oldu. Düşürülen hükümet bu milleti böyle materyalist bir morfinle uyutmaya çalıştı. Tüm bu yöntemler ülkeyi içeriden yok etmek isteyen bir düşman tarafından kullanılır. Demokrat Parti hükümetinin sadece bu alanda yaptıkları işler, vatana ihanetle suçlanmaya ve ölüm cezasına çarptırılmaya yeter.<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-166" id="footnote-230-166-backlink">166</a></span></p>

      <p class="e-paragraf">Bu şartlar içinde ordunun isyankar tutumu, doğal ve tahmin edildiği üzereydi. Demokratların büyük bir seçim zaferi kazanması ve ekonomi alanında daha önceki “liberal” politikalarını şimdi daha büyük çapta devam ettirmekte kararlı olduklarının anlaşılmasından sonra, 1954 yılının Kasım ayında ordu içindeki ilk gizli örgütün çekirdeği kuruldu. Örgütün kurucuları arasında 1960 darbesini sonuca ulaştıracak subaylar da vardı: O dönemde yüzbaşı olan Orhan Kabibay ve Dündar Seyhan, Sadi Kocaş ve sonradan general olacak Binbaşı Faruk Güventürk gibi. 1956’da örgüt Binbaşı Sezai Okan, Osman Köksal, Orhan Erkanlı, Talat Aydemir ve Adnan Çelikbaş gibi isimleri de bünyesine katarak daha kararlı bir şekle büründü; Alparslan Türkeş ve Sami Küçük ise örgüte 1958-59 yıllarında katıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-167" id="footnote-230-167-backlink">167</a></span> İlk örgüt, İstanbul’da Harp Akademisi’nde, ikincisi Ankara’da kuruldu ve birlikte çalışmaya başladılar. İlk örgütün kurucularından bir subayın bana örgütün ismini İade-i İtibar Cemiyeti koymak niyetinin olduğunu söylemesi oldukça manidardır. Ona kendisini bir darbe örgütü kurmaya götüren ilk ve en temel sebebi sorduğumda şöyle cevapladı:</p>

      <p class="e-daryazi">Ordunun itibarı azalıyordu. Para, her şeymiş gibi bir durum vardı. Subayların toplumda bir statüsü kalmamıştı. Subayların her türlü ek işte çalışma zorunda oluşu ve sivil kıyafetler giyip bundan gurur duymaları ağırıma gidiyordu. Bir seferinde arkadaşımla izin günümde İzmir’de bir restorandaydık. İçerisi varlıklı siyasetçiler ve işadamlarıyla doluydu. Çalışanların bütün hürmet ve ilgisi onlara yönelmiş, kimse bizimle ilgilenmiyordu. Arkadaşıma döndüm ve bunun böyle devam edemeyeceğini söyledim. Yozlaşma ve materyalizm iliklerimize işlemişti. Mesele paraya muhtaç olmamız değildi. Subaylar zaten her zaman düşük maaş alıyordu. Ancak geçmişte bir onurumuz, saygınlığımız vardı, kaybettiğimiz bunlardı. Arkadaşıma neyi beklediğimizi sordum, o da kafasını manidarca salladı. Sonra fark ettim ki ordudaki arkadaşlarımın çoğu benimle aynı hisleri paylaşıyormuş. O noktadan sonra iş planı yapmak, örgütlenmek ve doğru zamanı bekleyerek harekete geçmekti. Demokratlar zaten darbe için gerekli ortamı hazırlamıştı.</p>

      <p class="e-paragraf">Bu gizli örgütün tarihi üzerine ayrıntılı bir çalışma, subayların örgütlenme yetenekleri, hükümet hakkında topladıkları özel bilgiler, bürokrasinin ve meslektaşlarının psikolojisi ve subaylar arasındaki bağlılığa ilişkin ilginç malzemeler karşımıza çıkarır. Örgüt, tamamen ordu mensuplarından oluşuyordu ve darbe planını reddeden İnönü gibi bazı siyasetçilerle fikirlerini öğrenmek amacıyla yapılan gizli görüşmeler haricinde hiçbir siville doğrudan ilişki kurmadı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-168" id="footnote-230-168-backlink">168</a></span> Diğer taraftan, ordu kendi içerisinde darbe sonrası izlenecek politikalar konusunda veya ortak bir ideoloji üzerinde hiçbir zaman anlaşamadı. Darbe sonrası askeri yönetimin ne kadar süreceğiyle ilgili bir iki girişim ciddi anlaşmazlıklarla sonuçlandı. Türkeş’in başını çektiği küçük bir grup, uzun süre iktidarda kalmaktan yanaydı; çoğunluk ise üç ay gibi bir sürede parlamenter rejime geri dönülmesini istiyordu. Üzerinde anlaşmaya varılan tek konu, sivil yönetime geçiş sürecini idare etmesi için Milli Birlik Komitesi’nin (MBK) kurulmasıydı. Anlaşmazlıkların arkasında kişilik çatışmaları ve gericilikten sosyal radikalizme kadar değişen ideolojik farklılıklar yatıyordu ve bunların tümü darbeden sonra açığa çıktı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-169" id="footnote-230-169-backlink">169</a></span></p>

      <p class="e-paragraf">MBK’yı kuran otuz sekiz subayın geçmişleri darbe sonrasında ortaya çıktı. Rütbeleri şu şekildeydi: Beş general, yedi albay, beş yarbay, on üç binbaşı ve sekiz yüzbaşı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-170" id="footnote-230-170-backlink">170</a></span> İlk gizli oluşumun örgütlenmesinde ve darbenin gerçekleştirilmesinde, generallerin rolü gerçekte çok azdı; ancak varlıkları hayati derecede önemliydi. Askeri hiyerarşi geleneklerine yürekten bağlı çok sayıda subay, en üstte generallerin olduğu bir “emir komuta zinciri” görmek istiyordu. Gerçekten de düşük rütbeli subaylar, aylarca, kurdukları örgüte liderlik edebilecek bir general aradı. En sonunda, 1960-66 arasında Türkiye Cumhuriyeti Cumhurbaşkanı olacak Cemal Gürsel seçildi. Kara Kuvvetleri Komutanı olarak darbeci subayların Savunma Bakanlığı’nda kritik mevkilere atanmasını sağlayarak oldukça faydalı oldu. Bazı generaller, örgüte darbeden sonra katıldı ve hemen yüksek mevkilere getirildi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-171" id="footnote-230-171-backlink">171</a></span> Darbe esnasında askeri birlikler, yalnızca binbaşılar ve albaylar tarafından yönetildi (Tuğgeneral Sıtkı Ulay’ın komuta ettiği Harp Okulu öğrencileri istisnaydı), bu yüzden Ankara’daki bazı askeri birlikler darbeye katılma kararı almış oldukları halde, uygun komuta zincirlerinden emir almadıkları için pasif kaldılar.</p>

      <p class="e-paragraf">MBK üyelerinin çoğunluğu otuz beş-kırk altı yaşları arasındaydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-172" id="footnote-230-172-backlink">172</a></span> Yani bu subayların mesleki kariyerlerinin ilk yılları ve zorlu acemilik dönemleri çok parti dönemi yaşantısının hakim olduğu ve eski yönetici elitin güç kaybettiği döneme denk gelmiştir. Subayların çoğunluğu alt-orta sınıftan gelmekteydi. Yirmi kadarının ailesi devlet memuruydu; üçü ekabir Osmanlı ailelerinden gelmekteydi; üç köylü çocuğu vardı ve köy kökenli olduğunu belirten beş subay ise köy yaşantısı ve değerleriyle alakasız, köye sonradan yerleşmiş memur ve aydın çocuklarıydı. Geri kalanlar küçük iş sahibi ailelerden geliyordu. Dört subay yurtdışında doğmuştu (biri Kıbrıs’ta, üçü Batı Trakya’da) ve bunlardan ikisi- milliyetçi Alparslan Türkeş ve sosyal demokrat Sami Küçük- Komitedeki fikri tartışmalarda çok etkili oldu. En az on beş MBK üyesi, genelde daha kötüye doğru iş ve yer değiştiren ailelerin çocuklarıydı. Sekiz subay İstanbul, Ankara ve İzmir gibi büyük şehirlerde doğmuştu. Gerisi şehir merkezi dahi olmayan küçük kasabalarda dünyaya gelmişti. Bu bölgesel arkaplanın belki de en önemli tarafı, bu subayların ilk gençlik yıllarını ve ilköğretim çağlarını kültürel ve ekonomik açıdan varlıklı muhafazakar ailelerin hakim olduğu küçük yerlerde geçmiş olmasıdır.</p>

      <p class="e-paragraf">Yine de bütün olarak baktığımızda öyle görünüyor ki subayların davranışlarında toplumsal geçmişlerinden çok eğitimleri etkiliydi. Okuma alışkanlıkları, büyük büyük adam biyografilerini ve romantik tarzlarda yazılmış toplumsal içerikli romanları tercih ettiklerini gösteriyor. Daha önce milliyetçi duygular için bir kaynak olarak bahsettiğimiz Namık Kemal’in <span class="e-italik">Vatan Yahut Silistre</span> isimli eseri tercih edilen kitaplardandı. Ama onları asıl etkileyen, ilk baskısı 1928’de, sonraki sekiz baskısı 1930-60 arasında yapılmış Finlandiya hakkında bir kitaptı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-173" id="footnote-230-173-backlink">173</a></span> Grigory Spiridonovich Petrov’un yazdığı <span class="e-italik">Beyaz Zambaklar Ülkesinde</span>, çok etkileyeci bir usluba sahipti. Eser, kahramanı yüceltme noktasında Thomas Carlyle ve Leo Tolstoy’u örnek alıyor; insanların yalnız savaş için değil barış zamanı işleri için de eğitildiği bir kardeşlik yeri, bir “halk okulu” olan romantik bir ordu imgesi tasvir ediliyordu.</p>

      <p class="e-paragraf">Vatan Yahut Silistre’yi ve benzeri edebi eserleri okumaları, subayların sonunda halkçı ve milliyetçi ideoloji ile bütünleşecek olan yerli değer ve fikirlerden esinlenmelerine sebep oldu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-174" id="footnote-230-174-backlink">174</a></span> Bu durum tesadüften ibaret değildir. Türk siyasi düşüncesi ve aydınlarının yaklaşımı ve değer sistemi, büyük ölçüde Batı’dan gelenler dahil dış etkilenmelerin ülkenin şartları ve kültürel değerleri içinde eritilmesi ve yerel toplum ve hayat anlayışları içine oturtulmasıyla şekillenmiştir.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-175" id="footnote-230-175-backlink">175</a></span> Bir çeşit henüz tanımlanmamış ideal varlık anlayışı olan “İyi yaşam” için duyulan özlem ve geçmişten miras alınan simgeler, birçok bireyin zihninde derinlere kazınmıştı.</p>

      <p class="e-paragraf">Yaklaşık otuz sekiz subayın tümü, bir ya da iki yabancı dili okuyabiliyor ya da konuşabiliyordu (birkaçı Batı gazetelerine aboneydi) ve en az otuz altısı turist olarak veya görev amaçlı yurt dışında bulunmuştu. Dış etkilere maruz kalmaları, subaylarda Türkiye’nin iktisadi geri kalmışlığına dair bir farklındalık yarattı ve yurt dışında ülkelerini daha iyi bir şekilde, modern ve demokratik bir cumhuriyet olarak gösterme isteği doğurdu. Subaylar bireysel olarak zafer, fedakarlık, onur, itibar ve vatana, aileye, göreve ve arkadaşlara sadakat gibi ahlaki erdem ve idealere değer veriyordu. Bunları kendine hakim olma, soğuk kanlılık ve görevin kutsallığını koruma kararlılığıyla dengeliyorlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-176" id="footnote-230-176-backlink">176</a></span></p>

      <p class="e-paragraf">MBK’nın otuz iki üyesi, silahlı kuvvetlerin eliti olan kurmay subaylardı. Esasında darbe örgütünü tasarlanıp yönetenler onlardı. Kurmaylık, paşa olmak için gerekli bir nitelikti; Harbiye eğitimi, başarılı saha hizmeti ve Harp Akademisi derslerinde başarılı olmayı içeren zorlu bir yarıştan sonra mümkündü. Sivil görevlilere göre daha eğitimli olan kurmay subaylar, teknoloji ve organizasyon konularında yetkindi ve yüksek planlama yetenekleri, ahlaki ve entelektüel nitelikleriyle orduda ve toplumda lider konumunu hak ediyorlardı. Gerçekten de bu asrın modernleşme mücadeleleri, büyük ölçüde meşhur Erkan-ı Harp tarafından yani kurmay subaylar tarafından verilmişti. <span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-177" id="footnote-230-177-backlink">177</a></span></p>

      <p class="e-paragraf">MBK’nın önemli bir mensubuna askerler olarak iç çatışmaları olan, sıkı disipline alışkın olmayan bir toplumu yönetebilecek mesleki beceriye sahip olup olmadıklarını sordum. Ona göre esas sorun, reformaları kavrayabilecek, plan yapabilecek ve bu planları uygulayacak sivil teknisyen ve ekonomistleri yönetebilecek ideal liderlerin yetiştirilmesiydi. <span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-178" id="footnote-230-178-backlink">178</a></span></p>

      <p class="e-paragraf">Subayların liderlik iddiaları, doğrudan devlete olan bağlarından geliyordu. Onların bakış açısına göre devlet, Türk toplumunun özünü temsil etmekte, tüm erdemlerin ve ahlaki normların kaynağı ve bütün toplumu modern dünya standartlarına taşıyacak olan araçtı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-179" id="footnote-230-179-backlink">179</a></span></p>

      <p class="e-paragraf">Subaylar orduyu Cumhuriyetin temeli ve kendilerini Atatürk devrimlerinin ve devletin koruyucusu olarak görüyordu. Gerçekten de eski İç Hizmet Kanunu’nun 34. maddesi orduya, devleti savunma görevini veriyordu. MBK mensuplarından biri, bu görüşü şöyle dile getirmişti:</p>

      <p class="e-daryazi">Eğer ülkede yönetim, önderlik yapmazsa; anayasa mahkemesi, senato yoksa Cumhuriyet’i kim koruyacak? Tabii ki ordu. Cumhuriyet’in kurucuları orduyu devletin yegane garantörü olarak düşünmüşler ve bu fikri İç Hizmet Kanunu’nun 34. maddesinde ifade etmişlerdir. Bu anlamda darbe yalnızca meşru değil, yasaldır.<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-180" id="footnote-230-180-backlink">180</a></span></p>

      <p class="e-paragraf">12 Haziran 1960 tarihli Geçici Anayasa’da yer verilen 34. madde ile vatandaşları birbiriyle çatıştırarak Türk vatanını ve milli varlığını tehlikeye atan devrik hükümete karşı gerçekleştirilmiş darbe, kutsal bir görev olarak meşrulaştırılıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-181" id="footnote-230-181-backlink">181</a></span> Bu madde, aslen 19. yüzyıl sonunda Osmanlı ordusunun Alman subaylar tarafından eğitildiği dönemde Prusya ordusu iç hizmet kanunundan alınmıştır.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-182" id="footnote-230-182-backlink">182</a></span></p>

      <p class="e-paragraf">Ordunun devlet fikri ve otorite algısı, Osmanlı İmparatorluğu’nda askerlerin kazandığı zaferlerinin hatıralarıyla beslenen milliyetçilikle ilişkiliydi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-183" id="footnote-230-183-backlink">183</a></span> Tüm bunlar günün toplumsal ve siyasi olaylarının yorumunda ideolojik bir temel teşkil ediyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-184" id="footnote-230-184-backlink">184</a></span> Osmanlı İmparatorluğu’nun bütün başarıları Türklere atfedelirken çöküş ve geri kalmışlık devletin kontrölünü ele geçiren, her türlü değişen şarta uyum sağlayarak varlıklarını devam ettiren, pragmatist devşirmelere mal ediliyordu. 1948’de gizli bir askeri örgütün lideri olan ve kısa bir dönem Demokrat Parti hükümetinde bakanlık yapan Fahri Belen’in kitabından yapacağımız uzunca bir alıntıda dönemin siyaseti, tarih ile ilişkilendiriliyor. Belen, 1958-59 dönemindeki şiddetli parti mücadelelerine binaen şunları söylüyor:</p>

      <p class="e-daryazi">Ülke bu şekilde partilerden, gruplaşmalardan ve partizanca tutumlardan kendini kurtaramaz. Bu partizan zihniyet, devleti üç yüz yıl boyunca yönetmiş, küçük bir azınlığın bıraktığı adetlerin sonucudur. Bu Kapıkullarının yok edilmesinden sonra yerlerine arkadaşları ve çeteleri geçti.<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-185" id="footnote-230-185-backlink">185</a></span> Ne Meşrutiyet ne de Cumhuriyet bunları tümüyle eritebildi. Kul tayfası, tıpkı asalak böcekler gibi reformlarımızın en güzel yanlarını ele geçirdi. Başta, Kurtuluş Savaşı’nın ve devrimlerin pasif izleyecileri konumundaydılar, daha sonra yöneticelerin etrafında dolanmaya başladılar. Bunlar Osmanlı hanedanının tortuları. Bunların kökeni devşirmelere, hatta bambaşka yerlere uzanır. Bunlar, Türk’ün ancak baskıyla yönetilebileceği fikrini yayıp mutlakiyetçiliği destekledi... Kendi mutlulukları için vatanın refahını hiçe sayıp en ufak çaba harcamadın zenginleştiler… Bunları devşirme türü olarak tanımladık… Bu devleti kurup İslam’ı yayan Türkler, Avrupa savaş meydanlarından topladıkları Hristiyan çocuklar olan devşirmelerin bir gün yönetimi elle geçirip dinsiz, gayrimeşru ve isyankar diyerek Anadolu’nun altını üstüne getireceklerini düşenebilirler miydi…<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-186" id="footnote-230-186-backlink">186</a></span> Bizim reform hareketlerimiz, halka veya bilim adamlarına değil güce dayalıydı. Padişahlar ve devlet adamları ne kadar iyi niyetli olurlarsa olsunlar dönemlerinin düşünce akımlarının ve de halkın gerçek temsilcileri değillerdi... Milli hareketler gibi görünseler de Meşrutiyet ve Cumhuriyet, yukarıdan dayatılmış olma durumundan tam olarak kurtulamadılar. Halkın değişime hazır olmaması bu yukarıdan dayatmanın sebeplerindendi; ama en büyük hata yarım yüzyılda halkın değişime hazırlanamamış olmasıydı.<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-187" id="footnote-230-187-backlink">187</a></span></p>

      <p class="e-paragraf">Bu toplumsal tarih tezi, yanlış da olsa egemen grubu “sömürücü sınıf” ya da “hain” olarak tanımlamalarına bakılmaksızın sosyalistleri, ırkçıları ve milliyetçileri cezp etmek için yeterince geniş ve kafa karıştırıcıydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-188" id="footnote-230-188-backlink">188</a></span> Bundan ötürü ordu, Türkiye Cumhuriyeti’nin temel ilkelerinden halkçılığı, halkın gerçek evlatlarına, kitleleri egemen grupların baskısından kurtarmaları ve devlet örgütünü çoğunluğun milli karakterine göre tekrar şekillendirmeleri için yapılan bir çağrı olarak yeniden yorumladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-189" id="footnote-230-189-backlink">189</a></span> Halkçılık, yeni toplumsal ve ekonomik boyutlar kazanarak sosyal adalet talepleri şeklinde ifade olundu. Subayların taşra görevlerinde köylülerin müthiş yoksulluğuna ve şehirde yeni zengin grupların lüks ve kendini beğenmişliğine şahit olmaları, onların sosyal adalet konusundaki görüşlerini derinden etkiledi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-190" id="footnote-230-190-backlink">190</a></span></p>

      <p class="e-paragraf">Subayların İslam ve laiklik hakkındaki düşünceleri üzerinde durmadan ideolojik geçmişlerini incelemek mümkün değildir. Tümü, Atatürk’ün laik devrimlerini savunuyor ve 1960 darbesini laiklik ilkesinin devam ettirilmesi olarak tanımlıyordu. Dinin siyasette kullanılmasına karşıydılar. Gericiliği ve hurafeleri yasakladılar. Devletin milli karakterine zarar vermeye ya da Panislamizmi desteklemeye yönelik her türlü eyleme karşı sert tavır aldılar.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-191" id="footnote-230-191-backlink">191</a></span> Buna rağmen geçmişteki bazı laiklik taraftarları gibi laiklik ve İslam meselesini Türk modernleşmesinin esas problemi olarak görmüyorlardı. Bazı subayların bana ifade ettiği şekliyle din ikincil önemde bir konuydu; çünkü sık yaşanmayan bazı münferit olaylar dışında geleneksel İslam’ı yeniden canlandırmaya yönelik büyük çapta bir girişim yoktu. Yaşlı bazı subaylar ise siyasetten ayrı olmak koşuluyla dini bireysel yaşamın temel bir öğesi ve “Anadolu köylüsünün dindar yapısı” için bir gereklilik olarak görüyorlardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-192" id="footnote-230-192-backlink">192</a></span> Bu tutumun arkasında çabukluk ve pratiklik mülahazaları olabilir. Askere alınan köylü çocukları, geleneksel otorite anlayışıyla büyüdüklerinden askerlik görevini dini bir gereklilik olarak düşünüyorlardı. Erlerin sadakat ve disiplini, aydınları etkisi altına almış olabilecek salt milliyetçi ideolojiden çok, bu inançtan güç alıyordu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-193" id="footnote-230-193-backlink">193</a></span> Hatta Harp Okulu öğrencileri arasında Said-i Nursi takipçileri olduğu anlaşılmıştı. Hem böyle etkilenmeleri önlemek hem de bu önemli kuruma darbeci subayları yerleştirmek amacıyla Harp Okulu müfredatına Atatürkçülük üzerine özel dersler eklendi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-194" id="footnote-230-194-backlink">194</a></span></p>

      <p class="e-paragraf">Subayların dine yönelik tutumu, tarih anlayışlarında da etkilenmişti. Birçoğu, Osmanlı İmparatorluğu’nda ordunun kazandığı zaferlerin İslam inancıyla yakından bağlantılı olduğunun ve bu inancın ışığında şekil bulmuş ordu ruhunun Cumhuriyet’e de intikal ettiğinin farkındaydı. Dindar ve muhafazakar bir Mareşal olan Fevzi Çakmak, 1944 yılına kadar Genelkurmay Başkanı’ydı ve ordunun geçmişten gelen ruhunu ve geleneklerini korumak adına elinden geleni yaptı. Koyu bir laiklik taraftarı ve Atatürk’ün yakın arkadaşı olan Falih Rıfkı Atay, Mareşal Fevzi Çakmak’ı şöyle anlatıyordu: “Ülkesini, uğruna her an canını vermeye hazır olacak denli seven bir Osmanlı askeri… Fikir ve inançlarıyla Padişaha ve Halifeye bağlı bir muhafazakardı… Devrimlerin hiçbirini desteklemedi. Genelkurmay Başkanlığı’ndan emekli olana kadar eski alfabeyi kullandı.” Falih Rıfkı, Çakmak’ın Diyanet İşleri Başkanı ile olan arkadaşlığına işaret ederek şöyle devam ediyor: “Biri caminin başındaydı, öteki ordunun… Yeni rejim, onu gereğinden fazla genelkurmay başkanı olarak tuttu. İlerici subay ve generaller, ordunun onun eski fikirlere olarak bağlılığından dolayı yeterince ileri gidemediğinden sürekli şikâyetçiydi.”<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-195" id="footnote-230-195-backlink">195</a></span></p>

      <p class="e-paragraf">Buraya kadar analizini sunduğumuz darbeci subayların geçmişleri, ordunun siyasi tutumlarını açıklamakta faydalıdır; ancak darbenin fitilini ateşlemek için gerekli özel siyasi atmosfer ayrı bir husustur. Aslında 1959-60 arasında hükümetin bizzat yarattığı çok elverişli atmosfer olmasaydı darbe muhtemelen hiç gerçekleşmeyecekti. Gerçekleşse dahi başarılı olma şansı çok düşük olacaktı.</p>

      <p class="e-paragraf">1959-60 yıllarında Demokratların baskıcı bir sıkıyönetim yasası çıkarmaları, muhalefeti soruşturmak için tahkikat komisyonu kurmaları ve basın ve toplantı özgürlüğünü kısıtlayan uygulamaları, kentli kamuoyunun partiye karşı tavır almasına sebep oldu. Muhalefetin koalisyonuna karşı Demokratlar tarafından kurulan Vatan Cephesi, aynı zamanda DP’nin yorumuyla “demokrasiyi korumak” amacını taşıyordu. Vatan Cephesi’nin bir grup başkanı bana orduya saygı duyulacağına dair verilen sözlere rağmen esas amacın CHP’nin ve liderleri İnönü’nün güçlenmek için orduyu kullanmalarını önlemek olduğunu söylemişti.</p>

      <p class="e-paragraf">Demokratların İnönü’nün bazı şehirlere giderek CHP’nin yaptığı mitinglerde halka seslenmesini önlemek amacıyla orduyu kullanma girişimleri geri tepti. Subay ve askerler, silah bırakarak ordunun çoğunun sevgi ve bağlılık duyduğu eski bir asker olan İnönü’yü saygıyla karşıladılar. Son olarak 1960 senesi Nisan ayında üniversite öğrencilerine karşı polisin şiddet kullanması ve ordunun silah kullanma ya da öğrencileri gözaltına alma konusunda isteksiz olması, hükümetin otoritesini daha da sarstı. Nihayetinde ordu, aydınlar ve basının başını çektiği, zinde kuvvetler olarak anılan gayri resmi koalisyon ortaya çıktı.</p>

      <p class="e-paragraf">Darbe, 27 Mayıs 1960 tarihinde İstanbul ve Ankara’da üç saate gerçekleştirildi. Doğudaki üçüncü ordunun komutanı Ragıp Gümüşpala gibi bir vakit tereddüt ettikten sonra darbeyi kabul eden bazı generaller olsa da Silahlı Kuvvetler’in ülkenin geri kalanındaki güçleri bu oldu bittiye hemen dahil oldu.</p>

      <p class="e-paragraf">Cemal Gürsel başkanlığındaki Milli Birlik Komitesi darbeden iki hafta sonra kuruldu ve darbeci gizli örgütün en önemli isimlerinin de aralarında olduğu otuz sekiz subaydan müteşekkildi. 1960 yılında yurt dışı görevine atanmış iki albay, Talat Aydemir ve Dündar Seyhan MBK’de yoktu. Gizli örgüte hiç katılmamış ya da önemsiz konumlarda yer almış birçok subay, Silahlı Kuvetler’in tüm kısımlarının temsil edilmesi amacıyla MBK’ye alındı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-196" id="footnote-230-196-backlink">196</a></span> Fakat Kara Kuvvetleri otuz iki, Hava Kuvvetleri üç, Deniz Kuvvetleri iki ve Jandarma bir koltuğa sahip olduğundan eşit bir temsil yoktu.</p>

      <p class="e-paragraf">MBK baştan itibaren kendisini bütün Silahlı Kuvvetler’le özdeşleştirmek istedi; ama başarılı olmadı. Varlığı resmen tanınmış bir kurum olmasa da Silahlı Kuvvetler Birliği, Türkiye’nin siyasi kaderini şekillendirmede MBK’den muhtemelen daha etkili oldu. Silahlı Kuvvetler Birliği, ilk olarak düşük rütbeli subaylar tarafından ordunun görüşlerini anlatmak amacıyla kuruldu; sonradan genişleyerek en yüksek rütbeli subayları da bünyesine kattı. Genelkurmay Başkanı da dahil bazı generaller, kontrölü ele geçirerek birliği açık bir kurum haline getirdiler; ama 1961 seçimlerinin iptali başta olmak üzere siyasi hedeflerin gerçekleştirilmesini önlediler. Birlik, Silahlı Kuvvetleri birleştirmek, mesleki disiplini yeniden tesis etmek, MBK’ni “doğru yola getirerek” orduyu kendi amaçları için kullanmalarını önlemek ve orduyu kendi oyunlarına dahil etme niyetindeki siyasetçilere karşı durmak istiyordu. Bu son nokta, özellikle CHP’ne yöneltilmiş bir eleştiriydi ve Talat Aydemir davası sırasında ortaya çıkmıştı. Genç subaylar, İnönü’nün partiye destek vermeleri için generalleri ikna ettiğini düşünüyorlardı. Bazıları ise CHP’lilerin kendi parti ideolojilerini aşılamak suretiyle orduyu eski Demokrat Parti’lilerin 1961’de kurduğu Adalet Partisi’ne karşı kullandığı fikrindeydi. Sonuçta generallerin kontrolü ele geçirmesi, yeni askeri darbe umutlarını sona erdirdi ve birliği devamlı olarak subayların ekonomik durumunu iyileştirmek için çalışan bir baskı grubuna dönüştürdü.</p>

      <p class="e-paragraf">Ordunun iktidarı ele geçirdikten sonraki siyaseti, kendi geleneksel ve mesleki geçmişleri ile yekpare ve elitçi toplum ve yönetim anlayışlarına göre şekil buldu. Fakat ordunun anlayışı, hayata ve otoriteye bakışları oldukça farklılaşmış çıkar grupları şeklinde gruplara ve alt gruplara bölünmüş bir toplumun ihtiyaçları doğrultusunda giderek değişti. Ordudan yapılan ilk bildiride darbenin “herhangi bir gruba karşı” değil demokrasi ve milli birliğe zarar veren parti çatışmaları ve zihniyete karşı olduğu söylendi. Buna rağmen gelişmelerin açıkça gösterdiği gibi darbe gerçekte belirli bazı gruplara karşı yapılmıştı. Bunların başında Demokratlarla ilişki kurarak toplumsal ve ekonomik faydalar elde eden gruplar geliyordu. Kısmen darbe karşıtı hareketleri önlemek amacıyla, kısmen intikam peşindeki CHP’lilerin tahrikleriyle darbeden kısa süre sonra ordu tüm milletvekilleri dahil Demokratların önde gelenlerini tutukladı. Doğu Anadolu’da 240 kadar toprak sahibinin tutuklanarak Sivas’ta tutulmaları ve yeni zenginlerin hangi yollarla servetlerini biriktirdiklerini araştırmak için kurulan soruşturma komiteleri, darbenin toplumsal amaçları olmadığı fikrini çürüttü. Ordunun kızgınlığı bir ölçüde geçip yerini daha çok milliyetçi fikir ve hislere bıraktıktan sonra bu tedbirlerin çoğuna son verildi. Bazı raporlara göre aralarından sadece birkaçının kayda değer miktarda toprağa sahip olduğu anlaşılan ve zorunla göçe tabi tutulmuş Kürt kökenli elli beşi dışında, toprak sahipleri serbest bırakıldı.</p>

      <p class="e-paragraf">Bu arada Cemal Gürsel, bir basın toplantısında ülkenin yeni bir toplumsal görünüme ihtiyacı olduğunu ve sosyalizmin tamamen zararlı olarak anlaşılmaması gerektiğini açıkladı. Tarım ve gayrimenkulde ağır vergiler ile 1960’ta Devlet Planlama Teşkilatı’nın kuruluşu, bu toplumsal düşüncelerin ürünüydü. Çok ağır gelen vergi oranları daha sonra düşürüldü. Devlet Planlama Teşkilatı’nı yüksek idari yetkileri olan bir kuruma dönüştürme çabaları başarısız oldu. İşlevi hükümete ekonomi alanında danışmanlık yapmakla sınırlı kaldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-197" id="footnote-230-197-backlink">197</a></span> Bunun yanında, toprak reformu yasası çıkarma girişimleri olumlu sonuçlanmadı. Sendikalara belirli bir örgütlenme özgürlüğü verildi ve üzerlerindeki polis denetimi kaldırıldı; ancak hiçbir önemli karar alma organında yer alamadılar. Örneğin 270 üyeli Kurucu Meclis’te sadece altı sendika temsilcisi vardı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-198" id="footnote-230-198-backlink">198</a></span> Bu toplumsal önlemler, aslında bir kısmı reformların gerçekleştirilmesinde gönüllü olarak orduya “yol gösterme” işini üstlenmiş sivil aydınların oluşturduğu küçük grupların önerisiydi. Uzun vadeli planları olmayan askerler, aydınlardan gelen her öneriyi değerlendiriyordu; ama onları iktidarın bir parçası yapmadılar.</p>

      <p class="e-paragraf">Mesleki kaygılarla hareket eden MBK, ordunun birliğini bozacak bazı adımlar attı. Çoğu Kurtuluş Savaşı’na katılmış generallerin ordunun üst mevkiini işgal etmesi, düşük rütbeli subayların terfilerini geciktiriyordu. Bundan dolayı 235 general ve daha düşük rütbeli yedi bin subay “orduyu gençleştirmek” için emekli edildi. Ordunun içinde gerçekleşen bu reformun çok sayıda eski askerin siyasi partilere katılmasını mümkün kılmasıyla politika derinden etkilendi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-199" id="footnote-230-199-backlink">199</a></span> Emekli subaylar, en güçlü baskı gruplarından biri olan EMİNSU yani Emekli İnkilap Subayları Derneği’ni kurdu. Bu subayların çoğu, emekli olmalarına rağmen samimi arkadaşlarına ve akrabalarına sivil bakış açısını benimseterek onlar üzerinden orduda bir dereceye kadar etkili olmaya devam etti. Görevde iken aldıkları maaşın yüzde yetmiş beşi kadar emekli maaşı ve iki yıllık gelirlerine denk gelen bir emekli ikramiyesi aldılar. Muvazzaf subaylar ise yüksek miktarda konut kredisi, denkleri olan sivil memurlara göre iki kat maaş ve isteklerine göre bir emir eri ya da ayda 200 TL alıyordu. Bu konularda bir süre sonra değişiklik yapıldı. Yasaklı DP’nin taraftarları, devrik hükümeti materyalizmle suçlayan ama kendi yaşam standartlarını yükselten ordunun durumundaki tezatlığı dile getirdiler.</p>

      <p class="e-paragraf">Çok sayıda emekli subay, öfkeleri dinsin ve “Türk toplumunun ahlaki ve idealist erdemlerini temsil etsinler” diye MBK tarafından güvenlik kurumları dahil yönetimde değişik görevlere getirildi. Bu atamalar, bazı cunta üyelerinin yönetimdeki kritik yerlere güvenilir insanları getirerek mutlak bir güç elde fikrinin parçasıydı. Bu uygulama MBK tarafından şöyle açıklanıyordu:</p>

      <p class="e-daryazi">“Memleketin kurtuluşu ve ilerlemesi devlet yönetimini ve kamu kurumlarını partizan, ahlaksız, tembel kişilerin elinden kurtarmaktan geçiyor. Hayatları şeref ve saygınlıkla geçmiş emekli general ve subayları atamak suretiyle bu kurumları güçlendirmeye karar verdik. Devlet kurumlarına yeni bir ruh, yeni bir inanç gelecek ve böylelikle 27 Mayıs hareketinin hedefleri kısa sürede gerçekleşecektir. Bu uygulama kesinlikle başka mesleklere karşı olmayacak… Türk milletinin emekli general ve subaylarının hizmetlerine ihtiyacı var… Yönetim reformu hem halkımızın arzusu hem de hareketimizin gereğidir. Devletin geleceği sadece iyi bir yönetimle garanti altına alınabilir. İyi bir yönetim ancak iyi yetişmiş, ahlaklı ve idealist devlet görevlileri ile mümkündür.”<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-200" id="footnote-230-200-backlink">200</a></span></p>

      <p class="e-paragraf">Askeri yönetim 1960 yılında Türk Kültür Dernekleri’ni kurdu. Görünürdeki amaç kapatılan 1951’de Demokratların kapattığı Halkevleri’nin işlevini yerine getirmekti; fakat esas amaç bu derneklerin gelecekte kurulacak bir partinin çekirdeğini oluşturmalarıydı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-201" id="footnote-230-201-backlink">201</a></span> Derneklerde Halkevleri’nden farklı olarak halkçı ve demokrat bir yaklaşımdan çok, milleti ortak bir kültür ve ideal etrafında birleştirme amacıyla devletin üstünlüğünü ve milliyetçiliği ön plana çıkaran bir tutum vardı. Benzer şekilde 1940’larda köylerde okuma yazmayı arttırmak amacıyla kurulmuş olan ve Demokratların öğretmen evlerine dönüştürdüğü Köy Enstitüleri’ni yeniden canlandırma planları kabul görmedi. Bunun yerine yedek subaylar görevlerini köylerde öğretmenlik yaparak icra ettiler.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-202" id="footnote-230-202-backlink">202</a></span> Daha sonra Eğitim Bakanlığı’nın yerine geçmesi düşünülen Ülkü ve Kültür Birliği önerisi gündeme geldi. Ülkede ve yurt dışında yaşayan Türklere ülkü ve birlik hislerini telkin edecek özerk bir kurum olarak düşünülmüştü.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-203" id="footnote-230-203-backlink">203</a></span></p>

      <p class="e-paragraf">Ordu, başından itibaren siyasi partilere güvenmedi. Darbeden hemen sonra siyasi faaliyet yasaklanmış ve mahkeme kararıyla Demokrat Parti kapatılmıştı. Sivillerin de desteklediği Türkeş’in grubu Türkiye’nin siyasi yıkıma götürülmesinde DP’nin olduğu kadar CHP’nin de sorumlu olduğunu söylüyordu. Hâlbuki CHP’liler demokrasi mücadelesi vermişti. CHP de dahil olmak üzere tüm siyasi partilerin ocak ve bucak teşkilatları kapatıldı. Teşkilatların kırsal nüfus için birer nifak ve çatışma yuvası olduğu iddiasıyla bu hareket meşrulaştırılmaya çalışıldı; aydınlar bu fikri şiddetle destekledi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-204" id="footnote-230-204-backlink">204</a></span> İnönü ve diğer bazı siyasetçiler, kapatılan teşkilatların çok önemli eğitici roller üstlendiklerini ve yapıcı kurumlar olduklarını ve faydalarının zararlarından çok olduğunu savundular.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-205" id="footnote-230-205-backlink">205</a></span> Bu argümanlar, orduyu ve aydınları ikna edemedi; iki grup da halkın kendi kendini yönetemeyeceğini ve “aydınların” yol göstermesine muhtaç olduğu fikrine yaslandı. Parti teşkilatları yeniden kurulmamıştı ve 1970’te parti kararları, il ve ilçelerdeki çoğu profesyonel meslek sahibi kesim tarafından alınıyordu. Böylece ordu, istemeden yeni orta sınıfın siyasi gücünü pekiştirmesine yardımcı oluyordu.</p>

      <p class="e-paragraf">MBK’de ordunun üst kesiminin desteklediği bir grup, ordunun yardımıyla CHP’nin kazanacağını düşünerek mümkün olan en kısa zamanda seçim yapılmasını önerdi. Bu noktada gelecek sivil iktidarın, ordunun uygulamalarını devam ettirmesi, “orta sınıf” egemenliğine dayalı sosyal ve laik bir rejimi kurması düşünülüyordu. Buradaki orta sınıf kavramı, bürokrasi ve aydınların yönetimde yer aldığı; girişimciler ve iş grupları tarafından aşağıdan ekonomik olarak hayat bulan 1930’larda hakim olan rejim fikriyle örtüşüyordu. Felsefi olarak devletçiliği benimseyecek bu yapıda siviller alt bir konumda, ordu ise tepe bir konumda olacak ve iç ve dış ekonomik bağımsızlık yoluyla ilerleme gerçekleştirilecekti. Cumhuriyet’in ilk yıllarında benimsenen buna benzer bir plan başarısız olmuştu. Çünkü yol gösterici konumda olan bürokratik orta sınıf, yükselen “devletçi kapitalistler”den darbe almış ve 1950’lerde Batı’yı ve kapitalist sistemi esas alan yeni girişimciler ve toprak sahipleri tarafından daha da yıpratılmıştı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-206" id="footnote-230-206-backlink">206</a></span> CHP’de bir grubun sempatisini kazanan bu görüş, sosyalist düşünceden aldığı bazı sloganlarla partinin temel toplumsal felsefesi haline geldi.</p>

      <p class="e-paragraf">1960 yılında ordunun en önemli sorunu, toplumsal yeniden örgütlenme planını uygulayacak ve cuntanın aldığı tedbirleri devam ettirecek bir grup konusuydu. Milliyetçi ve sosyalistlerden oluşan cunta içindeki ufak bir grup, felsefi olarak anlaşamasalar da yeni siyasi teşkilatlanmada güçlü bir ordunun önemi noktasında uzlaşıyordu. Daha büyük diğer bir grup ise CHP’ye ve felsefesine güveniyor ve partinin gelecek seçimi kazanacağına inancıyla askeri rejimin sürmesine karşı çıkıyordu. Kaçınılmaz olarak MBK iki gruba bölündü. Bir grup sivil rejime dönüşü savunurken diğer grup en kısa zamanda sivil yönetime dönüş sözüne rağmen yönetimde kalmakta ısrar ediyordu. İki grup da birbirini ikna edemeyeceğine kani oldu. Nihayetinde cuntanın iktidarı kendi belirleyecekleri şartlarda sivillere bırakmasını savunan komutan ve subaylarca desteklenen Cemal Gürsel, iktidarda kalmak isteyen sertlik yanlısı Ondörtler’i 13 Kasım 1960’ta yurt dışı görevlerine atadı. Aslında askeri yönetimin devam etmesini isteyenlerin toplamı yirmi civarıydı ve bu da otuz sekiz üyeli cuntanın çoğunluğu demekti. Sonunda Kurucu Meclis toplandı ve 1961 Temmuz ayında yapılan referandumda Anayasa kabul edilerek 1961 Ekim ayında seçimler yapıldı. Fakat ordunun dikkate almadığı bazı güçlerin etkisiyle seçimler hiç beklenmedik bir şekilde sonuçlandı. CHP içinden Türkiye’nin problemlerinin farkında olan bir grup, “hürriyet içinde kalkınma” sloganıyla demokrasi ve toplumsal reform fikirlerini birleştirmeye çalıştı. Adalet Partisi ise yöneticileri başlangıçta taşralı mufazakarların elinde olmasına rağmen, uzlaşma yoluyla toplumsal reform fikrini benimsemeye başladı. Subaylar büyük partilerin modernleşme ve reform hakkında yeni bir yorumla derin bir ideolojik dönüşüm geçirdiği gerçeğini göz ardı ettiler. Orduya göre iktisadi reform ve gerçek demokrasi ancak yukarıdan empoze edilerek elde edilebilirdi. Bu süreç, Atatürkçülüğe geri dönüş ve onu yeniden formüle etmekti. Bu görüş, Türkiye’deki parti demokrasisiyle ve siyasetin topluma yayılma seviyesiyle ile uygun düşmüyordu.</p>

      <p class="e-paragraf">1962 seçimlerinin sonuçları, bu varsayımları destekler görünüyordu. Adalet Partisi 77, Yeni Türkiye Partisi 9, CHP yalnızca 44 senatörlük kazandı. Geri kalan 55 koltuk diğer partiler, Cumhurbaşkanı’nın atadığı 15 senatör ve hayat boyu senatörler yani cunta üyeleri arasında paylaşıldı. Yasama yetkisine sahip Meclis’te 450 koltuk 168’i AP’nin, 29’u Yeni Türkiye Partisi’nin, 187’si CHP’nin ve geri kalanlar diğer partilerin olacak şekilde dağıldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-207" id="footnote-230-207-backlink">207</a></span> Hem Meclis hem de Senato’da ordunun desteklediği CHP azınlıkta, darbe karşıtı ya da DP sempatizanı olduğu düşünülen gruplar çoğunluktaydı. Bu durumun sonucunda, 21 Ekim 1961’de Silahlı Kuvvetler Birliği üyesi bir grup subay, bazı akademisyenlerle birlikte Silahlı Kuvvetler adına Meclis toplanmadan müdahale ederek “devrimi milletin gerçek ve liyakat sahibi temsilcilerine” vermeye, siyasi partileri kapatmaya, MBK’ni feshetmeye ve “seçimleri” iptal etmeye karar verdi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-208" id="footnote-230-208-backlink">208</a></span> Ankara’daki başka bir grup subay da plana dahil oldu. Bu planın ordunun güvencesi altında yapılan serbest ve dürüst seçimlerin ve ordunun halkın kararına saygılı olacağının açıklanmasından hemen sonrasında yapılması dikkat çekicidir. Bu plan, anayasaya karşı düşünülmüş çirkin bir girişimdir ve büyük ölçüde dönemin Genelkurmay Başkanı Cevdet Sunay’ın karşı çıkmasıyla uygulanamamıştır. Sunay, yeni bir darbenin karışıklık yaratacağını, ordu karşıtı hareketlere izin verilmeyeceğini, darbe sonrası alınan tedbirlerin devam ettirilmesini ve Cemal Gürsel’in Cumhurbaşkanı, İsmet İnönü’nün koalisyon hükümetine başbakan olmasını savundu. Sonunda İnönü önderliğinde sivil hükümet kuruldu ve MBK üyeleri hayat boyu senatör oldu. Bu şekilde ordu hiyerarşisine uygun planlanan 21 Ekim 1961 tarihli darbe girişimi başarısız oldu; ancak genç subayların memnuniyetsizliği giderilemedi. Bu subaylar daha sonra sadece askeri istihbaratın deşifre edebildiği gizli örgüler kurdular ve liderleri harekete geçmeden emekli edildi.</p>

      <p class="e-paragraf">Sivil yönetime dönüş, bir kez daha darbenin doğurduğu çatışmaların ortaya çıkmasına sebep oldu. Kapatılan DP’lilerin desteklediği Adalet Partisi ve kısmen de Yeni Türkiye Partisi kısa süre sonra dolaylı yollardan darbeyi suçlamaya, MBK üyeliğinden senatör olanları eleştirmeye ve DP liderleri için af talep etmeye başladı. 1960 öncesi Türk siyasetinde hakim olan grupların yasama gücünü tekrar ele geçirerek ordunun kısa süren yönetimde gerçekleştirmeye çalıştığı şeyleri yavaş yavaş yok etmeye başladıkları görülüyordu. Bazı eski MBK üyeleri bu gelişmeleri ideoloji yaratmak, parti örgütlemek ve belirli bir toplumsal grupla özdeşleşmek konularındaki başarısızlığa yoruyordu. Sosyalist bir subay geriye dönük değerlendirmelerde bulunurken şöyle demişti:</p>

      <p class="e-daryazi">Darbenin toplumsal ve ekonomik boyutlarıyla başarılı olması için eski siyasi ve toplumsal düzenin temellerinden yıkılması gerekliydi. Toplumsal ve ekonomik düzeni iyileştirmek ve toplumsal güçleri yeni dengeye getirmek lazımdı. Geçmişin toplumsal ve ekonomik düzeni devam ettikçe siyasi düzeni de devam eder. Yeni toplumsal güçler örgütlenmezse ve en azından bazı yapısal değişiklikler gerçekleştirilmezse… bunun sonucu eski DP’lilerden gelecek bir karşı devrim olur.<span class="e-dipnotno" style="font-size:0.67em;" xml:lang="tr-TR"><a class="footnote-link" href="#footnote-230-209" id="footnote-230-209-backlink">209</a></span></p>

      <p class="e-paragraf">Gerçekte toplumun büyük çoğunluğu için durum farklıydı. Darbeyi halkın görüş ve tepkilerini dikkate almayan yönetici elit gerçekleştirmişti; çünkü halkın geçmişte olduğu gibi durumu kabulleneceği sanılıyordu. Adnan Menderes hükümetinin devrilmesine karşı halk tepkisi olmadığı doğruydu. Bunun sebebi, Demokratların darbe öncesi diktatoryal politikalarının yarattığı rahatsızlıktı. Fakat 1961 yılı ortalarında, elitlerin hakim olduğu bir rejime karşı çıkan her partinin şekli ne olursa olsun destekleneceğine dair halktan tepkiler gelmeye başladı. Köylü kesimi, gücünün farkına vararak kendi çıkarları doğrultusunda hareket etmeye hazır bir toplumsal grup şeklini aldı. Anayasa referandumunda, 6.348.191 evet oyuna karşılık 3.934.370 gibi yüksek sayıda hayır oyu verilmesi bu durumu çok açık bir şekilde gözler önüne sermektedir. Referandum, Eylül ayında görülen DP’li vekil ve yöneticilerin davalarının sonuçlanmasından birkaç ay önce gerçekleşti. Menderes ve bakanları Fatin Rüştü Zorlu ve Hasan Polatkan asıldı.</p>

      <p class="e-paragraf">Adalet Partisi etrafında toplanan muhalefet, eski yönetici çevrelerden özellikle de CHP’den gelen diktatörlük tehlikesine işaret ederek bu partiyi ordunun eline koz vermekle suçladı. Muhalefet liderleri, milli egemenliğin yasama organına ait olduğunu ve seçimle gelmiş vekillerin aldığı kararların her şeyden üstün olması gerektiğini savundu. Bazıları ordunun siyasette sivillerin hakimiyetine karşı olduğunu bundan dolayı da halkın güvenini kaybettiğini ve ordunun geleneksel saygınlığının zedelendiğini söyleyecek kadar ileri gittiler. Meclis’in orduyu iktidar düşkünü olmakla suçlayan ve halkı ordunun herhangi bir hareketine karşı sonuna kadar direnmeye teşvik eden bir vekilin dokunulmazlığının kaldırılması teklifini reddetmesiyle konu daha çetrefilli bir hal aldı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-210" id="footnote-230-210-backlink">210</a></span></p>

      <p class="e-paragraf">Bazı subayların bu gelişmelerden duyduğu rahatsızlık, Talat Aydemir’in lideri olduğu 22 Şubat 1962 tarihli başarısız darbe girişimiyle sonuçlandı. Girişim Hava Kuvvetleri’nin desteğiyle hükümet tarafından bastırıldı. Tertipçiler, Meclis’ten gelen itirazlara rağmen affedildi. Daha sonra “Onbirler” olarak anılan Hava Kuvvetleri subayları darbe planlarını gerçekleştirmeden emekli edildi.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-211" id="footnote-230-211-backlink">211</a></span> Bu arada Talat Aydemir, tüm darbeci hizipleri birleştirmek istedi; ancak her grup liderliği istediğinden ötürü başarılı olamadı. Mevcut bilgilerimiz bize Aydemir’in, Türkeş’ten aldığı bazı muğlak reform planları ve milliyetçi fikirlerden yola çıkarak formule etmek istediği Yeni Kemalizm düşüncesi bir yana, esas itibariyle iktidar peşinde olduğunu gösteriyor. Ordunun çoğunluğunun hükümeti desteklemesi nedeniyle Aydemir’in 21 Mayıs 1963 tarihli ikinci darbe girişimi de başarısız oldu. Aydemir ve yardımcısı yargılandı ve idam edildi. Aydemir’in eski MBK üyesi en az dört senatörle, birkaç CHP’li milletvekiliyle ve hatta bazı aydınlarla ilişkisi olması dikkat çekicidir.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-212" id="footnote-230-212-backlink">212</a></span> Ancak Aydemir’in darbe girişimleri Adalet Parti içindeki radikalleri ordunun tamamına karşı tavır almanın yeni darbe ve askeri yönetimlere neden olacağı konusunda yeterince ikna etmemişti. DP’lilerin affedilmesi için kampanya başlattılar. Sonunda Cevdet Sunay 12 Kasım 1964 tarihinde Cumhurbaşkanı’na, Başbakan’a, parti liderlerine ve Meclis Başkanı’na bir mektup yazdı. Ordunun anayasaya bağlılığını ifade ederek şunları belirtti:</p>

      <p class="e-paragraf">Basındaki kampanya orduyu hedef almakta ve tabiatıyla ülke savunması gibi kutsal bir vazifeye kendilerini adamış ve sükuneti tercih eden subay ve komutanları üzmektedir… Bazı siyasi parti üyeleri hükümete, orduya ve rakiplerine karşı masum vatandaşları kırşkırtmaya çalışmakta ve özellikle ordu komutanlarını hedef almaktadır. Bu şekilde silahlı bir hareketi kışkırtmaktalar. Yaptıkları açıklamalar komutanlarla asları arasındaki uyumu bozmaya ve ülkede bozgunculuk çıkarmaya yöneliktir...<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-213" id="footnote-230-213-backlink">213</a></span></p>

      <p class="e-paragraf">Mektup etkisini gösterdi. 1964 yılı Kasım ayı sonunda toplanan Adalet Partisi kongresinde devrik DP’lilere af ve iade-i itibar talep eden radikaller yok sayıldı ve partinin ılımlı kanadını temsil eden Süleyman Demirel üçte ikilik bir çoğunlukla genel başkan seçildi.</p>

      <p class="e-paragraf">Darbenin yarattığı dalgalanmanın sona ermesiyle 1964 yılı sonundan başlayarak Adalet Partisi ile ordunun ilişkileri kayda değer derecede düzeldi. Cemal Gürsel’in bir inme sonucu 1966 yılında ölümünün ardından Cevdet Sunay’ın Cumhurbaşkanı seçilmesi sivil yönetimi sağlamlaştırdı ve ordu ile AP arasında “doğru” ilişkiler kurulmasına yardım etti. Böylece güç bir merhale atlatılmış ve parlamenter demokrasinin Türkiye’nin toplumsal ve ekonomik problemlerini çözebileceğini göstermek için bir şans daha doğmuş oldu.</p>

      <p class="e-paragraf">1960 darbesi, geleneksel iktidar elitinin yeni toplumsal grupların meydan okumasına karşı bir tepkisiydi. Fakat eski düzenin yeniden tesis edilmesiyle değil, tüm önemli gruplar arasında sağlanan toplumsal ve siyasi denge üzerine bina edilmiş yeni, modern, anayasal bir rejimle sonuçlandı. Dolayısıyla katılımcı demokratik bir toplumun hukuki ve siyasi temelleri belki de hiç amaçlamadan atılmış oldu. Meclis ve Senato’dan oluşan yasama sistemi ve Anayasa Mahkemesi’nin kurulması, yeni bir anayasa ve yargı mensuplarının dokunulmazlığı kabul edildi ve en azından resmi olarak iktidar sivil bir hükümete devredildi. Darbe başarılı bir şekilde ulus devlet çizgisi içinde tutuldu ve tüm önemli toplumsal grupların temsil edildiği çoğulcu sosyo-politik bir düzene yönlendirildi.</p>

      <p class="e-paragraf">1954-55 döneminde ordu içindeki ilk darbeci örgütlenmeler, bir çeşit kendini savunma tedbiri ve ordunun toplumsal statüsünün aldığı yaraya karşı bir tepkiydi; ordunun devlet içindeki güçlü geleneksel konumunu yeniden tesis etme isteğinin örtülü bir şekilde ifadesiydi. Darbeciler, Silahlı Kuvvetler’in iktidara toplumun geniş bir kesimini temsil eden bir oluşum adına değil, sadece ordu adına el koyduklarını duyurdu. Ordunun iktidarı doğrudan kendi adına ele geçirmesi ve hükmetmesi Türk tarihinde ilk kez karşılın bir olaydı. Ordu, Osmanlı İmparatorluğu ve Cumhuriyet tarihi boyunca iktidarın arkasında olmuştu; padişahları ve bakanları değiştirmiş; ama yönetici otoriteye resmi bağlılığını sürdürmüştü. Gerçek sebepleri içinde bulunulan fiili şartlardan kaynaklansa da geçmişteki askeri darbeler, İslam’ın ve İmparatorluğun iktidar ve otorite gelenekleriyle meşrulaştırılıyordu. Atatürk, ancak iktidarını sağlamlaştırdıktan sonra saltanata yüz çevirmişti. Gene de egemenliğin tek kaynağı olarak milleti ve Meclis’i işaret etmiş ve milletin hanedandan bunu nasıl aldığını göstermek için uzun izahlara girişmiştir.</p>

      <p class="e-paragraf">Toplumsal ve siyasi geleneklerin kalıcı etkilerine rağmen 1960 darbesi geçmişle tam bir kopuştu. Darbenin modern siyasi ve toplumsal fikirler ışığında meşru kılınma çabası bunun bir göstergesidir. Böylesi bir kopuş, iktidar mücadelesi veren grupların yeni toplumsal, ekonomik amaçları ve siyasi görünümleri nedeniyle kaçınılmazdı. Toplumsal farklılaşma, yeni bir toplumsal kimlik ve ekonomik çıkar anlayışı yaratmıştı.</p>

      <p class="e-paragraf">Darbe aynı zamanda elitist felsefeyi zayıflattı ve aydınlar arasında zihniyet ve meslek değişiminden kaynaklanan ideolojik farkları ortayı çıkardı. Yirmi yıl önce aydınların çoğu iş konusunda devlete bağımlıydı; şimdi ise çoğunluğu serbest meslek sahibi ya da iyi kazanan özel sektör çalışanı oldu ve bakışlarını ve çıkarlarını işleri belirler oldu. Aydınlar artık bağımsız bir toplumsal sınıf değildi. İşçi, işadamı, köylü ve çeşitli başka meslek gruplarıyla özdeşleşmiş meslek gruplarına ve alt gruplara bölünmüşlerdi. Bunun sonucunda darbe sonrasında birçok aydın geçmişte olduğu gibi devletin değil, mensubu olduğu grubun sesini duyurmaya başladı. Yine de teorik olarak aydınlar, kendilerini modernleşme ve ilerlemeye -bu kavramlar dahil olunan grubun bakış açısıyla yeniden yorumlanmış olsa dahi- adamış bağımsız bir grup olarak görüyordu. Askerler, kamuoyunun tartıştığı bir grup haline geldi ve geleneksel saygınlıklarının onları eleştirilemez yapmadığını veya onlara diğerlerinden daha yüksek konumlar garanti etmediğini acı bir şekilde anladılar. Askerlere ekonomik faydalar sağlayan kanun ve tedbirler, subayların sıradan vatandaşlar gibi kendi refahlarını düşündüklerini gösterdi. Eski elit grupların büyüsü -doğrusu siyasi karizmaları- sonsuza dek yok oldu. İnsanı kendi siyasi kaderini seçmeye muktedir rasyonel bir varlık olarak gören bir inanç ve değer anlayışı ortaya çıktı. Darbeci bir subay şöyle yazmıştı:</p>

      <p class="e-paragraf">Bugün tüm kurumların -ordu, üniversite, basın- manevi gücü 27 Mayıs öncesine göre çok zayıflamıştır. İki yıl süren kısır darbeci eylemler halkın gözünde bu kurumların saygınlığını bitirdi. Saygınlığı azalan aydınlar… kendilerini halktan ayrı bağımsız bir sınıf gördüler, milleti yönetme fırsatını kullandıkları için toplumsal ayrıcalıklar elde ettiler. Bu ayrıcalıklar kendilerine verilmemiş olsaydı toplumun asla modernliğe ulaşamayacağına dair mutlak bir inançları vardı. Türkiye’nin kurtuluşu bir aydınlar oligarşinin kurulmasıyla olacakmış gibi… Platon’dan beri halka dayatılan bir fikirdir bu.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-214" id="footnote-230-214-backlink">214</a></span></p>

      <p class="e-paragraf">27 Mayıs askeri darbesi, toplumsal grupları gelenekçilikten kurtardı. Belki de istemeden eski iktidar ve otorite kavramlarının çoğunu sildi. İktidardaki geleneksel elitlerin toplumsal olarak farklılaşmış bir ulus devlette felsefi değişim olmaksızın ve bazı toplumsal grupların amaçlarıyla özdeşleşmeksizin siyasi üstünlüklerini devam ettiremeyeceklerini gösterdi. Maddi refahın sağlanmasında ekonomik etkinliğin önemi, toplumsal ilerleme, denge ve istikrar gibi konulara yoğunlaşmayı sağladı.<span class="e-dipnotno" style="font-size:0.63em;" xml:lang="tr-TR"><a class="footnote-link" href="#footnote-230-215" id="footnote-230-215-backlink">215</a></span> Siyasi modernleşme fikri daha geniş bir anlam kazandı. Tüm bunlar, resmi bir planı takip ederek değil, büyük ölçüde toplumsal gruplar arası karşılıklı baskılar ve etkileşim sonucu gerçekleşti. Ordu toplumdan yükselen baskı ve talepler karşısında boyun eğdi. Bu ordu için çok net bir kârdı. Fakat mutlaka belirtilmelidir ki ordunun sivil, demokratik bir düzeni kabul etmesi, ordu içinden gelen bir düşünce sonucu değil, siyasi önderlik konusunda sivil kesimin iddiasını ortaya koyuşundaki büyük başarıdan dolayıdır. Böylece, Osmanlı İmparatorluğu’nda başlayan, gerçek bir sivil toplumun tesisine giden asırlık süreç nihai aşamasına girmiş oldu.</p>

      <div class="footnotes">
        <div class="footnote">
          <p class="e-dipnotmetni"><a class="footnote-anchor" href="#footnote-230-1-backlink" id="footnote-230-1">1</a> 1876 Anayasası’nı inceleyen Batı dillerinde hazırlanmış tek büyük çalışma için, bkz. Robert Devereux, <span class="e-italik">The First Ottoman Constitutional Period</span>, Baltimore, 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-2-backlink" id="footnote-230-2">2</a> Bu tartışmaların ayrıntılı kayıtları Jön Türk hükümeti döneminde çıkan bir yangında yok olmuştur. Bu yangından kurtarılan bazı tartışmaların tutanakları ise yayınlanmıştır. Bkz. Hakkı Tarık Us, <span class="e-italik">Meclisi Mebusan 1293-1877 Zabıt Ceridesi</span>, 2 cilt., İstanbul, 1940, 1954. Bu tartışmalar üzerine bir inceleme için, bkz. Kemal H. Karpat, “The Ottoman Parliament of 1877 and Its Social Significance”, <span class="e-italik">Proceedings of the International Association of South-East European Studies</span>, Sofya, 1963, s. 247-55.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-3-backlink" id="footnote-230-3">3</a> Bkz. Charles Issawi, <span class="e-italik">The Economic History of the Middle East 1800-1914</span>, Chicago, 1966, s. 65; Roger Owen, <span class="e-italik">The Middle East in the World Economy</span>, Londra, 1981, s. 189 ve sonrası.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-4-backlink" id="footnote-230-4">4</a> Gizli teşkilatın arka planı hakkında detaylı bilgi için, bkz. Ahmed Bedevi Kuran, <span class="e-italik">Osmanlı İmparatorluğunda İnkılap Hareketleri ve Milli Mücadele</span>, İstanbul, 1959.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-5-backlink" id="footnote-230-5">5</a> Tarık Zafer Tunaya, <span class="e-italik">Türkiye’de Siyasi Partiler, 1859-1952,</span> İstanbul, 1952, s. 188.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-6-backlink" id="footnote-230-6">6</a> Feroz Ahmad, <span class="e-italik">The Young Turks, The Committee of Union and Progress in Turkish Politics,</span> Oxford, 1969, s. 57-64. Ayrıca bkz. E.E. Ramsaur, <span class="e-italik">The Young Turks, Prelude to the Revolution of 1908</span>, Princeton, 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-7-backlink" id="footnote-230-7">7</a> Bugün, 1909 yılındaki sözde gerici karşı-devrimin II. Abdülhamit tarafından gerçekleştirilmediği artık bilinmektedir. Aslında toplumsal bir hareket olan 1909 karşı-devrimi, Cumhuriyet döneminde dinsel yobazlık olarak anılarak sömürülmüştür. Bunun nedeni, devrimi başlatan gösterilerin örgütlenmesinde İttihadı Muhammed Fırkası’nın ve bu fırkanın lideri Derviş Vahdeti’nin önemli bir rol oynamış olmasıdır. Oysaki bu hareketin ardındaki asıl güç, başkentte üslenmiş olan askerlerdi. Bu konuda çok sayıda eser vardır fakat bunların büyük kısmı konuyu tek yanlı ve taraflı bir şekilde ele almaktadır. Bkz. İsmail H. Danişmend, <span class="e-italik">31 Mart Vakası</span>, İstanbul, 1961.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-8-backlink" id="footnote-230-8">8</a> Tunaya, s. 189.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-9-backlink" id="footnote-230-9">9</a> Ercüment Kuran, “The Impact of Nationalism on the Turkish Elite in the Nineteenth Century”, W.R. Polk ve R.L. Chambers (der.), <span class="e-italik">Beginnings of Modernization in the Middle East</span>, Chicago, 1968, s. 109-119.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-10-backlink" id="footnote-230-10">10</a> François Georgeon, <span class="e-italik">Aux Origines du Nationalisme Turc, Yusuf Akçura, 1876-1935</span>, Institut d’Etudes Anatoliennes, Paris, 1980.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-11-backlink" id="footnote-230-11">11</a> Gökalp hakkındaki çeşitli eserlerden biri için, bkz. Niyazi Berkes, <span class="e-italik">Turkish Nationalism and Western Civilization, Selected Essays on</span> <span class="e-italik">Ziya Gökalp</span>, Londra, 1959. Türk milliyetçiliğinin doğuşu hakkında bkz. David Kushner, <span class="e-italik">The Rise of Turkish Nationalism</span>, Londra, 1977.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-12-backlink" id="footnote-230-12">12</a> S.J. Shaw ve E. Shaw, <span class="e-italik">History of the Ottoman Empire and Modern Turkey</span>, Cilt II (Cambridge, 1977).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-13-backlink" id="footnote-230-13">13</a> Ali Fuad Türkgeldi, <span class="e-italik">Görüp İşittiklerim</span>, Ankara, 1949.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-14-backlink" id="footnote-230-14">14</a> İttihat ve Terakki’nin en önemli sözcülerinden ve savunucularından biri de, Parti’nin gazetesi <span class="e-italik">Tanin</span>’in editörü olan tanınmış yazar ve gazeteci Hüseyin Cahit Yalçın (1875-1957) idi. Yalçın, 1914-18 döneminde Başkan Yardımcılığı ve Meclis-i Mebusan başkanlığı yaptı. Yalçın’ın hatıraları için bkz. “Meşrutiyet Hatıraları”, <span class="e-italik">Fikir Hareketleri</span>, Sayı 71 ve sonrası, Şubat 1935. Daha tarafsız bir görüş için bkz. Y.H. Bayur, “İkinci Meşrutiyet Devri Üzerine Bazı Düşünceler”, <span class="e-italik">Belleten</span>, XXIII/90 (1959), s. 267-285. Genel ve yüzeysel olmakla beraber oldukça kapsamlı bir anlatım için, bkz. Hasan Amca, <span class="e-italik">Doğmayan Hürriyet</span>, İstanbul, 1948 ve Mustafa Ragıp, İ<span class="e-italik">ttihat ve Terakki Tarihinde Esrar Perdesi</span>, İstanbul, 1934.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-15-backlink" id="footnote-230-15">15</a> Türk Kurtuluş Savaşı’nda hâkim olan ruhun ve bu savaşa katılan toplumsal grupların ideolojilerinin anlaşılmasında, yerel Müdafaa-i Hukuk Cemiyetleri’nin kongreleri çok önemli bir yere sahiptir. Bu yerel teşkilatların ortaya çıkışı hakkında çeşitli kentlerde yayınlanmış olan bazı kitap ve risaleler mevcuttur. Fakat benim bildiğim kadarıyla şimdiye dek bu teşkilatların sosyal yapılarını ve ideolojik içeriklerini bir arada inceleyen tek bir araştırma dahi yayınlanmamıştır. Bkz. Sabahattin Selek, <span class="e-italik">Anadolu İhtilali</span>, İstanbul, 1973. Ayrıca bkz. Doğan Avcıoğlu, <span class="e-italik">Milli Kurtuluş Tarihi</span>, İstanbul, 1974. Çeşitli yerel Müdafaa-i Hukuk Cemiyetleri’nin tarihsel gelişimleri için bkz. Cevat Dursunoğlu, <span class="e-italik">Milli Mücadelede</span> <span class="e-italik">Erzurum</span>, Ankara, 1946; A.A. Tütenk, <span class="e-italik">Milli Mücadelede Denizli</span>, İzmir, 1944; Kenan Özer, <span class="e-italik">Kurtuluş Savaşında Gönen</span>, Balıkesir, 1964; Sami Önal, <span class="e-italik">Milli Mücadelede Oltu</span>, Ankara, 1968; Kasım Ener, <span class="e-italik">Çukurovanın İşgali ve</span> <span class="e-italik">Kurtuluş Savaşı</span>, İstanbul, 1963; Hacım Muhittin Çarıklı, <span class="e-italik">Balıkesir ve Ala</span><span class="e-italik">şehir Kongreleri,</span> Türk Tarih Derneği Yayınları, Ankara, 1967. Bu kaynak, direniş hareketinin iki taşra kentinde nasıl başladığını anlatan bir dizi belge içermesi açısından önemlidir. Son on yıl içinde, ulusal kurtuluş mücadelesinde çeşitli radikal eğilimler bulmak için büyük çaba gösterilmiştir. Örneğin bkz. Doğu Ergil, <span class="e-italik">Social History of the Turkish National Struggle,1919-22</span>, Lahore, Pakistan, t.y. Aslında, 1919-22 döneminde yaşanan olaylara gerçekte var olmayan öğelerin eklenmesi, Türkiye’yi 1970-80 döneminde sarmış olan aşırı ideolojik ruh hâlini yansıtmaktadır. Ayrıca bkz. Kurt Steinhaus, <span class="e-italik">Soziologie der Turkishen Revolution</span>, Frankfurt, 1969.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-16-backlink" id="footnote-230-16">16</a> Ethem, Bandırmalı bir toprak sahibinin oğluydu ve diğer iki erkek kardeşi gibi, padişahın milliyetçilere karşı kışkırttığı isyanların bastırılmasına yardımcı olmuştu. Sonradan, hem kişisel nedenlerden dolayı ve hem de Mustafa Kemal’i destekleyen grup içindeki baskıcı eğilimler nedeniyle Mustafa Kemal ile anlaşmazlığa düştü. Ethem’in hatıratı, kendi görüşlerine ve Kurtuluş Savaşı’nın başlangıç safhalarına dair değerli bilgiler içermektedir: <span class="e-italik">Çerkes Ethem’in Hatıraları</span>, İstanbul, 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-17-backlink" id="footnote-230-17">17</a> Bkz. Zuhdil Güven, <span class="e-italik">Anzavur İsyanı</span>, İstanbul, 1948; Hacim Muhittin, s. 32-33; ayrıca bkz. n. 15.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-18-backlink" id="footnote-230-18">18</a> Savaşın bu evresine dair zengin bir kaynakça mevcuttur. Bkz. Tevfik Bıyıklıoğlu, <span class="e-italik">Trakya’da Milli Mücadele</span>, 2 cilt, Ankara, 1955-56; Mahmut Goloğlu, <span class="e-italik">Milli Mücadele Tarihi</span>, 5 cilt, Ankara, 1968-71. Bu çalışma, 1919-23 dönemini ayrıntılı bir şekilde işlemektedir ve her cilt, incelenen dönemi bildiren ayrı bir alt başlık teşkil etmektedir. Ulusal Kurtuluş Savaşı üzerine bir diğer temel yapıt, Türk Genelkurmay Başkanlığı’nın Harp Tarihi Dairesi tarafından <span class="e-italik">Türk İstiklal Harbi</span> adıyla 6 cilt olarak yayınlanmıştır (Ankara, 1962-68).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-19-backlink" id="footnote-230-19">19</a> Misak-ı Milli ya da Ulusal Sözleşme metni Bıyıklıoğlu’nun yapıtında bulunabilir. Sivas Kongresi hakkında bkz. Uluğ İğdemir, <span class="e-italik">Sivas Kongresi Tutanakları</span>, Ankara, 1969. Atatürk’ün hayatını ve başarılarını ele alan çok sayıda yapıtta, önemli bilgiler bulmak mümkündür. Bkz. Lord Kinross, <span class="e-italik">Atatürk: The Birth of a Nation</span>, New York, 1965; Ş.S. Aydemir, <span class="e-italik">Tek Adam</span>, 3 cilt, İstanbul, 1969; <span class="e-italik">Atatürk</span> [UNESCO yayını], Paris, 1963; Johannes Glasnek, <span class="e-italik">Ataturk und Die Moderne Turkei</span>, Berlin, 1971. Vamık D. Volkan ve Norman Itzkowitz, <span class="e-italik">The Immortal Atatürk, A Psycho-biography,</span> Chicago, 1984.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-20-backlink" id="footnote-230-20">20</a> Shaw, Cilt II, s. 348.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-21-backlink" id="footnote-230-21">21</a> 1921 Anayasası’nın metni için bkz. Kemal Arıburnu, <span class="e-italik">Milli Mücadele ve İnkılaplarla İlgili Kanunlar</span>, Ankara, 1957, s. 11-12 (7 Şubat 1921). Ayrıca bkz. Şeref Gözübüyük ve S. Kili, <span class="e-italik">Türk Anayasa Metinleri</span>, Ankara, 1947.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-22-backlink" id="footnote-230-22">22</a> 1921 Anayasası’nın ilk taslağının 3. maddesinde şöyle deniyordu: “Türkiye Halk Hükümeti, Büyük Millet Meclisi tarafından yönetilir ve ‘Türkiye Büyük Millet Meclisi’ adını taşır.” TBMM’nin kabul ettiği metnin son hâlinde ise “halk” kelimesi yerine “devlet” terimi kullanılıyordu. Arıburnu, s. 28.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-23-backlink" id="footnote-230-23">23</a> Arıburnu, s. 13.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-24-backlink" id="footnote-230-24">24</a> A.g.e.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-25-backlink" id="footnote-230-25">25</a> A.g.e.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-26-backlink" id="footnote-230-26">26</a> Bu iki grubun özelliklerine ilişkin daha detaylı bilgi Tunaya’da bulunabilir, s. 333-340.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-27-backlink" id="footnote-230-27">27</a> Çeşitli Türk komünist partilerinin faaliyetleri de dâhil olmak üzere radikal ve ılımlı sol hareketler hakkında bir çalışma için bkz. Mete Tunçay, <span class="e-italik">Türkiye’de Sol Akımlar 1908-1925</span>, Ankara, 1967; George S. Harris, <span class="e-italik">Origins of Communism in Turkey</span>, Stanford, California, 1967.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-28-backlink" id="footnote-230-28">28</a> Kemal H. Karpat, <span class="e-italik">Turkey’s Politics</span>, Princeton, 1959, s. 40.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-29-backlink" id="footnote-230-29">29</a> Yeni rejimin başlıca yayın organı olan <span class="e-italik">Hakimiyet-i Milliye</span>’de, bu çok önemli gelişmelerin bazıları hakkında güvenilir bilgi verilmiştir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-30-backlink" id="footnote-230-30">30</a> Mustafa Kemal’in bu konuda yaptığı konuşmalar çok açıktır. Cumhurbaşkanlığını kabul ederken, “Ulusumuz yeni ismiyle niteliklerini ve yeteneklerini uygar dünyaya daha iyi gösterme olanağını bulacaktır” demiştir. Türkiye Cumhuriyeti başaracağı işlerle “dünyada yüksek bir mevki” işgal ettiğini gösterecektir. Bazı diğer konuşmalarında ise şöyle demiştir: “Büyük Millet Meclisi, Türk milletinin gerçek eğilimleri doğrultusunda hakiki yönetim biçimi olan Cumhuriyet’i kabul etmiştir.” <span class="e-italik">Atatürk’ün Söylev ve Demeçleri</span>, Cilt I, Türk Devrim Tarihi Kurumu yayını, Ankara, 1945, s. 313-314.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-31-backlink" id="footnote-230-31">31</a> <span class="e-italik">Atatürk’ün Başlıca Nutukları 1920-1938</span>, Herbert Melzig (der.), İstanbul, 1942, s. 84-85. Atatürk bu konuşmasında, bunu ilerleme olarak nitelemektedir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-32-backlink" id="footnote-230-32">32</a> Bu konuda, burada sayılamayacak çok kaynak mevcuttur. Bkz. Karpat, <span class="e-italik">Turkey’s Politics</span>, s. 44, n. 37. Ayrıca bkz. Gotthard Jäschke, “Der Islam in der neue Turkei”, <span class="e-italik">Die Welt des Islams</span>, Cilt I, 1951. Ayrıca A. J. Toynbee, <span class="e-italik">Survey of International Affairs 1925</span>, Londra, 1927.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-33-backlink" id="footnote-230-33">33</a> Bkz. yukarıdaki 31 nolu not.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-34-backlink" id="footnote-230-34">34</a> Bkz. yukarıdaki 32 nolu not.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-35-backlink" id="footnote-230-35">35</a> Sonraki yıllarda üzerinde yapılan değişikliklerle birlikte 1924 Anayasası’nın İngilizce metni için bkz. Donald Everett Webster, <span class="e-italik">The Turkey of Atatürk: Social Process in the Turkish Reformation</span>, Philadelphia, 1939, s. 297-306.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-36-backlink" id="footnote-230-36">36</a> Kongre’de ele alınmış olan konuların yoruma ve spekülasyona çok açık olmasından dolayı Kongre ciddi tartışmalara sahne olmuştur. Bkz. Gündüz Ökçün, <span class="e-italik">İzmir Kongresi</span>, Ankara, 1972.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-37-backlink" id="footnote-230-37">37</a> Önemli konuşmalar için bkz. Melzig, s. 67-70.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-38-backlink" id="footnote-230-38">38</a> Serbest Fırka’nın tarihi için, bkz. Walter F. Weiker, <span class="e-italik">Political Tutelage and Democracy in Turkey: The Free Party and Its Aftermath</span>, Leiden, 1973.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-39-backlink" id="footnote-230-39">39</a> CHP programının İngilizceye tercümesi için bkz. Webster, s. 307-318.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-40-backlink" id="footnote-230-40">40</a> 1935 yılında kabul edilen Parti programının 5. maddesinin, f paragrafında açıkça belirtildiğine göre Parti “Devlet yönetimine ilişkin önlemler alırken ilerici ve evrimci ilkelerle bağlı değildi… ulusumuzun büyük özveriyle gerçekleştirdiği devrimin getirdiği ilkelere bağlıydı ve o zamandan beri daha da geliştirilen bu ilkeleri savunmakla yükümlüydü.” Webster, s. 309.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-41-backlink" id="footnote-230-41">41</a> Ne yazık ki bu konuda Batı dillerinde yazılmış olan tek önemli yapıtta durum oldukça taraflı bir şekilde yorumlanmaktadır. Bkz. Niyazi Berkes, <span class="e-italik">The Development of Secularism in Turkey</span>, Montreal, 1964.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-42-backlink" id="footnote-230-42">42</a> İslam’ın en yüksek makamı olan Halife’nin milliyetçilere karşı Avrupalı müttefiklerle işbirliği yapması, saygınlığına ve dolaylı olarak da İslam’a ağır bir darbe indirdi. Birinci Dünya Savaşı esnasında Jön Türklerin, Almanya’yı desteklemelerine ve savaşın esasen Avrupalı güçler arasında sürmesine rağmen, Padişah-Halife’den Cihat çağrısı yapmasını istediklerini unutmamak gerekir. Padişah ile Ankara’daki milliyetçiler arasındaki ilişkiler konusunda bkz. Dankwart A. Rustow, “Politics and Islam in Turkey, 1920-1955”, <span class="e-italik">Islam and the West</span>, Richard N. Frye (der.), Hague, 1957, s. 69-107.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-43-backlink" id="footnote-230-43">43</a> 1919-23 döneminin tarihi için bkz. Mustafa Goloğlu, <span class="e-italik">Erzurum Kongresi,</span> <span class="e-italik">Sivas Kongresi, Üçüncü</span> <span class="e-italik">Meşrutiyet, Cumhuriyete Doğru</span> ve <span class="e-italik">Türkiye Cumhuriyeti</span>, Ankara, 1968-72. Ayrıca bkz. Sabahattin Selek, <span class="e-italik">Milli Mücadele</span>, İstanbul, Burçak, 1970 ve <span class="e-italik">Anadolu İhtilali</span>, İstanbul, Burçak, 1965.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-44-backlink" id="footnote-230-44">44</a> <span class="e-italik">Nutuk</span>, İstanbul, t.y., s. 595-579, b.a.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-45-backlink" id="footnote-230-45">45</a> A.g.e., b.a.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-46-backlink" id="footnote-230-46">46</a> Tam metin için bkz. Tarık Zafer Tunaya, <span class="e-italik">Türkiye’de Siyasi Partiler,</span> İstanbul, Doğan Kardeş, 1952, s. 580-582.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-47-backlink" id="footnote-230-47">47</a> <span class="e-italik">Söylev ve Demeçler</span>, Cilt 2, Ankara, Türk İnkılap Tarihi Enstitüsü, 1959, s. 121.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-48-backlink" id="footnote-230-48">48</a> A.g.e., s. 52-53.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-49-backlink" id="footnote-230-49">49</a> İsmail Arar, <span class="e-italik">Atatürk’ün İzmit Basın Toplantısı</span>, İstanbul, Burçak, 1969, s. 52-57.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-50-backlink" id="footnote-230-50">50</a> Tanınmış bir eğitimci ve SF’nin İstanbul şubesinin başkanı olan İsmail Hakkı Baltacıoğlu şöyle yazmıştı: “Bizim taptığımız Mustafa Kemal, CHP Genel Başkanı Mustafa Kemal değildir. Biz, Türk ulusunun yaşama isteğini kişiliğinde somutlaştırmış ve ulusun ebedi önderi olan Mustafa Kemal’e taparız.” Fahir Giritlioğlu, <span class="e-italik">Türk Siyasi Tarihinde CHP’nin Mevkii</span>’nde yeniden yayınlanmış, Cilt 1, Ankara, Ayyıldız Matbaası, 1965, s. 81.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-51-backlink" id="footnote-230-51">51</a> Bkz. “Atatürk’ün mektubu”, <span class="e-italik">Cumhuriyet</span>, 9 Eylül 1930.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-52-backlink" id="footnote-230-52">52</a> Halkevleri hakkında bkz. Kemal H. Karpat, “The People’s Houses in Turkey: establishment and growth”, <span class="e-italik">Middle East Journal</span>, 17 (1963), s. 55-56. 1944’e dek toplam 407 Halkevi ve 1945’e dek toplam 2.338 Halkodası kuruldu.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-53-backlink" id="footnote-230-53">53</a> Halkçılık ilkesinin Kurtuluş Savaşı boyunca taşıdığı anlam hakkında uzun bir tartışma için bkz. Mete Tuncay, <span class="e-italik">Türkiye Cumhuriyeti’nde Tek Parti Yönetiminin Kurulması (1923-1931)</span>, Ankara, Yurt, 1981. Halkçılığın kültürel boyutunu bir ölçüde göz ardı etmesine rağmen bu kitap, ele aldığı dönemdeki CHP hakkında mükemmel bir kaynakça sunmaktadır.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-54-backlink" id="footnote-230-54">54</a> Tüzüklerin yeniden baskısı için bkz. Tunçay, <span class="e-italik">Türkiye Cumhuriyeti’nde Tek Parti Yönetiminin Kurulması (1923-1931)</span>, Ankara, Yurt, 1981, s. 351-353.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-55-backlink" id="footnote-230-55">55</a> İnkılap Tarihi, Ankara, Ulus Basımevi, 1935. Bu kaynaklar tüm Türk üniversitelerinde hâlâ zorunludur. Bugün bu derslerin okutulma amacı, Cumhuriyet’e sadakat ve bağlılık yaratmaktır. Yeni yayınlanan ders kitaplarında, inkılâplara ve Mustafa Kemal Atatürk’e bağlılık konularına ağırlık verilmektedir. Peker’in konferansları, İnkılap Dersleri başlığı altında, Marksist eğilimli bir yayınevi olan İletişim tarafından 1984’te İstanbul’da tekrar yayınlanmıştır. Sol eğilimli bir akademik dergi olan <span class="e-italik">Toplum ve Bilim</span> de bu konferansları 1983’te yayınlamıştır. Ayrıca bkz. <span class="e-italik">CHP Genel Sekreteri R. Peker’in Söylevleri</span>, Ankara, Ulus Basımevi, 1935.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-56-backlink" id="footnote-230-56">56</a> <span class="e-italik">İnkılap Dersleri</span>, İletişim (der.), s. 18-19.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-57-backlink" id="footnote-230-57">57</a> A.g.e., s. 63-64.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-58-backlink" id="footnote-230-58">58</a> Peker’in CHP içinde ve dışında çok sayıda yandaşı vardı. 1945 sonrasında muhalefet partilerinin yükselişini ve siyasal sistemin liberalleşmesini bir tehdit olarak değerlendiren grubun baskıları sonucunda, 1946 yılında başbakanlığa geldi. Peker, bazı sol partileri, sendikaları ve gazeteleri kapattı; çok sayıda kişiyi tutuklattı. İnönü, bütün politik kabiliyetlerini ve Parti içindeki ve dışındaki nüfuzunu kullanarak 1947 yılının Temmuz ayında Peker’i CHP’den uzaklaştırmayı başardı. Böylece, çok partili sisteme geçilmesinin önünde bir engel kalmadı. Bu konuda ayrıntılı bilgi için bkz. Kemal H. Karpat, <span class="e-italik">Turkey’s Politics: The Transition to a Multi-Party System</span>, Princeton, Princeton University Press, 1959.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-59-backlink" id="footnote-230-59">59</a> Mustafa Kemal üzerine yapılmış olan araştırmalar hakkında ayrıntılı bilgi için Kemal H. Karpat’ın bu konudaki kaynaklardan bazıları üzerine yorumları için bkz. “The personality of Atatürk”, <span class="e-italik">American Historical Review</span>, 9 (1985), s. 893-899.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-60-backlink" id="footnote-230-60">60</a> Kurultay Bildirisi, yalnızca Parti’nin iç meselelerine değil, hükümet politikalarına da değiniyordu. İlgili bölüm, “Parti Programının Hükümet Tarafından Uygulanan Bölümleri Hakkında Rapor” başlığını taşıyordu. Bkz. <span class="e-italik">5.CHP Büyük Kurultayı</span>, Ankara, Ulus Basımevi, 1939.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-61-backlink" id="footnote-230-61">61</a> Resmî istatistiklere göre, 1936 yılında Van, Bitlis, Muş, Diyarbakır, Elazığ gibi on bir Doğu ilinde henüz örgütlenmemiş olmasına rağmen CHP’nin toplam 1.237.504 üyesi vardı. Bkz. Cemil Koçak, <span class="e-italik">Türkiye’de</span> <span class="e-italik">Milli Şef Dönemi (1938-1945)</span>, Ankara, Yurt, 1986, s. 403. Bu kitabın söz konusu döneme dair sunduğu kaynakça oldukça iyidir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-62-backlink" id="footnote-230-62">62</a> Kurultay, parti içi demokrasi talep eden İnönü’nün konuşmasıyla açıldı. Aynı zamanda CHP genel başkan yardımcısı olan Başbakan Şükrü Saraçoğlu, Kurultay’da nüfuzunu önemli ölçüde kullandı. Dar görüşlü, sağcı ve devletçi bir siyasetçi olan Saraçoğlu, azınlıkların durumunu olumsuz etkileyen bazı acımasız önlemlerin alınmasını sağladı. Hükümetin faaliyetleri hakkında daha ayrıntılı bilgi için bkz. (CHP Genel Sekreterliği’nin Cumhuriyet’in 19. yıldönümü vesilesiyle yayınladığı) <span class="e-italik">Yirmi Yıl İçinde</span> <span class="e-italik">Cumhuriyet Halk Partisi</span>, Ankara, Ulus Basımevi, 1943.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-63-backlink" id="footnote-230-63">63</a> Karş. Şerif Mardin, <span class="e-italik">Jön Türklerin Siyasi Fikirleri</span>, Ankara, 1964; Kemal H. Karpat. <span class="e-italik">Turkey’s Politics</span>, Princeton, 1959, Bölüm 1-3.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-64-backlink" id="footnote-230-64">64</a> Batı Avrupa’da çalışan 150.000’den fazla Türk’ten oluşan işçi grubunun beliren yeni koşulları doğal karşıladığı anlaşılmaktadır. Zira bu grubun değerleri çoktan şekillenmişti ve entelektüel açıdan hazırlıksız olması, dış etkilere karşı bağışıklık kazanmasını sağladı. Bkz. Nermin Abadan, <span class="e-italik">Batı Almanya’daki</span> <span class="e-italik">Türk İşçileri ve Sorunları</span>, Ankara, 1964, s. 191 ve sonrası.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-65-backlink" id="footnote-230-65">65</a> Batı’ya kaçan bir solcu şöyle yazmaktadır: “Avrupa’da özgürüm. Bana ve dostlarıma, maddi ve manevi açıdan işkence etmiş ve bizi mahkûm etmiş olan halkıma karşı hissettiğim şey nefret değil, yalnızca acıma duygusu. Bu halk, en ilerici vatandaşlarını bir kenara itti. Bu halk, bugün onların kanları ve gözyaşları sayesinde hayattadır. Çok şey gördük ve dostlarımız çok acı çekti. Suçumuz neydi? Hiçbir şey, inanın bana, hiçbir şey. Tek suçumuz fikirlerimizdi; onların kafasına uymayan ve şüphelenmelerine neden olan fikirlerimiz.” <span class="e-italik">Akşam</span>, 13 Ağustos 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-66-backlink" id="footnote-230-66">66</a> Aclan Sayılgan, <span class="e-italik">İnkar Fırtınası</span>, Ankara, 1962, s. 15-27. Yazar partiye 1945 yılında katılmış ve yer altı örgütü üyelerinin çoğu ile beraber 1952 yılında tutuklanmıştır.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-67-backlink" id="footnote-230-67">67</a> Bkz. Kerim Sadi (Nevzat Gürken), <span class="e-italik">Felsefenin Sefaleti</span>, İstanbul, 1934; <span class="e-italik">Bir Şakirdin Hataları</span>, İstanbul, 1934; ve <span class="e-italik">İnsaniyet</span> adlı koleksiyonda yer alan diğer eserler. Ayrıca bkz. <span class="e-italik">Projektör</span> dergisi. <span class="e-italik">Kadro</span> hakkında, bkz. <span class="e-italik">Türkiye’de Kapitalizm</span>, Tarihsel Maddecilik Yayınları, Cilt I, İstanbul, 1965, s. 154 ve sonrası.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-68-backlink" id="footnote-230-68">68</a> Nazım Hikmet, <span class="e-italik">Anthologie Poétique</span>, Paris, 1964, s. 357-8.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-69-backlink" id="footnote-230-69">69</a> Orhan Kemal, <span class="e-italik">Nazım Hikmet’le Üç Buçuk Yıl</span>, İstanbul, 1965.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-70-backlink" id="footnote-230-70">70</a> 1946 yılının Ocak ayında kurulan DP’yi destekleyenler arasında toplumsal gelişim isteyen ve sosyalist fikirleri olan çok sayıda solcu aydın vardı. Bunların bir kısmı bu partiyle tamamen özdeşleşti ve solculuğu benimsediği dönemde propaganda ve örgütsel yeteneklerini kullandı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-71-backlink" id="footnote-230-71">71</a> Menderes’in ilk icraatlarından biri, komünist faaliyetleri yasaklayan yasal düzenlemeleri sertleştirmek oldu. Solcuların yargılandığı mahkemeleri yasal açıdan ele alan bir inceleme için, bkz. Remzi Balkanlı, <span class="e-italik">Mukayeseli Basın ve Propaganda</span>, Ankara, 1961, s. 445 ve sonrası.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-72-backlink" id="footnote-230-72">72</a> Alec P. Alexander, “Industrial Entrepreneurship in Turkey”, <span class="e-italik">Economic Development and Cultural Change</span>, Temmuz 1960; Arif Payaslıoğlu, <span class="e-italik">Türkiye’de Özel Sanayi Alanındaki Müteşebbisler ve Teşebbüsler</span>, Ankara, 1961. <span class="e-italik">İktisadi Gelişimin Toplumsal Etkileri üzerine kapsamlı bir sempozyum düzenlenmiştir</span> (İstanbul, 1963).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-73-backlink" id="footnote-230-73">73</a> Karş. Kemal H. Karpat, “Social Themes in Contemporary Turkish Literature”, <span class="e-italik">Middle East Journal</span>, Kış-Güz 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-74-backlink" id="footnote-230-74">74</a> 1963 yılında Ocakların on ilde toplam on dört şubesi ve 2.000 üyesi vardı. <span class="e-italik">Cumhuriyet</span>, 12 Nisan 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-75-backlink" id="footnote-230-75">75</a> CHP Programı (Ankara, 1954). Karşılaştırmalı tablo için, bkz. Kemal H. Karpat, “Turkish Elections of 1957”, <span class="e-italik">Western Political Quarterly</span>, Haziran 1961.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-76-backlink" id="footnote-230-76">76</a> 1961’e gelindiğinde CHP Araştırma Bürosu, en önemli sosyal meseleleri kapsayan ve büro üyelerinin acilen halledilmesi gereken toplumsal sorunlar hakkındaki görüşlerine yer veren 24 araştırma yayınlamıştı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-77-backlink" id="footnote-230-77">77</a> Örneğin bkz. <span class="e-italik">Akşam</span>, 10 Ağustos 1960, <span class="e-italik">Cumhuriyet</span>, 5 Temmuz 1960. 1958 yılında Dulles’in Ankara ziyareti esnasında ABD Büyükelçiliği yakınlarına bomba yerleştirmek suçuyla tutuklanan 13 kişiye karşı açılmış olan dava düştü.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-78-backlink" id="footnote-230-78">78</a> <span class="e-italik">Cumhuriyet</span>, 8 Temmuz 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-79-backlink" id="footnote-230-79">79</a> <span class="e-italik">a.e.</span>, 7 Ağustos 1960. (Bu makaleler yaklaşık üç ay boyunca aralıklı olarak yayınlandı). Devrimden sonra solcuların bir dergi bastıkları fakat bunun hiçbir zaman neşredilmediği bilinmektedir. Bu dergide Marksizm, Leninizm ve Stalinizm ile ilgili makaleler vardı. Polis tarafından yasaklanan dergiyi çıkaranlar mahkemeye verildi.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-80-backlink" id="footnote-230-80">80</a> <span class="e-italik">Yeni</span> <span class="e-italik">İstanbul</span>’da yayınlanan mektup, 3 Şubat 1963. Ocak, bunun yanı sıra, komünizm ile savaşmayı da amaçlıyordu. Başkan Tarık Zafer Tunaya, şu açıklamasında herhalde içeri sızan bu sol akımdan bahsediyordu: “Atatürkçü olmadıkları hâlde gizli emellerini gerçekleştirmek için Atatürkçülüğü kullanan gruplara karşı sonuna kadar savaşmaya kararlıyız”. <span class="e-italik">Cumhuriyet</span>, 12 Nisan 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-81-backlink" id="footnote-230-81">81</a> Bkz. İnönü’ye gönderilen mektup, <span class="e-italik">Yön</span>, 25 Temmuz 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-82-backlink" id="footnote-230-82">82</a> <span class="e-italik">Türkiye Cumhuriyeti Anayasası</span>, Ankara 1961, ayrıca bkz. <span class="e-italik">Middle East Journal</span>, Kış 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-83-backlink" id="footnote-230-83">83</a> TBMM’deki koltuklar, yüzdesel olarak şöyle dağılmıştı: CHP %36,7; AP %34,8; YTP %13,7; Cumhuriyetçi Köylü Millet Partisi %14.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-84-backlink" id="footnote-230-84">84</a> Bkz. İnönü’nün istifa mektubu, <span class="e-italik">Yeni Sabah</span>, 1 Haziran 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-85-backlink" id="footnote-230-85">85</a> Türkiye’nin siyasal rejiminin evrimi, çok partili sisteme geçiş ve bu süreci etkileyen çeşitli koşullar, bu makalenin yazarı tarafından başka eserlerde ele alınmıştır. Bkz. Kemal H. Karpat, <span class="e-italik">Turkey’s Politics, the Transition to a Multi-party System,</span> Princeton University Press, 1959. Siyasal partilerin tarihi için bkz. Tarık Zafer Tunaya, <span class="e-italik">Türkiye’de Siyasi Partiler</span>, İstanbul, 1952. Ayrıca bkz. Cevat Naki Akkerman, <span class="e-italik">Türkiye’de Siyasi Partiler Hakkında Kısa Notlar,</span> Ankara, 1950. Türkiye’de 1942-1951 arasındaki gelişmelerin bir kronolojisi için bkz. Gotthard Jäschke, <span class="e-italik">Die Türkei in den Jahren 1942-51,</span> Wiesbaden, 1955.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-86-backlink" id="footnote-230-86">86</a> Bkz. Bernard Lewis, “Recent Developments in Turkey”, <span class="e-italik">International Affairs</span> (Temmuz 1951), s. 323.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-87-backlink" id="footnote-230-87">87</a> İstanbullu ve zengin bir sanayici olan Nuri Demirağ, 1945 yılında Milli Kalkınma Partisi’ni kurmuştu. Bu gelişme, iktidarın muhalefeti kabullenmeye gerçekten hazır olduğuna işaret ediyordu.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-88-backlink" id="footnote-230-88">88</a> Beyannamenin metni için bkz. <span class="e-italik">Ulus</span>, 12 Temmuz 1947, ayrıca <span class="e-italik">Ayın Tarihi,</span> Temmuz 1947, s. 15 ve sonrası, Karpat, a.g.e<span class="e-italik">.</span>, s. 191-193.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-89-backlink" id="footnote-230-89">89</a> Bazıları Köylü Partisi (KP)’ni büyük bir siyasal parti olarak değerlendirmektedir. Üyeleri, nüfuzu ve fikirleri açısında bu partiyi en büyük dört parti arasında saymak mümkün değildir. Gözle görülür tek başarısı 1955 belediye seçimlerinde 11.807 koltuğun 262’sini kazanmaktır. Bunun tek nedeni ise, dönemin ana muhalefet partisi olan CHP’nin seçimleri boykot etmiş olmasıdır. 1954 seçimlerinde 39.473 oy toplayan KP, 1957’deki seçimlere katılmamış ve bir yıl sonra Millet Partisi ile birleşmiştir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-90-backlink" id="footnote-230-90">90</a> Oyların bir karşılaştırması için bkz. EK I.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-91-backlink" id="footnote-230-91">91</a> Seçim yasası, seçimlere iki ay veya daha az bir süre kala partisinden istifa edenlerin aday olmasını da engelliyordu. Bu maddenin asıl hedefi, DP kurucularından olan ve yasanın kabulünden birkaç gün evvel istifa eden Fuat Köprülü’ydü. Bkz. <span class="e-italik">New York Times</span>, 12 Eylül 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-92-backlink" id="footnote-230-92">92</a> Kırşehirli bir köylü, köylülerin ortak duygularını samimi bir şekilde şöyle ifade ediyordu: “Bize refah ve hürriyet getirenin gökte yeri var<span class="e-italik">.</span>” Köylülere göre hürriyet, öncelikle jandarma baskısından ve tütününü devlete teslim etme mecburiyetinden kurtulmak demekti. Bir başka köylü, ortak duyguları daha açık bir şekilde anlatıyordu: “Hükümet bize tohumluk buğday veriyor, jandarma bizi artık dövmüyor.” <span class="e-italik">Cumhuriyet</span>, 26 ve 29 Eylül 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-93-backlink" id="footnote-230-93">93</a> MP’li Fuat Arna’nın anlattığına göre, muhalefet partilerinin liderleri arasında gerçekten de bir anlaşma imzalanmıştı. Buna göre seçimlerde muhalefetin kazanacağı toplam koltuk sayısının yüzde 47,5’i CHP’ye, 27,7’si Hürriyet Partisi’ne, 24,8’i ise MP’ye verilecekti. Arna’ya göre İnönü’nün Seçim Kanunu’na açıkça karşı çıkmak istememesi nedeniyle bu anlaşma uygulanamadı. Bkz. Arna’nın konuşması, <span class="e-italik">Zafer</span>, 22 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-94-backlink" id="footnote-230-94">94</a> Bkz. <span class="e-italik">Seçim Neticeleri,</span> Ankara, 1959, CHP Araştırma Bürosu yayını. Ayrıca bkz. Orhan Aldıkaçtı, “Les Elections Législatives Turques au 27 Octobre 1957”, <span class="e-italik">Annales de la Faculté de Droit d’Istanbul</span>, No. 8 (1958), s. 128-37.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-95-backlink" id="footnote-230-95">95</a> <span class="e-italik">Cumhuriyet</span>, 8 Ekim 1957; <span class="e-italik">Zafer</span>, 26 Ocak 1958.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-96-backlink" id="footnote-230-96">96</a> 1954 seçimleri sırasında İnönü bazı yerlerde saldırıya uğramıştı; hatta Mersin’de bir duvarın üstünden atlayarak kaçmak zorunda kalmıştı. Oysa 1957’de gittiği illerde büyük ve coşkulu kalabalıklar tarafından karşılandı. O yıldan sonra halkın önüne her çıkışında yoğun ilgiyle karşılaştı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-97-backlink" id="footnote-230-97">97</a> CHP Parti Konseyi, yetkilerini, İstanbul adaylarını belirleyen İnönü’ye devretmişti. Daha sonra birçoğu değiştirilen İstanbul adayları, DP’nin Adnan Menderes ve Celal Bayar gibi adaylarıyla karşılaştırıldığında oldukça “zayıf” kalıyordu. DP, muhalefet partilerinin toplam oylarından 26.000 fazla oy toplayarak İstanbul’u aldı. CHP’nin İstanbul yenilgisi, Parti’nin seçim kampanyasında çeşitli meslek gruplarının özel gereksinim ve çıkarlarına cevap verememiş olmasından kaynaklanmış olabilir. <span class="e-italik">Cumhuriyet</span>, 27 Eylül 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-98-backlink" id="footnote-230-98">98</a> Belgenin tam metni için bkz <span class="e-italik">Ulus</span>, 8 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-99-backlink" id="footnote-230-99">99</a> CHP’nin yayın organı <span class="e-italik">Ulus</span> gazetesi, Parti’nin millî görevinin CHP tarafından kurulan demokrasiyi kurtarmak olduğunu yazıyordu. <span class="e-italik">Ulus</span>, 17 Ekim 1957. CHP yanlısı <span class="e-italik">Sabah</span> gazetesi ise, iri puntolarla şöyle yazıyordu: “Atatürk’ün İsmet İnönü’ye ilişkin emri şudur: Zorlukla karşılaşıldığında İsmet Paşa’ya başvurun çünkü o tüm sorunları anlar ve çözer.” <span class="e-italik">Sabah</span>, 16 Ekim 1957. <span class="e-italik">Vatan</span> gazetesinin yayıncısı ve 1946-1955 döneminde DP’nin sadık bir yandaşı olan Ahmet E. Yalman, artık DP’ye sırt çevirmişti. Yalman’a göre yaklaşmakta olan seçimler özgürlük ve modernleşme uğrunda, en az 1915 Gelibolu Savaşı ve 1919-1922 Kurtuluş Mücadelesi kadar önemli bir ulusal savaşımdı. <span class="e-italik">Vatan</span>, 16 Ekim 1957. Yalman, 1960’ta Hükümet’i eleştirmekten hapse mahkûm edildi.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-100-backlink" id="footnote-230-100">100</a> <span class="e-italik">Ulus</span>, 10 ve 22 Ekim 1957. CHP’liler, Hükümet’i, azınlıkların ve bazı etnik grupların mallarının talan edilip yağmalanmasına ve ülkenin dıştaki itibarının zarar görmesine neden olan 6-7 Eylül (1955) olayları nedeniyle de eleştiriyorlardı. <span class="e-italik">Ulus</span>, 22 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-101-backlink" id="footnote-230-101">101</a> Seçim Programı için bkz. <span class="e-italik">Ulus,</span> <span class="e-italik">Cumhuriyet</span>, 11 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-102-backlink" id="footnote-230-102">102</a> <span class="e-italik">Zafer</span>, 9 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-103-backlink" id="footnote-230-103">103</a> <span class="e-italik">Cumhuriyet</span>, 20 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-104-backlink" id="footnote-230-104">104</a> Parti lideri Fevzi Karaosmanoğlu, 1948 yılında gelenekselcilikten uzaklaşan ve daha sonra da parti yönetimiyle anlaşmazlığa düşen milletvekillerini ihraç eden Demokratik Disiplin Komitesi’nin başkanıydı. Parti’nin gazetesi <span class="e-italik">Yeni Gün</span>, bu gerçeği göz ardı ederek, HP propagandası yapmaya devam ediyordu.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-105-backlink" id="footnote-230-105">105</a> <span class="e-italik">Cumhuriyet</span>, 29 Eylül ve 23 Ekim 1957. DP yanlısı <span class="e-italik">Zafer</span> gazetesi, Fuat Köprülü’nün DP’den istifası ve Hükümet’i eleştirmesi konusunda öfkeliydi: “Zaten Köprülü’nün demokrasimizdeki yeri neydi? Bir şekilde DP kurucularının arasına girmeyi becerdi. Onlar da kendisini Parti’de ve Hükümet’te gereksiz bir yük olarak taşımak zorunda kaldılar. Hükümet’ten ayrıldığının farkına varan olmadı. Parti’den istifası bir kayıp olarak dahi nitelendirilemez.” <span class="e-italik">Zafer</span>, 8 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-106-backlink" id="footnote-230-106">106</a> Bu projelerin bazıları şunlardır: Niğde Çimento Fabrikası, Nevşehir Dokuma Fabrikası, Mudanya Jüt Fabrikası ve Ankara Konut Projesi. Üç ayda toplam otuz adet yeni sanayi tesisi açıldı. <span class="e-italik">Zafer</span>, 12 Ağustos 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-107-backlink" id="footnote-230-107">107</a> DP’nin seçim kampanyası için bkz. <span class="e-italik">Zafer</span>, 14, 19, 20 ve 21 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-108-backlink" id="footnote-230-108">108</a> Muhalefet, biraz da çarpıtarak, kuruculardan biri olan Refik Koraltan’ın DP’nin muhalefete hiçbir şekilde zafer kazanma şansı tanımayı düşünmediğini öne sürdü. <span class="e-italik">Ulus</span>, Ekim 17, 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-109-backlink" id="footnote-230-109">109</a> Bkz. <span class="e-italik">Ulus</span>, 6 Ekim 1957; <span class="e-italik">Cumhuriyet</span>, 8 Ekim 1957; <span class="e-italik">News from Turkey</span>, 19 Mart 1958.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-110-backlink" id="footnote-230-110">110</a> Türkiye’de İslam ve Politika konusunda bkz. Gotthard Jäschke, “Der Islam in der Neuen Türkei”, <span class="e-italik">Die Welt des Islams</span>, Cilt I (1951), s. 1-174 ve Cilt II (1953), s. 278-87. Ayrıca bkz. Dankwart A. Rustow, “Politics and Islam in Turkey 1920-1955”, <span class="e-italik">Islam and the West</span>, Richard N. Frye (der.), Hague, 1957, s. 69-107. Kaynakça için bkz. Karpat, a.g.e<span class="e-italik">.</span>, s. 44-45, 271-92.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-111-backlink" id="footnote-230-111">111</a> <span class="e-italik">Cumhuriyet</span>, 20 Ekim 1957. <span class="e-italik">Zafer</span>, 23 Ekim 1957 (Menderes’in Adana ve Konya konuşmaları).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-112-backlink" id="footnote-230-112">112</a> Din, çeşitli şekillerde siyasete alet edildi. Hükümet’i destekleyen bazı din adamları, Hz. Muhammed’in rüyada Başbakan’a göründüğüne ve devletin mührünü verdiğine dair bir söylenti yaydılar. Buna göre Hz. Muhammed, Menderes’i ülkenin yöneticisi olarak seçmişti. Soyadı Kanunu’nu eleştiren diğer din adamları ise, CHP’lilerin Allah yerine Tanrı sözcüğünü kullanarak bu kutsal isme saygısızlık ettiklerini ileri sürdüler. Bazıları da bir kısım bakanları masonlukla suçladı. Kahire’deki El Ahzer Üniversitesi mezunu ve Diyanet İşleri Başkanlığı’nın danışma kurulu üyesi olan Mustafa Runyun, memleketi Konya’dan adaydı. Camide vaaz adı altında iki saatlik bir seçim konuşması yaparak yasaları çiğnedi. <span class="e-italik">Zafer</span>, 19 Ekim 1957 (Koraltan’ın Kocaeli konuşması); <span class="e-italik">Cumhuriyet</span>, 8, 9, 10, 19, 21 ve 30 Ekim 1957; <span class="e-italik">Ulus</span>, 10 ve 17 Ekim 1957; <span class="e-italik">Dünya</span>, 5 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-113-backlink" id="footnote-230-113">113</a> Dönemin Parti Genel Sekreteri Kasım Gülek, Adana’da yaptığı konuşmada CHP’nin “Türkiye’de kilise çanlarının çalmasına son verdiğini ve ülkeyi bütünüyle İslam’a yönelttiğini” açıkladı. <span class="e-italik">Cumhuriyet</span>, 12 Ekim 1957. CHP lideri İnönü, öfkeli dinsizlik suçlamalarına hedef oluyordu. Bu nedenle danışmanları, konuşmalarında Allah kelimesini olabildiğince sık kullanmasını önerdiler. O da konuşmalarını “Allah yardımcımız olsun” sözleriyle bitirmeyi kabul etti. <span class="e-italik">Cumhuriyet</span>, 15 Ekim 1957. İnönü’nün damadı ve haftalık <span class="e-italik">Akis</span> dergisinin yayıncısı Metin Toker, İnönü’nün evinde her gün Kuran okunduğuna değinmeyi önerdi. Partinin diğer üyeleri de İnönü’nün günlük yaşamına ilişkin ayrıntılardan, örneğin, her yolculuk öncesinde annesinin elini öpüp hayır duasını aldığından söz ederek geleneklere önem veren bir kişi olduğunu kanıtlamaya çalıştılar. <span class="e-italik">Cumhuriyet</span>, 12 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-114-backlink" id="footnote-230-114">114</a> Elazığ’da güçlü bir dinsel lider olan Şeyh Kazım DP’yi destekliyordu. Geçmişte ezanın Arapça yerine anadilde okunmasını savunan bir makale yayınlamış olan CHP adayının ise hiç şansı yoktu. (Ezan 1950’ye dek Türkçe okundu. Tutucuların baskıları sonucunda, 1950 DP döneminden itibaren tekrar Arapça okunmaya başlandı). Bu mesele, CHP’nin din karşıtı olduğunu kanıtlamak için seçim kampanyası boyunca sürekli gündeme getirildi. Yine de CHP, Elazığ’ı 2.300 oy farkla aldı. DP’nin bu kentte kaybettiği 15.000 oyun büyük kısmı ise HP’ye gitmişti. <span class="e-italik">Cumhuriyet</span>, 2 Ekim 1957; <span class="e-italik">Zafer</span>, 8 Şubat 1958 (Yaşar Kemal’in anlattıkları).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-115-backlink" id="footnote-230-115">115</a> Bkz. İnönü ve Günaltay’ın Bursa, Samsun, İzmir ve Balıkesir konuşmaları. <span class="e-italik">Ulus</span>, 15, 17, 20 ve 22 Ekim 1957; <span class="e-italik">Cumhuriyet</span>, 23 Ekim 1957. Başbakan, her kentin her ilçesinde on beş milyonerin bulunduğunu ve 1948’de bir milyar TL’nin altında olan bankalardaki mevduat toplamının altı milyar TL’ye yükseldiğini iddia ediyordu. Buna karşılık, orta sınıfın yok edildiği tezi ortaya atıldı. Başbakan ise ulusal gelirdeki artışa dikkat çekmeyi sürdürdü. DP’nin zenginlerin partisi olduğu iddialarını kesinlikle reddetti ve zenginlerin CHP’de toplandığı iddiasını savunmaya ısrarla devam etti. <span class="e-italik">Cumhuriyet</span>, 23 Ekim; <span class="e-italik">Zafer</span>, 20, 21 ve 22 Ekim 1957. (Menderes’in Elazığ, İstanbul ve İzmir konuşmaları) Açıklığa kavuşturulması gereken iki nokta vardır: İlk olarak, gücünü yönetimdeki konumundan değil de zenginliğinden alan yeni bir orta sınıf hızla gelişmekteydi. İkinci olarak ise, yaptığım kişisel araştırmalar, CHP içinde çok sayıda varlıklı insan bulunduğunu göstermiştir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-116-backlink" id="footnote-230-116">116</a> Hükümetin bu eleştiriye verdiği cevap ise, 1956’da Türkiye’de bulunan 41.865 traktörün 37.441’inin kullanılmakta olduğu ve geriye kalanların ya tamire ya da yedek parçaya ihtiyaç duyduğu oldu. <span class="e-italik">Zafer</span>, 20 Ekim 1957 (Tarım Bakanı’nın açıklamasından).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-117-backlink" id="footnote-230-117">117</a> <span class="e-italik">Zafer</span>, 10 Ekim 1957 (Bayar’ın Konya konuşması); 21 Ekim 1957 (Ağaoğlu’nun İstanbul konuşması). Celal Bayar’ın verdiği resmî rakamlara göre Yabancı Sermaye Yasası’nın kabulünden itibaren Türkiye’ye giren yabancı sermaye miktarı toplamda 220 milyon TL’yi aşmıştı. Buna 291 milyon TL düzeyindeki yerli sermaye eşlik ediyordu. (Resmî kur, 1,00$ = 9,00 TL). <span class="e-italik">Zafer</span>, 10 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-118-backlink" id="footnote-230-118">118</a> Ekonomiye devlet müdahalesi meselesi, DP’nin liberal devletçilik politikasını ortaya attığı 1946-1950 döneminde tartışılmıştı. Türkiye’de devletçilik hakkında bkz. Max V. Thornburg, G. Spry ve G. Soule, <span class="e-italik">Turkey: An Economic Appraisal</span> , New York, Allen - Unwin, 1949. Ayrıca bkz. Celal Ö. Sarç, “Economic Policy of the New Turkey”, <span class="e-italik">The Middle East Journal</span> , Ekim 1948, s. 430-46. Ayrıca bkz. <span class="e-italik">Türkiye İktisat Mecmuası,</span> Eylül-Aralık 1947; Karpat, a.g.e<span class="e-italik">.</span>, s. 84-93, 293-307.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-119-backlink" id="footnote-230-119">119</a> <span class="e-italik">Ulus</span>, 22 Ekim 1957, <span class="e-italik">Cumhuriyet</span>, 20 Ekim 1957, 5 Kasım 1957. Türkiye’de sendikacılık hakkında bkz. Kemal Sülker, <span class="e-italik">Türkiye’de Sendikacılık,</span> <span class="e-italik">İ</span>stanbul, 1955; Karpat, a.g.e<span class="e-italik">.</span>, s. 108-11, 308-23. DP’nin sendikacılık hakkında daha evvelki görüşleri için bkz. <span class="e-italik">Kudret</span>, 30 Eylül ve 29 Kasım 1947; <span class="e-italik">Vatan,</span> <span class="e-italik">Cumhuriyet</span>, 17, 18 ve 19 Ağustos 1947. Daha sonraki görüşleri için bkz. <span class="e-italik">Forum</span>, 15 Mart 1957, s. 8.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-120-backlink" id="footnote-230-120">120</a> Seçimlerin yaklaşık üç ay ardından CHP Meclis grubu, Hükümet’in dış politikada uyguladığı gizliliği eleştiren bir açıklama yayınladı. Bu beyannamede Hükümet, komşu ülkelerle ve ittifak hâlinde bulunulan ortaklarla gereksiz anlaşmazlıklar yaratmakla suçlanıyordu. Açıklama metni için bkz. <span class="e-italik">Ulus</span>, 2 Şubat 1958. Daha sonra İnönü, ABD’yi Türkiye’nin haklarına ve Türk milletinin duygularına saygılı olması yönünde uyaran bir açıklamada bulundu. <span class="e-italik">Cumhuriyet</span>, 26 Şubat 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-121-backlink" id="footnote-230-121">121</a> İnönü’ye göre, 1944’te Türkiye’nin Londra’daki Büyükelçisi olan Tevfik Rüştü Aras, Hükümet’e aktardığı mesajlarda, Sovyetler Birliği’nin, komşu ülkelerde dostane ilişkiler yürütebileceği hükümetlerin işbaşında bulunmasına önem verdiğini bildirmişti. Sovyetler Birliği’nin bu görüşünü İngilizlere iletilmeden önce haber alan Aras, İngiliz Büyükelçisi’nden önce davranarak bilgiyi Hükümetine iletmişti. İnönü, Aras’ın bu davranışını Sovyet görüşüne dolaylı bir destek olarak yorumluyordu. Aras ise, İnönü’nün bu suçlamalarını yanıtlayarak, tek amacının Hükümetini dış dünyadaki gelişmelerden haberdar etmek olduğunu belirtti. Aras’ın mektubu için bkz. <span class="e-italik">Cumhuriyet</span>, 23 Ekim 1957. Aras’ın Sovyetler Birliği’yle işbirliği yapılması konusundaki ısrarlı görüşleri için bkz. <span class="e-italik">New York Times</span>, 27 Haziran 1944; ayrıca <span class="e-italik">Tan</span>, 28 Haziran 1944. Aras’ın anılarında, görüşleri hakkında daha kapsamlı bilgi bulunabilir. Ayrıca bkz. <span class="e-italik">Görüşlerim</span>, İstanbul, 1945. Ayrıca bkz. İnönü’nün İstanbul’da düzenlediği basın toplantısı. <span class="e-italik">Ulus,</span> <span class="e-italik">Cumhuriyet</span>, 21 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-122-backlink" id="footnote-230-122">122</a> Türkiye’nin bu dönedeki dış politikası hakkında bkz. İnönü’nün basın toplantısı, <span class="e-italik">Cumhuriyet</span>, 21 Ekim 1957. Ayrıca bkz. Cemil Bilsel “The Turkish Straits in the Light of Recent Turkish-Soviet Russian Correspondence”, <span class="e-italik">American Journal of International Law</span> (Ekim 1947), s. 727 ve sonrası. Necmeddin Sadak, “Turkey Faces the Soviets”, <span class="e-italik">Foreign Affairs</span> (Nisan 1949), s. 449-61. Ayrıca bkz. <span class="e-italik">Nazi-Soviet Relations,</span> Washington, D.C., U.S. Dept. of State, 1949, s. 233, 245-47.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-123-backlink" id="footnote-230-123">123</a> Kıbrıs konusunda Türkiye’den görüşler için bkz. <span class="e-italik">Turkey and Cyprus</span>, Londra, Türkiye Büyükelçiliği, 1956. Ayrıca bkz. <span class="e-italik">Turkish Views on Cyprus</span>, New York, Turkish Information Office, 1956. Hukuksal görüşler için bkz. Savaş Loizides, <span class="e-italik">The Cyprus Question and the Law of the United Nations,</span> Nicosia, 1954. Birleşmiş Milletler’de Kıbrıs Sorunu hakkındaki tartışmalar için bkz. <span class="e-italik">Department of State Bulletin</span>, 14 Şubat 1956, s. 261.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-124-backlink" id="footnote-230-124">124</a> Siyasal partilerin bazı afişlerinden örnekler: <span class="e-italik">CHP</span>: “Partizan yönetime son”; “Öğretmen var, okul yok”; “Muhalefeti koruyacağız”; “İlaç yok”; “Altı ok, Atatürk’ün CHP’ye emanetidir”; “İşçinin ücreti ancak bir süpürgeye yetiyor! İşte iktidar, işçisine böyle bakıyor”. <span class="e-italik">HP</span>: “Basın özgürlüğünü yok edenler bedelini sandıkta ödeyecekler”; “Köylere oy için değil halk için gideceğiz”; “Gerçeklerden kaçıp despotizme sığınan DP’lilere halkın tokadı inecek”. <span class="e-italik">MP</span>: Celal Bayar, 1948’de yaptığı bir konuşmada, halka verdiği sözleri tutmayan iktidarı devirmenin milli bir görev olduğundan bahsetmişti. Bu konuşmadan alıntı yapan MP’nin sloganı ise şöyleydi: “Vatandaş, milli görevini yerine getir!” <span class="e-italik">DP</span>: “Demokraside istediğinizi seçebildiğinize göre DP’yi seçin”; “Her köye yol, su, elektrik”. Menderes’in Mudanya’da karşılanışından bir pankart: “Menderes, sen Mudanya’yı kurtardın, seninle gurur duyuyoruz”. DP yanlısı gazetelerde iri puntolarla İnönü’yü hedef alan başlıklar yer alıyordu: “Allah bizi onun öfkesinden ve kininden korusun” veya “Milleti perişan etti”; “İnönü zehirli dedikodular yayıyor”. <span class="e-italik">Zafer</span>, 17, 29 ve 20 Ekim 1957; <span class="e-italik">Yeni Sabah</span>, 19 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-125-backlink" id="footnote-230-125">125</a> Adaylardan biri, kendisine oy veren herkese kendi ayağındakiler gibi parlak çizmeler vermeyi vaat ediyordu. Diğer bir aday, kampanyanın “büyüsüne” kendini iyice kaptırmıştı: “Köylüsünün” sağlıklı olmasını istediği için, dolaştığı tüm köylerde ahaliye sıtma aşısı yaptırdı. <span class="e-italik">Cumhuriyet</span>, 12 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-126-backlink" id="footnote-230-126">126</a> Dinleyenleri en çok etkileyen konuşmacılardan biri de, akıcı ve büyüleyici konuşmasıyla pek çok kararsız seçmeni DP’ye oy vermeye ikna eden Adnan Menderes’ti. Menderes’in konuşmaları, Bayar’ın ağırbaşlı ve gerçeklerden örneklere yer veren konuşmalarını tamamlayarak daha etkili olmalarını da sağlıyordu. İnönü’nün kısa, özlü, düzgün ama coşkusuz konuşmaları ise daha çok aydın kesime hitap ediyordu.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-127-backlink" id="footnote-230-127">127</a> Şeyhlerin Cumhuriyet rejimiyle mücadelesi hakkında birinci elden bilgi için bkz. Vali Cemal Bardakçı’nın anıları: <span class="e-italik">Bizde Siyasi Partiler,</span> <span class="e-italik">İ</span>stanbul, 1946. Ayrıca bkz. Naşit Hakkı Bey, <span class="e-italik">Derebeyi ve Dersim,</span> Ankara, 1932. Bazı aşiretler ve liderleri şunlardır: Mardin’de ve Maraş’ta Ademi ve Mahmudi grupları ile güçlü Kadıoğulları (önce CHP’yi sonra DP’yi desteklemişti). Maraş’ta ayrıca Kureysan ve Tunceli’de (çoğunluğu Kürtlerden oluşan) Orelli grupları. Hakkâri’de, Bingöl’de ve Muş’ta Şeyh Kazım Ağa, Şeyh Selim Seven ve Hatay’da Çilli ailesi etkindir. Muş’ta bir köylü seçimi şöyle tanımlıyordu: “Şeyhin kâğıdını sandığa atma zamanı…” Çeşitli saha araştırmaları için bkz. <span class="e-italik">Cumhuriyet, Vatan</span>, 23 Eylül ile 16 Ekim 1957 arasında. Aile ve gruplar burada sayılanlarla sınırlı değildir. Bkz. <span class="e-italik">International Social Science Journal</span>, XI, 4 (1959), s. 525-31.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-128-backlink" id="footnote-230-128">128</a> Köylüler arasında yaygın olan görüşün geçirdiği değişim hakkında bkz. Howard A. Reed. “A New Force at Work in Democratic Turkey”, <span class="e-italik">Middle East Journal</span>, VII (1953), 33-44; Karpat, a.g.e<span class="e-italik">.</span>, s. 342-45. Ayrıca bkz. “Social Effects of Farm Mechanization in Turkish Villages”, <span class="e-italik">Social Research</span> (İlkbahar, 1960), s. 83-104. Raporlar için bkz. <span class="e-italik">Cumhuriyet, Vatan, Dünya, Ulus</span>, 16 Eylül’den 23 Ekim’e 1957, <span class="e-italik">çeşitli bölümlerde</span>.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-129-backlink" id="footnote-230-129">129</a> Türkiye’deki göç hareketleri için bkz. <span class="e-italik">Türkiye Yıllığı 1953</span>, Ankara, 1953, s. 82; ayrıca bkz. <span class="e-italik">Toprak-İskân Çalışmaları</span>, Ankara, Toprak-İskân Genel Müdürlüğü, 1955, s. 57. Ayrıca bkz. Stephan P. Ladas, <span class="e-italik">The Exchange of Minorities</span>, New York, Macmillan, 1932, s. 335-584. Ayrıca bkz. Hue L. Kostanick, “Turkish Resettlement of Minorities from Bulgaria 1950-1953”, <span class="e-italik">Middle East Journal</span> (Kış, 1955), s. 41 ve sonrası; Karpat, a.g.e<span class="e-italik">.</span>, s. 94-97.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-130-backlink" id="footnote-230-130">130</a> <span class="e-italik">Cumhuriyet</span>, 29 Eylül ve 13 Ekim 1957 ve 8 Şubat 1958.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-131-backlink" id="footnote-230-131">131</a> Aracılar, kentlerde fahiş fiyatlara satmak üzere, Doğu’da üretilen ürünleri satın alıyordu. Üretici, ürünlerini daha yüksek fiyatlara satmış olsa da, enflasyon ve ithal ürünlerin pahalılığı nedeniyle, gerçek bir kazanç sağlayamıyordu. Köylülerin aracılarla ilgili şikâyetleri için bkz. <span class="e-italik">Cumhuriyet</span>, 10 ve 11 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-132-backlink" id="footnote-230-132">132</a> Örneğin DP’nin Konya’daki bölgesel kongresine ayakkabı imalatçıları egemendi. Buradaki toplam 386 delegenin 211’i ayakkabı imalatçısıydı. Konya’daki toplam 1.500 ayakkabı imalatçısının 1.000’i DP’nin yerel parti örgütlerinde çeşitli yönetsel görevlerde bulunuyordu. Konya Ayakkabı İmalatçıları Derneği’nin başkanı olan Hacı Süleyman, Türkiye’de yaşamın temelinin ahlak ve din olması gerektiğine inanıyordu. <span class="e-italik">Cumhuriyet</span>, 29 Eylül 1957; 13 Ekim 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-133-backlink" id="footnote-230-133">133</a> <span class="e-italik">Cumhuriyet</span>, 12 Ekim 1957; <span class="e-italik">Zafer</span>, 2 Kasım 1957; <span class="e-italik">Ulus</span>, 5 Kasım 1957.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-134-backlink" id="footnote-230-134">134</a> Seçim günü İstanbul, İzmir, Giresun, Gaziantep, Konya, Artvin, Trabzon, Ağrı ve Antalya’dan gelen şikâyetlere göre, DP yanlıları kolaylıkla oy kullanabilirken muhalefet yanlısı olduğu bilinen bazı yurttaşların listelere kaydedilmesi reddedilmişti. (Seçim Kanunu’na göre, belirli koşulların yerine getirilmesi hâlinde, listelere seçim gününde de kayıt yapılabiliyordu). Ayrıca bazı yerlerde oy sayımı gizli yapılmış ve muhalefet partilerinin temsilcilerinin sayıma katılmalarına izin verilmemişti. <span class="e-italik">Forum</span>, 1 Kasım 1957, s. 4.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-135-backlink" id="footnote-230-135">135</a> Hükümet tarafından açıklananlar da dâhil olmak üzere, seçim sonuçları hakkındaki kaynaklar arasında farklılıklar bulunmaktadır. Bu makalede kullanılan kaynak için bkz. <span class="e-italik">Seçim Neticeleri Üzerinde Bir İnceleme</span>, Ankara, 1959. Bu yayın, CHP Araştırma Bürosu tarafından yayınlanmıştır ve güvenilir derecede nesnel ve kapsamlıdır. Diğer kaynaklar için bkz. Karpat, a.g.e<span class="e-italik">.</span>, s. 241; <span class="e-italik">Forum</span>, 1 Kasım 1957; Jäschke, <span class="e-italik">Die Türkei 1942-1951</span>, s. 121; İ<span class="e-italik">statistik Yıllı</span>ğı, Ankara, 1953, s. 177.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-136-backlink" id="footnote-230-136">136</a> Bu illerden bazıları şunlardı: İstanbul, Balıkesir, Ağrı, Antalya, Aydın, Bitlis, Bolu, Bursa, Manisa, Muğla, Rize, Sakarya, Tekirdağ, Zonguldak.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-137-backlink" id="footnote-230-137">137</a> <span class="e-italik">Forum</span>, 1 Kasım 1957, s. 5; <span class="e-italik">Cumhuriyet</span>, 29 Ekim 1957. HP, CHP’ye katılınca, bazı üyeleri DP’ye geri döndü.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-138-backlink" id="footnote-230-138">138</a> <span class="e-italik">Ulus,</span> <span class="e-italik">Cumhuriyet</span>, 30 Ekim, 1-4 Kasım 1957; <span class="e-italik">Zafer</span>, 30 Ekim 1957 (Menderes’in açıklaması).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-139-backlink" id="footnote-230-139">139</a> Çeşitli siyasal partilerin liderleri arasındaki ilişkilerde “tükürdüğünü yalamama” meselesi önemli bir rol oynar. Bu, yenilgiyi kabul etmemek demektir. İktidarda ya da muhalefette olsun her lider kendi görüşünün halkın çoğunluluğun görüşlerini yansıttığına kendini inandırır. Böylece kendini, çoğunluğun yanında yer alarak doğru tarafta olduğuna dair psikolojik bir güvenceye sahip hisseder. Politikacılar arasında, bir görüşün azınlığa ait olsa dahi doğru olabileceği tezi pek kabul görmemektedir. Bu yaklaşımın İcma’nın modern politikaya taşınmış bir versiyonu olduğu açıktır. İcma, herhangi bir inanç konusu üzerinde toplumsal uzlaşma sağlamaya çalışmak demektir. Müslüman topluluklarda bu kavram, tüm toplumsal konuları kapsayacak şekilde genişletilmiştir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-140-backlink" id="footnote-230-140">140</a>* Çevirmen: Onur Güneş Ayas. Orijinali için bkz. “The Military and Politics in Turkey, 1960-64. A Socio-Cultural Analysis of a Revolution”, The American Historical Review, LXXV:6. Washington, D.C.: American Historical Association, 1970.</p>

          <p class="e-dipnotmetni">Türkiye’deki genel gelişmelerle ilgili görüşler şu makalemde bulunabilir, bkz. “Recent Political Developments in Turkey and Their Social Background,”, <span class="e-italik">International Affairs</span>, XXXVIII (1962), 304-23. Türkiye ve Ortadoğu’da ordu ile ilgili olarak, bkz. J.C. Hurewitz, <span class="e-italik">Middle East Politics: The Military Dimension</span> (New York, 1969); John C. Campbell, “The Role of the Military in the Middle East: Past Patterns and New Directions,” in <span class="e-italik">The Military in the Middle East</span>, ed. Sydney N. Fisher (Columbus, 1963), 106-07; Morroe Berger, “Les régimes militaires du Moyen Orient,” <span class="e-italik">Orient</span>, XV (1960), 21-68, and Manfred Halpern, <span class="e-italik">The Politics of Social Change</span> <span class="e-italik">in the Middle East and North Africa</span> (Princeton, 1965), Chap. IV. Ayrıca, bkz. P.J. Vatikiotis, <span class="e-italik">The Egyptian Army in Politics</span> (Bloomington, 1961); and Majid Khadduri, “The Role of the Military in Middle East Politics,” <span class="e-italik">American Political Science Review</span>, XLVIII (1953), 511-24. İlgili diğer çalışmalar için, bkz. Lucian W. Pye, “Armies in the Process of Political Modernization,” <span class="e-italik">The Role of the Military in Underdeveloped Countries</span>, ed. John J. Johnson (Princeton, 1962), 75; William Gutteridge, <span class="e-italik">Armed Forces in New States</span> (London, 1962): ve Morris Janowitz. <span class="e-italik">The Military in the Political Development of New States</span> (Chicago, 1964).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-141-backlink" id="footnote-230-141">141</a> Dankwart A. Rustow, “The Army and Founding of the Turkish Republic,” <span class="e-italik">World Politics</span>, XI (1959), 513-52; Daniel Lerner and Richard D. Robinson, “Swords and Ploughshares,” <span class="e-italik">World Politics</span>, XIII (1960), 19-44; Frederick W. Frey, “Arms and the Man in Turkish Politics,” <span class="e-italik">Land Reborn</span>, XI (1960), 3-14; Walter F. Weiker, <span class="e-italik">The Turkish Revolution, 1960-1961, Aspects of Military Politics</span> (Washington, 1963); Ergun Özbudun, <span class="e-italik">The Role of the Military in Recent Turkish Politics</span> (Cambridge, Mass., 1966); George S. Harris, “The Role of the Military in Turkish Politics,” <span class="e-italik">Middle East Journal</span>, XIX (1965), 54-66, 169-76. Türkçe kaynaklar daha sonra belirtilecektir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-142-backlink" id="footnote-230-142">142</a> İmaj sorunsalı için, bkz. William A. Scott, “Psychological and Social Correlates of International Images,” içinde <span class="e-italik">International Behavior</span>, ed. Herbert C. Kelman (New York, 1965), 72; ve Ole R. Osti, “The Belief System and National Images: A Case Study,” <span class="e-italik">Journal of Conflict Resolution</span>, VI (1962), 244. Ayrıca, bkz. Andrew M. Scott, <span class="e-italik">The Functioning of the International Political System</span> (New York, 1967).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-143-backlink" id="footnote-230-143">143</a> A.K.S. Lambton, <span class="e-italik">Landlord and Peasant in Persia</span> (London, 1953), xviii-xli; E.I.J. Rosenthal, <span class="e-italik">Political Thought in Medieval Islam</span> (Cambridge, 1962); <span class="e-italik">Law in the Middle</span> <span class="e-italik">East</span>, ed. Majid Khadduri ve Herbert J. Liebensny (Washington, 1955), 3-27; Halil İnalcık, “The Nature of Traditional Society,” içinde <span class="e-italik">Political Modernization in Japan and</span> <span class="e-italik">Turkey</span>, ed. Robert Ward and D.A. Rustow (Princeton, 1964), 42-45. Jalaluddin Dawanni’nin yazdığı <span class="e-italik">Ahlaq-ı Jelali</span> isimli eser, sosyal mirası yeniden değerlendiren ve II. Sultan Beyazıt’ın (1481-1512) takdirini kazanmış bir çalışmadır. Osmanlı hukukçusu Abdul Rahman Çelebi, yazarın yanında yedi sene çalışmıştı. Erken Osmanlı Gazi ideolojisi için, bkz. Paul Wittek, <span class="e-italik">The Rise of the Ottoman Empire</span> (London, 1938), 7-14.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-144-backlink" id="footnote-230-144">144</a> H.A.R. Gibb and Harold Bowen, <span class="e-italik">Islamic Society and the West</span> (London, 1951), I, pt. I, 26-38.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-145-backlink" id="footnote-230-145">145</a> Bernard Lewis, <span class="e-italik">The Emergence of Modern Turkey</span> (London, 1961), 7-14; Roderic H. Davison, <span class="e-italik">Reform in the Ottoman Empire, 1856-1876</span> (Princeton, 1963), ve içindeki bibliyografya. Ayrıca bkz. Şerif Mardin, <span class="e-italik">The Genesis of Young Ottoman Thought</span> (Princeton, 1962), 185.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-146-backlink" id="footnote-230-146">146</a> Lewis bu önemli konuda Cevdet Paşa’ya referans vermektedir. Bkz., <span class="e-italik">Emergence of Modern Turkey</span>, 332.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-147-backlink" id="footnote-230-147">147</a> Türk akademisyen Mehmet Kaplan, bu oyun ve özellikle oyunun felsefesini anlatan bir şiir için şöyle yazmıştır: “Bu şiir, edebiyat sınırını aşmış ve gelecek nesillere vatan sevgisi aşılayacak ender eserlerdendir… Bu şiir, toplumsal mistisizm ve toplumsal şiir anlayışının ilk ve en güçlü örneklerinden biridir. Modern Türk Edebiyatı’nda yazılmış olan tüm toplumsal şiirlerin temelidir.” <span class="e-italik">Şiir Tahlilleri</span> (İstanbul, 1958), 33. Tanınmış bir başka İslamcı, Mizancı olarak bilinen Mehmet Murat, bu oyunun Türklerin tarih ve geleneklerle şekillenmiş kültürel özelliklerini dile getiren yagane çalışma olduğunu söylemiştir. <span class="e-italik">Mizan</span>, 19 Ocak 1888. 19. yüzyıl edebiyatında kurulan siyasal terminoloji ile 1912’de İttihat ve Terakki’nin verimsiz ve diktatoryal politikalarına karşı kurulan terorist askeri örgüt Halaskar Zabitan’ın bildirisi arasında ifade ve tonlama açısından vurucu bir benzerlik vardır. “Vatan bizden kendimizi feda etmemizi bekliyor… Osmanlı subayları, bizi yetiştiren ve yaşatan şerefli milletimizi yok olmaktan ve istibdattan kurtarmalıdır.” Tam metin için bkz. Tarık Z. Tunaya, <span class="e-italik">Türkiyede Siyasi Partiler</span> (İstanbul, 1952), 353. Namık Kemal’in oyunu <span class="e-italik">Vatan</span> halk gösterilerine sebep oldu. İzleyenler, Osmanlıların sonunda kimliklerini ve amaçlarını bulduğu haykırarak yazarı minnetle alkışladı. Namık Kemal huzursuzluğa yol açtığı gerekçesiyle sürgüne gönderildi; ancak oyun çok okunmaya devam etti. Namık Kemal’i saygın ve milli bir şair konumuna getiren asıl eseri bu oyundur. Siyasi kişilikleri cazip kılan semboller için bkz. Clifford Geertz, “Ideology as a Cultural System,” in <span class="e-italik">Ideology and</span> <span class="e-italik">Discontent</span>, ed. David Apter (New York, 1964), 58.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-148-backlink" id="footnote-230-148">148</a> 1908 Devrimi öncesi Selanik’te Jön Türkler ve subayların yakın ilişki kurduğu masonlara muhafazakarlar tarafından ağır eleştiriler geliyordu. Muhafazakarlar, masonların humanist ve antimilitarist fikirlerinin ordunun savaşma şevkini zedeleyeceğinden korkuyor gibi görünüyordu. Daha sonra Cumhuriyet döneminde, masonlar kapitalizmi yayan kozmopolitler olarak tasvir edilerek milliyetçilik ve devletçilik adına mahkum edildi. Aslında geleneksel düşüncede liderlik kavramı, zorla empoze edilmiş mutlak itaati gerektirmiyor, ortak hedefleri gerçekleştirmek için gerekli eylemlere gönüllü katılımı ifade ediyordu. Sıradan bir askerle subayı arasında bugüne dek gelen bir dayanışma ruhu vardu. Elçilik görevlerine atanmış bazı generallerin kimisi Anadolu’da bir köyde yaşayan sıradan bir çavuş olan emirlerindeki eski askerle mektuplaştıklarına dair birkaç vaka biliyorum. Böyle patrimontal ilişkiler azalmıştır durumdadır.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-149-backlink" id="footnote-230-149">149</a> 1920 ile 1960 arasında Türk siyasetinin ordu müdahalesinden görece kurtulmuş olması yeni devletin doğası, elitist felsefesi ve hükümetteki “sivilleşmiş” askerlerin etkisiyle alakalıdır. Bu dönemin yönetici kesimiyle ilgili en iyi çalışma: Frederick W. Frey, <span class="e-italik">The</span> <span class="e-italik">Turkish Political Elite</span> (Cambridge, Mass., 1965). Ayrıca benim 1930’lardaki elitist felsefe ve ideolojik gelişmelerle ilgili çalışmam için bkz. “Die Geschichte der ideologischen Strömungen seit der Begründung der Türkischen Republik: Der Populismus und seine Vertreter,” <span class="e-italik">Bustan</span>, I-II (1962), 17-26.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-150-backlink" id="footnote-230-150">150</a> Bkz. Benim çalışmam, <span class="e-italik">Turkey’s Politics, The Transition to a Multi-Party System</span> (Princeton, 1959).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-151-backlink" id="footnote-230-151">151</a> Köylüler mulafetteki Demokrat Parti lideri olarak konuşan Celal Bayar’a “yaşa paşam” diye bağırarak tezahurat yapıyordu. Bayar’ın hiçbir askeri geçmişi yoktu. Köylüler, ancak bir paşanın hükümete muhalafet edebileceğine inandıklarını söylediler. Hükümeti eleştirdiğine göre Bayar’ın bir paşa olduğu sonucuna varmışlardı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-152-backlink" id="footnote-230-152">152</a> Kitaplardan bazıları kırsaldaki güçlü yerel ailelerin görüşlerini bize sunar. Bkz. Cavit Ersen, <span class="e-italik">Beyaz İhtilal</span> (Adana, 1953). Demokrat Parti’nin 1950 seçim zaferini yücelttiği düşünülen bu ve benzeri kitaplar, 1960’ta toplatıldı. Bkz. Acer Tuncer, <span class="e-italik">Beyaz İhtilalin Üç</span> <span class="e-italik">Büyük Lideri, Bayar, Menderes, Koraltan</span> (İzmir, 1959).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-153-backlink" id="footnote-230-153">153</a> Köylülerin eğitimi ile ilgili bir münakaşada katılımcılardan birinin Atatürk’e şunları söylediği güvenilir kaynaklarca aktarılır: “Paşam, onlara eğitim vermeyin, aydınlanır aydınlanmaz yapacakları ilk iş bizim canımıza kast etmek olur.” Atatürk ise şöyle dedi: “Nerede o günler!” Burada köylülerin bağımsızlıklarını savunacak ve liderlerini sorgulayacak düzeye gelmesinden mutlu olacağını söylemiş oluyor.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-154-backlink" id="footnote-230-154">154</a> İstanbul Üniversitesi’nde anayasa hukuku profesörlüğü yapmış ve 1961 cumhurbaşkanlığı seçimi Adalet Partisi adayı olmuş merhum Ali Fuad Başgil, kişisel hak ve özgürlükler kapsamında inanç özgürlüğünü savunmuştur. Başgil’e göre insanın en temel ihtiyacı, aklını bilgiyle aydınlatmak ve “ahlaki bir eğitimden sonra iradesini aklın emrine vererek vicdanın gösterdiği ideale ulaşmaya çalışmaktır.” Devletin görevi “insani bir örgüt ve çevre olarak …bireye seçtiği hayatı yaşamacı için uygun ortamı sağlamaktır. Devletin bir koyun ağılı gibi beslenme, korunma ve cinsellik nevinden maddi ve hayvani ihtiyaçları gidermek için düzenlenmiş bir kurum olduğu kesindir.” “<span class="e-italik">Yeni Sabah</span>, Temmuz 18, 1960. Başgil’in makaleleri için bkz. <span class="e-italik">İlmin Işığında Günün Meseleleri</span> (İstanbul, 1960). Başgil’in gözünden darbe için bkz. <span class="e-italik">La Revolution Militaire de 1960 en Turquie</span> (Geneva, 1963).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-155-backlink" id="footnote-230-155">155</a> En iyi kışlalar, 1913-18 arası Osmanlı’nın terk ettiği Balkan topraklarında bulunuyordu ve bu nedenle birçok birlik camilerde barınıyordu.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-156-backlink" id="footnote-230-156">156</a> <span class="e-italik">Milliyet</span>, 27 Mayıs, 1962; Abdi İpekçi and Ömer Sami Coşar, <span class="e-italik">İhtilâlin İç Yüzü</span> (İstanbul, 1965), 15; Harris, “Role of the Military,” 65.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-157-backlink" id="footnote-230-157">157</a> 6-7 eylül olayları konusunda başarısız oldukları gerekçesiyle Menderes’in bazı generalleri yakışıksız şekilde eleştirmesi, ordunun DP’ye karşı daha karşıt tavır almasına neden oldu. Bir rivayete göre Menderes, gerekirse yedek subayaların orduyu idare edebileceğini söylemişti. Bu böylesi bir ordu için hakaretti.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-158-backlink" id="footnote-230-158">158</a> CHP’nin temelinde Kurtuluş Savaşı’nda (1919-22) hayati rol oynamış <span class="e-italik">Müdafaa-i Hukuk Cemiyetleri</span> vardı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-159-backlink" id="footnote-230-159">159</a> Fahri Belen, <span class="e-italik">Demokrasiden Diktatörlüğe</span> (İstanbul, 1960), 35-37.Ayrıca bkz. Ahmet Hamdi Başar, <span class="e-italik">Yaşadığımız Devrin İçyüzü</span> (İstanbul, 1960), 90-97.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-160-backlink" id="footnote-230-160">160</a> <span class="e-italik">Cumhuriyet</span>, 7 Ağustos 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-161-backlink" id="footnote-230-161">161</a> Bkz. Alparslan Türkeş’in anıları, <span class="e-italik">Yeni İstanbul</span>, 15 Şubat 1962. Türkeş, savaş yıllarında ortaya çıkmış yeni bir girişimci sınıfın DP’yi iktidara getirdiğini yazar. Türkeş, tüm parti sistemini, CHP’lileri ve özellikle İnönü’yü eleştirdi. Bu karşı çıkışı onu, Adalet Partisi içindeki küçük ve sesi çok çıkan ırkçı ve aşırı milliyetçi grup nezdinde bir süre için çok popüler yaptı; çünkü milliyetçi düşünceleri onlara oldukça cazip gelmişti. Türkeş sonunda Milliyetçi Hareket Partisi’ne dönüşecek olan Cumhuriyetçi Köylü Millet Partisi’nin başına geçti.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-162-backlink" id="footnote-230-162">162</a> Muzaffer Özdağ, <span class="e-italik">Cumhuriyet</span>, 2 Temmuz 1960. <span class="e-italik">Cumhuriyet</span> darbeci subaylarla bir röportaj dizisi yayınladı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-163-backlink" id="footnote-230-163">163</a> Rifat Baykal, <span class="e-italik">Cumhuriyet</span>, 11 Ağustos 1960; Orhan Erkanlı, <span class="e-italik">Cumhuriyet</span>, 20, 24 Temmuz 1960. Ayrıca bkz. <span class="e-italik">Milliyet</span>, 28 Mayıs 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-164-backlink" id="footnote-230-164">164</a> Polisin gözaltındaki bazı subaylara kötü muamelesinden ciddi rahatsızlık duyan Harp Okulu öğrencileri, 1960 Mayıs ayında hükümet karşıtı bir gösteri yaptı. Öğrenciler, “bir ders vermek için” bazı polisleri alıkoymak istedi. Polisler darbe sonrasında bir süre silahsızlandırıldı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-165-backlink" id="footnote-230-165">165</a> Başka bir subay Turan Yavsin, ordunun subay maaşlarını arttırmasını eleştirenlere cevaben şöyle bir açıklama yapmıştı: “En yüksek seviyede eğitim almış subaylar bugün muhtaç durumda. Yaşadığı toplumda kendini yüksek bir konumda görmeyen bir subaydan düşman karşısında da farklı olması beklenemez.” <span class="e-italik">Cumhuriyet</span>, Aug. 8, 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-166-backlink" id="footnote-230-166">166</a> Avni Elevli, <span class="e-italik">Hürriyet İçin</span> (Ankara, 1960), 155. Prof. Cahit Tanyol ise darbeyi “gerçek bir ahlaki devrim, para ve statü düşkünlüğüne karşı bir hareket, çok özlediğimiz ve kaybettiğimizi sandığımız değerlerimizi bize geri getirdi” diyerek memnuniyetle karşılıyordu. Tanyol, <span class="e-italik">Seçkin Devrim</span>, ed. Yalçın Günel (Ankara, 1960), 32.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-167-backlink" id="footnote-230-167">167</a> Gizli örgütün tarihi üzerine yayımlanmış bir seri yazı için bkz. <span class="e-italik">Milliyet</span>, 7 Mayıs-13 Temmuz, 1962, ayrıca bkz. İpekçi ve Coşar, <span class="e-italik">İhtilalin İç Yüzü</span>. Ayrıca bkz. <span class="e-italik">Öncü</span>, 19 Şubat-22 Nisan, 1962; <span class="e-italik">Yeni İstanbul</span>, 15-17 Şubat, 1962; <span class="e-italik">Zafer Milletindir</span>, 1 Aralık, 1961; ve <span class="e-italik">Büyük Zafer</span>, 19 Ocak-1 Mart, 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-168-backlink" id="footnote-230-168">168</a> Darbeciler örgütün başına geçmesi için İnönü’ye gitti; ama o kesin bir şekilde reddetti. Başka bir seferinde örgüt üyelerinden biri paniğe kapılarak önemli liderlerin isimlerini hükümete bildirdi; fakat ordu müfettişlerinin yardımı ve suçlanan subaylar arasındaki bağlılık nedeniyle örgütü açığa çıkarmayı başaramadı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-169-backlink" id="footnote-230-169">169</a> Cuntadaki mevcut fikir akımları için bkz. <span class="e-italik">Milliyet</span>, 17 Haziran - 13 Temmuz 1962; <span class="e-italik">Le Monde</span>, 30 Ocak 1962; F.W. Fernau, “Courants sociaux dans la deuxième république turque,” <span class="e-italik">Orient</span>, XXIII (1962), 17-42; ve <span class="e-italik">a.g.e</span>, “Le retour des ‘quatorze’ en Turquie,” <span class="e-italik">Orient</span>, XXV (1963), 17-24.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-170-backlink" id="footnote-230-170">170</a> Subayların biyografileri için bkz. <span class="e-italik">Cumhuriyet</span>, 15 Temmuz - 11 Ağustos 1960. Ayrıca basit bir resmi liste için bkz. <span class="e-italik">Cumhuriyet</span>, 16 Haziran 1960; Özbudun, <span class="e-italik">The Role of the Military</span>, 19; Weiker, <span class="e-italik">The Turkish Revolution</span>; and the <span class="e-italik">New York Times</span>, 13 Haziran 1961.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-171-backlink" id="footnote-230-171">171</a> Görüştüğüm subaylar, generallere dayanmaktan memnun değildi; fakat diğer subaylardan destek alabilmek için generallerin tavsiyelerine uymak zorundaydılar. Kişisel ortamlarında bazı generallerin darbeye katılma aşamasında yaşadıkları tereddütü ve sonunda ne şekilde katıldıklarını oldukça alaylı bir uslupla anlatıyorlardu. Darbenin arkaplanı hakkında aydınlatıcı bilgiler veren, bazı MBK üyelerinin yakın arkadaşı Müşerref Hekimoğlu’nun anıları için bkz. <span class="e-italik">Öncü</span>, 6 Mart-22 Nisan, 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-172-backlink" id="footnote-230-172">172</a> Yaş dağılımı şu şekildeydi: 62-65 arası 2; 52-53 arası 3 (hepsi general); 40-46 arası 12; 35-39 arası 15; 31-34 arası 5 ve de bir kişi 27. Bkz. <span class="e-italik">Cumhuriyet</span>, 16 Haziran, 1960; <span class="e-italik">Büyük Kurtuluş</span> (İstanbul, 1960), 99; ve Özbudun, <span class="e-italik">The Role of the Military</span>, 29.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-173-backlink" id="footnote-230-173">173</a> Bkz. Ali Haydar Taner, <span class="e-italik">Beyaz Zambaklar Ülkesinde</span> (İstanbul, 1960), 39-56. Yazar Grigory Spiridonovich Petrov (1868-1925), Rusya’da teoloji eğitimi almıştı. Hem rahip (sonradan inancını terk etmişti) hem de kitleleri liberal ve demokratik bir eğitim yoluyla aydınlatmayı amaçlayan bir öğretmendi. Tolstoy’un ateşli bir takipçisi ve siyasi bir aktivistti (ikinci Duma üyesiydi). <span class="e-italik">Ruskaya Slovo</span> [Rusya’nın Sesi] adlı eseri çok okunanlar arasındaydı. Devrim sırasında Türkiye’ye kaçtı, daha sonra Yugoslavya’ya yerleşti ve orada profesör oldu. Burada bahsi geçen kitabın elyazması, başka el yazısı işleriyle birlikte Bulgaristan’a gönderildi. Dimitri Bojkov tarafından Bulgarca’ya çevrildi ve 1925 yılında bir eğitim-kültür grubu tarafından yayımlandı. Bildiğimiz kadarıyla Bulgarca çeviri yedi baskı yaptı. Taner, bu kitabı Bulgarca tercümesi üzerinden Türkçe’ye çevirdi; ancak din, ruhban sınıfı ve kitlelerin arasındaki ilişkilerin tartışıldığı beş bölüme yer vermedi. Türkçe çevirisi sürekli yeni baskılar yaptı ve Savunma ve Milli Eğitim Bakanlıklarının öğretmenlere ve subaylara şiddetle tesviye ettiği bir eser oldu. Kitap Türkiye’de demokratik bir millet modelini sunduğu düşüncesiyle el üstünde tutuldu; kalkınma için doğru yöntemleri sunuyor, özgürlüğü savunuyor, aydınlar ve kitleler arasında sağlıklı ilişkiler kuruyor ve millete yararlı, yapıcı yollar gösteriyordu. Gerçek vatanseverliğe ve aydınların kitlelerin ilerlemesine ve refahına adanmışlığına bir örnek sunuyordu. Arapça tercümesi, Türkçe tercüme üzerinden Aziz Sami tarafından yapıldı ve <span class="e-italik">Fi Bilad iz Zanbakat</span> ismiyle Bağdat’ta yayımlandı. Son ve eksiksiz Türkçe tercüme için bkz. Türker Acaroğlu, <span class="e-italik">Ak Zambaklar Ülkesinde</span> (İstanbul, 1968).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-174-backlink" id="footnote-230-174">174</a> <span class="e-italik">Cumhuriyet</span>, 2-24 Temmuz, 1960, darbeci subaylara esin kaynağı olan eserler şu şekilde sayılmaktadır: Reşat Nuri’nin romanı <span class="e-italik">Çalıkuşu</span> (İstanbul, 1928); Yaşar Kemal’in romanı <span class="e-italik">İnce Memed</span> (İstanbul, 1958); Atatürk’ün söylevleri, Nietzsche’nin <span class="e-italik">Böyle Buyurdu Zerdüşt</span>’ü ve Lincoln’ün biyografisi ve söylevleri zikredilen eserlerdendir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-175-backlink" id="footnote-230-175">175</a> Kökü yerli kültürde olan çeşitli deyim, imaj, düşünce ve tutumlarlara gönderme yapıyorum. Bu öğeler, her kelime ve her deyim, değerler sistemiyle ilişkileri bağlamında detaylı olarak incelenmeden analiz edilemezler. Ilımlı bir siyasetçinin gündemdeki bir mesele üzerine yaptığı ciddi bir konuşmasını “Bizler Viyana kapılarında savaşmış bir milletin evlatlarıyız” diyerek bitirmesi alışıldık bir durum değildir. Namık Kemal’in tarih anlayışından miras kalan popülşer olmuş bir başka romantik ifade şöyledir: “Devasa kaleleri, güçlü orduları ve meşhur alimleriyle Bizans İmparatorluğu, Bursa civarında küçük bir kasabada devlet kuran bir avuç Türk aşiretinin elinde yıkıldı.” <span class="e-italik">Cumhuriyet</span>, 18 Mayıs, 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-176-backlink" id="footnote-230-176">176</a> Hayat boyu senatör olacak bir MBK üyesi, hükümetten ABD’de gösterilen Lawrence of Arabia filmindeki Türk subaylarını olumsuz gösteren sahnelerin kaldırılması için harekete geçmesini taplep etti; <span class="e-italik">Milliyet</span>, 23 Ocak, 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-177-backlink" id="footnote-230-177">177</a> 1960’ta MBK’nın planladığı reformları tartışan bir yazar, “kurmay subayların planlama yeteneklerinin sivil işlerde, beş yıllık kalkınma planlarında ve haklın yaşam standartlarını yükseltmeye yönelik girişimlerde işe yaradığını” söylüyordu; <span class="e-italik">Forum</span>, 1 Kasım, 1960, s. 14. Kadrosuz subaylar ve kurmay olmayan subaylar üzerine karşılaştırmalı bir çalışma, ordu içindeki gerginlik kaynaklarına ışık tutmaktadır. Rütbelerini yükseltme şansı olmayan kadrosuz subayların ordu içinde en hoşnutsuz ve darbe eğilimli grup olduğu söylenmektedir. 1970 yılında bazı kadrosuz subay eşleri, bir yasağı delerek kadrosuz subayların düşük ücret almasına yönelik bir personel yasa tasarısını çeşitli şehirlerde yürüyüşlerle protesto etti. Söylenenlere göre generaller, bu görülmedik disiplinsizlikten o kadar rahatsız oldular ki tüm ülkede çok katı bir disiplin sağlamaya giriştiler.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-178-backlink" id="footnote-230-178">178</a> On 26 Ağustos 1960 tarihinde on bakan görüş ayrılıkları ve yukarıdan gelen emilere uymamaktan dolayı gerekli prosedürler işletilmeden görevden alındı. <span class="e-italik">Ulus</span>, 28-30 Mayıs, 1960. Orhan Erkanlı asker-sivil ikircikliliğiyle ilgili şu yorumları yapıyordu: “Hükümet, MBK’nın izinden gitmedi ve gidemezdi. İstenen etkinliği göstermedi ve gösteremezdi; sahip olduğu gücü kullanmadı ve kullanamazdı. Düzenleme temelden yanlıştı, bozuk bir şekilde kurulmıştu, öyle işledi ve kaçınılmaz olarak hastalıklı sonuçlar üretti.” <span class="e-italik">Milliyet</span>, 26 Mart, 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-179-backlink" id="footnote-230-179">179</a> Yaşayan generallerin en yaşlılarından Pertev Demirhan, kısa bir Harp Okulu tarihçesine yazdığı giriş yazıdında şöyle diyordu: “Türk milletinin gerçek gücü, birlik olmasının yanında, inanç, erdem ve ahlak gibi manevi değlerden gelir.” Muharrem Giray, <span class="e-italik">Şanlı Harbiyenin Tarihi</span> (İstanbul, 1961), 2.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-180-backlink" id="footnote-230-180">180</a> Özdağ’dan alıntı, <span class="e-italik">Cumhuriyet</span>, 24 Temmuz, 1960. Başka bir MBK üyesi Mehmet Karan aynı düşünceyi şöyle ifade etmiştir: “Atatürk devrimlerine ihanet edenler Demokratlarla aynı kaderi paylaşacak. Ordu ve gençlik her zaman Demokles’in kılıcı gibi böyle sefil insanların başının üstünde sallanacak.” <span class="e-italik">Cumhuriyet</span>, 5 Ağustos, 1960. 211 sayılı, 4 Ocak 1961 tarihli kanunun 35. maddesi, ordunun görevini şöyle tanımlar: “Türk vatanını ve Anayasasının tanımladığı şekliyle Cumhuriyet’i korumak ve kollamak.” 39. maddede asker şöyle tanımlanır: “Cumhuriyete bağlı, vatan sevgisi ve yüksek ahlak sahibi, üstlerine itaatli, görevine bağlı, cesur, atak, gerektiğinde canını veren, arkadaşlarıyla uyumlu, yardımlaşmayı seven, disiplinli, yasaklara uyan, sağlığına özen gösteren ve sır tutabilen biri.”</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-181-backlink" id="footnote-230-181">181</a> 34. madde, 24 Haziran, 1960 tarihinde parlamenter rejime dönüş yemini eden MBK üyeleri tarafından tekrarlanmıştır. Metin için bkz. <span class="e-italik">Ulus</span>, 25 Haziran, 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-182-backlink" id="footnote-230-182">182</a> Bir subay şunu demişti: “Kurmay subaylar genellikle, subayın…devleti korumakla görevli olduğu şeklindeki Alman ordu felsefesinin etkisi altındadır.” <span class="e-italik">Milliyet</span>, 29 Mayıs, 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-183-backlink" id="footnote-230-183">183</a> 1963’te hükümete verilen bir raporda “Sivil Koalisyon Hükümeti’nin tkaip ettiği tuhaf politika, Kemalizm ve irtica kılıfında faşizmin doğuşuna ortam hazırlamıştır. Bunlar devlet otoritesini ve milli birliği tehdit etmiştir.” <span class="e-italik">Cumhuriyet</span>, 22 Nisan, 1963. Sonuç, Kürt milliyetçilerine ve solculara yapılan baskı olmuştur. <span class="e-italik">New York Times</span>, 20 Ağustos, 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-184-backlink" id="footnote-230-184">184</a> Orhan Erkanlı hatıralarında darbe gecesi Davut Paşa Kışlası’na bir tank birliğinin konutasını almaya giderken şanlı geçmişi hatırladığını yazar: “Bu kışla, Fatih’in kumandanlarından Davut Paşa tarafından yaptırılmıştı. Bu yapı, beş asır boyunca tarihimizin şanlı hatıralarının olduğu kutsal bir hazine vazifesi gördü. Rumeli seferlerinde ordunun son duraklama noktası Davut Paşa Kışlası’ydı. Harp meclisi orada kurulurdu… Viyana kuşatmasına giden ordu son geceyi orada geçirdi.” <span class="e-italik">Milliyet</span>, 4 Temmuz, 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-185-backlink" id="footnote-230-185">185</a> Devşirme ile Yeniçeriler ve İslam’a sonradan geçenler kastedilyor. Bahse geçtiği üzere, bu gruplar, Osmanlı Devleti’nin kuruluşunda yer almamış olmakla suçlanıyordu. Gibb ve Bowen “Kul” ya da “Devşirme” kavramlarını Padişahın köleleri anlamında kullanır: “Çoğu Müslüman olmuştu; zorla değil ancak iyi yerlere gelebilmenin yolu bundan geçtiği için olmuşlardı.” Gibb ve Bowen <span class="e-italik">Islamic Society and the West</span>, 44. Gerçekte, “köle” kelimesi yanıltıcıdır. Çünkü devşirmeler, Müslüman olarak doğmuş özgür insanlardan daha saygın bir konumdaydılar. Devşirmelerden oluşan merkezi ordunun Anadolu’daki büyük isyanları basıtmada çok etkili olduğuna dair yaygın görüş için bkz. Reşat Ekrem Koçu, <span class="e-italik">Dağ Padişahları</span> (İstanbul, 1962).</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-186-backlink" id="footnote-230-186">186</a> Belen burada 1596-1603 döneminde Anadolu’daki Celali isyanlarını kastediyor. Toplumsal ve dini nitelikteki bu isyanlar, Sünni İslam’a karşı olduğu düşünülerek ağır bir şekilde bastırıldı. Ordudaki Hıristiyan çocukları hakkında şunları söylüyor: “Devşirmeler medeni insanların çocuklarıydı; ama köle olarak yeriştirildiler. Bilimin disiplininden değil, itaat ve biat disiplininden geliyorlardı.” <span class="e-italik">Demokrasimiz Nereye Gidiyor</span> (İstanbul, 1959), 87.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-187-backlink" id="footnote-230-187">187</a> <span class="e-italik">Age.</span> 6-9 <span class="e-italik">passim.</span></p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-188-backlink" id="footnote-230-188">188</a> Sosyalist bir yazar olan Kemal Tahir, çoğu romanını bu teze dayandırmıştır. Makalesi için bkz. “Anadolu Türkçülüğü Açısından Atatürkçülük” <span class="e-italik">Yön</span>, 7 Kasım 1962, s. 17. Ayrıca bkz. Cahit Tanyol, “İki Kadro” , <span class="e-italik">Cumhuriyet</span>, 19 Nisan 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-189-backlink" id="footnote-230-189">189</a> Cumhuriyetçilik, milliyetçilik, laiklik, devletçilik ve inkilapçılık 1937 Anayasası’ndaki diğer ilkelerdi. 1961 Anayasası’nın ikinci maddesinde devlet, milli, laik, demokratik ve sosyal olarak tanımlanmıştı.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-190-backlink" id="footnote-230-190">190</a> Bir subay şöyle demişti “Çankırı’nın fakir köylerini gezme fırsatım oldu. Buradaki insanların çoğunun hiç ayakkabısı olmamıştı. Gaziantep’in köylerini bir bir dolaştım. Yerin dibinde üst üste yaşayan insanlarla kaldım.” <span class="e-italik">Cumhuriyet</span>, 26 Temmuz, 1960. Benzer açıklamlar için bkz. <span class="e-italik">Cumhuriyet</span>, 25 Temmuz, 1 ve 13 Ağustos, 1960. Bu sosyal görüşlerin arkaplanı için makaleme bkz. “The Turkish Elections of 1957,” <span class="e-italik">Western Political Quarterly</span>, XIV (1961), 436-59.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-191-backlink" id="footnote-230-191">191</a> Ziya Gökalp’i tekraren Alparslan Türkeş şunları demişti: “Türk camiinde Kur’an Türkçe okunur, Arapça değil.” <span class="e-italik">Cumhuriyet</span>, 17 Temmuz, 1960. Başka bir subay, din adamlarına pozitif bilimlerin de yer aldığı bir müfredat sunulmasını -ki sonradan gerçekleşti- böylece “Batı’daki gibi laboratuarlarda çalışan din adamları” yetiştirilerek camilerde modernlik propagandası yapılmasını önermişti. <span class="e-italik">Cumhuriyet</span>, 24 Temmuz, 1960; <span class="e-italik">Milliyet</span>, 26 Mart, 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-192-backlink" id="footnote-230-192">192</a> Sıtkı Ulay, <span class="e-italik">Cumhuriyet</span>, 21 Temmuz 1960. Ayrıca bkz. F.W. Fernau, “Le néo-kémalisme du comité d’Union nationale,” <span class="e-italik">Orient</span>, XVI (1960), 51-68.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-193-backlink" id="footnote-230-193">193</a> Aldığım bilgilere göre, 1960 sonrasında bazı askerler, acemilere temel eğitimin yanında din dersleri de verilmesi konusunu tartışmıştı. Bazı yaşlı subaylar, askere alımda mevcut yeminin yanında bir de dini yemin uygulaması getirilmesini dahi önerdi. Dine yönelik böyle tutumlar başka yerlerde de karşımıza çıkar. Darbede öldürülen Teğmen Ali İhsan Kalmaz’ın günlüğüne son kaydettiği şeyler şunlardı: “İşler yolunda giderse yarın 27 Mayıs 1960 günü mubarek Cuma namazı huzur ve imanla kılınacak.” <span class="e-italik">Milliyet</span>, 13 Temmuz, 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-194-backlink" id="footnote-230-194">194</a> Bu Nurculuk iddiası başta reddedilmiş; fakat daha sonra Harp Okulu komutanı tarafından kabul edilmiştir. <span class="e-italik">Milliyet</span>, 27 Haziran, 2Temmuz, 1962; <span class="e-italik">Öncü</span>, Mart 15, 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-195-backlink" id="footnote-230-195">195</a> Falih Rıfkı Atay, <span class="e-italik">Çankaya</span> (İstanbul [n.d.]), I, 105-10<span class="e-italik">.</span> Mareşalin siyasi kariyeri için şu çalışmama bkz. <span class="e-italik">Turkey’s Politics</span>, 169-70, 283-85.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-196-backlink" id="footnote-230-196">196</a> Talat Aydemir ve Osman Deniz’in görüşleri için bkz. içinde Cankaya İsen, <span class="e-italik">Geliyorum Diyen İhtilal</span> (İstanbul, 1964), 208, 265-67, 282-89.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-197-backlink" id="footnote-230-197">197</a> Devlet Planlama Teşkilatı, başlangıçta darbecilerin yerleştirdiği küçük bir aydın grubunun yönetimindeydi. Bu ekip, Teşkilatı yasama organının üstünde bir yere konumlandırarak kendi pozisyonlarını sağlamlaştırmaya çalıştı. Bu girişimleri başarısız olunca sosyalist bir dernek kurdular. Sonunda Devlet Planlama Teşkilatı siyasi girişimler yerine, toplumsal ve iktisadi hedeflere ağırlık verilmesiyle bir derece halk desteği elde etti.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-198-backlink" id="footnote-230-198">198</a> Anayasa’ya genel bir bakış için bkz. İsmet Giritli, “Some Aspects of the New Turkish Constitution,” <span class="e-italik">Middle East Journal</span>, XVI (1962), 1-17.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-199-backlink" id="footnote-230-199">199</a> Siyasete giren üst düzey subaylar arasında senatör olan Albay Adil Türkoğlu zikredilebilir. Gizli örgüt liderlerinden Faruk Güventürk’ü 1957’de hükümete sunulan bir istihbarat üzerine tutukladığı söylenir. Samsun’dan senatör seçilen Yusuf Demirdağ’ın 1960 darbesi öncesi askeri öğrenci protestolarını engellemeye çalıştığı söylenir. Darbeden sonra Genelkurmay Başkanı olan Ragıp Gümüşpala, emekli olduktan sonra Adalet Partisi’nin genel başkanı olmuştur.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-200-backlink" id="footnote-230-200">200</a> <span class="e-italik">Ulus</span>, 12 Ağustos 1960. Esasında Kasım 1960’a kadar, 2,200 subay genelde güvenlik ve sivil savunma olmak üzere çeşitli işlere yerleştirilmişti. 1961’den sonra emekli olan askerlerin genelde sivil bürokratlara ayrılan görevlere atanmaları tepki çekmişti. Atanalınan pozisyonlar için bkz. <span class="e-italik">Ulus</span>, 27 Kasım 1960; <span class="e-italik">Milliyet</span>, 23 Mart 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-201-backlink" id="footnote-230-201">201</a> Halkevleri, 1963’te eski ismlerini geri aldı. Bkz. Şu çalışmam: “The People’s Houses in Turkey,” <span class="e-italik">Middle East Journal</span>, XVII (1963), 55-67.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-202-backlink" id="footnote-230-202">202</a> Askeri yönetimin okuma yazmayı arttırma çabaları, mesleki formasyonu olmayan “öğretmenler”, yetersiz okul binaları ve eğitim malzemeleri nedeniyle iyi niyetlerle yola çıkılmasına rağmen sonuçsuz kaldı; ama kentli aydınların kırasaldaki hayat şartlarıyla tanışmasına yardımcı oldu.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-203-backlink" id="footnote-230-203">203</a> Psikoloji profesörü ve eğitimde elitist bir sistemin önde gelen savunucularından Mümtaz Turhan’ın, milli eğitim bakanı olarak düşünüldüğü söylenmişti.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-204-backlink" id="footnote-230-204">204</a> Bkz. 8 sayılı, 4 Temmuz 1960 tarihli kanun.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-205-backlink" id="footnote-230-205">205</a> <span class="e-italik">Cumhuriyet</span>, 8, 9 Temmuz 1960; <span class="e-italik">Sır</span>, I Ekim 1960.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-206-backlink" id="footnote-230-206">206</a> <span class="e-italik">Cumhuriyet</span>, 23 Temmuz 1960; <span class="e-italik">Söz</span>, 11 Ağustos 1960; Tekin Alp, <span class="e-italik">Kemalizm</span> (İstanbul, 1936), 260 ff.; <span class="e-italik">Forum</span>, 1 Kasım 1960, s.13.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-207-backlink" id="footnote-230-207">207</a> <span class="e-italik">TBMM Albümü</span> (Ankara, 1964), 170, 190. Her partinin sahip olduğu koltuk sayısı, takip eden senelerde değişti.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-208-backlink" id="footnote-230-208">208</a> İsen, <span class="e-italik">Geliyorum Diyen Ihtilal</span>, 18-20. Ayrıca bkz. İnönü’nün damadı ve güvendiği yardımcısı Metin Toker’in <span class="e-italik">Milliyet</span>’te, 1969 Şubat ayı boyunca yayımlanan yorumları.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-209-backlink" id="footnote-230-209">209</a> <span class="e-italik">Öncü</span>, 22 Nisan 1962. Müşerref Hekimoğlu’nun anılarından, bir darbecinin, muhtemelen Orhan Erkanlı’nın aynen aktarılan mektubu. Ayrıca bkz. benim “Society, Economics, and Politics in Contemporary Turkey,” <span class="e-italik">World Politics</span>, XVII (1964), 50-74.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-210-backlink" id="footnote-230-210">210</a> Bu AP milletvekili Reşat Özarda’ydı. Bu milletvekilinin dokunulmazlığının kaldırılmasıyla ilgili görüşmeler sırasında, 1960’ta emekli edilen bazı subayların Özarda’nın yanında yer alması, ordu içindeki fikir uyuşmazlığını gösteriyordu. Olayın hemen ardınan İnönü, durumun tehlikeli bir hal aldığı şeklinde bir açıklama yaptı; ama siyasetçiler bunun İnönü’nün başka bir oyunu olduğunu iddia etti. Fakat Talat Aydemir’in beş gün sonra ortaya çıkan komplosu onu haklı çıkardı. (Bkz. <span class="e-italik">Ulus</span>, 15-23 Mayıs 1963.) Şimdiki yapılacak alıntılar, sivil ve asker arasındaki tehlikeli çatlak ile ilgili fikirlerimi desteklemektedir. Recai İskenderoğlu, Yeni Türkiye Partisi Diyarbakır milletvekili şunları yazmıştı: “Kısa süren askeri yönetim, zorunlu olarak iktisadi problemler doğurdu ve bazı siyasi çevreler bu gerilimi kötüye kullanarak vatandaşlar ile üniformalı evlatları arasında düşmanlık yarattı ve birbirlerinin niyetleri konusunda yanlış düşünmelerine neden oldu.” Saldırgan tutumları olan bazı siyasi çevreleri kınayan İskenderoğlu şöyle devam ediyor: “Bu yüzden halk arasında ordunun siyasetten çekilmediğini düşücesi var.” “Bugünkü Siyasi Ortamda Türk Politikacısı”, <span class="e-italik">Cumhuriyet</span>, 18 Mayıs 1963; ayrıca bkz. Afyon’dan bağımsız seçilen D.H. Baki’nin yorumları: “Son Krizin Nedenleri”, <span class="e-italik">Cumhuriyet</span>, 20 Mayıs 1963.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-211-backlink" id="footnote-230-211">211</a> 1961-63 arasında ordu içinde iktidar için çekişen gruplar şunlardı: (a) “Ondörtler” Alparslan Türkeş önderliğindeki milliyetçiler ve Orhan Kabibay önderliğindeki sosyalistler olmak üzere ikiye ayrılmışlardı. (b) “Şubatçılar” Aydemir’in birinci grubu. (c) “Onbirler” olarak bildiğimiz çoğunluğunu 1960’ta emekli edilen subayların oluşturduğu grup.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-212-backlink" id="footnote-230-212">212</a> Aydemir darbesinin en iyi anlatısı: İsen, <span class="e-italik">Geliyorum Diyen İhtilal.</span> Ayrıca bkz. Ankara sıkıyönetim komutanlığının Anadolu Ajansı’nda duyurulan bildirisi: <span class="e-italik">Anadolu Ajansı</span>, 24 Temmuz 1963; <span class="e-italik">Cumhuriyet</span>, 5 Temmuz 1963; Özbudun, <span class="e-italik">The Role of the Military</span>, 34-37.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-213-backlink" id="footnote-230-213">213</a> F. Hüsrev Tökin, <span class="e-italik">Türk Tarihinde Siyasi Partiler</span> (İstanbul, 1965), 124-25 içinde geçmektedir.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-214-backlink" id="footnote-230-214">214</a> <span class="e-italik">Öncü</span>, 22 Nisan 1960, and 20 Nisan 1962.</p>
        </div>

        <div class="footnote">
          <p class="e-dipnotmetni"><a class="footnote-anchor" href="#footnote-230-215-backlink" id="footnote-230-215">215</a> Maliye bakanı Şefik İnan, 1962 yılında “İktisadi meseleler Türkiye’nin asıl ve hayati sorunları oldu… Başka mevzuları önplana çıkarmak ve bunlarla halkın aklını bulandırmak temel iktisadi ve finansal sorunların çözümünü zora sokar.” Şeklinde bir açıklama yaptı. <span class="e-italik">Bayram</span>, 16 Mart 1962.</p>
        </div>
      </div>
    </div>
  </div>
</body>
</html>
