<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>ISIM_SEHIR_HAYVAN.xhtml</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">@page {
  margin-bottom: 10pt;
  margin-top: 10pt;
  }
@font-face {
  font-family: Gill Sans;
  font-style: normal;
  font-weight: normal;
  src: url(../Fonts/GillSans0001.ttc);
  }
</style>
</head>

<body class="calibre">
  <div class="generated-style" id="isim-sehir-hayvan">
    <div class="calibre2" id="calibre_pb_0"></div>

    <h1 class="foto-altta-bosluk" id="toc-anchor" xml:lang="tr"><span><img alt="023.jpg" class="generated-style1" src="../Images/023_fmt.jpeg"/></span></h1>

    <p class="duz-ilk-paragraf-xx" xml:lang="tr"><span class="yazar-ismi1">19 Mayıs</span></p>

    <p class="duz1" xml:lang="tr"><span class="duz">– Yav bırak Mustafa Abi yaa, sen mi kurtarıcan memleketi Allah aşkına!</span></p>

    <p class="duz1" xml:lang="tr"><span class="duz">– Ama işgal zırhlıları...</span></p>

    <p class="duz1" xml:lang="tr"><span class="duz">– Boşver şimdi sen işgal zırhlılarını filan... Gün gelir, memleketin malını mülkünü tapusuyla İngiliz’e satar bunlar.</span></p>

    <p class="duz1" xml:lang="tr"><span class="duz">– Yok canım!</span></p>

    <p class="duz1" xml:lang="tr"><span class="duz">– Yeminle söylüyorum, İngiliz vatandaşı bakan bile getirip koyarlarsa şaşma.</span></p>

    <p class="duz1" xml:lang="tr"><span class="duz">– Ama ahval ve şerait...</span></p>

    <p class="duz1" xml:lang="tr"><span class="duz">– Güzel abim yaranamazsın... Bak şimdi binicez bu dandik gemiye, taaa Samsun’a gidicez, savaş, boğuş, kendimizi paralayacağız, diyelim becerdik, devrim mevrim, anlata anlata dilinde tüy bitecek, sonra sen kahırdan ölücen, önce biraz ağlıycaklar, sonra gene “Son Osmanlı Padişahı” diye pankart açacaklar, mezarında dönücen.</span></p>

    <p class="duz1" xml:lang="tr"><span class="duz">– Saltanat kalsın diyosun yani...</span></p>

    <p class="duz1" xml:lang="tr"><span class="duz">– Alışmadık kıçta don durmaz abi, egemenlik megemenlik vereceğine, iki çuval kömür ver, daha iyi... Aha buraya yazıyorum, açlıktan nefesleri kokarken padişahlarına saltanat uçakları alırlar, bu gemiyi de jilet yaparlar, söylemedi deme.</span></p>

    <p class="duz1" xml:lang="tr"><span class="duz">– Efkârlandım be...</span></p>

    <p class="duz1" xml:lang="tr"><span class="duz">– Yakma o cigarayı gözünü seveyim, yarın öbür gün belgesel ayaklarıyla film milm yaparlar, keş gibi gösterirler seni haberin olsun.</span></p>

    <p class="duz1" xml:lang="tr"><span class="duz">– Hal çaresi nedir peki?</span></p>

    <p class="duz1" xml:lang="tr"><span class="duz">– Al padişahın kızını, yırtalım.</span></p>

    <p class="duz1" xml:lang="tr"><span class="duz">– Millet ne olacak?</span></p>

    <p class="duz1" xml:lang="tr"><span class="duz">– Onlar da ulemaya sorsun artık ne olacaklarını, bize ne, kendi düşen ağlamaz.</span></p>

    <p class="duz1" xml:lang="tr"><span class="duz">– Laik olmasınlar mı, birey olmasınlar mı, kendi lisanları olmasın mı, şıhlara şeyhlere mi bırakalım kaderlerini?</span></p>

    <p class="duz1" xml:lang="tr"><span class="duz">– Bak ne güzel söylüyorsun, kader der geçerler, takalım takkemizi bakalım dalgamıza, iş çıkarma başımıza...</span></p>

    <p class="duz1" xml:lang="tr"><span class="duz">– İyi de, yazık olmaz mı?</span></p>

    <p class="duz1" xml:lang="tr"><span class="duz">– Asıl bu yaptığını yaparsan yazık olur... Bazıları sana inanacak, etkilenecek, senin fikirlerini yaşatmaya kalkacak, hayatları kayacak, evleri basılacak, içeri tıkılacaklar, kimine saçını örtmediği için fahişe diyecekler, kimine milletin malını Arap’a satmayın dediği için komünist diyecekler, kimine “Ne mutlu Türk’üm diyene” dediği için faşist diyecekler, darbeci diyecekler, ırkçı diyecekler... Yorma ahaliyi, kula kulluk edelim, rahat edelim.</span></p>

    <p class="duz1" xml:lang="tr"><span class="duz">– Yok arkadaş, ben bi deniycem.</span></p>

    <p class="duz1" xml:lang="tr"><span class="duz">– E sen bilirsin.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt16.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Mustafa</span></p>

    <p class="duz1" xml:lang="tr"><span class="duz">Babası öldü.</span></p>

    <p class="duz1" xml:lang="tr"><span class="duz">Yetim büyüdü.</span></p>

    <p class="duz1" xml:lang="tr"><span class="duz">Üvey evlat oldu.</span></p>

    <p class="duz1" xml:lang="tr"><span class="duz">Tutuklandı.</span></p>

    <p class="duz1" xml:lang="tr"><span class="duz">Hapse atıldı.</span></p>

    <p class="duz1" xml:lang="tr"><span class="duz">Sürüldü.</span></p>

    <p class="duz1" xml:lang="tr"><span class="duz">İşsiz kaldı.</span></p>

    <p class="duz1" xml:lang="tr"><span class="duz">(Şöyle yazıyordu o sıkıntılı günlerde kaleme aldığı günlüğüne: Harcamalarım fazla değil, zira gelirim hep az.)</span></p>

    <p class="duz1" xml:lang="tr"><span class="duz">Hastalandı...</span></p>

    <p class="duz1" xml:lang="tr"><span class="duz">Böbreklerinden.</span></p>

    <p class="duz1" xml:lang="tr"><span class="duz">Vuruldu... Göğsünden.</span></p>

    <p class="duz1" xml:lang="tr"><span class="duz">Mesleğinden atıldı.</span></p>

    <p class="duz1" xml:lang="tr"><span class="duz">İdama çarptırıldı.</span></p>

    <p class="duz1" xml:lang="tr"><span class="duz">Kardeşleri öldü.</span></p>

    <p class="duz1" xml:lang="tr"><span class="duz">Çocuğu olmadı.</span></p>

    <p class="duz1" xml:lang="tr"><span class="duz">Boşandı.</span></p>

    <p class="duz1" xml:lang="tr"><span class="duz">Karaciğeri iflas etti.</span></p>

    <p class="duz1" xml:lang="tr"><span class="duz">Evet...</span></p>

    <p class="duz-son-paragraf" xml:lang="tr"><span class="duz">Mustafa Kemal bu.</span></p>

    <p class="duz1" xml:lang="tr"><span class="duz">Yarın, 23 Nisan...</span></p>

    <p class="duz-son-paragraf" xml:lang="tr"><span class="duz">“Neşe doluyor insan” klişeleriyle falan olmuyor bu iş.</span></p>

    <p class="duz1" xml:lang="tr"><span class="duz">Evladı olmayan bir yetimin, duygularını anlatın...</span></p>

    <p class="duz-son-paragraf" xml:lang="tr"><span class="duz">Anlatın ki, o yetimin, evlatlarımıza bıraktığı hediyenin kıymetini anlasın evlatlarımız.</span></p>

    <p class="duz-son-paragraf" xml:lang="tr"><span class="duz">Bu bayram, onlara anlatıldığı gibi, folklorik bir müsamere coşkusundan ibaret değil çünkü... Anlatın ki, kökeninde barınan derin hüznü kavrasınlar.</span></p>

    <p class="duz1" xml:lang="tr"><span class="duz">İşte liste yukarıda.</span></p>

    <p class="duz1" xml:lang="tr"><span class="duz">Kısacık ömründe bir insanın başına ne felaket gelebilirse, gelmiş... Bunu anlatın.</span></p>

    <p class="duz1" xml:lang="tr"><span class="duz">Direnen...</span></p>

    <p class="duz-son-paragraf" xml:lang="tr"><span class="duz">Teslim olmayan ruhu anlatın.</span></p>

    <p class="duz1" xml:lang="tr"><span class="duz">Korkmasınlar engellerden.</span></p>

    <p class="duz1" xml:lang="tr"><span class="duz">Korkmasınlar yalnız kalmaktan.</span></p>

    <p class="duz1" xml:lang="tr"><span class="duz">Korkmasınlar işsizlikten.</span></p>

    <p class="duz1" xml:lang="tr"><span class="duz">Korkmasınlar parasızlıktan.</span></p>

    <p class="duz1" xml:lang="tr"><span class="duz">Korkmasınlar alçaklardan.</span></p>

    <p class="duz-son-paragraf" xml:lang="tr"><span class="duz">Korkmasınlar doğrulardan.</span></p>

    <p class="duz1" xml:lang="tr"><span class="duz">Yürek dediğin...</span></p>

    <p class="duz1" xml:lang="tr"><span class="duz">Sadece organ değil arkadaş.</span></p>

    <p class="duz-son-paragraf" xml:lang="tr"><span class="duz">Bunu anlatın.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt17.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">23 Nisan</span></p>

    <p class="duz1" xml:lang="tr"><span class="duz">Çocukları vali yapacaklar bugün.</span></p>

    <p class="duz1" xml:lang="tr"><span class="duz">Bakan yapacaklar.</span></p>

    <p class="duz1" xml:lang="tr"><span class="duz">Başbakan yapacaklar.</span></p>

    <p class="duz1" xml:lang="tr"><span class="duz">Cumhurbaşkanı yapacaklar.</span></p>

    <p class="duz-son-paragraf" xml:lang="tr"><span class="duz">Gazeteciler, makam koltuğuna oturtulan çocuklara salakça sorular soracak, büyümüş de küçülmüş cevaplar alacak, matah iş yapılmış gibi, pişmiş kelle pozu verilecek, sırıtılacak.</span></p>

    <p class="duz-son-paragraf" xml:lang="tr"><span class="duz">“23 Nisan” denince, akıllarına gelebilen vizyon bu çünkü... Koltuk!</span></p>

    <p class="duz-son-paragraf" xml:lang="tr"><span class="duz">Peki ya “ulusal egemenlik?”</span></p>

    <p class="duz-son-paragraf" xml:lang="tr"><span class="duz">Hadi gelin, hazır “başkanlık sistemi” tartışılırken, bi soruyla cevap arayalım bu mevzuya...</span></p>

    <p class="duz-son-paragraf" xml:lang="tr"><span class="duz">“White House”a... Türkçe tercümesi “beyaz ev”e, neden “Beyaz Saray” deriz?</span></p>

    <p class="duz1" xml:lang="tr"><span class="duz">Alman “Weisses Haus” diyor...</span></p>

    <p class="duz1" xml:lang="tr"><span class="duz">Beyaz ev yani.</span></p>

    <p class="duz1" xml:lang="tr"><span class="duz">İspanyol “casa blanca...”</span></p>

    <p class="duz1" xml:lang="tr"><span class="duz">İtalyan “casa bianca” diyor.</span></p>

    <p class="duz1" xml:lang="tr"><span class="duz">Fransız?</span></p>

    <p class="duz1" xml:lang="tr"><span class="duz">“Maison blanche” diyor.</span></p>

    <p class="duz1" xml:lang="tr"><span class="duz">Hepsinin dilinde, beyaz ev.</span></p>

    <p class="duz1" xml:lang="tr"><span class="duz">Azeri “ağ ev” diyor.</span></p>

    <p class="duz-son-paragraf" xml:lang="tr"><span class="duz">O da beyaz ev.</span></p>

    <p class="duz-son-paragraf" xml:lang="tr"><span class="duz">White House, dünyanın bütün dillerinde beyaz “ev” demek... Biz niye “saray” diyoruz?</span></p>

    <p class="duz-son-paragraf" xml:lang="tr"><span class="duz">Çünkü, bizim kafamızda, o evlerde oturup “yöneten” kişi, demokratik bir figür değildir... Dünya istediği kadar ev desin, oralarda oturan ve “yöneten”ler, saraylara layıktır. Padişahtır.</span></p>

    <p class="duz-son-paragraf" xml:lang="tr"><span class="duz">Ve bu kafa, sadece siyasileri değil, demokrasinin diğer önemli unsurlarını da “padişah” olarak görür... O nedenle “Adalet Sarayı”dır, o nedenle “Belediye Sarayı”dır!</span></p>

    <p class="duz1" xml:lang="tr"><span class="duz">O nedenle, “yöneten”ler saraylarda fink atarken, ahalinin kıçında don yoktur...</span></p>

    <p class="duz-son-paragraf" xml:lang="tr"><span class="duz">Ve o nedenle, yönetenlerini saraylara layık gören ahalimiz karnını doyurmak için anca “Simit Sarayı”na gider!</span></p>

    <p class="duz1" xml:lang="tr"><span class="duz">İşte o nedenle...</span></p>

    <p class="duz-son-paragraf" xml:lang="tr"><span class="duz">Çocuklarımızı alıp, makam koltuklarına oturtacaklar bugün... Maazallah bu tür “faşizan” soruları merak edip kafalarını değiştirmesinler diye, popolarını alıştıracaklar... “Şöyle oturacaksın, böyle kaykılacaksın, şu şekil fırça kayacaksın, patlat bakiim bi talimat” filan.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt18.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">9 Eylül</span></p>

    <p class="duz1" xml:lang="tr"><span class="duz">Şansımız varmış...</span></p>

    <p class="duz1" xml:lang="tr"><span class="duz">Birkaç kıta gezdik.</span></p>

    <p class="duz1" xml:lang="tr"><span class="duz">Şunu iddiayla söyleyebilirim...</span></p>

    <p class="duz-son-paragraf" xml:lang="tr"><span class="duz">Dünyanın hiçbir yerinde İzmir’deki kadar güzel batmaz güneş.</span></p>

    <p class="duz1" xml:lang="tr"><span class="duz">Yine öyle bi vakit...</span></p>

    <p class="duz1" xml:lang="tr"><span class="duz">Bitmeyen enerji, kavuniçi top olmuş, trajik yangının küllerinden yeniden doğan şehrin ufuk çizgisinde, körfeze usul usul iniyor.</span></p>

    <p class="duz1" xml:lang="tr"><span class="duz">Rakının dibine vurma saati...</span></p>

    <p class="duz-son-paragraf" xml:lang="tr"><span class="duz">Takvimler, 1923’ü gösteriyor.</span></p>

    <p class="duz1" xml:lang="tr"><span class="duz">Adres, numara 248, Kordon...</span></p>

    <p class="duz1" xml:lang="tr"><span class="duz">Naim Palas.</span></p>

    <p class="duz1" xml:lang="tr"><span class="duz">İkinci kat.</span></p>

    <p class="duz1" xml:lang="tr"><span class="duz">Cumbada oturuyor Gazi.</span></p>

    <p class="duz1" xml:lang="tr"><span class="duz">Sevmez fazla yemeği.</span></p>

    <p class="duz1" xml:lang="tr"><span class="duz">Leblebi var yine önünde...</span></p>

    <p class="duz1" xml:lang="tr"><span class="duz">Garson titriyor.</span></p>

    <p class="duz1" xml:lang="tr"><span class="duz">Çünkü çocuk, Rum.</span></p>

    <p class="duz1" xml:lang="tr"><span class="duz">Sesleniyor, şefkatli ses tonuyla...</span></p>

    <p class="duz1" xml:lang="tr"><span class="duz">“Vre Dimitri” diyor, “gel bakayım.”</span></p>

    <p class="duz1" xml:lang="tr"><span class="duz">Çocuk, “Buyur Pasam” diyor, ş’lere dili dönmeyen, kırık dökük Türkçesiyle.</span></p>

    <p class="duz1" xml:lang="tr"><span class="duz">“Sizin Kosti” diyor, işgal sırasında İzmir’e gelen Yunan Kralı Konstantin’i kastederek...</span></p>

    <p class="duz1" xml:lang="tr"><span class="duz">– Sizin Kosti, geldi mi buraya?</span></p>

    <p class="duz1" xml:lang="tr"><span class="duz">– Geldi Pasam...</span></p>

    <p class="duz1" xml:lang="tr"><span class="duz">– Oturdu mu bu masaya?</span></p>

    <p class="duz1" xml:lang="tr"><span class="duz">– Oturdu Pasam.</span></p>

    <p class="duz1" xml:lang="tr"><span class="duz">– Güneş batarken rakı içti mi?</span></p>

    <p class="duz1" xml:lang="tr"><span class="duz">– İçmedi pasam.</span></p>

    <p class="duz-son-paragraf" xml:lang="tr"><span class="duz">– E o zaman sormadın mı çocuk, ne halt etmeye almış İzmir’i?</span></p>

    <p class="duz-son-paragraf" xml:lang="tr"><span class="duz">İşte böyle batar güneş orada.</span></p>

    <p class="duz-son-paragraf" xml:lang="tr"><span class="duz">Nereye götürsem bilmem ki, nereleri gezdirsem, bugün sizi İzmir’de... Mustafa Kemal Bulvarı’na mı götürsem, Alsancak’a mı? Lozan Meydanı’na mı, Montrö Meydanı’na mı? Hasan Tahsin’in ilk kurşunu attığı yerde dua mı etsek, Zübeyde Hanım’ın kabri başında rahmet mi okusak? Anacığını emanet etmiş, adam gibi adam bu şehire... Kız almış... “Denizi kız, kızı deniz, sokakları hem kız hem deniz kokan” bu şehirden... Evlenmiş. Latife Hanım’ın köşküne mi götürsem? 26 Ağustos Kapısı’ndan mı girsek fuara, Kahramanlar Kapısı’ndan mı? Oradan girmiş süvariler İzmir’e... Çok şehit vermişiz. İsimleri meçhul. Onun için kısaca Kahramanlar demişiz, o semtin adına... İlk girdikleri noktada da, Şehitler Abidesi var... Bu vatan için İzmir’de ilk düşenler... Onların isimlerini biliyoruz... Oraya mı gitsek acaba? İkinci Tümen Dördüncü Alay’dan Konyalı Mehmet, Akşehirli Hakkı, Avanoslu Ahmet... Şehitler Abidesi deriz ama ismi başkadır aslında... “Vatan ve Namus Anıtı...” Oraya mı gitsek? Başlarında Yüzbaşı Şerafettin vardı. O caddenin şimdiki adı... Oraya mı gitsek? Fahrettin Altay Meydanı’na mı, yoksa Cumhuriyet Meydanı’na mı? “Ordular ilk hedefiniz Akdeniz’dir ileri” diyen heykele... Cadde mi gezsek acaba... Dumlupınar Caddesi, Şehitler, Gaziler, Vatan, İstiklal, İnönü, Akıncılar, Şehit Fethi Caddesi... Yoksa bulvar mı gezsek... Gazi, Fevzipaşa. Mahalle desen... Egemenlik mahallesi, Kurtuluş, Mehmet Akif, Millet, Kubilay, Sakarya, Ülkü, İnönü, 19 Mayıs, Tınaztepe, Kocatepe, Duatepe, Zafertepe, Hürriyet Mahallesi... Semt mi gezsek... Çankaya da var, Bayraklı da... Hatay var kardeşim, Hatay... Okul mu gezsek... Atatürk Lisesi, Cumhuriyet Lisesi, Dokuz Eylül Üniversitesi, Hakimiyet-i Milliye, Misak-ı Milli, Gazi ilkokulu... Atatürk Stadı’nda Altay’ı mı seyretsek, Alsancak Stadı’nda Altınordu’yu mu?</span></p>

    <p class="duz1" xml:lang="tr"><span class="duz">Sadece şehir değildir orası.</span></p>

    <p class="duz1" xml:lang="tr"><span class="duz">“Milli mücadele müzesi”dir.</span></p>

    <p class="duz1" xml:lang="tr"><span class="duz">Adım attığın her yerde gördüğün isimlerle.</span></p>

    <p class="duz1" xml:lang="tr"><span class="duz">Bahçedir...</span></p>

    <p class="duz1" xml:lang="tr"><span class="duz">Kanla sulanan, terle yeşeren.</span></p>

    <p class="duz-son-paragraf" xml:lang="tr"><span class="duz">İstanbul’daki gibi III. Ahmet Çeşmesi falan yoktur orada... Ankara’daki gibi Cinnah Caddesi, Arjantin Caddesi bulamazsın... Tayyip Erdoğan Kavşağı’nı teklif etmez hiç kimse!</span></p>

    <p class="duz1" xml:lang="tr"><span class="duz">İşgal edildiği gün, bir ulusun kurtuluş savaşını başlatan...</span></p>

    <p class="duz1" xml:lang="tr"><span class="duz">İşgali bittiği gün, o ulusun kurtuluş savaşını bitiren...</span></p>

    <p class="duz-son-paragraf" xml:lang="tr"><span class="duz">Dünyadaki tek şehirdir.</span></p>

    <p class="duz1" xml:lang="tr"><span class="duz">Ve bugün, o gün...</span></p>

    <p class="duz-son-paragraf" xml:lang="tr"><span class="duz">9 Eylül.</span></p>

    <p class="duz1" xml:lang="tr"><span class="duz">Ne güzeldir bugün İzmir’de olmak.</span></p>

    <p class="duz1" xml:lang="tr"><span class="duz">Ve ne zordur bugün İzmir’de olamamak.</span></p>

    <p class="duz1" xml:lang="tr"><span class="duz">Kıymetini bilmek lazım.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt19.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Hasan Tahsin</span></p>

    <p class="duz1" xml:lang="tr"><span class="duz">Önce Vahdettin’in “hain” olmadığını ilan etmişlerdi.</span></p>

    <p class="duz1" xml:lang="tr"><span class="duz">Şimdi Ali Kemal’in “şehit” olduğunu iddia ediyorlar.</span></p>

    <p class="duz1" xml:lang="tr"><span class="duz">Sırada ne var?</span></p>

    <p class="duz-son-paragraf" xml:lang="tr"><span class="duz">Hasan Tahsin’in “hain” olduğu...</span></p>

    <p class="duz-son-paragraf" xml:lang="tr"><span class="duz">“Yeni başlayanlar için” Ali Kemal’in sadece bir cümlesini vereyim: “Bu millici mahluklar kadar, başları ezilmek ister yılanlar hayal edilemez... Düşmanlar onlardan bin kere iyidir!”</span></p>

    <p class="duz1" xml:lang="tr"><span class="duz">Neymiş, Mustafa Kemal ve arkadaşları?</span></p>

    <p class="duz-son-paragraf" xml:lang="tr"><span class="duz">Düşmandan bin kere kötü, yılan benzeri mahluk...</span></p>

    <p class="duz-son-paragraf" xml:lang="tr"><span class="duz">İşte “şehit” Ali Kemal bu.</span></p>

    <p class="duz1" xml:lang="tr"><span class="duz">Peki neden böyle oluyor?</span></p>

    <p class="duz1" xml:lang="tr"><span class="duz">“İngiliz finosu” neden savunuluyor?</span></p>

    <p class="duz1" xml:lang="tr"><span class="duz">Cevabı açık.</span></p>

    <p class="duz1" xml:lang="tr"><span class="duz">Ali Kemal, bu memlekete gelmiş geçmiş “en mandacı” gazeteciydi... “Mahluk” olarak gördüğü bu milletin, mutlaka “yabancılar” tarafından yönetilmesini istiyordu.</span></p>

    <p class="duz-son-paragraf" xml:lang="tr"><span class="duz">Ama, it ürüdü, kervan yürüdü.</span></p>

    <p class="duz-son-paragraf" xml:lang="tr"><span class="duz">Yeni nesil mandacı gazetecilerin, yıllar sonra “hortlaktan şehit çıkarmaya çalışması” bundan... İstiyorlar ki, bu ülkeyi “yabancı efendileri” yönetsin.</span></p>

    <p class="duz-son-paragraf" xml:lang="tr"><span class="duz">“Şehit”lerinden ise, tek farkları var. Memleket silahlı işgal altında olmadığı için, Mustafa Kemal’e açık açık küfür edemiyorlar... Tabii şimdilik.</span></p>

    <p class="duz-son-paragraf" xml:lang="tr"><span class="duz">Aslında düşünüyorum da, Mustafa Kemal şanslıydı... Çünkü bir tane Ali Kemalleri vardı.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt20.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">29 Ekim</span></p>

    <p class="duz1" xml:lang="tr"><span class="duz">Konstantin...</span></p>

    <p class="duz-son-paragraf" xml:lang="tr"><span class="duz">Yunan Kralı’ydı.</span></p>

    <p class="duz-son-paragraf" xml:lang="tr"><span class="duz">Kayzer’in kız kardeşiyle evliydi; Alman İmparatoru’nun hem eniştesi, hem kuklasıydı. Kayzer ne derse onu yaptığı için, İngilizlerin yanında yer almadı. İngilizler baktı ki, bu kuklayla olmuyor, başka kukla buldular. “Efendi gibi çekil, yoksa seni devirip, Venizelos’u başa geçireceğiz” dediler.</span></p>

    <p class="duz-son-paragraf" xml:lang="tr"><span class="duz">Buldukları kukla, Venizelos değildi aslında... Kral’ın küçük oğlu Aleksandros’tu.</span></p>

    <p class="duz1" xml:lang="tr"><span class="duz">Konstantin tırstı.</span></p>

    <p class="duz-son-paragraf" xml:lang="tr"><span class="duz">Kendisi gibi Alman kuklası olan büyük oğlunu da yanına aldı, Almanya’ya sığındı.</span></p>

    <p class="duz1" xml:lang="tr"><span class="duz">Aleksandros hayırlı evlattı!</span></p>

    <p class="duz1" xml:lang="tr"><span class="duz">Babasını yolcu etti...</span></p>

    <p class="duz-son-paragraf" xml:lang="tr"><span class="duz">Tahta geçti.</span></p>

    <p class="duz1" xml:lang="tr"><span class="duz">Lay lay lom bi arkadaştı.</span></p>

    <p class="duz-son-paragraf" xml:lang="tr"><span class="duz">Tahtın yaşayan iki vârisi varken, kral olma ihtimali bulunmadığı için, piyangodan kral olana kadar Yunanistan’a uğramıyor, Oxford’da okuduğu için İngiltere’de yaşıyor, tenis oynuyor, futbol maçlarına gidiyor, otomobil yarıştırıyor, para saçıyor, kızlarla gününü gün ediyordu.</span></p>

    <p class="duz1" xml:lang="tr"><span class="duz">Kafaya tacı taktılar.</span></p>

    <p class="duz-son-paragraf" xml:lang="tr"><span class="duz">İplerini Venizelos’a verdiler.</span></p>

    <p class="duz-son-paragraf" xml:lang="tr"><span class="duz">Venizelos, İngilizlerle işi bağlamıştı, “Takıl bana, seni İzmir’de krallar gibi yaşatıcam” dedi, tuttu kolundan bu kazmayı, İzmir’i işgal ettirdi. İngilizler Venizelos’u kullanıyor, Venizelos İngilizleri kullanıyordu. Anadolu’da gözü yoktu, n’aapsın çorak toprakları, patlıcan ekecek değildi herhalde, hiç acelesi de yoktu, gözü İstanbul’daydı. Osmanlı paketlendikten sonra, kurşun bile sıkmadan oturduğu Ege’nin ve ardından İstanbul’un tapusunu alma niyetindeydi.</span></p>

    <p class="duz-son-paragraf" xml:lang="tr"><span class="duz">Bizim İngiliz kuklası padişah, Mustafa Kemal’e idam fermanı çıkardığında... Öbür kukla Aleksandros, sarayında, sevgili köpeği Fritz ile oynuyordu; bi de maymunu vardı, Moritz.</span></p>

    <p class="duz-son-paragraf" xml:lang="tr"><span class="duz">Maymun Moritz, köpek Fritz’i kıskandı, saldırdı, Kral araya girdi, ayırmaya çalıştı, maymun dolmuş iyice tabii, bu saatten sonra kralını tanımam dedi, Kral’a da girişti... Kral’ın yüzü gözü haşat oldu, kan revan... Maymun köpeği öldürdü, askerler de maymunu vurdu.</span></p>

    <p class="duz-son-paragraf" xml:lang="tr"><span class="duz">Gel gör ki, kan zehirlenmesi olmuştu, İzmir’i işgal emrini veren kukla, bağıra bağıra öldü.</span></p>

    <p class="duz-son-paragraf" xml:lang="tr"><span class="duz">Konstantin, maymuna dua ederek, eskisinden güçlü şekilde geri geldi, tahta oturdu. Hadi bakalım, Venizelos topladı bavulu, İngiltere’ye sığındı. İngilizler mecburen, üç maymunu oynadı, tahttan indirdikleri Konstantin’in tahta oturmasına ses çıkaramadı. Üstelik, dünya savaşı bitmişti, Almanlar ayvayı yemişti, dolayısıyla, artık Konstantin’i de kendi çıkarları için maymuncuk olarak kullanabilirlerdi. Pek beğendiler bu fikirlerini... Şampanya patlattılar.</span></p>

    <p class="duz1" xml:lang="tr"><span class="duz">Gel gör ki, maymun sayesinde tahta dönen Konstantin, maymun iştahlıydı, masada paylaşımı beklemedi, kendini başkomutan ilan etti, “mahvoluruz” diyen subaylarını dinlemedi, kahraman edasıyla Anadolu’ya saldırdı.</span></p>

    <p class="duz-son-paragraf" xml:lang="tr"><span class="duz">Mustafa Kemal, işte bu hatalı hamleyi bekliyordu... İzmir’e ve İstanbul’a yerleşmiş, durarak savunma yapacak olan işgal güçlerini söküp atmak zordu. Hiç tanımadıkları Ege coğrafyasına yayılan Yunan ordusunu, salam gibi dilim dilim doğrayacağını biliyordu. Öyle yaptı. Önce durdurdu, sonra süvarileriyle aralarına girerek, birbirleriyle bağlarını kopardı, sırtı boşta kalan paniğe kapıldı, İzmir’e doğru kaçmaya başladı... Hoş gelişler ola, ittirdi, denize döktü.</span></p>

    <p class="duz-son-paragraf" xml:lang="tr"><span class="duz">Kukla mucidi ve suçu başkasına yıkma uzmanı Winston Churchill, şu tespiti yapmak zorunda kaldı: “Bir maymun cırmığı, İstanbul’u kaybetmemize ve 250 bin insanın ölümüne mal oldu!”</span></p>

    <p class="duz-son-paragraf" xml:lang="tr"><span class="duz">Siz siz olun... Bedelini kanla-canla ödediğimiz cumhuriyetimize sahip çıkın, aman diim, devlet katında maymun barındırmayın.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt21.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Nutuk...</span></p>

    <p class="duz1" xml:lang="tr"><span class="duz">Tartışılan soru şu:</span></p>

    <p class="duz-son-paragraf" xml:lang="tr"><span class="duz">“Bağdat Caddesi’nde yürüyenler halkı mı temsil ediyor?”</span></p>

    <p class="duz1" xml:lang="tr"><span class="duz">Haklılar.</span></p>

    <p class="duz-son-paragraf" xml:lang="tr"><span class="duz">Bağdat Caddesi’nde halk ne gezer.</span></p>

    <p class="duz-son-paragraf" xml:lang="tr"><span class="duz">Gene bi 29 Ekim mesela, kapmışız bayrakları, jet sosyetenin merkezi Bağdat Caddesi’ndeyiz şekerim...</span></p>

    <p class="duz-son-paragraf" xml:lang="tr"><span class="duz">Jetimi Cemil Topuzlu’ya indirip, Caddebostan Migros Şatosu’nun apronuna bıraktım, Buckingham Sarayı’yla Tac Mahal’in arasından caddeye çıktım ki... Bülent Arınç haklı.</span></p>

    <p class="duz1" xml:lang="tr"><span class="duz">Sağımda Suadiye Baronu, solumda Kızıltoprak Düşesi yürüyor, kolunda 94 yaşındaki annesi Kalamış Grandüşesi... Arkamızdan Göztepe Kontu’yla Erenköy Lordu geliyor, hemen önümüzdeki maskeli grupta Bostancı şövalyeleri var, başlarında Şaşkınbakkal Dükü, düdük çalıyor.</span></p>

    <p class="duz1" xml:lang="tr"><span class="duz">Bi baktım, Cüppeli Ahmet...</span></p>

    <p class="duz1" xml:lang="tr"><span class="duz">Jet’i duyunca, binmiş jet-ski’sine gelmiş.</span></p>

    <p class="duz-son-paragraf" xml:lang="tr"><span class="duz">Jetgiller’dendir çünkü!</span></p>

    <p class="duz-son-paragraf" xml:lang="tr"><span class="duz">Çiftehavuzlar Markisi’nin “gelin size süs balıklarımı göstereyim” ayaklarıyla, Fenerbahçe prenseslerini marke ettiği gözlerden kaçmadı tabii... Çiftehavuzlar malum, jet sosyete olduğumuz için tek havuz kesmiyor, o açıdan... (Avam kamarasından olanlar bilmez, Selamiçeşme’yi az geç, orası Çiftehavuzlar... Selamiçeşme de, belediye başkanımız Arşidük Selami Öztürk adına yaptırıldı, Tekfur tarafından... Perrier akar ama içmek için değil, jetleri orada yıkıyoruz.)</span></p>

    <p class="duz-son-paragraf" xml:lang="tr"><span class="duz">(Haydarpaşa Bizans Lisesi’nden Paris Hilton’un sınıf arkadaşıdır Arşidük, parasız yatılı okudular.)</span></p>

    <p class="duz-son-paragraf" xml:lang="tr"><span class="duz">Neyse... Her 19 Mayıs’ta Royal Ascot yarışlarını tertiplediğimiz Göztepe Parkı’nın lazerlerine geldim –ki, demode trafik ışığı kullanmıyoruz biz– Kadıköy Şansölyesi için kurulan şeref tribünü zannettim, meğer, Dereağzı İmparatoru’nun tahtıymış... Aslında imparator değildi o, AKP iktidar olana kadar sadece parator’du, AKP sayesinde faizden malı götürdü, bastırdı dolarları, im’ini de satın aldı, imparator oldu.</span></p>

    <p class="duz-son-paragraf" xml:lang="tr"><span class="duz">Tahtın önü hıncahınç kalabalık, misafirlerimiz var... Maltepe Çarı, Beyoğlu Şahı, Sarıyer Kraliçesi, Bakırköy Racası, Silivri Sir’ü, Barones Pendik, adı üstünde Adalar Prensi, Senyor Çekmeköy, Üsküdar Kontesi, Don Nişantaşı... RTÜK’e göre, milli ve manevi değerleri, milletin milli ve manevi değerleriyle aynı olmayan Etiler derebeyleri bile gelmiş.</span></p>

    <p class="duz-son-paragraf" xml:lang="tr"><span class="duz">Bi eğlence, bi şamata, sorma gitsin, Petrusları kafamızdan aşağı döküyoruz filan, creme de la creme’in feriştahıyız... Firavun desen, şampanyayı fazla kaçırdı, vatandaş kılığına girdi iyi mi, papirüsten maaş bordrosu yaptırmış, “Simit Sarayı”nın adresini soruyor, yerlere yattık gülmekten... E Onuncu Yıl Marşı söyleyecek değiliz tabii, kraliyet filarmoni eşliğinde hep bir ağızdan haykırdık:</span></p>

    <p class="duz1" xml:lang="tr"><span class="duz">Duruşun andırır “asil soyu”nu...</span></p>

    <p class="duz1" xml:lang="tr"><span class="duz">Kız sen İstanbul’un neresindensin?</span></p>

    <p class="duz-son-paragraf" xml:lang="tr"><span class="duz">Seneye 29 Ekim’de sizi de bekleriz, fantezi olsun diye halk günü partisi yapacağız. Kontes değilim, lord değilim diye üzülmeyin; muhtaç olduğunuz kudret, damarlarınızdaki “asil” kanda mevcut... Biraz yurtseverlik, biraz şuur, iki satır da Nutuk okumanız yeterli.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt22.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Padişah</span></p>

    <p class="duz1" xml:lang="tr"><span class="duz">Hâlâ diyorlar ki:</span></p>

    <p class="duz-son-paragraf" xml:lang="tr"><span class="duz">“Atatürk diktatördü.”</span></p>

    <p class="duz1" xml:lang="tr"><span class="duz">Vahdettin neydi peki?</span></p>

    <p class="duz-son-paragraf" xml:lang="tr"><span class="duz">Demokrat Parti Genel Başkanı mı?</span></p>

    <p class="duz-son-paragraf" xml:lang="tr"><span class="duz">“Egemenlik kayıtsız şartsız milletindir” diyen diktatörü, dünyanın neresinde gördünüz Allah’ın geri zekâlıları?</span></p>

    <p class="duz1" xml:lang="tr"><span class="duz">Bak, dinle...</span></p>

    <p class="duz1" xml:lang="tr"><span class="duz">3-4 sene önce...</span></p>

    <p class="duz-son-paragraf" xml:lang="tr"><span class="duz">atv Haber’i yönetirken, Osmanlı soyundan değerli arkadaşım Neslişah Evliyazade’den rica ettim, kırmadı, aracı oldu, Osman Ertuğrul’u canlı yayına çıkardım.</span></p>

    <p class="duz1" xml:lang="tr"><span class="duz">Kimdir o?</span></p>

    <p class="duz1" xml:lang="tr"><span class="duz">Abdülhamid’in torunu...</span></p>

    <p class="duz-son-paragraf" xml:lang="tr"><span class="duz">Saltanat devam etseydi, “Dördüncü Osman” veya “Birinci Ertuğrul” adıyla “padişah” olacaktı.</span></p>

    <p class="duz-son-paragraf" xml:lang="tr"><span class="duz">(Bundan sonrasını, şöyle hafif burnunuz tıkanmış gibi, gırtlaktan gelen buğulu bir ses tonuyla okursanız, romantik belgesel tadında olur, tavsiye ederim.)</span></p>

    <p class="duz1" xml:lang="tr"><span class="duz">Çıktı, geldi Osman Ertuğrul.</span></p>

    <p class="duz1" xml:lang="tr"><span class="duz">Yanında, zarif eşi Zeynep Osman.</span></p>

    <p class="duz1" xml:lang="tr"><span class="duz">Oturdular.</span></p>

    <p class="duz1" xml:lang="tr"><span class="duz">Hoş geldin beşgittin filan, “Ne içersiniz?” dedik, “Çay” dedi. Ayıptır söylemesi, bu kardeşinizin padişaha çay ısmarlamışlığı vardır yani... Hatta, sohbet uzayınca pek keyiflendi, bir çay daha istedi, “Haber merkezinin bütçesini İngiliz Hazinesi karşılamıyor, kusura bakma” diyemedik, “Padişaha demli bir çay daha getirin” dedik mecburen.</span></p>

    <p class="duz1" xml:lang="tr"><span class="duz">Neyse...</span></p>

    <p class="duz-son-paragraf" xml:lang="tr"><span class="duz">Sohbet bitti, haber saati geldi.</span></p>

    <p class="duz-son-paragraf" xml:lang="tr"><span class="duz">(Canlı yayına çıkardığımız insan, Abdülhamid’in torunu, haliyle, şehzade Burhanettin Efendi’nin oğlu... Annesi, şehzadeden ayrıldıktan sonra, Atatürk’ün ilk kabinesinde yer alan Maliyeci Cavit Bey’le evlenmiş... Cavit Bey kim? İzmir Suikastı’na adı karıştığı için idam edilen Cavit Bey... Üvey babası Atatürk’ü ortadan kaldırayım derken, asılmış yani... Üstelik, biraz önce de belirttiğim gibi, Osman Ertuğrul, saltanat devam etseydi bugünkü padişahımız efendimiz olacaktı.)</span></p>

    <p class="duz1" xml:lang="tr"><span class="duz">Ne dedi biliyor musunuz?</span></p>

    <p class="duz-son-paragraf" xml:lang="tr"><span class="duz">“Ailemiz için çok kötü oldu ama Türkiye kazandı... Ben Türk olarak doğdum, Türk olarak öleceğim... Atatürk, Türk halkı için çok iyi bir liderdi. Mustafa Kemal Atatürk olmasaydı, İstanbul olmazdı.”</span></p>

    <p class="duz1" xml:lang="tr"><span class="duz">Dikkat isterim...</span></p>

    <p class="duz-son-paragraf" xml:lang="tr"><span class="duz">Saltanat devam etseydi, Fatih Sultan Mehmed’in tahtında oturacak olan kişi dedi ki: “Mustafa Kemal Atatürk olmasaydı, İstanbul olmazdı.”</span></p>

    <p class="duz1" xml:lang="tr"><span class="duz">İşte böyle...</span></p>

    <p class="duz-son-paragraf" xml:lang="tr"><span class="duz">Esnaf gazeteci olmadığımız için, bunu yayınlamayalım, sponsor bulalım, belgesel yapalım, sonra da yanında çalıştığımız patrona satalım filan demedik... Beleş yayınladık.</span></p>

    <p class="duz1" xml:lang="tr"><span class="duz">Yarın, 10 Kasım...</span></p>

    <p class="duz-son-paragraf" xml:lang="tr"><span class="duz">E bugün de nostalji yapalım dedik.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt23.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">10 Kasım</span></p>

    <p class="duz1" xml:lang="tr"><span class="duz">Onca yıl geçmiş...</span></p>

    <p class="duz1" xml:lang="tr"><span class="duz">Anıtkabir full.</span></p>

    <p class="duz1" xml:lang="tr"><span class="duz">Dede-bebe.</span></p>

    <p class="duz1" xml:lang="tr"><span class="duz">Kadın-erkek.</span></p>

    <p class="duz1" xml:lang="tr"><span class="duz">Türbanlı-türbansız.</span></p>

    <p class="duz1" xml:lang="tr"><span class="duz">Zengin-fakir.</span></p>

    <p class="duz1" xml:lang="tr"><span class="duz">Türk, Kürt, Laz, Çerkez.</span></p>

    <p class="duz-son-paragraf" xml:lang="tr"><span class="duz">Niye?</span></p>

    <p class="duz1" xml:lang="tr"><span class="duz">9’u 5 geçe...</span></p>

    <p class="duz1" xml:lang="tr"><span class="duz">Türkiye esas duruşta.</span></p>

    <p class="duz1" xml:lang="tr"><span class="duz">Kasketli.</span></p>

    <p class="duz1" xml:lang="tr"><span class="duz">Piercing’li.</span></p>

    <p class="duz-son-paragraf" xml:lang="tr"><span class="duz">Nasıl olabilir?</span></p>

    <p class="duz1" xml:lang="tr"><span class="duz">Ya Dolmabahçe?</span></p>

    <p class="duz1" xml:lang="tr"><span class="duz">Gidersin de...</span></p>

    <p class="duz1" xml:lang="tr"><span class="duz">Küllenmiş olması lazım.</span></p>

    <p class="duz1" xml:lang="tr"><span class="duz">Ağlamazsın artık.</span></p>

    <p class="duz-son-paragraf" xml:lang="tr"><span class="duz">Ağlıyor herkes.</span></p>

    <p class="duz-son-paragraf" xml:lang="tr"><span class="duz">10 Kasım’ı anlarım, 29 Ekim’i anlarım, tatildir, cumartesi pazarı da anlarım... Mesela, perşembe günü insan niye Anıtkabir’e gider arkadaş? Salı? Ankara’nın nüfusu 4 milyon... Geçen sene 13 milyon kişi gelmiş!</span></p>

    <p class="duz-son-paragraf" xml:lang="tr"><span class="duz">Bağımsız ruh desen... Bağımsızlık sevdalısı olduğumuz söylenemez pek... Öyle olsa, Amerika’nın Avrupa’nın kucağına oturmaktan, IMF’den emir almaktan rahatsız olurduk, mandacıları baş tacı yapmazdık... Sorsan, Cumhuriyet’in anlamını bilenlerin oranı, üzücü çıkabilir. Say desen, çoğumuz devrimleri bile sayamaz. Egemenliğe baksan, kayıtsız şartsız milletin olmadığını hepimiz biliyoruz... Çanakkale zaten geçildi. İstanbul’un kurtuluşunu, Dokuz Eylül’ü fener alaylarıyla falan kutluyoruz ama telefonu İngiliz’e, bankaları Yunan’a satmaktan gocunmuyoruz.</span></p>

    <p class="duz1" xml:lang="tr"><span class="duz">Peki, bunca karalamaya rağmen...</span></p>

    <p class="duz1" xml:lang="tr"><span class="duz">Niye seviyoruz O’nu bu kadar?</span></p>

    <p class="duz1" xml:lang="tr"><span class="duz">Niye unutmuyoruz?</span></p>

    <p class="duz-son-paragraf" xml:lang="tr"><span class="duz">Niye özlüyoruz?</span></p>

    <p class="duz1" xml:lang="tr"><span class="duz">Benim cevabım şu...</span></p>

    <p class="duz1" xml:lang="tr"><span class="duz">Bu milleti soymadı!</span></p>

    <p class="duz1" xml:lang="tr"><span class="duz">Ülkesini işgalden kurtaran, rejimini değiştiren, devrimler yapan lider, dünyada çok...</span></p>

    <p class="duz1" xml:lang="tr"><span class="duz">Ama bu işleri yaptıktan sonra, milletini soymayan dünyadaki tek lider o...</span></p>

    <p class="duz-son-paragraf" xml:lang="tr"><span class="duz">Rakıyı filan anlatırlar, bunu anlatmazlar.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt24.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Savarona</span></p>

    <p class="duz1" xml:lang="tr"><span class="duz">Küreselleşmedir aslında bu...</span></p>

    <p class="duz1" xml:lang="tr"><span class="duz">Çaça, Rus.</span></p>

    <p class="duz1" xml:lang="tr"><span class="duz">Orospular, Ukraynalı.</span></p>

    <p class="duz1" xml:lang="tr"><span class="duz">Müşteri, Kazak.</span></p>

    <p class="duz1" xml:lang="tr"><span class="duz">Alışveriş, ABD dolarıyla.</span></p>

    <p class="duz-son-paragraf" xml:lang="tr"><span class="duz">Bandıra, Türk.</span></p>

    <p class="duz-son-paragraf" xml:lang="tr"><span class="duz">E bandırır tabii adam.</span></p>

    <p class="duz1" xml:lang="tr"><span class="duz">Ve, hâlâ deniyor ki:</span></p>

    <p class="duz1" xml:lang="tr"><span class="duz">“Savarona’da fuhuş yapılmış!”</span></p>

    <p class="duz1" xml:lang="tr"><span class="duz">Ya ne yapılacaktı birader...</span></p>

    <p class="duz-son-paragraf" xml:lang="tr"><span class="duz">Balıkçılık mı?</span></p>

    <p class="duz1" xml:lang="tr"><span class="duz">Araplar da kiralıyor ha bire...</span></p>

    <p class="duz-son-paragraf" xml:lang="tr"><span class="duz">Mevlit mi okuyorlar dersiniz?</span></p>

    <p class="duz-son-paragraf" xml:lang="tr"><span class="duz">İşin külfet boyutunu defalarca yazdık, alt tarafı 900 bin dolar civarında yıllık masrafı var; devlet için çok cüzi bi rakamdır, ayıptır... Mesela, çıkarıp şak diye 12 Dev Adam’a ödenen ikramiyeyi ver, 25 senelik bakımını kurtarıyorsun... Valilerin garajında duran ikinci üçüncü makam arabalarından vazgeç, 100 senesi bedavaya gelir. Benzini kıssan bile, yeter.</span></p>

    <p class="duz1" xml:lang="tr"><span class="duz">İşin vizyon boyutu vardır.</span></p>

    <p class="duz1" xml:lang="tr"><span class="duz">Sadece “hatıra” değildir Savarona.</span></p>

    <p class="duz-son-paragraf" xml:lang="tr"><span class="duz">Üzerinde pek durulmayan detaydır.</span></p>

    <p class="duz-son-paragraf" xml:lang="tr"><span class="duz">Bakın, bi tane özel şirket kurdu Mustafa Kemal... Taaa 1924’te, Türkiye İş Bankası’nı... Forbes’un son dünya sıralamasına göre, bugün bile hâlâ, Türkiye’nin en değerli varlığıdır.</span></p>

    <p class="duz1" xml:lang="tr"><span class="duz">Yani?</span></p>

    <p class="duz-son-paragraf" xml:lang="tr"><span class="duz">Siyasi-askeri dehası üzerine binlerce kitap yazılmıştır ama aynı zamanda, “Türkiye’nin gelmiş geçmiş en vizyoner patronu”dur Mustafa Kemal.</span></p>

    <p class="duz1" xml:lang="tr"><span class="duz">Savarona’ya dönersek...</span></p>

    <p class="duz1" xml:lang="tr"><span class="duz">Yavuz jilet oldu.</span></p>

    <p class="duz1" xml:lang="tr"><span class="duz">Nusrat maket...</span></p>

    <p class="duz1" xml:lang="tr"><span class="duz">Bandırma vapuru hurdacıya satıldı.</span></p>

    <p class="duz-son-paragraf" xml:lang="tr"><span class="duz">Kurtuluş Savaşı’nda silah taşıdığı için Gazi unvanı alan Alemdar’ı duba yaptılar. Savarona’dan önceki makam yatı Ertuğrul, artık tencere, tava... Çanakkale’de Goliath’ı batıran Muavenet-i Milliye, dökümcüye gitti. Hamidiye zırhlısı kiloyla verildi. İlk ve son transatlantiğimiz Gülcemal’den trafik levhası yaptılar.</span></p>

    <p class="duz-son-paragraf" xml:lang="tr"><span class="duz">Elbette emanete hıyanet vardı ama aynı zamanda, yanlış yatırımlardı... Ömürleri kısaydı.</span></p>

    <p class="duz-son-paragraf" xml:lang="tr"><span class="duz">O güzel adam ise, hayatı boyunca, bi tek oyuncak aldı... 72 sene geçmesine rağmen, hâlâ, günlüğü 50 bin dolardan kiralanabilecek kadar değerli Savarona...</span></p>

    <p class="duz1" xml:lang="tr"><span class="duz">Almaya kalk bugün...</span></p>

    <p class="duz-son-paragraf" xml:lang="tr"><span class="duz">İlk fiyatının 50 katı.</span></p>

    <p class="duz-son-paragraf" xml:lang="tr"><span class="duz">Vizyoner yatırımıdır çünkü.</span></p>

    <p class="duz-son-paragraf" xml:lang="tr"><span class="duz">Ve, eminim ki, önceki gece Anıtkabir’in avlusunda volta atarlarken gülümsemiştir, “İster misin çok değerlendi diye, burayı da TOKİ’ye versinler İsmet!”</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt25.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">İstiklal Marşı</span></p>

    <p class="duz1" xml:lang="tr"><span class="duz">Örövizyoncu kızımız Hadise, İstiklal Marşı okuyayım derken, “İstiklal Şarkısı” okudu.</span></p>

    <p class="duz1" xml:lang="tr"><span class="duz">Hip hop gibi oldu.</span></p>

    <p class="duz1" xml:lang="tr"><span class="duz">E çarşı karıştı haliyle.</span></p>

    <p class="duz-son-paragraf" xml:lang="tr"><span class="duz">Tartışan tartışana...</span></p>

    <p class="duz-son-paragraf" xml:lang="tr"><span class="duz">Yıldırım Akbulut gazinoya gitmiş, “Efendim, beğendiğiniz parça varsa, okusunlar” denmiş, Akbulut, “Sabile’yi çok severim” demiş... Herkes birbirinin yüzüne bakmış şaşkınlıkla, “Efendim, o bahsettiğiniz şarkıyı bilemedik” demişler... Akbulut da “Nasıl bilmezsiniz yahu” diye sinirlenmiş, “Eller ayır sabile, yollar ayır sabile, yıllar ayır sabile!”</span></p>

    <p class="duz-son-paragraf" xml:lang="tr"><span class="duz">İstiklal Marşı’nın dramı budur.</span></p>

    <p class="duz-son-paragraf" xml:lang="tr"><span class="duz">Sözle müzik birbirine oturmaz.</span></p>

    <p class="duz-son-paragraf" xml:lang="tr"><span class="duz">Ben kendi payıma, ilkokul dörde gelene kadar “lardaaa yüzeen alsancaakk” bölümündeki “larda”nın ne olduğunu kavrayamamıştım... “Tüteeen en son ocak obe!” var bi de... Allahım Yarabbim “obe” ne? Sınıf arkadaşlarımla birlikte Japonca öğrenir gibi bakıyor, rahmetli öğretmenim de, “obe”nin aslında “o benim”in “obe”si olduğunu anlatmaya çalışıyordu.</span></p>

    <p class="duz1" xml:lang="tr"><span class="duz">Çünkü...</span></p>

    <p class="duz-son-paragraf" xml:lang="tr"><span class="duz">Güftesi 1921 senesinde, bestesi 1924 senesinde kabul edildi. Yani, 3 sene önce yazılan sözlere, 3 sene sonra müzikal gömlek dikildi. Marştan çok, acemaşiran makamında, bildiğin alaturka şarkı gibiydi. Haliyle, cuk oturmadı, pot yaptı... 6 sene vaziyet idare edildi. Baktılar ki olmadı, 1930 senesinde bestesi değiştirildi, bu hali kabul edildi. Anca bu kadar oldu.</span></p>

    <p class="duz-son-paragraf" xml:lang="tr"><span class="duz">Zaten o nedenle, çık sokağa, sor, en az 40 milyon kişi “korkmaz sönmez” der... Halbuki, “korkmaz” diye bir kelime yoktur İstiklal Marşımızda.</span></p>

    <p class="duz1" xml:lang="tr"><span class="duz">Türk halkı, sadedir.</span></p>

    <p class="duz1" xml:lang="tr"><span class="duz">Marşımız, çetrefillidir.</span></p>

    <p class="duz-son-paragraf" xml:lang="tr"><span class="duz">Oturmaması ondan.</span></p>

    <p class="duz1" xml:lang="tr"><span class="duz">İyi bir şey yapayım derken “kuş kondurma” merakımız olduğu için, ses aralığı yüksek tutulmuştur... Söylerken, Adapazarı’ndan şak diye Erzurum’a, şak diye Antalya’ya geçmen gerekir ki, konservatuvar öğrencileri için bile boru değildir.</span></p>

    <p class="duz-son-paragraf" xml:lang="tr"><span class="duz">Sadelikten uzak olduğu için, söz başka telden çalar, müzik başka telden söyler.</span></p>

    <p class="duz1" xml:lang="tr"><span class="duz">Netice itibariyle...</span></p>

    <p class="duz-son-paragraf" xml:lang="tr"><span class="duz">Bunu öğrenene kadar göbeğimiz çatladı, Amerikan özentisiyle ekstra kuş kondurup Hadise çıkarmanın âlemi yoktur... Gözünüzü seveyim, dokunmayın kardeşim.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt26.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Washington</span></p>

    <p class="duz-son-paragraf" xml:lang="tr"><span class="duz">Fikir özgürlüğü ayaklarıyla Mustafa Kemal’e saldırmak moda oldu.</span></p>

    <p class="duz1" xml:lang="tr"><span class="duz">“İnsan utanır biraz” diyorsun.</span></p>

    <p class="duz-son-paragraf" xml:lang="tr"><span class="duz">“Antidemokrat” ilan ediyorlar.</span></p>

    <p class="duz1" xml:lang="tr"><span class="duz">En çok sarıldıkları argüman da şu...</span></p>

    <p class="duz1" xml:lang="tr"><span class="duz">“Her yerde Atatürk’ün ismi var...</span></p>

    <p class="duz1" xml:lang="tr"><span class="duz">Statta, havaalanında, üniversitede...</span></p>

    <p class="duz1" xml:lang="tr"><span class="duz">Caddeye bile Atatürk ismi konuluyor.</span></p>

    <p class="duz-son-paragraf" xml:lang="tr"><span class="duz">Gelişmiş ülkelerde var mı böyle şey?”</span></p>

    <p class="duz-son-paragraf" xml:lang="tr"><span class="duz">Bak sen.</span></p>

    <p class="duz1" xml:lang="tr"><span class="duz">E soralım o halde...</span></p>

    <p class="duz-son-paragraf" xml:lang="tr"><span class="duz">ABD’nin başkenti nere kardeş?</span></p>

    <p class="duz1" xml:lang="tr"><span class="duz">Kim o Washington?</span></p>

    <p class="duz-son-paragraf" xml:lang="tr"><span class="duz">Portakal mı?</span></p>

    <p class="duz1" xml:lang="tr"><span class="duz">Başkent kesmemiş, eyalete koymuşlar Washington’ın ismini, eyalete... Washington Köprüsü. Washington Caddesi. Washington Üniversitesi. Washington Lisesi. Washington Enstitüsü. Washington Anıtı. Washington Katedrali. Washington Cemiyeti. Washington Meydanı. Washington Gölü. Washington Dağı. Washington Müzesi. Washington Otoyolu. Washington Kütüphanesi. Washington Hastanesi. Washington Hipodromu.</span></p>

    <p class="duz1" xml:lang="tr"><span class="duz">Hani azgelişmiş?</span></p>

    <p class="duz-son-paragraf" xml:lang="tr"><span class="duz">Sayayım mı daha?</span></p>

    <p class="duz1" xml:lang="tr"><span class="duz">Gazetesi var.</span></p>

    <p class="italik1" xml:lang="tr"><span class="italik">Washington Post</span><span class="duz">.</span></p>

    <p class="italik1" xml:lang="tr"><span class="italik">Washington Times</span><span class="duz">.</span></p>

    <p class="duz1" xml:lang="tr"><span class="duz">Basketbol takımı var.</span></p>

    <p class="duz1" xml:lang="tr"><span class="duz">Washington Wizards.</span></p>

    <p class="duz1" xml:lang="tr"><span class="duz">Futbol takımı da var.</span></p>

    <p class="duz-son-paragraf" xml:lang="tr"><span class="duz">Washington Redskins.</span></p>

    <p class="duz1" xml:lang="tr"><span class="duz">Parasında var.</span></p>

    <p class="duz1" xml:lang="tr"><span class="duz">Pulunda var.</span></p>

    <p class="duz-son-paragraf" xml:lang="tr"><span class="duz">Yetmedi mi?</span></p>

    <p class="duz1" xml:lang="tr"><span class="duz">Washington Locası. Washington Sanat Galerisi. Washington Terminali. Washington Limanı. Washington Parkı. Washington Şarabı. Washington Yat Kulübü. Washington Operası.</span></p>

    <p class="duz1" xml:lang="tr"><span class="duz">Washington Denizaltısı. Washington Uçak Gemisi.</span></p>

    <p class="duz-son-paragraf" xml:lang="tr"><span class="duz">Washington Bursu. Washington Ormanı. Washington Balesi. Washington Film Festivali. Washington Oteli de var. Washington Restoranı da.</span></p>

    <p class="duz1" xml:lang="tr"><span class="duz">Çünkü “ahde vefa” diye bir şey var.</span></p>

    <p class="duz-son-paragraf" xml:lang="tr"><span class="duz">A ruhsuz.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt27.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Aferin çocuk!</span></p>

    <p class="duz1" xml:lang="tr"><span class="italik">Mustafa</span> <span class="duz">belgeseline gittim...</span></p>

    <p class="duz1" xml:lang="tr"><span class="duz">Sarhoş.</span></p>

    <p class="duz1" xml:lang="tr"><span class="duz">Kafayı bulunca ağlayan...</span></p>

    <p class="duz1" xml:lang="tr"><span class="duz">Hoyrat.</span></p>

    <p class="duz1" xml:lang="tr"><span class="duz">Soğuk.</span></p>

    <p class="duz1" xml:lang="tr"><span class="duz">Kalpsiz.</span></p>

    <p class="duz1" xml:lang="tr"><span class="duz">Çevresine eziyet eden...</span></p>

    <p class="duz1" xml:lang="tr"><span class="duz">İtiraz edeni asan...</span></p>

    <p class="duz1" xml:lang="tr"><span class="duz">Arkadaşlarını satan...</span></p>

    <p class="duz1" xml:lang="tr"><span class="duz">Goygoycuların dolduruşuna gelen...</span></p>

    <p class="duz1" xml:lang="tr"><span class="duz">Milletten bihaber.</span></p>

    <p class="duz1" xml:lang="tr"><span class="duz">Hatta milleti küçümseyen...</span></p>

    <p class="duz1" xml:lang="tr"><span class="duz">Alay eden.</span></p>

    <p class="duz1" xml:lang="tr"><span class="duz">Hesabını kitabını bilmeyen...</span></p>

    <p class="duz1" xml:lang="tr"><span class="duz">Batı hayranı.</span></p>

    <p class="duz1" xml:lang="tr"><span class="duz">Sefa düşkünü.</span></p>

    <p class="duz1" xml:lang="tr"><span class="duz">O balo senin...</span></p>

    <p class="duz1" xml:lang="tr"><span class="duz">Bu balo benim, gezen.</span></p>

    <p class="duz1" xml:lang="tr"><span class="duz">Zampara.</span></p>

    <p class="duz1" xml:lang="tr"><span class="duz">Cephede bile karı-kız düşünen...</span></p>

    <p class="duz1" xml:lang="tr"><span class="duz">Savaşmadığı için sıkılan...</span></p>

    <p class="duz1" xml:lang="tr"><span class="duz">Ordu varken, çete kurmaya kalkan...</span></p>

    <p class="duz1" xml:lang="tr"><span class="duz">Devrimleri intikam için yapan...</span></p>

    <p class="duz1" xml:lang="tr"><span class="duz">Dinsiz.</span></p>

    <p class="duz1" xml:lang="tr"><span class="duz">Kendi heykellerini diktiren...</span></p>

    <p class="duz1" xml:lang="tr"><span class="duz">Megaloman.</span></p>

    <p class="duz1" xml:lang="tr"><span class="duz">Bencil.</span></p>

    <p class="duz1" xml:lang="tr"><span class="duz">Günde 3 paket sigara içen.</span></p>

    <p class="duz1" xml:lang="tr"><span class="duz">Usul usul intihar eden...</span></p>

    <p class="duz1" xml:lang="tr"><span class="duz">Psikolojik bunalımda...</span></p>

    <p class="duz1" xml:lang="tr"><span class="duz">Yalnız.</span></p>

    <p class="duz1" xml:lang="tr"><span class="duz">Çaresiz.</span></p>

    <p class="duz1" xml:lang="tr"><span class="duz">Basiretsiz.</span></p>

    <p class="duz-son-paragraf" xml:lang="tr"><span class="duz">Zavallı bir adam.</span></p>

    <p class="duz-son-paragraf" xml:lang="tr"><span class="italik">Mustafa</span><span class="duz">’daki Mustafa bu.</span></p>

    <p class="duz1" xml:lang="tr"><span class="duz">Anafartalar 1 saniye.</span></p>

    <p class="duz-son-paragraf" xml:lang="tr"><span class="duz">İşgal 2 saniye.</span></p>

    <p class="duz-son-paragraf" xml:lang="tr"><span class="duz">Tası tarağı toplayıp kaçmak için, sığır sürüsünün çıkardığı toz bulutundan bile tırsan... Sığır sürüsüyle düşman ordusunu ayırt etmekten âciz biri... Başkomutanlık Meydan Muharebesi desen... Taktiğini falan başkasından araklamış zaten.</span></p>

    <p class="duz1" xml:lang="tr"><span class="duz">Hak edilmiş bence Oscar...</span></p>

    <p class="duz-son-paragraf" xml:lang="tr"><span class="duz">En azından Nobel.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt28.jpeg"/></span></p>

    <p class="duz-ilk-paragraf-x" xml:lang="tr"><span><img alt="023.jpg" class="generated-style1" src="../Images/023_fmt1.jpeg"/></span></p>

    <p class="duz1" xml:lang="tr"><span class="duz">Ekim 2007, İzmir.</span></p>

    <p class="duz1" xml:lang="tr"><span class="duz">Alsancak’ın en meşhur dövmecisi Köprüaltı’na gençten biri girer, kolunu sıyırır, dirseğine doğru Mustafa Kemal’in imzası vardır, bankada çalıştığını, bu dövme yüzünden işten atılmakla tehdit edildiğini anlatır, tırsmıştır, ekmek parası filan diye ağlar,</span></p>

    <p class="duz-son-paragraf" xml:lang="tr"><span class="duz">“Silin” der.</span></p>

    <p class="duz-son-paragraf" xml:lang="tr"><span class="duz">Hep söylerim, ekmek parası diye ağlayanın maaşını, tavuk gibi buğdayla ödeyeceksin!</span></p>

    <p class="duz-son-paragraf" xml:lang="tr"><span class="duz">Âdeta bomba düşer dövmeci dükkânına... “Bu gördüğün eller Atatürk’ü yazar, Atatürk’ü silmez” deyip, kapı dışarı ederler... Ve internet sitelerinden alenen duyururlar: “Ey ahali, madem öyle işte böyle, bugünden itibaren burada, Atatürk’ün imzası bedava!”</span></p>

    <p class="duz-son-paragraf" xml:lang="tr"><span class="duz">İlk kim, nerede yazdırdı bilmiyorum ama Atatürk imzasının furya haline gelmesinin miladı, bu olaydır.</span></p>

    <p class="duz1" xml:lang="tr"><span class="duz">Bir ödlek geri adım attı...</span></p>

    <p class="duz-son-paragraf" xml:lang="tr"><span class="duz">On binlerce cesur öne çıktı.</span></p>

    <p class="duz1" xml:lang="tr"><span class="duz">Atatürk’e sövme modası...</span></p>

    <p class="duz-son-paragraf" xml:lang="tr"><span class="duz">Dövme modası yarattı.</span></p>

    <p class="duz-son-paragraf" xml:lang="tr"><span class="duz">Köprüaltı örnek oldu, İzmir’de yapılan Atatürk dövmesi, 50 bini aştı. Yetişemiyorlar, her gün 30-40 kişi kazıyor vücuduna... Omzuna, bileğine, iman tahtasına, kalbinin üstüne... Doktor var, avukat var, öğrenci, dekan, ev kadınları var. İstanbul’da patladı... Ankara, Antalya, Bursa, Trabzon, Muğla, Eskişehir dövmecileri artık neredeyse sadece bu imzayı kazıyor. 29 Ekimlerde, 10 Kasımlarda Mustafa Kemal için ücretsiz çalışan 200’ün üstünde dövmeci var.</span></p>

    <p class="duz1" xml:lang="tr"><span class="duz">Dini gerekçelerle dövme yaptırmayan, otomobiline yapıştırıyor. Taksilerin camlarında... Motosikletine, hatta, bebe arabasına yazdıranı görüyoruz. Atatürk imzalı küpe kulaklarda, rozet yakalarda.</span></p>

    <p class="duz-son-paragraf" xml:lang="tr"><span class="duz">Ölümünün üzerinden taaa 72 sene geçtikten sonra, hiç tanışmadığı, hiç görmediği insanların bedenine imzasını atan bir başka lider var mı dünyada?</span></p>

    <p class="duz1" xml:lang="tr"><span class="duz">Neymiş, işten atarlarmış...</span></p>

    <p class="duz-son-paragraf" xml:lang="tr"><span class="duz">Bizim işimiz Atatürk.</span></p>

    <p class="duz-son-paragraf" xml:lang="tr"><span class="duz">Memleketimin güzel kadınları, giydirin çocuklarınızı güzel güzel, doğum günüdür bugün... Çünkü, her 10 Kasım, aslında 19 Mayıs’tır... Cumhuriyet dediğin, korkak babalar tarafından kaybedilir, yürekli evlatları tarafından geri alınır.</span></p>

    <p class="duz-son-paragraf" xml:lang="tr"><span class="duz">Mustafa Kemal, ilelebet payidardır.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt29.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Anafartalar</span></p>

    <p class="duz1" xml:lang="tr"><span class="duz">Yıl, 1915.</span></p>

    <p class="duz1" xml:lang="tr"><span class="duz">Çanakkale’de kan gövdeyi götürüyor.</span></p>

    <p class="duz1" xml:lang="tr"><span class="duz">“Geçerim” diye saldıran emperyalistlerin insan kaybı, 200 bini aşmış...</span></p>

    <p class="duz1" xml:lang="tr"><span class="duz">“Geç de görelim” diyen dedelerimizin kaybı ise, 250 binin üstünde... Mermiler havada çarpışıyor. Cesetler toplanamayacak kadar çok... Bu inanılmaz kıyıma rağmen, İngiliz hükümeti durumdan memnun. Çünkü gerçeği bilmiyor.</span></p>

    <p class="duz1" xml:lang="tr"><span class="duz">Çanakkale’deki İngiliz cephe komutanı, “Vaziyet gayet iyi... Bugün yarın geçeriz” raporları gönderiyor devamlı...</span></p>

    <p class="duz1" xml:lang="tr"><span class="duz">O sırada genç bir gazeteci var orada.</span></p>

    <p class="duz1" xml:lang="tr"><span class="duz">Avustralyalı.</span></p>

    <p class="duz1" xml:lang="tr"><span class="italik">Melbourne Age</span> <span class="duz">gazetesinin muhabiri.</span></p>

    <p class="duz1" xml:lang="tr"><span class="duz">Görüyor ki, durum kel...</span></p>

    <p class="duz1" xml:lang="tr"><span class="duz">Hadise, hiç de İngiliz komutanın anlattığı gibi değil.</span></p>

    <p class="duz1" xml:lang="tr"><span class="duz">Türkler kafaya koymuş...</span></p>

    <p class="duz1" xml:lang="tr"><span class="duz">Kuru ekmek yiyor, bulursa üzüm hoşafı içiyor, şakır şakır ölüyor... Ama geçirmiyor.</span></p>

    <p class="duz1" xml:lang="tr"><span class="duz">Avustralyalı olduğu için özellikle dikkatini çeken bir konu daha var.</span></p>

    <p class="duz1" xml:lang="tr"><span class="duz">İngiliz komutanlar, karargâhta klasik müzik eşliğinde viski yudumlarken, Anzaklar patır patır gidiyor. En son iki tabur Anzak gönderiyorlar bölgeye... Türklerin, iki taburu yok etmesi iki saat bile sürmüyor.</span></p>

    <p class="duz1" xml:lang="tr"><span class="duz">Üstelik, müthiş sansür var.</span></p>

    <p class="duz1" xml:lang="tr"><span class="duz">Yazdığı haberler, İngiliz yetkililer tarafından engelleniyor.</span></p>

    <p class="duz1" xml:lang="tr"><span class="duz">Bakıyor ki, olacak gibi değil...</span></p>

    <p class="duz1" xml:lang="tr"><span class="duz">Sarılıyor kaleme, tüm gerçekleri tek tek anlattığı, 8 bin kelimeden oluşan, “Gelibolu Mektubu”nu yazıyor.</span></p>

    <p class="duz1" xml:lang="tr"><span class="duz">Özeti şu:</span></p>

    <p class="duz1" xml:lang="tr"><span class="duz">“Çanakkale geçilemez... Hemen çekilin.”</span></p>

    <p class="duz1" xml:lang="tr"><span class="duz">Ve bu mektubu, sansürden kurtulmak için Avustralya Başbakanı’na “elden” ulaştırıyor.</span></p>

    <p class="duz1" xml:lang="tr"><span class="duz">Avustralya Başbakanı mektubu okuyor, gözlerine inanamıyor ve acilen, yine “elden”, İngiltere Başbakanı’na ulaştırıyor.</span></p>

    <p class="duz1" xml:lang="tr"><span class="duz">İngiltere Başbakanı mektubu okuyor, Savaş Kabinesi’ni topluyor, orada bir daha yüksek sesle okuyor...</span></p>

    <p class="duz1" xml:lang="tr"><span class="duz">Gizlice araştırılıyor.</span></p>

    <p class="duz1" xml:lang="tr"><span class="duz">Mektup doğru.</span></p>

    <p class="duz1" xml:lang="tr"><span class="duz">Hatta az bile yazılmış.</span></p>

    <p class="duz1" xml:lang="tr"><span class="duz">Cephedeki İngiliz komutanın, kendi poposunu kurtarmak için palavra attığı anlaşılıyor.</span></p>

    <p class="duz1" xml:lang="tr"><span class="duz">Ve karar veriliyor.</span></p>

    <p class="duz1" xml:lang="tr"><span class="duz">Komutan görevden alınıyor.</span></p>

    <p class="duz1" xml:lang="tr"><span class="duz">Emperyalistler, Çanakkale’den çekiliyor.</span></p>

    <p class="duz1" xml:lang="tr"><span class="duz">Yazdığı mektupla savaşın sona ermesini sağlayan genç gazeteci, Avustralya’da “kahraman” gibi karşılanıyor.</span></p>

    <p class="duz1" xml:lang="tr"><span class="duz">“Sir” ünvanı veriliyor.</span></p>

    <p class="duz1" xml:lang="tr"><span class="duz">E tabii kapılar açılıyor...</span></p>

    <p class="duz-son-paragraf" xml:lang="tr"><span class="duz">Savaşa “muhabir” olarak giden gazeteci, savaştan sonra “gazete sahibi” oluyor.</span></p>

    <p class="duz1" xml:lang="tr"><span class="duz">Yıl, 1952.</span></p>

    <p class="duz1" xml:lang="tr"><span class="duz">Çanakkale’de savaşın kaderini değiştiren “Sir gazeteci” vefat ediyor.</span></p>

    <p class="duz1" xml:lang="tr"><span class="duz">Bir tane oğlu var...</span></p>

    <p class="duz1" xml:lang="tr"><span class="duz">O zamanlar, 21 yaşında.</span></p>

    <p class="duz1" xml:lang="tr"><span class="duz">Babasının gazetesinin başına geçiyor.</span></p>

    <p class="duz1" xml:lang="tr"><span class="duz">Çalışıyor, çalışıyor, çalışıyor.</span></p>

    <p class="duz1" xml:lang="tr"><span class="duz">Avustralya’ya sığmıyor...</span></p>

    <p class="duz1" xml:lang="tr"><span class="duz">ABD’ye, Avrupa’ya el atıyor.</span></p>

    <p class="duz1" xml:lang="tr"><span class="duz">Bugün, 75 yaşında.</span></p>

    <p class="duz1" xml:lang="tr"><span class="duz">Dünya medya imparatoru.</span></p>

    <p class="duz1" xml:lang="tr"><span class="duz">75 televizyon kanalı...</span></p>

    <p class="duz1" xml:lang="tr"><span class="duz">175 gazetesi var.</span></p>

    <p class="duz1" xml:lang="tr"><span class="duz">TV kanallarıyla 600 milyon izleyiciye, gazeteleriyle 11 milyon okuyucuya hitap ediyor.</span></p>

    <p class="duz-son-paragraf" xml:lang="tr"><span class="duz">Yıl, 2006...</span></p>

    <p class="duz-son-paragraf" xml:lang="tr"><span class="duz">Çanakkale’nin “dövüşerek” geçilemeyeceğini ilk anlayan “Sir gazeteci”nin oğlu, Çanakkale’nin nasıl geçileceğini gösterdi... EFT’yle.</span></p>

    <p class="duz1" xml:lang="tr"><span class="duz">Bastı parayı, TGRT’yi aldı.</span></p>

    <p class="duz-son-paragraf" xml:lang="tr"><span class="duz">İsmi, Rupert Murdoch.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt30.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Seyit Onbaşı</span></p>

    <p class="duz1" xml:lang="tr"><span class="duz">Seyit...</span></p>

    <p class="duz-son-paragraf" xml:lang="tr"><span class="duz">O top mermisini nasıl taşıdı?</span></p>

    <p class="duz-son-paragraf" xml:lang="tr"><span class="duz">Bana sorarsanız... Şöyle taşıdı...</span></p>

    <p class="duz1" xml:lang="tr"><span class="duz">Seyit, o top mermisini taşırken...</span></p>

    <p class="duz1" xml:lang="tr"><span class="duz">İstihkâm Komutanımız kim?</span></p>

    <p class="duz1" xml:lang="tr"><span class="duz">Weber Paşa!</span></p>

    <p class="duz1" xml:lang="tr"><span class="duz">İstihbarat Komutanımız kim?</span></p>

    <p class="duz1" xml:lang="tr"><span class="duz">Thauvenay Paşa!</span></p>

    <p class="duz1" xml:lang="tr"><span class="duz">Donanma Komutanımız kim?</span></p>

    <p class="duz1" xml:lang="tr"><span class="duz">Souchon Paşa!</span></p>

    <p class="duz1" xml:lang="tr"><span class="duz">Genelkurmay 2’inci Başkanımız kim?</span></p>

    <p class="duz1" xml:lang="tr"><span class="duz">Bronsart Paşa!</span></p>

    <p class="duz1" xml:lang="tr"><span class="duz">1’inci Ordu Komutanımız kim?</span></p>

    <p class="duz-son-paragraf" xml:lang="tr"><span class="duz">Liman von Sanders Paşa!</span></p>

    <p class="duz-son-paragraf" xml:lang="tr"><span class="duz">E bütün payeler Alman subaylarına verilince, 276 kiloluk top mermisini sırtta taşıma payesi kime kaldı?</span></p>

    <p class="duz1" xml:lang="tr"><span class="duz">Seyit Onbaşı’ya!</span></p>

    <p class="duz1" xml:lang="tr"><span class="duz">Hesapta yabancılar saldırıyor...</span></p>

    <p class="duz-son-paragraf" xml:lang="tr"><span class="duz">Ordu, yabancıya emanet!</span></p>

    <p class="duz-son-paragraf" xml:lang="tr"><span class="duz">İlkel... Akla, bilime ve gerçeğe saygısız, yeteneksiz, korkak, milletine acımasız, yabancıdan medet uman, basiretsiz kafanın yüküdür, o Seyit’in sırtındaki... Top mermisi değildir.</span></p>

    <p class="duz-son-paragraf" xml:lang="tr"><span class="duz">Dini imanı alet ederek, elâlem istedi diye elâlemin savaşına giren, elâlem istedi diye cihat ilan eden, elâlem istedi diye evlatlarını hoyratça ateşe süren zihniyetin yüküdür, o sırtındaki.</span></p>

    <p class="duz1" xml:lang="tr"><span class="duz">Genç arkadaşlar...</span></p>

    <p class="duz1" xml:lang="tr"><span class="duz">Sepet gibi oturmayın.</span></p>

    <p class="duz1" xml:lang="tr"><span class="duz">Tarih okuyun.</span></p>

    <p class="duz-son-paragraf" xml:lang="tr"><span class="duz">Yoksa, gün gelir, sırtınızda o top mermisini taşırken bulursunuz kendinizi.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt31.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Kubilay</span></p>

    <p class="duz-son-paragraf" xml:lang="tr"><span class="duz">İnciri yatak odası olarak kullanır, erkek incir arısıyla dişi incir arısı... Doğanın mucizesidir. Hem birbirlerini dölleyerek kendi nesillerini devam ettirirler, hem de, tozlarına bulandıkları erkek incirden dişi incire uçarak, incir neslini... Hava bozar bazen... Kuytudan kuytuya göç ederken denk gelirler, içinde yaşam barındırmayan, terk edilmiş, metruk evlerin bacasına sığınırlar. En kuytu yerdir, bacanın dibindeki ocak... Ve rüzgâr, toprağı savurup biriktirmiştir o ocağın dibinde... Arının narin kanatlarında taşıdığı incir tozu, buluşur o toprakla... Boy verir.</span></p>

    <p class="duz1" xml:lang="tr"><span class="duz">Hani derler ya...</span></p>

    <p class="duz-son-paragraf" xml:lang="tr"><span class="duz">Ocağına incir ağacı dikildi.</span></p>

    <p class="duz-son-paragraf" xml:lang="tr"><span class="duz">Öyküsüdür.</span></p>

    <p class="duz1" xml:lang="tr"><span class="duz">Ocağına incir ağacı dikilmiş bir kadının oğluydu o... Doğup büyüdüğü yuvasını terk etmek zorunda kalan; Girit’ten uçup, İzmir’e konan Zeynep’in oğlu.</span></p>

    <p class="duz-son-paragraf" xml:lang="tr"><span class="duz">Dünya tarihinin en çok sırtından hançerlenen, çocuklarını büyüttüğü komşuları tarafından en çok ihanete uğrayan milletin ferdiydi... Kubilay.</span></p>

    <p class="duz-son-paragraf" xml:lang="tr"><span class="duz">Mustafa Fehmi’ydi asıl adı... Dokuz Eylül Üniversitesi Eğitim Fakültesi’nin nüvesini oluşturan İzmir Erkek Öğretmen Okulu’na gitti, Cumhuriyet’in ilk öğretmenlerinden oldu.</span></p>

    <p class="duz-son-paragraf" xml:lang="tr"><span class="duz">(O dönemin okullarında nasıl eğitim verildiğini ve Mustafa Fehmi’nin nasıl bir devrimci olduğunu göstermesi açısından yazıyorum... Soyadı Kanunu çıkmadan, taa altı sene evvel, henüz öğrenciyken Kubilay soyadını aldı... Mübarek incir arısı, nesline imzasını atmıştı.)</span></p>

    <p class="duz1" xml:lang="tr"><span class="duz">Bugün...</span></p>

    <p class="duz-son-paragraf" xml:lang="tr"><span class="duz">Kafasının kesildiği gün.</span></p>

    <p class="duz-son-paragraf" xml:lang="tr"><span class="duz">Güya yurt bildiği topraklarda, çocuklarını büyüttüğü komşularının ihanetinden kaçarken... Kendi çocuğunu, kendi yurdunda ihanete kurban veren bir kadının, yürekli oğludur o.</span></p>

    <p class="duz1" xml:lang="tr"><span class="duz">Gözlerine iyi bakın.</span></p>

    <p class="duz-son-paragraf" xml:lang="tr"><span class="duz">Sebebini iyi anlatır.</span></p>

    <p class="duz-son-paragraf" xml:lang="tr"><span class="duz">Çünkü, 80 sene önce çekilmiş siyah-beyaz vesikalık fotoğraf değildir o... “Kendi yurdunuzda ocağınıza incir ağacı dikilmesin istiyorsanız, ihanetin karşısına dikilin” diyen öğretmendir.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt32.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Türkan Saylan</span></p>

    <p class="duz1" xml:lang="tr"><span class="duz">Sen dur dur, diren...</span></p>

    <p class="duz-son-paragraf" xml:lang="tr"><span class="duz">Son nefesini tam 19 Mayıs’a denk getir.</span></p>

    <p class="duz-son-paragraf" xml:lang="tr"><span class="duz">Hakikaten mübarek kadınmış.</span></p>

    <p class="duz1" xml:lang="tr"><span class="duz">Kandilde dünyaya gelen bebeğe “Kadir” diyen, oruçlu ananın doğurduğu evlada “Ramazan” adını veren bir geleneğin çocuklarıyız biz... Mustafa Kemal’in doğum günü 19 Mayıs’ta Türkan Saylan’a miting gibi uğurlama yapılması, Allah’ın lütfudur.</span></p>

    <p class="duz1" xml:lang="tr"><span class="duz">“Bir ölür, bin doğarız” denilen...</span></p>

    <p class="duz-son-paragraf" xml:lang="tr"><span class="duz">Budur.</span></p>

    <p class="duz1" xml:lang="tr"><span class="duz">Dini siyasete alet eden bezirgân!</span></p>

    <p class="duz-son-paragraf" xml:lang="tr"><span class="duz">Hiç inanmadığın 19 Mayıs Ruhu’na stadyumda müsamere gibi uyduruk tören yapıyorsun; “dinsiz” dediğin ahali, sana gelip, seninle saf tutacağına, sel gibi Teşvikiye Camii’ne koşuyor...</span></p>

    <p class="duz1" xml:lang="tr"><span class="duz">– Nereye kardeş?</span></p>

    <p class="duz1" xml:lang="tr"><span class="duz">– Bayrama...</span></p>

    <p class="duz1" xml:lang="tr"><span class="duz">– Yani?</span></p>

    <p class="duz-son-paragraf" xml:lang="tr"><span class="duz">– Saylan’a...</span></p>

    <p class="duz-son-paragraf" xml:lang="tr"><span class="duz">Kaş yapayım derken, göz çıkardı yobazlar... Teşekkür borçluyuz onlara.</span></p>

    <p class="duz1" xml:lang="tr"><span class="duz">Çünkü...</span></p>

    <p class="duz1" xml:lang="tr"><span class="duz">Mavi gözlü sarışın adam.</span></p>

    <p class="duz1" xml:lang="tr"><span class="duz">Gencecik Kubilay.</span></p>

    <p class="duz-son-paragraf" xml:lang="tr"><span class="duz">Ve, ruhumuza açılan kırmızı-beyaz çiçekli o küçücük penceresinden el sallayan narin kadın.</span></p>

    <p class="duz1" xml:lang="tr"><span class="duz">Yakamıza onurla takacağımız...</span></p>

    <p class="duz-son-paragraf" xml:lang="tr"><span class="duz">Her 19 Mayıs’ta, vampire sarmısak gösterir gibi yobaza göstereceğimiz üçüncü bir fotoğrafımız var artık.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt33.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">20 Temmuz</span></p>

    <p class="duz1" xml:lang="tr"><span class="duz">Temmuz gecesi...</span></p>

    <p class="duz1" xml:lang="tr"><span class="duz">19’u 20’sine dönüyor usul usul.</span></p>

    <p class="duz1" xml:lang="tr"><span class="duz">Akdeniz’in göbeği...</span></p>

    <p class="duz1" xml:lang="tr"><span class="duz">Ay batmış.</span></p>

    <p class="duz1" xml:lang="tr"><span class="duz">Zifiri karanlık.</span></p>

    <p class="duz1" xml:lang="tr"><span class="duz">Bir balıkçı teknesi...</span></p>

    <p class="duz1" xml:lang="tr"><span class="duz">Işıkları sönük.</span></p>

    <p class="duz1" xml:lang="tr"><span class="duz">Pata pata, yarıyor suları.</span></p>

    <p class="duz1" xml:lang="tr"><span class="duz">Karaya 3 kilometre mesafe.</span></p>

    <p class="duz1" xml:lang="tr"><span class="duz">“Vakit tamam” diyorlar.</span></p>

    <p class="duz1" xml:lang="tr"><span class="duz">10 kişiler...</span></p>

    <p class="duz1" xml:lang="tr"><span class="duz">Başlarında o.</span></p>

    <p class="duz-son-paragraf" xml:lang="tr"><span class="duz">Henüz üsteğmen.</span></p>

    <p class="duz-son-paragraf" xml:lang="tr"><span class="duz">Üzerinde kamuflaj, ayağında postal, sırtında su almasın diye naylonlara sarılmış hafif silahları, mühimmat... Bakıyor takımına, sözler yetersiz, sarılıyorlar, olur a, yakalanırlarsa, teslim olmaya niyetleri yok nasıl olsa... Helalleşiyorlar. Atlıyor suya. Peşinden öbürleri.</span></p>

    <p class="duz-son-paragraf" xml:lang="tr"><span class="duz">Yüzüyorlar... 3 kilometre... Kamuflaj, postal, cephane, ıslanınca oluyor bin kilo sanki... Yüzüyorlar... Karaya ayak basar basmaz, ilk hedef, hellim peyniri kolilerinde getirilen ve balıkçı mücahitler tarafından Beşparmak’ın eteklerine gizlenen telsizler... Buluyorlar. İlk temas kuruluyor, “Vardık...”</span></p>

    <p class="duz-son-paragraf" xml:lang="tr"><span class="duz">Sonraki hedef, tepeci adı verilen, gözcüler... Geleceğimize pek ihtimal vermiyorlar ama gene de tedbiri elden bırakmıyorlar, ki, gemi memi görünürse, aman haberleri olsun ha... Tepeliyorlar tepecileri birer birer, silah yok, gürültü yok, elleriyle; ruhları bile duymuyor.</span></p>

    <p class="duz-son-paragraf" xml:lang="tr"><span class="duz">Yokluyorlar araziyi... Görüyorlar ki, bizim istihbarat doğru, onların istihbarat yanlış, “Buralar sarp, çıkamazlar” dedikleri yerleri boş bırakmışlar, “Çıksa çıksa buraya çıkar” dedikleri, taaa uzak noktalara, uzak plajlara yığılmışlar.</span></p>

    <p class="duz-son-paragraf" xml:lang="tr"><span class="duz">Basıyor telsizin mandalına...</span></p>

    <p class="duz-son-paragraf" xml:lang="tr"><span class="duz">Adana, Konya ve Antalya’dan kalkan jetlerimizin homurtusu Kıbrıs semalarını yırttığında, saatler 05.25’i gösteriyor... Yumruk inmek üzere... Rum’un kafasına dank ediyor ama iş işten geçmiş... 35 dakika sonra, C-47 ve C-160’larımız görülüyor. Kapılar açılıyor...</span></p>

    <p class="duz1" xml:lang="tr"><span class="duz">Zirveye yakın o sırada.</span></p>

    <p class="duz1" xml:lang="tr"><span class="duz">Beşparmak’ta.</span></p>

    <p class="duz1" xml:lang="tr"><span class="duz">Kaldırıyor kafasını üsteğmen.</span></p>

    <p class="duz-son-paragraf" xml:lang="tr"><span class="duz">Gülümsüyor.</span></p>

    <p class="duz1" xml:lang="tr"><span class="duz">EOKA’nın kara bulut gibi çöktüğü Kıbrıs’ın gökleri, beyaz baloncuklarla kaplanıyor.</span></p>

    <p class="duz1" xml:lang="tr"><span class="duz">Türk paraşütçüsü yağıyor...</span></p>

    <p class="duz-son-paragraf" xml:lang="tr"><span class="duz">Sağanak.</span></p>

    <p class="duz1" xml:lang="tr"><span class="duz">Ufka bakıyor...</span></p>

    <p class="duz1" xml:lang="tr"><span class="duz">İşte oradalar.</span></p>

    <p class="duz-son-paragraf" xml:lang="tr"><span class="duz">Çıkarma gemileri geliyor.</span></p>

    <p class="duz-son-paragraf" xml:lang="tr"><span class="duz">Ve, 35 sene sonra...</span></p>

    <p class="duz-son-paragraf" xml:lang="tr"><span class="duz">Gene bir 20 Temmuz sabahı...</span></p>

    <p class="duz-son-paragraf" xml:lang="tr"><span class="duz">Zaman ne çabuk da akıp gitmiş, orgeneral olmuş, ordu yönetmiş, çok kritik bölgelerde, sayısız görevlerde, tarifsiz fedakârlıklarda bulunmuş, o üsteğmen... Açıyor televizyonu ki, 35 sene önce henüz dünyaya bile gelmemiş olan genç muhabir, Silivri Cezaevi’nin önünden onun ismini söylüyor, onu anlatıyor: “Vatana ihanet ettiği, çete kurduğu ve devleti yıkmaya çalıştığı için, 200 küsur sene hapsi isteniyor sayın seyirciler...”</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt34.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Gidişat...</span></p>

    <p class="duz1" xml:lang="tr"><span class="duz">2007...</span></p>

    <p class="duz-son-paragraf" xml:lang="tr"><span class="duz">Isparta’da bir öğretmen, öğrencilerine “Atatürk portreli” tişörtler giydirip, Cumhuriyet mitingine götürdüğü için suçlu bulundu, maaşı kesildi.</span></p>

    <p class="duz1" xml:lang="tr"><span class="duz">2008...</span></p>

    <p class="duz-son-paragraf" xml:lang="tr"><span class="duz">İzmir Atatürk Lisesi’ne yapılan baskında, 3 Atatürk büstü, 2 Gençliğe Hitabe, 8 Nutuk ele geçirildi. Öğrencilerin beynini yıkamaya çalışan 9 “Atatürkçü yobaz” öğretmen derhal açığa alındı.</span></p>

    <p class="duz1" xml:lang="tr"><span class="duz">2009...</span></p>

    <p class="duz1" xml:lang="tr"><span class="duz">Kadıköy Anadolu Lisesi’nde gizli gizli “Atatürk’ü anma töreni” yapıldığı duyumları alan Milli Eğitim Müfettişleri, operasyon düzenledi. 200 öğrenci ve 11 öğretmen, İstiklal Marşı söylerken suçüstü yakalandı. Pencereden kaçmayı başaran “elebaşı” fizik öğretmeni aranıyor.</span></p>

    <p class="duz1" xml:lang="tr"><span class="duz">2010...</span></p>

    <p class="duz-son-paragraf" xml:lang="tr"><span class="duz">Milli Eğitim Şûrası’na yakasında Atatürk rozetiyle katılıp, “Burası şeyhler, dervişler, müritler memleketi olamaz” diye slogan atan 3 “meczup” öğretmen, dövülerek salondan atıldı.</span></p>

    <p class="duz1" xml:lang="tr"><span class="duz">2011...</span></p>

    <p class="duz-son-paragraf" xml:lang="tr"><span class="duz">Galatasaray Lisesi’nin yatakhanesinde yapılan aramada, yastıkların arasına gizlenmiş halde, 71 Türk bayrağı, 28 Atatürk posteri bulundu. Yatakhane mühürlenip, ilaçlandı... Vefa ve Haydarpaşa liselerinde, iPod’larına Onuncu Yıl Marşı yükleten 129 öğrenci, ibret-i âlem için falakaya yatırıldı. Bahariye İlköğretim Okulu’nda “Andımız”ı okuduğu saptanan 7 ila 11 yaş arasındaki 90 öğrenci ise psikolojik tedavi altına alındı.</span></p>

    <p class="duz1" xml:lang="tr"><span class="duz">2012...</span></p>

    <p class="duz-son-paragraf" xml:lang="tr"><span class="duz">Gece saat 04.00 sularında ellerinde çiçeklerle duvardan atlayarak Anıtkabir’e girmeye çalışan 3 öğretmen ve 14 öğrenci, belediye zabıtaları tarafından coplandı. Zabıtaları protesto için toplanan Gazi Üniversitesi öğrencileri, tazyikli su ve göz yaşartıcı bombayla dağıtıldı.</span></p>

    <p class="duz1" xml:lang="tr"><span class="duz">2013...</span></p>

    <p class="duz-son-paragraf" xml:lang="tr"><span class="duz">“Şerefli gazeteci Ali Kemal’e iade-i itibar gecesi”nde olay çıktı. Hasan Tahsin posteri açan Dokuz Eylül ve Ege Üniversitesi’nin “gerici” doçentleri, linç edildi.</span></p>

    <p class="duz1" xml:lang="tr"><span class="duz">2014...</span></p>

    <p class="duz-son-paragraf" xml:lang="tr"><span class="duz">Kemalistler, Makedonya’dan TV yayınına başladı. Programlara katılan 8’i rektör 17 profesör, meslekten tart edildi. Makedonya’ya nota verildi. Milli Eğitim Bakanlığı, Makedonya’nın Ankara Büyükelçiliği’ne siyah çelenk bıraktı.</span></p>

    <p class="duz1" xml:lang="tr"><span class="duz">2015...</span></p>

    <p class="duz-son-paragraf" xml:lang="tr"><span class="duz">Florya sahilinde “Atatürk yuvası” ortaya çıkarıldı. İzinsiz kamp kuran ve çadırlarında “Atatürk ilkeleri” eğitimi vermeye çalışan 5 öğretmen ve 78 öğrenci, “kıyı kanununa muhalefet” ve “fuhuş”tan savcılığa çıkarıldı. Çadırlar yıkıldı.</span></p>

    <p class="duz1" xml:lang="tr"><span class="duz">2016...</span></p>

    <p class="duz-son-paragraf" xml:lang="tr"><span class="duz">Dolmabahçe’de İngiliz firkateyninde kutlanan “19 Mayıs Vahdettin Efendimize Saygı ve Gençlik Bayramı” törenlerine gölge düştü... Samsun’da korsan gösteri yapmaya kalkışan 19 Mayıs, 18 Mart, Karaelmas ve Karadeniz Teknik öğrencilerine ateş açıldı.</span></p>

    <p class="duz1" xml:lang="tr"><span class="duz">2017...</span></p>

    <p class="duz-son-paragraf" xml:lang="tr"><span class="duz">Avrupa Birliği, Atatürkçü Düşünce Derneği’ni terör örgütleri listesine aldı. ODTÜ ve İTÜ’de derneğe bağış toplayan 38 örgüt mensubu genç, tutuklandı. Gençlerin ana-babalarının da, 10 yıl önce Tandoğan mitingine katıldıkları, hatta 12’sinin Çağlayan mitingine de gittiği tespit edildi.</span></p>

    <p class="duz1" xml:lang="tr"><span class="duz">2018...</span></p>

    <p class="duz-son-paragraf" xml:lang="tr"><span class="duz">ABD, Fransa’dan Malta’ya geçmeye çalışan Erdoğan Teziç’i paketledi... Yıkıcı faaliyetlerde bulunan eski YÖK Başkanı, Paris’teki Bosna Büyükelçiliği’ne sığınmıştı. Bosna’ya nota verildi. Boliç dövüldü.</span></p>

    <p class="duz1" xml:lang="tr"><span class="duz">2019...</span></p>

    <p class="duz-son-paragraf" xml:lang="tr"><span class="duz">Birleşmiş Milletler, Atatürkçülerin “mülteci” kapsamına alınamayacağını açıkladı. Bu arada Türkiye, Almanya’da tutuklu bulunan eski Başsavcı Vural Savaş’ın yargılanmak üzere iadesini istedi.</span></p>

    <p class="duz1" xml:lang="tr"><span class="duz">2020...</span></p>

    <p class="duz-son-paragraf" xml:lang="tr"><span class="duz">Atatürkçüler, Toroslar’da kıskaca alındı. Stratejik ortağımız ABD, Atatürkçülerin imhası için, insansız uçaklarla anında istihbarat vereceğini açıkladı.</span></p>

    <p class="ikon" xml:lang="tr"><span><img alt="icon2a.jpg" class="generated-style1" src="../Images/icon2a_fmt.jpeg"/></span></p>
  </div>
</body>
</html>