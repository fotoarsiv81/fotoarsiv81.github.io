<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>ISIM_SEHIR_HAYVAN-13.xhtml</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">@page {
  margin-bottom: 10pt;
  margin-top: 10pt;
  }
@font-face {
  font-family: Gill Sans;
  font-style: normal;
  font-weight: normal;
  src: url(../Fonts/GillSans0001.ttc);
  }
</style>
</head>

<body class="calibre">
  <div class="generated-style" id="isim-sehir-hayvan">
    <div class="calibre2" id="calibre_pb_0"></div>

    <h1 class="foto-altta-bosluk" id="toc-anchor" xml:lang="tr"><span><img alt="425.jpg" class="generated-style1" src="../Images/425_fmt.jpeg"/></span></h1>

    <p class="bold-ortali-2-x" xml:lang="tr"><span class="duz">Hiç düşündünüz mü, dünyada “korkma” diye başlayan tek ulusal marş, neden bizim?</span></p>

    <p class="duz-ilk-paragraf-xx" xml:lang="tr"><span class="yazar-ismi1">Aydın Doğan</span></p>

    <p class="duz1" xml:lang="tr"><span class="duz">O kadar maaş veriyor...</span></p>

    <p class="duz-son-paragraf" xml:lang="tr"><span class="duz">Patronu yazayım bari.</span></p>

    <p class="duz1" xml:lang="tr"><span class="duz">Kimdir Aydın Doğan?</span></p>

    <p class="duz1" xml:lang="tr"><span class="duz">Türkiye vergi rekortmeni.</span></p>

    <p class="duz1" xml:lang="tr"><span class="duz">Bunlar ne diyor?</span></p>

    <p class="duz-son-paragraf" xml:lang="tr"><span class="duz">“Vergi kaçırdı...”</span></p>

    <p class="duz-son-paragraf" xml:lang="tr"><span class="duz">Plaket verirken, “Son 10 yılda 8 defa, son 5 yılda üst üste 1’inci oldunuz, çok teşekkür ediyorum, Türkiye’ye örneksiniz, örnek mükellefimiz oldunuz” diyen kim? Maliye Bakanı... Kime diyor? Aydın Doğan’a.</span></p>

    <p class="duz1" xml:lang="tr"><span class="duz">Şimdi ne diyorlar?</span></p>

    <p class="duz-son-paragraf" xml:lang="tr"><span class="duz">“Vergisini ödemedi.”</span></p>

    <p class="duz1" xml:lang="tr"><span class="duz">Ne zaman “ödemedi” diyorlar?</span></p>

    <p class="duz1" xml:lang="tr"><span class="duz">2007’de.</span></p>

    <p class="duz1" xml:lang="tr"><span class="duz">2007 vergi şampiyonu kim?</span></p>

    <p class="duz-son-paragraf" xml:lang="tr"><span class="duz">Gene Aydın Doğan.</span></p>

    <p class="duz1" xml:lang="tr"><span class="duz">Ömrünü hukuka adayan Yargıtay Onursal Başsavcısı’nın çeteden evinin basılması gibi bi şey yani... Hayatını terörle mücadeleyle geçiren Orgeneral’in terör örgütü kurmaktan içeri tıkılması gibi... Donumuza kadar soymak varken, eşine kuru soğan büyüklüğünde pırlanta takacağına, Köşk’ün elektrik parasını bile cebinden ödeyen Ahmet Necdet Sezer’in kınanması... Kemal Kılıçdaroğlu’na yolsuzluktan suç duyurusunda bulunulması gibi bi şey.</span></p>

    <p class="duz-son-paragraf" xml:lang="tr"><span class="duz">“Halkı din ve ırk farkı gözeterek, kin ve düşmanlığa açıkça tahrik etmek”ten hapis yatan kişi, kapatılma davası açılan partisiyle yönetiyorsa halkı... Vergi rekortmenine vergi cezası kesilmesinden daha doğal ne olabilir ki?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt237.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Uğur Dündar</span></p>

    <p class="duz-son-paragraf" xml:lang="tr"><span class="duz">Hiç düşündünüz mü, ulusal marşımız neden “Korkma” diye başlar? Korkarız çünkü.</span></p>

    <p class="duz1" xml:lang="tr"><span class="duz">Kayıtsız şartsız...</span></p>

    <p class="duz-son-paragraf" xml:lang="tr"><span class="duz">Milli “egemen”dir korku.</span></p>

    <p class="duz-son-paragraf" xml:lang="tr"><span class="duz">Bizim gibi demokrasinin yerli yerine oturmadığı, hukuksuzluğun genelde iktidar olduğu, gücü gücüne yeten, yalakalığın meziyet, dürüstlüğün eziyet olduğu ülkelerde... Egemendir.</span></p>

    <p class="duz1" xml:lang="tr"><span class="duz">Bu nedenle...</span></p>

    <p class="duz-son-paragraf" xml:lang="tr"><span class="duz">Günlük güneşlikken “eğri oturalım, doğru konuşalım” diye atıp tutarız. Hava bozar, şimşek çakmaya başlarsa, “doğru söyleyeni dokuz köyden kovarlar, neme lazım” der, susarız.</span></p>

    <p class="duz-son-paragraf" xml:lang="tr"><span class="duz">“Bir elin nesi var, iki elin sesi var, birlikten kuvvet doğar” diye, etrafı gaza getiririz. Sonra gider, aynada kendi suratımıza “Adaam sende, her koyun kendi bacağından asılır” deriz.</span></p>

    <p class="duz1" xml:lang="tr"><span class="duz">Böyleyiz.</span></p>

    <p class="duz-son-paragraf" xml:lang="tr"><span class="duz">İyi ile kötü, güzel ile çirkin, doğru ile yanlış, gerçek ile yalan arasında “gelgit”ler yaşarız.</span></p>

    <p class="duz1" xml:lang="tr"><span class="duz">Hiç düşünmeyiz maalesef...</span></p>

    <p class="duz1" xml:lang="tr"><span class="duz">Korktuğumuz için mi kaçarız?</span></p>

    <p class="duz-son-paragraf" xml:lang="tr"><span class="duz">Kaçtığımız için mi korkarız?</span></p>

    <p class="duz-son-paragraf" xml:lang="tr"><span class="duz">Bu sorulara kafa patlatmaktansa, yüzleşmemek en iyisi sanırım... “Bana dokunmayan yılan bin yıl yaşasın”ı atasözü kabul eden topraklarda, sen mi kurtaracaksın memleketi kardeşim?</span></p>

    <p class="duz1" xml:lang="tr"><span class="duz">E haliyle...</span></p>

    <p class="duz-son-paragraf" xml:lang="tr"><span class="duz">Bizim yerimize düşünecek, bizim yerimize elini taşın altına sokacak, bizim yerimize hayatını tehlikeye atacak, bizim yerimize “korkmayacak” birini ararız.</span></p>

    <p class="duz1" xml:lang="tr"><span class="duz">Çırpınacak...</span></p>

    <p class="duz1" xml:lang="tr"><span class="duz">Boğuşacak...</span></p>

    <p class="duz1" xml:lang="tr"><span class="duz">İftiraya uğrayacak...</span></p>

    <p class="duz1" xml:lang="tr"><span class="duz">Yargılanacak...</span></p>

    <p class="duz1" xml:lang="tr"><span class="duz">Bizim yerimize yanacak</span></p>

    <p class="duz-son-paragraf" xml:lang="tr"><span class="duz">biri olsun isteriz.</span></p>

    <p class="duz-son-paragraf" xml:lang="tr"><span class="duz">Korkularımız yüzünden gasp edilen kimliğimizi, kişiliğimizi, haysiyetimizi bize geri verecek biri... Bizim yerimize, bizim hakkımızı arayacak biri.</span></p>

    <p class="duz1" xml:lang="tr"><span class="duz">İşte o...</span></p>

    <p class="duz-son-paragraf" xml:lang="tr"><span class="duz">Uğur Dündar’dır.</span></p>

    <p class="duz-son-paragraf" xml:lang="tr"><span class="duz">Yürek denilen kavramın organdan ibaret olmadığını gösteren... Korkular coğrafyasında kendi canını hiçe sayıp, kendisi için hiçbir endişe taşımadan... Bizim için, çocuklarımızın torunlarımızın geleceği için “korkan” kişi.</span></p>

    <p class="duz-son-paragraf" xml:lang="tr"><span class="duz">Ve, üzerinde bir yıldır titizlikle çalışılan kitap, piyasaya çıktı... Uğur Dündar’ın hayatını anlatan, “İşte Hayatım” isimli kitap... Nedim Şener kaleme aldı, 453 sayfa, su gibi okunuyor.</span></p>

    <p class="duz-son-paragraf" xml:lang="tr"><span class="duz">Çünkü bu kitap, omuz omuza çalışma onurunu kızıma miras bırakacağım değerli ağabeyimin hayatı değildir sadece... Hepimiz adına yaşanmış, acısıyla tatlısıyla hepimizin hatıralarıyla dolu, korkularımızla yüzleşen, hepimizin hayatıdır.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt238.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Bekir Coşkun</span></p>

    <p class="duz1" xml:lang="tr"><span class="duz">Gazeteci için...</span></p>

    <p class="duz1" xml:lang="tr"><span class="duz">Cezvedir aslında gazete.</span></p>

    <p class="duz1" xml:lang="tr"><span class="duz">Ateş vardır altında hep.</span></p>

    <p class="duz1" xml:lang="tr"><span class="duz">Suyu ısınır.</span></p>

    <p class="duz1" xml:lang="tr"><span class="duz">Patates mesela...</span></p>

    <p class="duz1" xml:lang="tr"><span class="duz">Koy cezveye.</span></p>

    <p class="duz1" xml:lang="tr"><span class="duz">Sıcağı görünce, gevşer.</span></p>

    <p class="duz1" xml:lang="tr"><span class="duz">Gelemez hiç zora.</span></p>

    <p class="duz1" xml:lang="tr"><span class="duz">Salar kendini.</span></p>

    <p class="duz-son-paragraf" xml:lang="tr"><span class="duz">O sert, dayanıklı zannettiğin karakter gider, ezilen büzülen, vıcık vıcık bi şey haline gelir. Üzülürsün girdiği kılığa.</span></p>

    <p class="duz1" xml:lang="tr"><span class="duz">Veya, yumurta.</span></p>

    <p class="duz1" xml:lang="tr"><span class="duz">Kaynat cezveyi...</span></p>

    <p class="duz1" xml:lang="tr"><span class="duz">Patatesin zıddına tepki verir.</span></p>

    <p class="duz1" xml:lang="tr"><span class="duz">Şartlara direnir.</span></p>

    <p class="duz-son-paragraf" xml:lang="tr"><span class="duz">Ancak, o narin yapısıyla koruduğu içindeki canı öldürür, yüreğini katılaştırır, çatlar çoğu zaman hatta, imha eder kendini; yarı yolda çıkarıp alsan bile, hayata döndüremezsin artık onu.</span></p>

    <p class="duz1" xml:lang="tr"><span class="duz">Ya, kahve?</span></p>

    <p class="duz-son-paragraf" xml:lang="tr"><span class="duz">Bambaşkadır.</span></p>

    <p class="duz-son-paragraf" xml:lang="tr"><span class="duz">Şartlar değiştiğinde, şartların dayatmasına uyacağına, şartları değiştirir. Ortama lezzet katar.</span></p>

    <p class="duz-son-paragraf" xml:lang="tr"><span class="duz">Türk kahvesidir Bekir Coşkun.</span></p>

    <p class="duz-son-paragraf" xml:lang="tr"><span class="duz">Sabah güne başlarken, ya da, akşam günün yorgunluğunu atarken yudumlamanız ondan.</span></p>

    <p class="duz1" xml:lang="tr"><span class="duz">Hazmetmenizi sağlar memleketi.</span></p>

    <p class="duz-son-paragraf" xml:lang="tr"><span class="duz">Zihin açar.</span></p>

    <p class="duz-son-paragraf" xml:lang="tr"><span class="duz">Onsuz basın, püreleşmiş patatesler, kalbi taşlaşmış yumurtalar, telvesi donmuş boş fincanlardan ibarettir.</span></p>

    <p class="duz1" xml:lang="tr"><span class="duz">Ve, siz hâlâ diyorsunuz ki:</span></p>

    <p class="duz1" xml:lang="tr"><span class="duz">“Köşesini almışlar elinden...”</span></p>

    <p class="duz1" xml:lang="tr"><span class="duz">Yanılıyorsunuz.</span></p>

    <p class="duz-son-paragraf" xml:lang="tr"><span class="duz">Keyfinizi elinizden aldılar aslında.</span></p>

    <p class="duz-son-paragraf" xml:lang="tr"><span class="duz">Hedef, o değildir çünkü.</span></p>

    <p class="duz1" xml:lang="tr"><span class="duz">O, aynı o.</span></p>

    <p class="duz-son-paragraf" xml:lang="tr"><span class="duz">Hedef sizsiniz.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt239.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Babam ve ben</span></p>

    <p class="duz1" xml:lang="tr"><span class="duz">Sabah sabah babam aradı...</span></p>

    <p class="duz-son-paragraf" xml:lang="tr"><span class="duz">Canım çok sıkkın.</span></p>

    <p class="duz1" xml:lang="tr"><span class="duz">– Boyun bosun devrilsin...</span></p>

    <p class="duz1" xml:lang="tr"><span class="duz">– Hayırdır babacım?</span></p>

    <p class="duz1" xml:lang="tr"><span class="duz">– Babacım mabacım deme bana... Bu yaşa geldin bi pırlantaci açamadın!</span></p>

    <p class="duz1" xml:lang="tr"><span class="duz">– E sen de basbakan olamadin!</span></p>

    <p class="duz1" xml:lang="tr"><span class="duz">– Terbiyesiz herif! Bosuna mı okuttuk...</span></p>

    <p class="duz1" xml:lang="tr"><span class="duz">– Valla hiç kusura bakma babacım, ben sana dedim beni imam hatibe gönder diye, sen tuttun Atatürk Lisesi’ne gönderdin, geleceğimle oynadın... Yoksa ben de istemezdim böyle olmamı.</span></p>

    <p class="duz1" xml:lang="tr"><span class="duz">– Ananız şımartıyor zaten sizi...</span></p>

    <p class="duz1" xml:lang="tr"><span class="duz">– E anamı da sen şımartıyorsun; torun torba sahibi oldu, hâlâ kafayı örtmedi... O açık kaldığı için bizim de kısmetimiz kapanıyor... O bayrağı da indirsin artık balkondan, sonra ağlıyorsunuz niye bize avanta buzdolabı gelmiyor filan diye.</span></p>

    <p class="duz1" xml:lang="tr"><span class="duz">– Sen bize laf yetistirecegine elâlemin çocuklarına bak biraz da utan!</span></p>

    <p class="duz1" xml:lang="tr"><span class="duz">– Elâlemin çocuklarına bakacağına, sen biraz arkadaşlarına bak asıl... Ahmet amca işçi emeklisi, Hüseyin amca asker emeklisi, Bekir amca memur emeklisi... Bu ne biçim çevre? Haybeye el öpüyoruz her bayramda... Bi günden bi gün, bi tanesi çıkıp da, gel sana burslar vereyim Amerikalarda okutayım, gel seni şirketime ortak edeyim dedi mi? Küçükken o kadar pipimizi gösterdik, hani vefa?</span></p>

    <p class="duz1" xml:lang="tr"><span class="duz">– İnsan bi gemicik alır bari...</span></p>

    <p class="duz1" xml:lang="tr"><span class="duz">– Hükümet oldun da, almadık mı?</span></p>

    <p class="duz1" xml:lang="tr"><span class="duz">– Hadi çok uzatma, tansiyon hapım bitti, ayarla şu doktoru da gidip alayım...</span></p>

    <p class="duz1" xml:lang="tr"><span class="duz">– Bizim doktoru sürdüler...</span></p>

    <p class="duz1" xml:lang="tr"><span class="duz">– Nasıl sürdüler?</span></p>

    <p class="duz1" xml:lang="tr"><span class="duz">– Uçtu o... Cumhuriyet mitingine mi katılmış ne, aldılar görevden... Ama istersen muhtarı arayıp, beleş kömür gönderteyim.</span></p>

    <p class="duz1" xml:lang="tr"><span class="duz">– Oğlum kalorifer mazotlu...</span></p>

    <p class="duz1" xml:lang="tr"><span class="duz">– Eh be baba... Pırlantaci açamadım diye bana kızıyorsun ama sendeki ticari zekâya da hayranım yani... Al kömürü, sat!</span></p>

    <p class="duz1" xml:lang="tr"><span class="duz">– Senin gibi evlat olmaz olsun!</span></p>

    <p class="duz1" xml:lang="tr"><span class="duz">– Ağabeyime de söylemişsin aynı şeyi, kalbimizi kırıyorsun... Büyük sözü dinleyip en az üç tane yapsaydın, biri hayırlı çıkardı belki...</span></p>

    <p class="duz1" xml:lang="tr"><span class="duz">– Arama bizi bi daha...</span></p>

    <p class="duz-son-paragraf" xml:lang="tr"><span class="duz">– Sen de arama zaten, dinliyorlar... Atıp tutuyorsun emekli maaşlarıyla ilgili, alacaklar Ergenekon’dan içeri, göreceğiz yakutu zümrütü.</span></p>

    <p class="duz1" xml:lang="tr"><span class="duz">Kapattı sonra...</span></p>

    <p class="duz-son-paragraf" xml:lang="tr"><span class="duz">Canım çok sıkkın.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt240.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Ertuğrul Özkök</span></p>

    <p class="duz1" xml:lang="tr"><span class="duz">Gitti ya, âdettir, herkes yazıyor:</span></p>

    <p class="duz1" xml:lang="tr"><span class="duz">Ertuğrul Özkök müthişti.</span></p>

    <p class="duz1" xml:lang="tr"><span class="duz">Tarihe geçti.</span></p>

    <p class="duz-son-paragraf" xml:lang="tr"><span class="duz">Şahaneydi filan.</span></p>

    <p class="duz1" xml:lang="tr"><span class="duz">Halbuki, bu iş tek başına yapılmaz.</span></p>

    <p class="duz-son-paragraf" xml:lang="tr"><span class="duz">Tansu Özkök’tü şahane olan.</span></p>

    <p class="duz1" xml:lang="tr"><span class="duz">“Neden?” derseniz...</span></p>

    <p class="duz1" xml:lang="tr"><span class="duz">Gizli deliliktir gazetecilik.</span></p>

    <p class="duz1" xml:lang="tr"><span class="duz">Genel yayın yönetmenliği ise...</span></p>

    <p class="duz1" xml:lang="tr"><span class="duz">Kafada huniyle gezmeyi gerektirir!</span></p>

    <p class="duz1" xml:lang="tr"><span class="duz">Kafa, kafa değildir çünkü...</span></p>

    <p class="duz1" xml:lang="tr"><span class="duz">Paratoner’dir.</span></p>

    <p class="duz1" xml:lang="tr"><span class="duz">Tükürür gibi yağar hakaretler.</span></p>

    <p class="duz1" xml:lang="tr"><span class="duz">İftiralar.</span></p>

    <p class="duz1" xml:lang="tr"><span class="duz">Yapamazdı tek başına.</span></p>

    <p class="duz-son-paragraf" xml:lang="tr"><span class="duz">20 sene... Başaramazdı.</span></p>

    <p class="duz1" xml:lang="tr"><span class="duz">“Gazetenin yanında metres miyim acaba?” duygusu yaşar gazeteci eşleri... Karı-koca olmamayı öğrenir zamanla... Veya, taaa en başından bilmek zorundadır. Arkadaş olur. Sevgili olur. Koca olmaz... Gazeteci koşar, eşi taşır. Koşamıyorsa, bil ki, taşınmıyordur.</span></p>

    <p class="duz-son-paragraf" xml:lang="tr"><span class="duz">Kadın-kız meslektaşlarımı tenzih ediyorum; hakikaten Allah’ın cezası adamlardır gazeteciler... Güler yüzlü nalet. Nüfus kâğıdı eskir, ruhu büyümez. Profesyonel serseri... Utanır, uslanmaz. Benim bildiğim, en zor meslektir gazeteci eşi olmak... Okulu da yoktur. Maceranın bizatihi kendisidir; kayalara çarpa çarpa, fırtınalarda boğuşa boğuşa öğrenilir.</span></p>

    <p class="duz1" xml:lang="tr"><span class="duz">Çekilecek kahır değildir...</span></p>

    <p class="duz-son-paragraf" xml:lang="tr"><span class="duz">Ne yaparsın ki, kaderdir.</span></p>

    <p class="duz-son-paragraf" xml:lang="tr"><span class="duz">Gönüllü olduğumuzu inkar etmiyorum ama iki eli yakamızdadır maalesef bu işin... Bırakmaz. Ne gece, ne gündüz... Çocuğunun doğumuna yetişemeyen arkadaşlarım var. Kendi düğününe gecikeni biliyorum. Kızım liseyi bitiriyor, 24 saat onu düşünürüm, toplasan 5 sene görmedim. Baba diye cep telefonundaki fotoğrafımı taşıyor.</span></p>

    <p class="duz-son-paragraf" xml:lang="tr"><span class="duz">Ertuğrul Özkök, iki tane torun veren kızının kaç senesini ıskaladı dersiniz... Gülümsün’den başka kim bilir?</span></p>

    <p class="duz-son-paragraf" xml:lang="tr"><span class="duz">Tek şansı var Tansu Hanım’ın, vurmadılar Ertuğrul Özkök’ü... Ne kaldıysa Ertuğrul Ağabey’den geriye, hâlâ Tansu Hanım’ın... Selefi malum, sıktılar kafasına, Zincirlikuyu’da... Tanıdığınız dişli gazeteci eşi varsa, sorun, berbattır bu sinsi duygunun kalleşliğinde yaşamak.</span></p>

    <p class="duz1" xml:lang="tr"><span class="duz">Enis Berberoğlu’na gelince...</span></p>

    <p class="duz1" xml:lang="tr"><span class="duz">Yürekten güç diliyorum ona.</span></p>

    <p class="duz-son-paragraf" xml:lang="tr"><span class="duz">Biz yazarlar, langır lungur yazarak, onun hayatını güçleştirmek için elimizden geleni yapacağız... Allah, eşine ve kızına, şimdiden sabır versin.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt241.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Nedim Şener</span></p>

    <p class="duz1" xml:lang="tr"><span class="duz">Quartiere Inferno</span></p>

    <p class="duz1" xml:lang="tr"><span class="duz">Via Male</span></p>

    <p class="duz1" xml:lang="tr"><span class="duz">Türkçesi?</span></p>

    <p class="duz1" xml:lang="tr"><span class="duz">Cehennem Mahallesi</span></p>

    <p class="duz-son-paragraf" xml:lang="tr"><span class="duz">Kötülük Sokak</span></p>

    <p class="duz-son-paragraf" xml:lang="tr"><span class="duz">Apo’nun Roma’da kaldığı villanın adresiydi bu... Cuk oturmuştu yani!</span></p>

    <p class="duz-son-paragraf" xml:lang="tr"><span class="duz">Moskova’dan Aeroflot uçağıyla Fiumicino havalimanına inmişti. Abdullah Sarıkurt adına TC pasaportu vardı. Konya’nın Kulu ilçesi Çöpler köyü nüfusuna kayıtlıydı Abdullah Sarıkurt, Almanya’da işçiydi ve 8 sene önce Konya Emniyet Müdürlüğü’ne başvurarak, Frankfurt Başkonsolosluğu’ndan yenilediği pasaportunu kaybettiğini bildirmişti. Ancak, Apo bu sahte pasaportu kullanmadı, gerek duymadı. Ben Abdullah Öcalanım dedi. Çünkü, İtalya başbakanı D’allema, bildiğin dallamaydı, tezgâh kurulmuştu. Güya gözaltına alındı. Hapishaneye götürülmesi gerekirken, hastaneye götürüldü. Sarılık teşhisi kondu. Teşhis sarılıktı ama ortopedi servisinde yatıyordu ve doktorlar kalbinden rahatsız olduğunu açıklıyordu! Sadece 8 gün sonra, hastaneden çıktı, hapishane yerine, göller bölgesinde bulunan, Cehennem Mahallesi Kötülük Sokak’taki villaya yerleşti. Ana caddeye çıkışı olmayan, kepenkli, bahçesinde palmiyesi bulunan, iki katlı, dışardan görülmeyen, zula bi villaydı. Sahibi Enrico Peli, pilottu, Alitalia’da... Marino emlak ofisi aracı olmuştu. Apo’nun Roma temsilcisi kordiplomatik plakalı araçla gelmişti, yanında İtalya içişleri bakanlığının yetkilileri vardı. Aylığı 2 bin 200 dolardan, 1 senelik kira sözleşmesi yapıldı, tiko para bastırıldı. Villaya uzaktan bakmak bile yasaktı. İtalya iç istihbarat teşkilatı Digos tarafından korunuyordu, sokağa bariyer, çatıya keskin nişancılar yerleştirilmişti. Apo, genellikle öğleden sonraları bahçesinde yürüyüş yapıp, kaslarını esnettiği villasında basın toplantısı yaptı. Digos ajanları, gazetecilerin donunu bile aradı, kalemlerini bile kontrol etti, teyp, fotoğraf makinesi sokulmadı. Giriş katındaki salon, çanak anten bağlantıları, uydu telefonları, telsiz, bilgisayar, faks ve mikrofonlarla haberleşme merkezini andırıyordu. Apo’nun üstünde Calvin Klein gri kadife takım elbise, Ferragamo kravat, çivit mavisi Enrico Coveri gömlek, ayağında Alman işi sandalet, gri yün tenis çorabı, bileğinde Suriye hatırası altın kol saati vardı. Antik Roma dönemine ait kitaplar okuduğunu, Machiavelli’ye hayran olduğunu söyledi. Türkiye ayağa kalkmıştı... İtalyan markaları boykot ediliyor, ahali makarnaya PKK’lı muamelesi yapıyor, spagetti bile yemiyordu. Ahaliye İtalyan görünmek için markalarını ellona mellona diye koyanlar ise, yandım Allah diyor, gazetelere sayfa sayfa “ekmek çarpsın biz Türküz” ilanları veriyordu.</span></p>

    <p class="duz1" xml:lang="tr"><span class="duz">Sonra?</span></p>

    <p class="duz-son-paragraf" xml:lang="tr"><span class="duz">Buhar oldu Apo... Türkiye Başbakanı Ecevit, bugün de gene İsrail Başbakanı olan Netanyahu’dan yardım istedi, Mossad devreye girdi, Amsterdam Schipol havalimanından Kenya’ya uçtuğu, Yunan Büyükelçiliği’ne yerleştiği saptandı. Özel uçakla Kuzey Irak’a gidiyorum zannederken, memlekete hoşgeldin oldu.</span></p>

    <p class="duz1" xml:lang="tr"><span class="duz">Sonra?</span></p>

    <p class="duz-son-paragraf" xml:lang="tr"><span class="duz">İtalya apar topar Ankara Büyükelçisi’ni değiştirdi, eşi Türk olan büyükelçi gönderdi, İstanbul ve İzmir konsolosları değiştirildi, piar ekipleri kuruldu, partiler verildi, yedirip içirdiler bizim yalaka basını, kafaladılar. Tesadüfe bakın ki, beş sene önce sıra takımı Torino’da bile başarılı olamayan Hakan Şükür’ü İnter’e, Fatih Terim’i önce Fiorentina’ya, hemen ardından Milan’a transfer ettiler. Sempati patlaması oldu, spagetti bile yemeyen ahali, aniden İtalyano oldu!</span></p>

    <p class="duz1" xml:lang="tr"><span class="duz">Sonra?</span></p>

    <p class="duz1" xml:lang="tr"><span class="duz">Bu arkadaşlar geldi.</span></p>

    <p class="duz1" xml:lang="tr"><span class="duz">Açılım yapıldı.</span></p>

    <p class="duz-son-paragraf" xml:lang="tr"><span class="duz">İtalya cankuşumuz, Yunanistan dostumuz, Suriye kardeşimiz oldu, terörle mücadele edenlerin alayı hapse tıkıldı, şeref madalyalı subaylar kafasına sıktı, PKK kırmızı halıda halay çekti.</span></p>

    <p class="duz1" xml:lang="tr"><span class="duz">Ve...</span></p>

    <p class="duz-son-paragraf" xml:lang="tr"><span class="duz">Apo villaya çıkıyor.</span></p>

    <p class="duz-son-paragraf" xml:lang="tr"><span class="duz">Soner Silivri’ye, Mustafa’yla Tuncay hücreye konuyor, Nedim’in evi basılıyor.</span></p>

    <p class="duz-son-paragraf" xml:lang="tr"><span class="duz">Türkiye’nin en dürüst, en yurtsever gazetecilerden biridir Nedim... Rayında yaşar. Eviyle işi arasında gidip gelen tren rayı... Onur duyulan arkadaş, kusursuz eş, mükemmel babadır.</span></p>

    <p class="duz-son-paragraf" xml:lang="tr"><span class="duz">Apo’yu koruyan İtalyan gizli servisi vardı hiç olmazsa... Nedim’in evini bizim polisler basıyor... İleri demokrasi dedikleri bu oluyor.</span></p>

    <p class="duz-son-paragraf" xml:lang="tr"><span class="duz">Ben Apo’nun yerinde olsam... Palmiyeli isterim.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt242.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Oktay Usta</span></p>

    <p class="duz1" xml:lang="tr"><span class="duz">Hükümet, gıda kolisi dağıtıyor.</span></p>

    <p class="duz-son-paragraf" xml:lang="tr"><span class="duz">Gazeteler, yemek kitabı.</span></p>

    <p class="duz-son-paragraf" xml:lang="tr"><span class="duz">Uyumlu ikili.</span></p>

    <p class="duz1" xml:lang="tr"><span class="duz">Tabakları çoktan vermiştik zaten.</span></p>

    <p class="duz1" xml:lang="tr"><span class="duz">Tencereleri de.</span></p>

    <p class="duz-son-paragraf" xml:lang="tr"><span class="duz">Çatal kaşığı düzmüştük.</span></p>

    <p class="duz-son-paragraf" xml:lang="tr"><span class="duz">E bi de tarif verelim bari.</span></p>

    <p class="duz-son-paragraf" xml:lang="tr"><span class="duz">Bütün halde duran HSYK’yı dilimleyin, küp küp doğrayın, kendini bırakıncaya kadar haşlayın, ince ince kıyıp, bir diş müsteşarı ilave edin. Danıştay serttir, kabuğunu sıyırın, iyice kazıyın, ortadan bölüp, püre haline gelene kadar rendeleyin. Yargıtay’ın kökleri saplıdır, ayıklayın. Başsavcı zaten komple sap, komple atın, bir baş soğan koyun onun yerine... Sayıştay’ın çekirdeklerini çıkarıp, kaşığın tersiyle, olmazsa, elinizin tersiyle, ezin. Anayasa Mahkemesi’ni yıkayın, yağlayın, daldırın parmaklarınızı, pembeleşene kadar yoğurun. Pirinci çene suyunda ıslatın. Püf noktası... Siyah taşları ayıklıyormuş ayaklarına yatıp, pirinç kılığındaki ak taşlara dokunmayın, ki, lezzeti kaçmasın...İki çorba kaşığı hamaset ekleyip, bi tutam davul tozu minare gölgesi serpin. Koyun hepsini bi kaba, ak’laşana kadar boooolca unlayın, her tarafına bulaştırın.</span></p>

    <p class="duz1" xml:lang="tr"><span class="duz">Avcunuzun içindedir artık.</span></p>

    <p class="duz1" xml:lang="tr"><span class="duz">İstediğiniz kıvama gelmiştir.</span></p>

    <p class="duz1" xml:lang="tr"><span class="duz">Ovalaya ovalaya yuvarlayın.</span></p>

    <p class="duz-son-paragraf" xml:lang="tr"><span class="duz">Nihai şekli verin.</span></p>

    <p class="duz-son-paragraf" xml:lang="tr"><span class="duz">Şimdi geldik terbiyesine...</span></p>

    <p class="duz-son-paragraf" xml:lang="tr"><span class="duz">Yumurtayı kırın. Ak’ını ayırın. Ekşi’yle ak yan yana olmaz çünkü... Ak’ı bozar. Sarısına damlatın. Başlayın çırpmaya. Nerden geldiğini şaşırsın ekşi... Terbiye olana kadar çırpın.</span></p>

    <p class="duz1" xml:lang="tr"><span class="duz">Kısık ateşte alıştıra alıştıra pişmeye bırakılan köftenin suyundan bi kaç kaşık yedirin ki, terbiyesi kesilmesin... Tam terbiye olsun, ekşime yapmasın. Hazmı kolay olsun.</span></p>

    <p class="duz1" xml:lang="tr"><span class="duz">Boca ediverin artık üstüne...</span></p>

    <p class="duz-son-paragraf" xml:lang="tr"><span class="duz">Cümleten afiyet olsun.</span></p>

    <p class="duz1" xml:lang="tr"><span class="duz">Ekşili köfte de derler buna.</span></p>

    <p class="duz1" xml:lang="tr"><span class="duz">Siz sakın demeyin.</span></p>

    <p class="duz1" xml:lang="tr"><span class="duz">Terbiyeli olun.</span></p>

    <p class="duz1" xml:lang="tr"><span class="duz">Terbiyeli köfte deyin.</span></p>

    <p class="duz-son-paragraf" xml:lang="tr"><span class="duz">Uslu uslu yiyin.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt243.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Ekşili köfte, terbiyeli köfte</span></p>

    <p class="duz1" xml:lang="tr"><span class="duz">Bütün sorunları hallettiler ya...</span></p>

    <p class="duz-son-paragraf" xml:lang="tr"><span class="duz">Sıra yemekleri düzeltmeye geldi.</span></p>

    <p class="duz-son-paragraf" xml:lang="tr"><span class="duz">Geleneksel lezzetlerin korunması için kanun tasarısı hazırlamış arkadaşlar... Bundan böyle isimleri “genel ahlaka aykırı olmayacak”mış.</span></p>

    <p class="duz-son-paragraf" xml:lang="tr"><span class="duz">E aşçıyı suikastçı diye yakalarsan, şıllık tatlısına orospu muamelesi yapman da gayet normal tabii.</span></p>

    <p class="duz1" xml:lang="tr"><span class="duz">Kadınbudu köfte mesela...</span></p>

    <p class="duz1" xml:lang="tr"><span class="duz">Selülitsiz olanı makbul.</span></p>

    <p class="duz1" xml:lang="tr"><span class="duz">Dilberdudağı ki...</span></p>

    <p class="duz1" xml:lang="tr"><span class="duz">Şahsen dudak tiryakisiyim.</span></p>

    <p class="duz1" xml:lang="tr"><span class="duz">Yengen var...</span></p>

    <p class="duz1" xml:lang="tr"><span class="duz">Behlül’ün en sevdiği yemek.</span></p>

    <p class="duz-son-paragraf" xml:lang="tr"><span class="duz">Oturtma’ya hiç girmeyeyim.</span></p>

    <p class="duz1" xml:lang="tr"><span class="duz">Hanımgöbeği; piercingli.</span></p>

    <p class="duz1" xml:lang="tr"><span class="duz">Tadı damağında kalır...</span></p>

    <p class="duz-son-paragraf" xml:lang="tr"><span class="duz">Sütlü Nuriye, ban ban ye.</span></p>

    <p class="duz1" xml:lang="tr"><span class="duz">Yemeği yemek yapan salça.</span></p>

    <p class="duz1" xml:lang="tr"><span class="duz">Sen kafayı kırdıysan...</span></p>

    <p class="duz1" xml:lang="tr"><span class="duz">Karpuz bile kalça.</span></p>

    <p class="duz-son-paragraf" xml:lang="tr"><span class="duz">Veya, mercimek... Siz bakmayın masum masum oturduğuna, ver bak fırına neler oluyor!</span></p>

    <p class="duz-son-paragraf" xml:lang="tr"><span class="duz">Sanırım bu nedenle “Aile salonumuz üst kattadır” yazar lokantalarımızda... Çünkü, alt katta, domalan mantarı, koç yumurtası, vezirparmağı, kolböreği filan, gırla.</span></p>

    <p class="duz-son-paragraf" xml:lang="tr"><span class="duz">Ve, hadi diyelim, kerane tatlısı adaba mugayirdir... Manisa Milletvekili Bülent Arınç, neden mesir macunu dağıtıyor her “mart” ayında? Kedi midir ahali?</span></p>

    <p class="duz-son-paragraf" xml:lang="tr"><span class="duz">Madem edepsizliktir nimet üzerine yapılan belden aşağı espriler, koskoca devletin fındığı gösterip, aganigi naganigi diye reklam yapması nedir?</span></p>

    <p class="duz1" xml:lang="tr"><span class="duz">“Tek parti” olsun.</span></p>

    <p class="duz1" xml:lang="tr"><span class="duz">“Tek adam” yönetsin.</span></p>

    <p class="duz1" xml:lang="tr"><span class="duz">“Tek tip” düşünülsün.</span></p>

    <p class="duz1" xml:lang="tr"><span class="duz">Bunu istiyorsun ama...</span></p>

    <p class="duz1" xml:lang="tr"><span class="duz">İstediğin kadar yoğur.</span></p>

    <p class="duz1" xml:lang="tr"><span class="duz">Bin yıllık mutfak bu kardeşim...</span></p>

    <p class="duz-son-paragraf" xml:lang="tr"><span class="duz">“Terbiyeli köfte”den ibaret değildir!</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt244.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Tasfiye...</span></p>

    <p class="duz-son-paragraf" xml:lang="tr"><span class="duz">Samsun sigarasının içinden odun çıktığı günlerde... Ayı oynatılırken, salça sürülmüş ekmek dilimi kemirdiğimiz, şekerli leblebi unu yaladığımız, kalantorların anca 124’e bindiği ve Anadol’un inekler tarafından yenildiğine inanılan, tencereleri kalaylattığımız, mutfak zeminlerinin muşamba kaplandığı, arapsabunu kokulu zamanlarda...</span></p>

    <p class="duz-son-paragraf" xml:lang="tr"><span class="duz">Ömer henüz turist bile değilken, Vahi Öz’ün yaşadığı, zavallı Ayşecik’in zengin babasından habersiz üvey anne yanında büyüdüğü, n’ayır n’olamazlı, damalı taksi yıllarında... Tatlıses demirciyken... Çamaşır makinelerinin merdaneli, “Neil Armstrong Ay’a filan ayak basmadı abi, hepsi tezgâh” diye iddiaya girdiğimiz, arka camlara STP yapıştırdığımız, MTA Sismik-1 Hora’nın uzay mekiği muamelesi gördüğü, Adana’ya “alo” demek için 6 saat beklediğimiz, cep telefonunu sadece Kaptan Körk’ün kullandığı teknoloji fukaralıklarımızda... Ümit Besen’in masasının ayağı kırıkken... Muavinli dolmuşçuların Orhancı-Ferdici diye birbirini solladığı gündüzlerin, yün fanilaları soba askısında kuruttuğumuz, Barış Manço’nun lambaya püf dediği elektrik kesintili gecelerinde, Arzu Okay rüyalarımıza girerken... Killing okuduğumuz, Avanak Avni’yle tanıştığımız, Zübük’ün kaleme alındığı, Pehlevi’nin şah, Şenol Birol’un gol, Kastelli’nin banker, Bedia Akartürk’ün İzmir Fuarı’nı salladığı, Halikarnas Balıkçısı’nın Bodrumlu balıkçı zannedildiği, Zeki Müren’in kamyonculara “Gözünüz yolda, kulağınız bende olsun” diye mırıldandığı, sutyenin porno kabul edildiği dönemlerde... Can sıkıntısından parmaklarımızı şekilden şekle sokarak, mum ışığının gölgesiyle duvara tavşan yaptığımız, başka eğlencemiz olmadığı için radyoda kös kös “arkası yarın” dinlediğimiz ve İstanbul’da basılan gazetelerin bırak Diyarbakır’ı, Bursa’daki bayiye bile anca “arkası yarın” ulaşabildiği zavallılıklarımızda... Doktor Kimble sanki babamızın oğluymuş gibi Falconetti’ye küfür ettiğimiz, asayişi Komiser Colombo’ya emanet ettiğimiz, adaleti Avukat Petroçelli’den ibaret sandığımız, Mc Millan’ın AIDS’ten ölene kadar şorolo olduğunu bilmediğimiz hayal kırıklıklarında... Koç Reeves’ten turnike atmayı öğrenip, Kunta Kinte gibi zenci olmadığı halde Isaura’nın neden köle olduğunu kavrayamadığımız, yamuğunu gördüğümüz arkadaşlarımıza “N’aber lan Ceyar” diye seslendiğimiz, dansözün çıkmadığı... Sadece TRT’nin var olduğu, necefli maşrapa zavallılığında...</span></p>

    <p class="duz-son-paragraf" xml:lang="tr"><span class="duz">Develer tellal, pireler berber iken... Gazetecileri susturup, gerçeklerin üstünü örtmek, duyulmasını engellemek belki mümkündü.</span></p>

    <p class="duz-son-paragraf" xml:lang="tr"><span class="duz">İlkokula giden çocukların internette Japonya’yla konuştuğu, saklamaya çalıştığın görüntülerin şak diye cep telefonlarımıza geldiği, gazeteler yazmasa bile, elektrik su doğalgaz kira okul sağlık market benzin faturalarının her şeyi tüm çıplaklığıyla yazdığı bir dönemde... İmkansız.</span></p>

    <p class="duz-son-paragraf" xml:lang="tr"><span class="duz">Ve, dönüp bakıyorum geriye... İktidar yalakası gazeteciler o zaman da vardı ama “odun”lar sadece sigaradan çıkıyordu en azından.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt245.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Müjdat Gezen</span></p>

    <p class="duz-son-paragraf" xml:lang="tr"><span class="duz">Doğru bildiğini, hapse girme pahasına savunan bir adam... Sapına kadar Atatürkçü. Altı okka yurtsever. Arkadaş. Ağabey. Malını mülkünü sanata harcayan, trilyonlarca lira ederindeki sanat merkezini, yaşarken, öğrencilerine bağışlayan bir öğretmen.</span></p>

    <p class="duz-son-paragraf" xml:lang="tr"><span class="duz">Usta...</span></p>

    <p class="duz1" xml:lang="tr"><span class="duz">Hayatının son demlerinde maddi sıkıntı içine düşen, evsiz barksız ve yalnız kalan ihtiyar delikanlılara, sahnelerin çileli emekçilerine elini uzatan, tapulu evlerini onlar için ücretsiz huzurevine dönüştüren, masraflarını cebinden, sınırsız karşılayan, düzenli doktor kontrolüne sokan, tüm ihtiyaçlarını ayaklarına getiren...</span></p>

    <p class="duz-son-paragraf" xml:lang="tr"><span class="duz">Kendisinin reklamı yapılmasın, onlar da rencide olmasınlar diye, gazetecilerin o huzurevinde haber yapmalarına izin vermeyen, asil yürek.</span></p>

    <p class="duz-son-paragraf" xml:lang="tr"><span class="duz">Müjdat Gezen.</span></p>

    <p class="duz1" xml:lang="tr"><span class="duz">Doğduğu değil ama temsil ettiği değerlerin şehri, “zihniyet hemşerisi” İzmir’de, sanat merkezi açtı... Evet, ekonomisi kasten geriletilmiştir ama baskıya boyun eğmeyerek hayatın paradan ibaret olmadığını gösterdi İzmir...</span></p>

    <p class="duz-son-paragraf" xml:lang="tr"><span class="duz">Ve, karşılığında Müjdat Gezen’i kazandı. Parayla alamazsın, paha biçilmezdir.</span></p>

    <p class="duz1" xml:lang="tr"><span class="duz">Oradaydım...</span></p>

    <p class="duz1" xml:lang="tr"><span class="duz">Bir yanımda Uğur Dündar.</span></p>

    <p class="duz1" xml:lang="tr"><span class="duz">Bir yanımda Müjdat Gezen.</span></p>

    <p class="duz-son-paragraf" xml:lang="tr"><span class="duz">Kurdelesini kestiğimiz kubbenin adı, Türkan Saylan.</span></p>

    <p class="duz1" xml:lang="tr"><span class="duz">Bakın buraya tekrar yazıyorum, onurla...</span></p>

    <p class="duz1" xml:lang="tr"><span class="duz">Herkes biraz buralıdır.</span></p>

    <p class="duz-son-paragraf" xml:lang="tr"><span class="duz">“Zihniyet hemşerisi” en kalabalık şehir, İzmir’dir.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt246.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Ali Poyrazoğlu</span></p>

    <p class="duz1" xml:lang="tr"><span class="duz">“Paradan Atatürk’ü attılar!”</span></p>

    <p class="duz-son-paragraf" xml:lang="tr"><span class="duz">Böyle dedi Başbakan.</span></p>

    <p class="duz1" xml:lang="tr"><span class="duz">Etkilendim hakikaten...</span></p>

    <p class="duz-son-paragraf" xml:lang="tr"><span class="duz">Belediye seçimlerinde İsmet İnönü’ye oy verecektim, vazgeçtim!</span></p>

    <p class="duz-son-paragraf" xml:lang="tr"><span class="duz">Aslına bakarsanız, Merkez Bankası’nın kasasındaki “dolar” miktarıyla övünen, adında Türk olan tesisleri “lira yerine dolarla” yabancıya satan, “paranın dini, imanı, milliyeti, ırkı, vatanı olmaz” diyen zihniyetin, Atatürklü parayı savunması sevindirici...</span></p>

    <p class="duz-son-paragraf" xml:lang="tr"><span class="duz">Yine de, paramızın üstünde Atatürk fotoğrafının bulunması, hepimizin Atatürkçü olduğu anlamına gelmiyor... Yakana Atatürk rozeti taktığında Atatürkçü olmadığın gibi, cüzdanında Atatürklü para taşıdığında da Atatürkçü olmuyorsun.</span></p>

    <p class="duz1" xml:lang="tr"><span class="duz">Peki ne yapacağız?</span></p>

    <p class="duz1" xml:lang="tr"><span class="duz">Kim Atatürkçü...</span></p>

    <p class="duz1" xml:lang="tr"><span class="duz">Kim değil...</span></p>

    <p class="duz-son-paragraf" xml:lang="tr"><span class="duz">Nasıl ayırt edeceğiz?</span></p>

    <p class="duz1" xml:lang="tr"><span class="duz">Madem laf paradan açıldı...</span></p>

    <p class="duz-son-paragraf" xml:lang="tr"><span class="duz">Tek yolu var...</span></p>

    <p class="duz-son-paragraf" xml:lang="tr"><span class="duz">Amerikan gururu Broadway’de başrol oynamış tek Türk... Fransa’da Fransızca, İngiltere’de İngilizce, yani Türkçe anlamayana anladığı dilden anlatmasını bilen, değerli sanatçımız Ali Poyrazoğlu, buldu o yolu...</span></p>

    <p class="duz-son-paragraf" xml:lang="tr"><span class="duz">Diyor ki: “Türk parasının sahte olup olmadığını anlamak için, ışığa tutarız... Eğer içinde Atatürk varsa, o para gerçektir. İçinde Atatürk yoksa, sahtedir. Ne mal olduğunu anlamak için, insanları da ışığa tutun... İçlerinde Atatürk yoksa, sahtedir... İçinden Atatürk geçmeyen insanlara paye vermeyin, iltifat etmeyin.”</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt247.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Gazanfer Özcan</span></p>

    <p class="duz1" xml:lang="tr"><span class="duz">Sene 2002...</span></p>

    <p class="duz-son-paragraf" xml:lang="tr"><span class="duz">AKP iktidar oldu.</span></p>

    <p class="duz1" xml:lang="tr"><span class="duz">Eşi hastalandı o sene...</span></p>

    <p class="duz1" xml:lang="tr"><span class="duz">Acayip masraf çıktı.</span></p>

    <p class="duz1" xml:lang="tr"><span class="duz">Üstüne kendi hastalandı.</span></p>

    <p class="duz1" xml:lang="tr"><span class="duz">By-pass oldu.</span></p>

    <p class="duz1" xml:lang="tr"><span class="duz">İki defa.</span></p>

    <p class="duz1" xml:lang="tr"><span class="duz">Doktora para...</span></p>

    <p class="duz1" xml:lang="tr"><span class="duz">Hastaneye para...</span></p>

    <p class="duz1" xml:lang="tr"><span class="duz">İlaca para...</span></p>

    <p class="duz1" xml:lang="tr"><span class="duz">Vergisini ödeyemedi.</span></p>

    <p class="duz1" xml:lang="tr"><span class="duz">30 bin lira.</span></p>

    <p class="duz1" xml:lang="tr"><span class="duz">Faiz, faiz, faiz...</span></p>

    <p class="duz1" xml:lang="tr"><span class="duz">Oldu, 300 bin lira!</span></p>

    <p class="duz1" xml:lang="tr"><span class="duz">Başbakan’a gitti, anlattı.</span></p>

    <p class="duz1" xml:lang="tr"><span class="duz">Başbakan dinledi, notlar aldı.</span></p>

    <p class="duz1" xml:lang="tr"><span class="duz">Hikaye...</span></p>

    <p class="duz1" xml:lang="tr"><span class="duz">Sene geldi 2009’a.</span></p>

    <p class="duz1" xml:lang="tr"><span class="duz">Borç oldu, 500 bin lira!</span></p>

    <p class="duz1" xml:lang="tr"><span class="duz">“Ne olacak bu işin sonu?” dediler...</span></p>

    <p class="duz1" xml:lang="tr"><span class="duz">Şunu dedi:</span></p>

    <p class="duz-son-paragraf" xml:lang="tr"><span class="duz">“78 yaşındayım, devletimize milletimize hep hürmet ettik, mahçup oluyorum. 78 yaşında hâlâ çalışıyorum, mecburum, kazandığım parayı komple vergi borcuna yatırıyorum, geçen yıl 110 bin lira yatırdım, sadece faize gitti, anaparadan bile düşmedi. Eşime, dostuma, çocuklarıma karşı hep rol yapıyorum, neşeli görünmeye gayret ediyorum. Hayatım boyunca Anadolu’yu karış karış gezdim, yurtdışında devletimi milletimi temsil ettim, borcum nedeniyle seyahat yasağı kondu, oğlumuz İngiltere’de, gidip göremiyoruz. Çok ağır geliyor... Büyük üzüntü içindeyim, yaşımız da kemale erdi, vaktimiz yaklaşıyor, bu gidişle öbür tarafta rahat edeceğiz... Aslında, öbür tarafa gidenlere gıpta ediyorum.”</span></p>

    <p class="duz1" xml:lang="tr"><span class="duz">Ve, gitti Gazanfer Özcan.</span></p>

    <p class="duz-son-paragraf" xml:lang="tr"><span class="duz">Kurtuldu.</span></p>

    <p class="duz1" xml:lang="tr"><span class="duz">Gidiyor beyefendiler birer birer.</span></p>

    <p class="duz1" xml:lang="tr"><span class="duz">Hanımefendiler gidiyor.</span></p>

    <p class="duz1" xml:lang="tr"><span class="duz">Dangozlaşıyor Türkiye.</span></p>

    <p class="duz1" xml:lang="tr"><span class="duz">Hırtlaşıyor...</span></p>

    <p class="duz-son-paragraf" xml:lang="tr"><span class="duz">Recep İvedikleşiyor.</span></p>

    <p class="duz1" xml:lang="tr"><span class="duz">Hadi şimdi takın maskeleri...</span></p>

    <p class="duz-son-paragraf" xml:lang="tr"><span class="duz">Hep beraber üzülüyormuş rolü yapalım.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt248.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Fazıl Say</span></p>

    <p class="duz1" xml:lang="tr"><span class="duz">“Söylesem tesiri yok, sussam gönül razı değil” demiş Fuzuli...</span></p>

    <p class="duz-son-paragraf" xml:lang="tr"><span class="duz">Fuzuli bir iş yapalım bugün.</span></p>

    <p class="duz1" xml:lang="tr"><span class="duz">Türkiye’de...</span></p>

    <p class="duz1" xml:lang="tr"><span class="duz">2 kişiden 1’i Fazıl Say’ı tanımaz.</span></p>

    <p class="duz1" xml:lang="tr"><span class="duz">4 kişiden 1’i piyano görmemiştir.</span></p>

    <p class="duz-son-paragraf" xml:lang="tr"><span class="duz">7 kişiden 1’i piyano nedir, bilmez.</span></p>

    <p class="duz1" xml:lang="tr"><span class="duz">İnanmayan, Tarhan Erdem’e anket yaptırsın...</span></p>

    <p class="duz-son-paragraf" xml:lang="tr"><span class="duz">Üç aşağı beş yukarı, böyle çıkar.</span></p>

    <p class="duz-son-paragraf" xml:lang="tr"><span class="duz">E bu durumda Fazıl Say’ın “Türkiye’den çeker giderim” demesiyle, Japon İmparatoru’nun “Türkiye’ye gelmem” demesi arasında pek bi fark yoktur.</span></p>

    <p class="duz1" xml:lang="tr"><span class="duz">İster git.</span></p>

    <p class="duz1" xml:lang="tr"><span class="duz">İster gelme.</span></p>

    <p class="duz-son-paragraf" xml:lang="tr"><span class="duz">Ha, Ankaralı Turgut “çeker giderim haaa” deseydi, bir anlamı olabilirdi.</span></p>

    <p class="duz1" xml:lang="tr"><span class="duz">Ne demiş Beethoven?</span></p>

    <p class="duz-son-paragraf" xml:lang="tr"><span class="duz">“Arabada beş, evde on beş.”</span></p>

    <p class="duz-son-paragraf" xml:lang="tr"><span class="duz">Siz bakmayın, iktidara bindirdi diye “Fazıl şöyle değerli, böyle değerli” diyenlere...</span></p>

    <p class="duz1" xml:lang="tr"><span class="duz">Madem Fazıl Say bu ülkenin en değerli sanatçılarından biridir... O halde neden, bugüne kadar bir kez olsun piyanosuyla manşete çıkmadı da, Hande Ataizi’nin kolunda manşete çıktı?</span></p>

    <p class="duz1" xml:lang="tr"><span class="duz">Halbuki...</span></p>

    <p class="duz1" xml:lang="tr"><span class="duz">Mesela yarın sabah.</span></p>

    <p class="duz1" xml:lang="tr"><span class="duz">Bi uyanıyoruz, uzaylılar gelmiş!</span></p>

    <p class="duz1" xml:lang="tr"><span class="duz">İstilaya değil...</span></p>

    <p class="duz1" xml:lang="tr"><span class="duz">Tanışmaya.</span></p>

    <p class="duz-son-paragraf" xml:lang="tr"><span class="duz">Deseler ki bize, “Bin yıldır burada otuyorsunuz birader, ne yaptınız bunca zaman, gösterin de görelim...”</span></p>

    <p class="duz1" xml:lang="tr"><span class="duz">Metrobüs göstersen...</span></p>

    <p class="duz1" xml:lang="tr"><span class="duz">Adam zaten uzaydan gelmiş, uçuyor.</span></p>

    <p class="duz1" xml:lang="tr"><span class="duz">Kıtaları bağlıyor diye köprü göstersen.</span></p>

    <p class="duz1" xml:lang="tr"><span class="duz">Komik.</span></p>

    <p class="duz1" xml:lang="tr"><span class="duz">Para desen... Kömür bulgur filan.</span></p>

    <p class="duz-son-paragraf" xml:lang="tr"><span class="duz">Ona ne?</span></p>

    <p class="duz-son-paragraf" xml:lang="tr"><span class="duz">Ne yapabilirsin...</span></p>

    <p class="duz1" xml:lang="tr"><span class="duz">Bence, Münir Nurettin dinletebilirsin.</span></p>

    <p class="duz1" xml:lang="tr"><span class="duz">Osman Hamdi gösterirsin.</span></p>

    <p class="duz1" xml:lang="tr"><span class="duz">Yunus okursun.</span></p>

    <p class="duz1" xml:lang="tr"><span class="duz">Mercan’a üfletirsin.</span></p>

    <p class="duz1" xml:lang="tr"><span class="duz">Fona da, Kani Karaca verirsin.</span></p>

    <p class="duz-son-paragraf" xml:lang="tr"><span class="duz">“Etrafın böyle göründüğüne bakma, bir de Ara Güler’in gözüyle bak” dersin... Hoca Ali Rıza’nın, İbrahim Çallı’nın, Nurullah Berk’in, Fikret Mualla’nın, Bedri Baykam’ın eserlerini dizersin... Karşısına oturtursun.</span></p>

    <p class="duz-son-paragraf" xml:lang="tr"><span class="duz">Fazıl Say’la tanıştırırsın.</span></p>

    <p class="duz-son-paragraf" xml:lang="tr"><span class="duz">Ama dedim ya, uzaylılar gelirse.</span></p>

    <p class="duz-son-paragraf" xml:lang="tr"><span class="duz">Yeni bir Atatürk gelmeyeceğine göre... Uzaylılar gelene kadar Kahtalı Mıçı ile idare ediverin.</span></p>

    <p class="duz1" xml:lang="tr"><span class="duz">Ev alın bu arada...</span></p>

    <p class="duz1" xml:lang="tr"><span class="duz">Araba alın, dolar biriktirin, altın istifleyin.</span></p>

    <p class="duz1" xml:lang="tr"><span class="duz">Çocuklarınıza bu “değer”leri öğretin.</span></p>

    <p class="duz-son-paragraf" xml:lang="tr"><span class="duz">Sakın tiyatroya, baleye falan gitmeyin.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt249.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Fazıl Hüsnü Çamlıbel!</span></p>

    <p class="duz-son-paragraf" xml:lang="tr"><span class="duz">Türkiye’nin gözü kulağı İstanbul Silivri’deki salondayken, Ankara’da bir başka salonda, Türk Dil Kurultayı vardı...</span></p>

    <p class="duz-son-paragraf" xml:lang="tr"><span class="duz">Başbakan kürsüye çıktı, Türkçe’nin “ana sütü”ne benzediğini belirterek, “katışıksız ana sütüyle, şiirler söylediğimizi, fermanlar yazdığımızı, devletler kurduğumuzu” anlattı.</span></p>

    <p class="duz-son-paragraf" xml:lang="tr"><span class="duz">Ve sözü, beş gün önce kaybettiğimiz Fazıl Hüsnü Dağlarca’ya getirdi...</span></p>

    <p class="duz-son-paragraf" xml:lang="tr"><span class="duz">“Türkçemizin abideleşmiş şairi, sadece şiir solumuş, Türkçe’nin zengin imkânlarıyla bu topraklarda nehir gibi akıp gitmiştir” dedi.</span></p>

    <p class="duz-son-paragraf" xml:lang="tr"><span class="duz">Sonra da, “Türk Dil Kurultayı’nın manasına uygun olarak, Fazıl Hüsnü Dağlarca’nın Sanat isimli şiirini okumak istiyorum” diyerek, okudu: “Yalnız senin gezdiğin bahçede açmaz çiçek... Bizim diyarımızda da bin bir baharı saklar... Kolumuzdan tutarak sen istersen bizi çek... İncinir düz caddede dağda gezen ayaklar.”</span></p>

    <p class="duz-son-paragraf" xml:lang="tr"><span class="duz">Salon yıkıldı âdeta... Aralarında Cumhurbaşkanı ve Türk Dil Kurumu Başkanı’nın da bulunduğu davetliler dakikalarca ayakta alkışladı. Gözler yaşardı...</span></p>

    <p class="duz1" xml:lang="tr"><span class="duz">Tek pürüz vardı.</span></p>

    <p class="duz1" xml:lang="tr"><span class="duz">İkisi de üç isimli ama...</span></p>

    <p class="duz1" xml:lang="tr"><span class="duz">O şiir, Fazıl Hüsnü Dağlarca’nın değil.</span></p>

    <p class="duz-son-paragraf" xml:lang="tr"><span class="duz">Faruk Nafiz Çamlıbel’in!</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt250.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Hababam Sınıfı</span></p>

    <p class="duz1" xml:lang="tr"><span class="duz">Hafize Ana...</span></p>

    <p class="duz1" xml:lang="tr"><span class="duz">Adile Naşit.</span></p>

    <p class="duz1" xml:lang="tr"><span class="duz">İnsanın inanası gelmiyor ama...</span></p>

    <p class="duz1" xml:lang="tr"><span class="duz">24 sene olmuş öleli.</span></p>

    <p class="duz1" xml:lang="tr"><span class="duz">Ne ekipti be kardeşim...</span></p>

    <p class="duz1" xml:lang="tr"><span class="duz">Hafize Ana.</span></p>

    <p class="duz1" xml:lang="tr"><span class="duz">Kel Mahmut.</span></p>

    <p class="duz1" xml:lang="tr"><span class="duz">İnek Şaban.</span></p>

    <p class="duz1" xml:lang="tr"><span class="duz">Güdük Necmi.</span></p>

    <p class="duz1" xml:lang="tr"><span class="duz">Tulum Hayri.</span></p>

    <p class="duz1" xml:lang="tr"><span class="duz">Domdom.</span></p>

    <p class="duz1" xml:lang="tr"><span class="duz">Hayta İsmail.</span></p>

    <p class="duz1" xml:lang="tr"><span class="duz">Damat Ferit.</span></p>

    <p class="duz1" xml:lang="tr"><span class="duz">Külyutmaz.</span></p>

    <p class="duz1" xml:lang="tr"><span class="duz">Badi Ekrem.</span></p>

    <p class="duz-son-paragraf" xml:lang="tr"><span class="duz">Hele o delirttikleri müfettiş...</span></p>

    <p class="duz-son-paragraf" xml:lang="tr"><span class="duz">“Türkiye fotoğrafı”ydı.</span></p>

    <p class="duz-son-paragraf" xml:lang="tr"><span class="duz">Adile Naşit gelmiyor bi daha ama her tarafımız, hatamızla-günahımızla bizi kucaklayan anaç Hafizelerle dolu aslında... Yok mu çevrenizde fırlama Güdük Necmi? Paragöz müdürler de var hâlâ; sert görünen ama yufka yürekli Kel Mahmutlar da... Bak etrafına, bir sürü İnek Şaban... Fast foodçular Domdom kaynıyor. Çık Bağdat Caddesi’ne, kıçının kılları ağardığı halde göbeğini içine çeke çeke motora binmeye çalışan Badi Ekremler dolaşıyor.</span></p>

    <p class="duz-son-paragraf" xml:lang="tr"><span class="duz">O kadar muhteşem harmanlamış büyük usta... İstanbul’u merkez alıp, Anadolu’yu öylesine gerçekçi gözlemlemiş, öylesine monte etmiş ki tipleri, içinde hepimizin olduğu kusursuz bir “Türkiye özeti” yaratmış.</span></p>

    <p class="duz-son-paragraf" xml:lang="tr"><span class="duz">Onun için hepimizin lise yılları Hababam’a benzer. Onun için repliklerini bile ezbere biliriz. Onun için eskimez. Biziz o çünkü... Tulum da biziz, Hayta da biziz, Külyutmaz da biziz.</span></p>

    <p class="duz1" xml:lang="tr"><span class="duz">Hafize Analarımız var.</span></p>

    <p class="duz1" xml:lang="tr"><span class="duz">Kel Mahmutlarımız...</span></p>

    <p class="duz1" xml:lang="tr"><span class="duz">İnek Şabanlarımız...</span></p>

    <p class="duz1" xml:lang="tr"><span class="duz">Güdük Necmilerimiz var.</span></p>

    <p class="duz1" xml:lang="tr"><span class="duz">Var oğlu var.</span></p>

    <p class="duz1" xml:lang="tr"><span class="duz">İyi de...</span></p>

    <p class="duz1" xml:lang="tr"><span class="duz">Hepimizi anlatan “o Türkiye özeti”nde, din-iman tüccarları niye yok? Güzel ülkemin güzel insanlarını “senden-benden” diye bölen, aramıza nifak sokan tipler niye yok?</span></p>

    <p class="duz-son-paragraf" xml:lang="tr"><span class="duz">Koca çınar Rıfat Ilgaz unuttu mu onları özete koymayı... Türk insanını bu kadar iyi tanıyan, ciğerini bilen birinin bu hatayı yapması mümkün mü? Bence değil...</span></p>

    <p class="duz1" xml:lang="tr"><span class="duz">Peki nedir?</span></p>

    <p class="duz1" xml:lang="tr"><span class="duz">Yoktu bunlar!</span></p>

    <p class="duz-son-paragraf" xml:lang="tr"><span class="duz">Aramızda yoklardı.</span></p>

    <p class="duz1" xml:lang="tr"><span class="duz">Soru şudur o halde...</span></p>

    <p class="duz-son-paragraf" xml:lang="tr"><span class="duz">Kim ekti bunları aramıza?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt251.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Suna Pekuysal</span></p>

    <p class="duz1" xml:lang="tr"><span class="duz">Yıldız kaydı...</span></p>

    <p class="duz1" xml:lang="tr"><span class="duz">Dilek tut hemen.</span></p>

    <p class="duz1" xml:lang="tr"><span class="duz">Aman kimseye söyleme ha!</span></p>

    <p class="duz-son-paragraf" xml:lang="tr"><span class="duz">Dileğin olmaz sonra.</span></p>

    <p class="duz1" xml:lang="tr"><span class="duz">Yıldız mıldız kaymaz halbuki.</span></p>

    <p class="duz1" xml:lang="tr"><span class="duz">Göktaşı o.</span></p>

    <p class="duz1" xml:lang="tr"><span class="duz">Atmosfere girerken, yanar.</span></p>

    <p class="duz1" xml:lang="tr"><span class="duz">Yalandan iz bırakır ardında...</span></p>

    <p class="duz-son-paragraf" xml:lang="tr"><span class="duz">Gecenin geçici karanlığında.</span></p>

    <p class="duz1" xml:lang="tr"><span class="duz">Bilmiyordun belki...</span></p>

    <p class="duz-son-paragraf" xml:lang="tr"><span class="duz">O yüzden tutmaz dileklerin!</span></p>

    <p class="duz1" xml:lang="tr"><span class="duz">Çünkü, yıldız dediğin...</span></p>

    <p class="duz1" xml:lang="tr"><span class="duz">Yeryüzünde kayar aslında.</span></p>

    <p class="duz1" xml:lang="tr"><span class="duz">Sahici izler bırakarak...</span></p>

    <p class="duz-son-paragraf" xml:lang="tr"><span class="duz">Yüreğimizde, hafızamızda.</span></p>

    <p class="duz1" xml:lang="tr"><span class="duz">Bak, Orhan Günşiray gitti mesela.</span></p>

    <p class="duz1" xml:lang="tr"><span class="duz">Göz açıp kapayana kadar...</span></p>

    <p class="duz-son-paragraf" xml:lang="tr"><span class="duz">Suna Pekuysal da.</span></p>

    <p class="duz-son-paragraf" xml:lang="tr"><span class="duz">Sen tırışkadan dizileri seyredip, yıldız sandığın, yanmasıyla sönmesi bir olan göktaşlarına dilek tutarken, farkında değilsin, uzay gibi boşluklar oluşuyor hayatımızda...</span></p>

    <p class="duz-son-paragraf" xml:lang="tr"><span class="duz">Ayhan Işık, Sadri Alışık, Vahi Öz, Necdet Tosun, Cevat Kurtuluş, Danyal Topatan, Erol Taş, Önder Somer, Belgin Doruk, Kadir Savun, Hulusi Kentmen, Aliye Rona, Nubar Terziyan, Adile Naşit, Sami Hazinses, Neriman Köksal, Mürüvvet Sim, Bilal İnci, hangi birini sayayım ki? Gitti mi, gelmiyor yerine yenisi...</span></p>

    <p class="duz1" xml:lang="tr"><span class="duz">Siyah-beyazdılar ama...</span></p>

    <p class="duz-son-paragraf" xml:lang="tr"><span class="duz">Rengârenktiler esasında.</span></p>

    <p class="duz-son-paragraf" xml:lang="tr"><span class="duz">Onun için Ediz Hun’u, Filiz Akın’ı her gördüğümde dilek tutarım ben, Türkan Şoray’ı, Hülya Koçyiğit’i, Cüneyt Arkın’ı her gördüğümde... Göksel Arsoy’u, Ekrem Bora’yı, Fatma Girik’i, İzzet Günay’ı gördüğümde, gözlerimi kaparım, mırıldanırım... Allah onlara uzuuun, sağlıklı ömür versin; bizi göktaşlarıyla baş başa bırakmasınlar diye.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt252.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Polat Alemdarcık...</span></p>

    <p class="duz1" xml:lang="tr"><span class="duz">Ne güzel ülkeydi burası kardeşim...</span></p>

    <p class="duz1" xml:lang="tr"><span class="duz">Ne güzel ülkeydi.</span></p>

    <p class="duz1" xml:lang="tr"><span class="duz">Masum.</span></p>

    <p class="duz1" xml:lang="tr"><span class="duz">Sakin.</span></p>

    <p class="duz1" xml:lang="tr"><span class="duz">Huzurlu.</span></p>

    <p class="duz1" xml:lang="tr"><span class="duz">Hayallerimiz vardı...</span></p>

    <p class="duz-son-paragraf" xml:lang="tr"><span class="duz">Umutlarımız...</span></p>

    <p class="duz-son-paragraf" xml:lang="tr"><span class="duz">Siyah beyaz filmlerimiz vardı.</span></p>

    <p class="duz1" xml:lang="tr"><span class="duz">Anam elimizden tutardı, ağabeyimle benim... İzmir’in imbatı vantilatör gibi ufak ufak üfürürken, Kahramanlar’daki açık hava sinemasına giderdik, yürüyerek... Tabanvay yani. Gazoz falan alırdı babam, eğer uslu durursak... Ufacık sinemada bir kamyon çiğdem yenirdi, çıt çıt çıt... Hastasıdır İzmirli çiğdemin... Hani şu, sizin ayçekirdeği veya kısaca çekirdek dediğinize... Ve, ışıklar sönerdi.</span></p>

    <p class="duz1" xml:lang="tr"><span class="duz">Ayşecik vardı.</span></p>

    <p class="duz1" xml:lang="tr"><span class="duz">Ömercik.</span></p>

    <p class="duz1" xml:lang="tr"><span class="duz">Sezercik.</span></p>

    <p class="duz-son-paragraf" xml:lang="tr"><span class="duz">Sakin, huzurlu, masum Türkiye’nin, vicdanı olan çocuklar...</span></p>

    <p class="duz1" xml:lang="tr"><span class="duz">O efsane replik mesela...</span></p>

    <p class="duz-son-paragraf" xml:lang="tr"><span class="duz">“Anneciğim... Melek yüzlü anneciğim... Hasta olma sen anneciğim... Ben büyüyünce doktor olucam, sana ilaç getiricem anneciğim...”</span></p>

    <p class="duz1" xml:lang="tr"><span class="duz">Burnumuzun direği sızlardı...</span></p>

    <p class="duz1" xml:lang="tr"><span class="duz">Cız ederdi yüreğimiz.</span></p>

    <p class="duz-son-paragraf" xml:lang="tr"><span class="duz">Kâğıt mendiller yoktu o zaman... Babam, ütülenmiş, derli toplu katlanmış mendilini çıkarırdı arka cebinden, anama uzatırdı usulca... Valide zaten perişan.</span></p>

    <p class="duz-son-paragraf" xml:lang="tr"><span class="duz">Ben en çok Sezercik’i severdim onların arasında... Kendisi açken bile elindeki lahmacunu sokak köpeğine yediren yufka yürekli yaşıtımı... Veremli annesine bir tas çorba parası bulabilmek için şeker satan kahramanımı... Alamadığı balonlara iç çekerek bakan hüzünlü arkadaşımı... En çok onu severdim. Aman ne kızardım o gaddar üvey babasına, size anlatamam.</span></p>

    <p class="duz1" xml:lang="tr"><span class="duz">Sonra aniden...</span></p>

    <p class="duz1" xml:lang="tr"><span class="duz">Geçiverdi yıllar.</span></p>

    <p class="duz1" xml:lang="tr"><span class="duz">Göz açıp kapayıncaya kadar.</span></p>

    <p class="duz-son-paragraf" xml:lang="tr"><span class="duz">Sezercik, 40 yaşına gelmiş.</span></p>

    <p class="duz1" xml:lang="tr"><span class="duz">Dün duyuyorum...</span></p>

    <p class="duz-son-paragraf" xml:lang="tr"><span class="duz">Otomobilini durdurmak isteyen polisle çatışmış. Üç kilometre süren kovalamacada, cayır cayır kurşun yağdırılmış karşılıklı... Önce izini kaybettirmiş. Sonra yakalanmış. Meğer aranıyormuş... Uyuşturucu kaçakçılığından... Evine yapılan baskında, kokain, tabanca ve Kalaşnikof bulunmuş. Bizim Sezercik büyümüş... Polat Alemdarcık olmuş!</span></p>

    <p class="duz1" xml:lang="tr"><span class="duz">Halbuki ne güzel ülkeydi burası...</span></p>

    <p class="duz1" xml:lang="tr"><span class="duz">Masum. Sakin. Huzurlu.</span></p>

    <p class="duz1" xml:lang="tr"><span class="duz">Hayallerimiz vardı...</span></p>

    <p class="duz1" xml:lang="tr"><span class="duz">Umutlarımız...</span></p>

    <p class="duz1" xml:lang="tr"><span class="duz">Siyah beyaz filmlerimiz vardı.</span></p>

    <p class="duz-son-paragraf" xml:lang="tr"><span class="duz">Şimdi elimde kâğıt mendil, şu repliği arıyorum renkli filmlerde, televizyondaki vurdulu kırdılı rengârenk dizilerde... Ne oldu bize kardeşim? 30 yıl içinde böyle... Ne oldu bize?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt253.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Defne Joy Foster</span></p>

    <p class="duz1" xml:lang="tr"><span class="duz">Defne’ye gittim.</span></p>

    <p class="duz1" xml:lang="tr"><span class="duz">Sohbete...</span></p>

    <p class="duz-son-paragraf" xml:lang="tr"><span class="duz">Hepinize selamı var.</span></p>

    <p class="duz-son-paragraf" xml:lang="tr"><span class="duz">En önce Abdi İpekçi, Çetin Emeç, Örsan Öymen ve Ufuk Güldemir gelmiş yanına... Çetin bey, her zamanki gibi zarif, “ardından yazılan iğrençlikler için, basın mesleği adına senden özür dileriz” demiş... Abdi bey de, iman tahtasındaki mermi deliklerini gösterip, “bozma moralini kızım” demiş, “benim katilimi bile ekrana çıkarıp sırtını sıvazladılar, boşver.”</span></p>

    <p class="duz1" xml:lang="tr"><span class="duz">Defne ağlamaklı olmuş tabii.</span></p>

    <p class="duz-son-paragraf" xml:lang="tr"><span class="duz">Bi bakmış ki, Vehbi Koç’la Sakıp Sabancı geliyor, ellerinde kırmızı karanfil, yanlarında Erdal İnönü... Sakıp ağa meşhur esprileriyle yüzünü güldürmüş Defneciğin... Hatta, Erdal bey kendisi için “E.T.” diye yazdıklarını hatırlatıp, “siyasette hırsızlık yapmadığım için beni uzaylıya benzettiler herhalde” deyince, o her daim ciddi Vehbi bey bile basmış kahkahayı.</span></p>

    <p class="duz-son-paragraf" xml:lang="tr"><span class="duz">Siyasetin öbür namuslu insanları gelmiş sonra... İsmail Cem’le Yıldırım Aktuna, Mehmet Gül’le Behice Boran, biri sağdan biri soldan... E başbakansız olmaz, peşlerinde sarı-lacivert atkısıyla Şükrü Saracoğlu... Tam mevzu n’olacak bu memleketin hali’ne geliyormuş ki, ee-eehh bırakın şimdi siyaseti miyaseti diye güle oynaya gelmiş oturmuş çılgın kızlar Aysel Gürel’le Duygu Asena... Kollarında iki yakışıklı, Uzay Heparı’yla Kerim Tekin.</span></p>

    <p class="duz-son-paragraf" xml:lang="tr"><span class="duz">Ardından yıldız yağmuru başlamış, sağanak âdeta... Ayhan Işık, kankası Sadri Alışık, küçük hanımefendi Belgin Doruk, güzeller güzeli Cahide Sonku, Orhan Günşıray, Tanju Korel, Bilal İnci, Ömer Kavur, bi bakmış, Kemal Sunal geliyor... Gözlerine inanamamış Defnecik, bi bakmış, Muhsin Ertuğrul, Muammer Karaca, Selim Naşit, Savaş Dinçel, Ahmet Kutsi Tecer, Kerem Yılmazer, Lale Oraloğlu ustalar, hepsi etrafında, kucaklıyor, moral veriyorlarmış.</span></p>

    <p class="duz-son-paragraf" xml:lang="tr"><span class="duz">Hatıralar... Film şeridi gibi.</span></p>

    <p class="duz-son-paragraf" xml:lang="tr"><span class="duz">Şaşırıyorsunuz belki ama geleni gideni eksik olmuyormuş Defne’nin... Ruhi Su çalıyor, türkü ana Zehra Bilir söylüyormuş, Neriman Altındağ Tüfekçi, Perihan Altındağ Sözeri, hatta Safiye Ayla, gururla alkışlıyormuş gazinocular kralı Fahrettin Aslan... Büyük ressamımız Nuri İyem, edebiyat çınarlarımız Orhan Kemal, Behçet Necatigil, Fakir Baykurt, Mehmet Emin Yurdakul, Tomris Uyar, Necati Cumalı, hiç yalnız bırakmıyorlarmış.</span></p>

    <p class="duz-son-paragraf" xml:lang="tr"><span class="duz">Avanak Avni’nin babası Oğuz Aral, kardeşi Tekin Aral, matrak gırla... Aman orada bile depremi unutma Aykut Barka, pazara kadar değil mezara kadar Kazım Kanat, Eşfak Aytaç, Gündüz Tekin Onay, sabah yürüyüşüne davet etmiş atletizmi sevdiren adam Cüneyt Koryürek, Kenan Onuk, koç Aydan Siyavuş, kaptanların kaptanı baba Hakkı Yeten, Yusuf Tunaoğlu, Şeref Görkey, vınnnn diye geçmiş yanından el sallayarak Renç Koçibey... Kabadayıların şahı Dündar Kılıç bile gelmiş hoşgeldine, bi elinde tespih, bi elinde çikolata.</span></p>

    <p class="duz1" xml:lang="tr"><span class="duz">Görünce ayağa kalkmış herkes...</span></p>

    <p class="duz-son-paragraf" xml:lang="tr"><span class="duz">Türkan Saylan.</span></p>

    <p class="duz-son-paragraf" xml:lang="tr"><span class="duz">Sarılıp, öpüşmüşler... “Boşver güzel kızım” demiş, “Benim arkamdan fahişe dediler, dinsiz dediler, terörist dediler, sen bu ülkenin çocuklarının kalbinde çiçek gibi açtın, boşver.”</span></p>

    <p class="duz1" xml:lang="tr"><span class="duz">Çünkü.</span></p>

    <p class="duz-son-paragraf" xml:lang="tr"><span class="duz">Türkiye’nin en popüler mekânı neresidir diye sorsalar bana... Zincirlikuyu’dur.</span></p>

    <p class="duz1" xml:lang="tr"><span class="duz">Hepsi orada...</span></p>

    <p class="duz-son-paragraf" xml:lang="tr"><span class="duz">Ve, “son durak” derler oraya.</span></p>

    <p class="duz1" xml:lang="tr"><span class="duz">Halbuki, sadece yukarıda saydığım değerlerini değil, örfünü, âdetini, insanlığını yitirdi bu ülke... Rahmetlinin ardından kötü söz söylememe geleneğini yitirdi. Aklını yitirdi.</span></p>

    <p class="duz-son-paragraf" xml:lang="tr"><span class="duz">Asıl “son durak” budur.</span></p>

    <p class="duz1" xml:lang="tr"><span class="duz">Her şeye rağmen...</span></p>

    <p class="duz1" xml:lang="tr"><span class="duz">Mutlu gördüm Defne’yi.</span></p>

    <p class="duz1" xml:lang="tr"><span class="duz">Yalnız olmadığını hissetmişti.</span></p>

    <p class="duz1" xml:lang="tr"><span class="duz">Elimdeki “testi”ye ilişti gözü...</span></p>

    <p class="duz1" xml:lang="tr"><span class="duz">İrkildi.</span></p>

    <p class="duz1" xml:lang="tr"><span class="duz">“Su” dedim...</span></p>

    <p class="duz1" xml:lang="tr"><span class="duz">“Sevenlerinden getirdim...”</span></p>

    <p class="duz1" xml:lang="tr"><span class="duz">Gülümsedi.</span></p>

    <p class="duz-son-paragraf" xml:lang="tr"><span class="duz">Hepinize selamı var.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt254.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Emmioğlu Geronimo</span></p>

    <p class="duz-son-paragraf" xml:lang="tr"><span class="duz">THY kızılderililere kafayı taktı. Kurtlarla Dans eden arkadaşa reklam çektirmişlerdi, şimdi de, kabileleri uçağa doldurup getirdiler... Totem Hava Yolları mübarek!</span></p>

    <p class="duz-son-paragraf" xml:lang="tr"><span class="duz">Kızılderilileri karşılayan, kızılderililerden sorumlu devlet bakanımız, nostaljik bi giriş yaptı, “Biz sizi Tom Miks’ten tanıyoruz, hani nişanlısı var Suzi... Yu nov Tom Miks?” dedi.</span></p>

    <p class="duz-son-paragraf" xml:lang="tr"><span class="duz">Halbuki, Tom Miks İtalyan.</span></p>

    <p class="duz-son-paragraf" xml:lang="tr"><span class="duz">Mevzu Dakota’da geçiyor ama çakma Amerikalı... Onların çizgi kahramanı olsaydı, 150 kere filmini yaparlardı, Superman, Batman, Spider Man gibi... Üstelik, küfür etsen daha iyi, çünkü, silah zoruyla kızılderililerin toprağına oturup, onların canına okuyan biri Tom Miks.</span></p>

    <p class="duz1" xml:lang="tr"><span class="duz">Yine de şükretmek lazım tabii.</span></p>

    <p class="duz1" xml:lang="tr"><span class="duz">Biz ona Tom Miks diyoruz...</span></p>

    <p class="duz1" xml:lang="tr"><span class="duz">Orijinal adı, Yüzbaşı Miki.</span></p>

    <p class="duz1" xml:lang="tr"><span class="duz">“Giyinik olduğunuz için tam seçemedim ama biz sizi miki filmlerinden tanıyoruz” da diyebilirdi... (Ki, miki de onların bildiği sevimli fare değildir aslında, Almancadır!)</span></p>

    <p class="duz-son-paragraf" xml:lang="tr"><span class="duz">Ya da, maazallah “Biz size biniyoruz” da diyebilirdi... Çünkü, fakir fukara garip gureba partisi AKP’nin iktidar olmasıyla beraber, Ankara caddelerinde boy gösteren Kızılderili kabilelerinde patlama oldu. Cherokee’lere, Cayenne’lere, Corvette’lere binen binene.</span></p>

    <p class="duz-son-paragraf" xml:lang="tr"><span class="duz">İşin kabak tadı veren tarafı, kızılderililerin memlekete gelişiyle birlikte, aynı terane tartışılmaya başladı gene... Kızılderililer Türk mü?</span></p>

    <p class="duz-son-paragraf" xml:lang="tr"><span class="duz">Bence Türk.</span></p>

    <p class="duz1" xml:lang="tr"><span class="duz">Niye derseniz...</span></p>

    <p class="duz1" xml:lang="tr"><span class="duz">Amerika kimindi?</span></p>

    <p class="duz1" xml:lang="tr"><span class="duz">Onların.</span></p>

    <p class="duz1" xml:lang="tr"><span class="duz">İngilizler geldi, oturdu.</span></p>

    <p class="duz1" xml:lang="tr"><span class="duz">İtalyanlar geldi, oturdu.</span></p>

    <p class="duz1" xml:lang="tr"><span class="duz">Hollandalılar geldi, oturdu.</span></p>

    <p class="duz1" xml:lang="tr"><span class="duz">Çinliler geldi, oturdu.</span></p>

    <p class="duz1" xml:lang="tr"><span class="duz">İspanyollar geldi, oturdu.</span></p>

    <p class="duz1" xml:lang="tr"><span class="duz">Araplar geldi, oturdu.</span></p>

    <p class="duz-son-paragraf" xml:lang="tr"><span class="duz">Afrikalılar geldi, başkan oldu.</span></p>

    <p class="duz1" xml:lang="tr"><span class="duz">72 millet yerleşti...</span></p>

    <p class="duz1" xml:lang="tr"><span class="duz">Bi kime yer kalmadı birader?</span></p>

    <p class="duz-son-paragraf" xml:lang="tr"><span class="duz">Manitu’nun kerizlerine!</span></p>

    <p class="duz-son-paragraf" xml:lang="tr"><span class="duz">Bizizdir onlar.</span></p>

    <p class="duz-son-paragraf" xml:lang="tr"><span class="duz">Hatta, onların tıpkı biz, bizim tıpkı onlar olduğumuzu gösteren bir de atasözleri var: “Eğer gölgelerin boyu insanların boyunu geçmişse, o topraklarda güneş batıyor demektir!”</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt255.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">U2</span></p>

    <p class="duz1" xml:lang="tr"><span class="duz">Mehmet Celalettin.</span></p>

    <p class="duz1" xml:lang="tr"><span class="duz">1899 doğumlu.</span></p>

    <p class="duz-son-paragraf" xml:lang="tr"><span class="duz">Diyarbakır Ulu Camii’nde müezzindi... Mustafa Kemal, Diyarbakır ziyaretinde ezan okurken duydu onu, çağırdı yanına, musikiyle ilgilenmen lazım, dedi. Aklına girdi. Yerel türküleri derlemeye, söylemeye başladı. Ahalinin teşvikiyle İstanbul’a gitti. Plak yaptı. Patladı... Davet edildi, aklına müziği sokan Mustafa Kemal’in sofrasında türkü söyledi. Şark bülbülüsün sen, demişti Mustafa Kemal... Soyadı kanunu çıktı, adını da soyadını da değiştirdi, “Celal Güzelses” oldu. Esmerim biçim biçim’i derleyen odur... Hele yar zalım yar’ı efsane yapan da.</span></p>

    <p class="duz1" xml:lang="tr"><span class="duz">Sene 1943.</span></p>

    <p class="duz1" xml:lang="tr"><span class="duz">Nuri Kaçtaş doğdu.</span></p>

    <p class="duz1" xml:lang="tr"><span class="duz">Urfa’da.</span></p>

    <p class="duz-son-paragraf" xml:lang="tr"><span class="duz">Yüreği türküyle atıyordu, “Celal Güzelses” hayranıydı, onu dinleyerek büyüdü, 13’ünde söylemeye, 14’ünde saz çalmaya başladı. 16 yaşındayken, Adana, Antep pavyonlarının aranan ismi olmuştu. Rakıya meze olarak kalmaya niyeti yoktu, İstanbul’a geldi, Balat’ta oturan ablasının yanına yerleşti, Ayvansaray kayıkhanelerinde, Aksaray kahvelerinde söyledi, yaşı 18’e gelince, İstanbul Radyosu’nun sınavına girdi, anında kazandı. 1964’te yolu İskenderun’a düştüğünde, “Yılmaz Tatlıses”le tanıştı. Nuri’den 2 yaş küçük olan Yılmaz, İskenderun Halk Evi’ndeki kurslarda saz çalmayı öğrenen, söz yazan, beste yapan bi ozan’dı... Dinledi Nuri, bayıldı. Al bunları sen söyle, dedi Yılmaz... Nuri, Yılmaz’ın 5 eserini plak yaptı ve patladı. Profesyonelliğe geçince, “Celal Güzelses”ten esinlenerek, “Nuri Sesigüzel” yaptı soyadını.</span></p>

    <p class="duz-son-paragraf" xml:lang="tr"><span class="duz">Mehmet Celalettin, soyadına “güzel” ve “ses”i ekleyen ilk sanatçımızdı. Onun peşinden yürüyen Nuri, ikinci... Yılmaz ise, orijinal, tatlı ve ses’ti.</span></p>

    <p class="duz1" xml:lang="tr"><span class="duz">1945’te Malatya’da doğmuştu. Dedim ya, ozan’dı ama amatör... Nuri’ye verdiği eserleri patlama yapınca, cesaretlendi, askerden döner dönmez, 1967’de İstanbul’un yolunu tuttu. “Celal Güzelses” ve “Nuri Sesigüzel” o dönemlerde halk müziğine karşı olan ukala dümbeleklerini susturmuş, türküye kapalı olan yolları açmıştı... O atmosferde imkân buldu, plak yaptı, patladı... Çok değişik bi tarzı vardı, arabesk dediler. Medya bugünkü kadar yaygın olmadığı için, gençlerimizin çoğu tanımıyordur ama 100’den fazla sözü, 300’den fazla derlemesi olan, köşe taşlarımızdan biridir Yılmaz Tatlıses... Sıkı durun, yüzlerce sanatçının söylediği, seni sevmeyen ölsün, onundur... Mavi mavi de.</span></p>

    <p class="duz1" xml:lang="tr"><span class="duz">Bugün hâlâ, genç sanatçıların elinden tutan, aktif şekilde çalışan, eser veren Yılmaz Tatlıses, 1968’de, İstanbul’a yeni gelmiş, tutunmaya çalışan Urfalı bir genci görür; sesine hayran kalır. Biraz “Celal Güzelses”, biraz “Nuri Sesigüzel”, biraz “Yılmaz Tatlıses” olan bu gencin ismi, İbrahim Tatlı’dır... Öyle bir Allah vergisidir ki, hepsini aşmaya adaydır. Ona, hem eserlerini, hem de kendi soyadını verir... İbrahim Tatlı,</span></p>

    <p class="duz-son-paragraf" xml:lang="tr"><span class="duz">“İbrahim Tatlıses” olur.</span></p>

    <p class="duz1" xml:lang="tr"><span class="duz">Paul David Hewson.</span></p>

    <p class="duz1" xml:lang="tr"><span class="duz">İrlanda, Dublin doğumlu.</span></p>

    <p class="duz1" xml:lang="tr"><span class="duz">İbrahim’den 8 yaş küçük.</span></p>

    <p class="duz-son-paragraf" xml:lang="tr"><span class="duz">Henüz 14’ündeyken, nota bilmeden, arkadaşlarıyla grup kurdu, alternatif rock söylüyorlardı. Ve, büyüdükleri ortamda herkesin lakabı vardı. Benimki ne olsun diye düşünürken, her gün eli cebinde volta atar gibi arşınladığı O’Connell Caddesi’ndeki dükkânın adını gördü, Bona Wox yazıyordu. Aşırı gürültüden işitme kaybına uğrayanların kullandığı ilacın adıydı... Gürültülü müzik yaptığı için, beğendi. Bona’yı Bono yaptı, Bono Vox O’Connell Street lakabını kullanmaya başladı. Ama pek bi uzundu... Tam vazgeçiyordu ki, bir arkadaşı Bono Wox’un Latincede “güzel ses” anlamına geldiğini hatırlattı. Kararını vermişti. Kısalttı, Bono oldu.</span></p>

    <p class="duz1" xml:lang="tr"><span class="duz">Ve, dün...</span></p>

    <p class="duz-son-paragraf" xml:lang="tr"><span class="duz">Bu satırları önceden yazıyorum ama tahminim 80 bin kişi gelir; U2’nun solisti o.</span></p>

    <p class="duz-son-paragraf" xml:lang="tr"><span class="duz">Celal Güzelses, Nuri Sesigüzel, Yılmaz Tatlıses, İbrahim Tatlıses, Paul Güzelses.</span></p>

    <p class="duz-son-paragraf" xml:lang="tr"><span class="duz">Farklı coğrafyalarda aynı hor görülmeyi yaşayan, farklı etnik kökenlere, farklı dillere sahip insanların, aynı sıfatta, “güzel” ve “tatlı ses”te kimlik bulması tesadüf müdür sizce?</span></p>

    <p class="duz-son-paragraf" xml:lang="tr"><span class="duz">Terörle, höt zötle olmaz bu iş... Her kafadan bi sesin çıktığı kakofoniyle, hiç olmaz... İşte örnekleri yukarıda, dinleyeceğimiz, anlayacağımız “güzel” ve “tatlı ses”lerle olur, olsa olsa.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt256.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Bez bebek</span></p>

    <p class="duz1" xml:lang="tr"><span class="duz">Klavye ağır geliyor bugün bana.</span></p>

    <p class="duz1" xml:lang="tr"><span class="duz">Yazasım mı yok...</span></p>

    <p class="duz-son-paragraf" xml:lang="tr"><span class="duz">Tuşlar mı bi ton yoksa.</span></p>

    <p class="duz1" xml:lang="tr"><span class="duz">G.A. diyoruz ona, kısaca.</span></p>

    <p class="duz1" xml:lang="tr"><span class="duz">Gözüne bant atıyoruz.</span></p>

    <p class="duz1" xml:lang="tr"><span class="duz">Ki, koruyoruz onu güya.</span></p>

    <p class="duz-son-paragraf" xml:lang="tr"><span class="duz">Henüz 15 yaşında.</span></p>

    <p class="duz1" xml:lang="tr"><span class="duz">Var anası babası aslında.</span></p>

    <p class="duz1" xml:lang="tr"><span class="duz">Bakmamışlar.</span></p>

    <p class="duz1" xml:lang="tr"><span class="duz">Geçinemiyoruz filan...</span></p>

    <p class="duz1" xml:lang="tr"><span class="duz">Çocuk Esirgeme’ye bırakmışlar.</span></p>

    <p class="duz-son-paragraf" xml:lang="tr"><span class="duz">Al demişler, sana yuva.</span></p>

    <p class="duz-son-paragraf" xml:lang="tr"><span class="duz">E madem yuva, uçmak istemiş o da... Kanat çırpmış, pırrrr, dolaşmış Adana’nın loş sokaklarında tek başına.</span></p>

    <p class="duz1" xml:lang="tr"><span class="duz">Sonra bakmış bir pencere, aralık...</span></p>

    <p class="duz-son-paragraf" xml:lang="tr"><span class="duz">Orası yuvaysa, burası da yuva.</span></p>

    <p class="duz1" xml:lang="tr"><span class="duz">Sonra?</span></p>

    <p class="duz-son-paragraf" xml:lang="tr"><span class="duz">“Yakalandı” diye yazıyor gazeteler... Yakalanmak için önce kaçmak lazım değil mi arkadaş? Halbuki, bahçede ağaç altında otururken buldular onu, kucağında bir bez bebek, uslu uslu.</span></p>

    <p class="duz1" xml:lang="tr"><span class="duz">Çünkü, bir teyp almış o evden.</span></p>

    <p class="duz1" xml:lang="tr"><span class="duz">Bir saç kurutma makinesi.</span></p>

    <p class="duz1" xml:lang="tr"><span class="duz">Bir de bez bebek...</span></p>

    <p class="duz1" xml:lang="tr"><span class="duz">Kırmızı elbiseli.</span></p>

    <p class="duz1" xml:lang="tr"><span class="duz">Papuçları gibi.</span></p>

    <p class="duz1" xml:lang="tr"><span class="duz">Kocaman kara gözler.</span></p>

    <p class="duz1" xml:lang="tr"><span class="duz">Kıvır kıvır sarı saçlar.</span></p>

    <p class="duz1" xml:lang="tr"><span class="duz">İki yandan örgülü.</span></p>

    <p class="duz1" xml:lang="tr"><span class="duz">Dedim ya, 15 yaşında...</span></p>

    <p class="duz-son-paragraf" xml:lang="tr"><span class="duz">Dalmış oynamaya.</span></p>

    <p class="duz1" xml:lang="tr"><span class="duz">Ve, tabii düşünüyor insan... Kaç paraysa zekatını verip, kurtulabilir miyiz günahlarımızdan? Yoksulluk denilen kavramı maddiyattan ibaret sanıp, fitrelerle hafifletebilir miyiz yüreğimizdeki ağırlığı? Ya da ne bileyim... Hayatı sadece para olarak gördükten sonra, bir ay oruç yerine, iki ay açlık grevi yapsak, artı faydası olur mu sevaplarımıza?</span></p>

    <p class="duz-son-paragraf" xml:lang="tr"><span class="duz">Sevgi, şefkat denilen hadiseden, hiç yazmıyor mu 365 günlük kar hanemizde?</span></p>

    <p class="duz1" xml:lang="tr"><span class="duz">Bakın bugün tatil, hava pırıl.</span></p>

    <p class="duz1" xml:lang="tr"><span class="duz">Çocuk Esirgeme hemen şurada.</span></p>

    <p class="duz1" xml:lang="tr"><span class="duz">Çıkaralım gözümüzdeki bantları...</span></p>

    <p class="duz-son-paragraf" xml:lang="tr"><span class="duz">Görmenin zamanıdır.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt257.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Darülaceze</span></p>

    <p class="duz-son-paragraf" xml:lang="tr"><span class="duz">Ramazan Bayramı’nın hemen ertesi günüydü... Hiç tanımadığım biri, hiç tanımadığım birinden, hiç tanımadığım sizlere iletmem için, Kurban Bayramı mesajı getirdi.</span></p>

    <p class="duz1" xml:lang="tr"><span class="duz">Odamdaydım.</span></p>

    <p class="duz1" xml:lang="tr"><span class="duz">Gazete okuyorum.</span></p>

    <p class="duz1" xml:lang="tr"><span class="duz">Bi kız arkadaş geldi.</span></p>

    <p class="duz1" xml:lang="tr"><span class="duz">Hiç tanımıyorum.</span></p>

    <p class="duz1" xml:lang="tr"><span class="duz">– Merhaba.</span></p>

    <p class="duz1" xml:lang="tr"><span class="duz">– Merhaba.</span></p>

    <p class="duz1" xml:lang="tr"><span class="duz">– Size bir mesaj getirdim.</span></p>

    <p class="duz1" xml:lang="tr"><span class="duz">– Kimden?</span></p>

    <p class="duz1" xml:lang="tr"><span class="duz">– Tanımıyorum.</span></p>

    <p class="duz1" xml:lang="tr"><span class="duz">– Nasıl yani?</span></p>

    <p class="duz1" xml:lang="tr"><span class="duz">– Bayramda arkadaşlarımla birlikte Darülaceze’ye gittik, ziyarete... Sohbet ederken nerede çalıştığımızı sordular, söyledik, orada kalan bir beyefendi beni kolumdan tuttu, elinde</span> <span class="italik">Hürriyet</span> <span class="duz">gazetesi vardı, açtı üçüncü sayfayı, sizin fotoğrafınızı göstererek, “Yılmaz’ı tanıyor musun?” diye sordu, “hiç tanışmadık ama aynı binada çalışıyoruz, siz nereden tanıyorsunuz?” dedim, “tanışmıyoruz” dedi, “söyleyeceklerimi söyle ona, anlar o, gerisini herkese söyler...”</span></p>

    <p class="duz-son-paragraf" xml:lang="tr"><span class="duz">Söylediği şu...</span></p>

    <p class="duz-son-paragraf" xml:lang="tr"><span class="duz">“Şeker Bayramı diye, bize ha bire şeker, çikolata, baklava filan getiriyorlar, biz zaten hepimiz şeker hastasıyız, ayıp olmasın diye mecburen yiyoruz, sevindirelim derken öldürecekler bizi!”</span></p>

    <p class="duz-son-paragraf" xml:lang="tr"><span class="duz">“Önümüz Kurban Bayramı, bu sefer et getirecekler, sağ olsunlar ama bizim aramızda neredeyse kalp hastası olmayan yok, kolesterolümüz felaket, kavurmayı nasıl yiyelim?”</span></p>

    <p class="duz-son-paragraf" xml:lang="tr"><span class="duz">“Yiyecek içecek sıkıntımız yok, bize burada gayet iyi bakıyorlar, ziyaretimize gelenler eli boş gelmek istemiyorsa illa, meyve getirsinler bari... Ama meyveyi de kaliteli almasınlar, yaşımız belli, herkes protez, dişimiz kesmiyor, hafif pörsümüş, ucuzundan getirsinler.”</span></p>

    <p class="duz-son-paragraf" xml:lang="tr"><span class="duz">Ben hayatımda bu kadar güldüğüm ama bu kadar utandığım bir başka mesaj almadım.</span></p>

    <p class="duz-son-paragraf" xml:lang="tr"><span class="duz">Yıllardır yaptığım “Darülaceze’de bayram” haberleri geçti gözümün önünden... Hesapta çok iyi kalpliyiz ya, vicdanlarımıza su serpen o rutin haberler... Güya mutlu etmek için ağzına lokum sokuşturduğumuz yapayalnız teyzeler, dumanı tüten kavurmaya ekmek bandırdığımız unutulmuş amcalar... Fona da yapıştır, ikinci bahar müziğini... Sevap bi nevi.</span></p>

    <p class="duz-son-paragraf" xml:lang="tr"><span class="duz">Yeyin gari!</span></p>

    <p class="duz-son-paragraf" xml:lang="tr"><span class="duz">Halbuki, ne kadar yapmacık, düşüncesiz, hoyrat... Ve, suratıma tokat gibi çarpan bu mesajdan da dank ettiği gibi, aslında ne kadar şuursuz.</span></p>

    <p class="duz-son-paragraf" xml:lang="tr"><span class="duz">“Anlar o, gerisini herkese söyler” demiş benim için... Bugüne kadar anlamadığım ama bu dersle öğrenip herkese söyleyebileceğim şu: Cami avlusunda simit kırıntısıyla beslediğimiz güvercin değil onlar, insan... Bekledikleri, üç dakika samimi sohbet, tek dal çiçek, hepsi o.</span></p>

    <p class="duz-son-paragraf" xml:lang="tr"><span class="duz">Üstelik, bayramdan bayrama açık görüş yapılan cezaevi de değil, orası... Hem kapıları, hem de hiç tanımadığı insanları kucaklamak için bekleyen kollar... Hep açık.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt258.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Ünlülerimiz...</span></p>

    <p class="duz1" xml:lang="tr"><span class="duz">Utanmaz Adam vardı...</span></p>

    <p class="duz1" xml:lang="tr"><span class="duz">Efsane Gırgır’ın efsane tipi.</span></p>

    <p class="duz1" xml:lang="tr"><span class="duz">Şerefsizin önde gideniydi.</span></p>

    <p class="duz-son-paragraf" xml:lang="tr"><span class="duz">Adı “Şeref”ti.</span></p>

    <p class="duz-son-paragraf" xml:lang="tr"><span class="duz">Oku oku, doyamazdık.</span></p>

    <p class="duz1" xml:lang="tr"><span class="duz">Ceyar çıktı sonra...</span></p>

    <p class="duz1" xml:lang="tr"><span class="duz">Karaktersiz karakter.</span></p>

    <p class="duz1" xml:lang="tr"><span class="duz">Haysiyetsizliğin bini bi para.</span></p>

    <p class="duz1" xml:lang="tr"><span class="duz">Kimi kayınbiraderle yatıyor.</span></p>

    <p class="duz1" xml:lang="tr"><span class="duz">Kimi enişteyi kazıklıyor.</span></p>

    <p class="duz-son-paragraf" xml:lang="tr"><span class="duz">Anında... Edirne’den Ardahan’a herkes tabelasını değiştirdi, “Dallas kafe, Dallas kuaför, Dallas market” yaptı.</span></p>

    <p class="duz1" xml:lang="tr"><span class="duz">Mükremin Çıtır.</span></p>

    <p class="duz1" xml:lang="tr"><span class="duz">Tirbişon.</span></p>

    <p class="duz1" xml:lang="tr"><span class="duz">Magandanın Feriştah’ı...</span></p>

    <p class="duz-son-paragraf" xml:lang="tr"><span class="duz">İzlenme rekoru kırdı.</span></p>

    <p class="duz-son-paragraf" xml:lang="tr"><span class="duz">Halkımızdan en çok “esemes” alan, gelin oldu; damadı alkol komasından ölü buldular, kaynana’yı “şehit anası” ilan ettiler... O kadar şarkı yarışması yapıldı, en çok kim sevildi? Esrarla yakalanan Bayhan! Dizide anne rolünü canlandıran çocuksuz kadın, yılın annesi... Çikita muz ve nane nane’yle patlama yapan Ajdar, makine mühendisi iyi mi!</span></p>

    <p class="duz1" xml:lang="tr"><span class="duz">Polat Alemdar...</span></p>

    <p class="duz1" xml:lang="tr"><span class="duz">Ailemizin katili.</span></p>

    <p class="duz-son-paragraf" xml:lang="tr"><span class="duz">Geçenlerde bardan çıktı, polis evine kadar eskortluk yaptı. Ahali, mahkemelerle papaz oluyor, evladına illa Memati adını koyabilmek için... Üniversitede konferans verdiler, inim inim inledi salon, “Türkiye sizinle gurur duyuyor” diye.</span></p>

    <p class="duz-son-paragraf" xml:lang="tr"><span class="duz">Behlül’e herkes hasta, adam yengesini düdüklüyor. Bir hafta anons yapıldı, “Bihter’e kocası tecavüz edecek” diye, uzağa gitmeyeyim, benim valide bile misafirlikleri iptal etti, tecavüz sahnesini kaçırmamak için... Küçük Kadınlar’da kızlar Allah ne verdiyse... Hanımın Çiftliği, Dallas’ın Adana’da geçeni... Yaprak Dökümü’nde bir zilli gelin var, sanırım finalde kayınpeder Ali Rıza Bey’le yatacak. Damat desen, dizi dizi, sülaleyi dizdi.</span></p>

    <p class="duz-son-paragraf" xml:lang="tr"><span class="duz">(Televizyonların ahlakını filan denetleyen RTÜK eski Başkanı’nın kumarhane başkenti Las Vegas’ta Porno Fuarı’nda yakalandığı haberi çıktı bu arada... Eminim yalandır.)</span></p>

    <p class="duz-son-paragraf" xml:lang="tr"><span class="duz">Her kıstırdığını yalan dolan yatağa atan, genç kızların rüyası zetina dikiş makinesi değil miydi, Issız Adam? Organize İşler, alayı oto hırsızı... Yahşi Batı’da Cem Yılmaz, bildiğin dolandırıcı.</span></p>

    <p class="duz-son-paragraf" xml:lang="tr"><span class="duz">Sporcularla ilgili belgesel yap mesela, kimse seyretmez... Pascal Nouma sahanın ortasında şortunu indirdi, televizyon yıldızı oldu, reklamı bile yapıldı.</span></p>

    <p class="duz1" xml:lang="tr"><span class="duz">Recep İvedik?</span></p>

    <p class="duz1" xml:lang="tr"><span class="duz">Öküzün önde gideni.</span></p>

    <p class="duz-son-paragraf" xml:lang="tr"><span class="duz">Gişe rekortmeni.</span></p>

    <p class="duz-son-paragraf" xml:lang="tr"><span class="duz">Sabahtan beri telefonlarımız susmuyor, “Mehmet Ali Ağca’yı ekrana çıkanlara iki çift laf edin” diye... Onu çıkarmasınlar da, kimi çıkarsınlar şekerim?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt259.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Mavro</span></p>

    <p class="duz1" xml:lang="tr"><span class="duz">Siyah Türk.</span></p>

    <p class="duz1" xml:lang="tr"><span class="duz">Beyaz Türk.</span></p>

    <p class="duz-son-paragraf" xml:lang="tr"><span class="duz">Pek moda bu aralar.</span></p>

    <p class="duz-son-paragraf" xml:lang="tr"><span class="duz">Dinci siyasetçiler kendini zenci ilan ediyor, rakiplerini beyaz olmakla suçluyor. Tarikat ve cemaatlerin de, aslında, siyah Türklerin sivil toplum kuruluşu olduğu iddia ediliyor.</span></p>

    <p class="duz-son-paragraf" xml:lang="tr"><span class="duz">Beyaz Türk’ten kasıt, eğitimli, zengin, burnu büyük kokoşlar... Siyah Türklerin ise, yer sofrasında bulgur kaşıklayan, ezilmiş garibanlar olduğu varsayılıyor.</span></p>

    <p class="duz-son-paragraf" xml:lang="tr"><span class="duz">Dolayısıyla, fakir fukaranın gözüne şirin görünmek için “siyahi maske”ler takılıyor, parmağına kuru soğan büyüklüğünde pırlanta takanlar “çakma siyah” pozlarına bürünüyor.</span></p>

    <p class="duz-son-paragraf" xml:lang="tr"><span class="duz">Halbuki, bu ülkenin orijinal siyah’ları var... Ve hepsi, Türkiye’nin modern, aydınlık yüzü.</span></p>

    <p class="duz-son-paragraf" xml:lang="tr"><span class="duz">Esmeray mesela... Avni Dilligil, Muammer Karaca, Haldun Dormen, Nedim Saban tiyatrolarında oynadı, sinema filmlerinde, televizyon dizilerinde rol aldı, bugün bile hâlâ ezbere bildiğimiz şarkıları söyledi. Tarikat-cemaat işlerinde hiç görmedim ben rahmetliyi.</span></p>

    <p class="duz-son-paragraf" xml:lang="tr"><span class="duz">Sait Sökmen, Devlet Opera ve Balesi’nin baş baleti, ilk Türk koreografı, Devlet Tiyatroları Çağdaş Dans Grubu kurucusu, bale öğretmeni, yönetmen... Hani yer sofrası?</span></p>

    <p class="duz-son-paragraf" xml:lang="tr"><span class="duz">Sibel Sürel, İstanbul Devlet Opera ve Balesi’nin baş balerini... Kuzgun Acar, heykeltıraş, çağdaş Türk heykelinin tartışmasız öncülerinden... Tuğçe Güder, best model of the world.</span></p>

    <p class="duz-son-paragraf" xml:lang="tr"><span class="duz">Sadri Usuoğlu, Beşiktaş’ın efsane kalecisi, Robert Kolej mezunu, futbolun yanı sıra basketbol oynadı, 1936’da Yunanistan’la yaptığımız ilk basketbol milli maçında ilk 5’teydi, 1936 Berlin Olimpiyatları’na katıldı, Beşiktaş’ın ve A Milli Futbol Takımımızın teknik direktörü oldu. Beşiktaş’a armasında ay-yıldız, yani Türk bayrağı taşıma onurunu, o kazandırdı.</span></p>

    <p class="duz-son-paragraf" xml:lang="tr"><span class="duz">İstersen albino ol... Ben ak’ım demekle ak olunmuyor, asıl bu saydığım isimler memleketin yüz ak’ı.</span></p>

    <p class="duz-son-paragraf" xml:lang="tr"><span class="duz">Melis Sökmen, jazz, soul, blues... Mustafa Olpak, Tariş direnişine katıldı, sağcılar tarafından kurşunlandı, vuruldu, 12 Eylül’de içeri tıkıldı, aktivist, yazar... Yasemin Esmergül, sinema ve ses sanatçısı... Tuncay Vural, Türkiye dans kralı, gym eğitmeni... Defne Joy Foster, rahmetli.</span></p>

    <p class="duz-son-paragraf" xml:lang="tr"><span class="duz">Hadi Türkmen, Fenerbahçe’de yöneticilik, Futbol Federasyonu’nda Asbaşkanlık yaptı, bugün Türkiye’de ampute futbol oynanıyorsa, onun sayesinde... Mustafa Yıldız, iki defa Kırkpınar Başpehlivanı oldu... Ömer Besim Koşalay –sporcuyum diyenler sporcu görsün– İstanbul güreş şampiyonu oldu, futbola geçti, Galatasaray’da sol açık oynadı, atletizme geçti, bismillah, 1500 metre Türkiye rekorunu kırdı, sonra, 6 ayrı mesafede 29 Türkiye rekoru kırdı, 1924 Paris Olimpiyatı’nda ve 1928 Amsterdam Olimpiyatı’nda milli formayla koştu, gazeteciliğe geçti, 1936 Berlin Olimpiyatı’nı Cumhuriyet gazetesi muhabiri olarak takip etti, Galatasaray’da yöneticilik yaptı, 1924’te Türkiye’ye eşofman getiren ilk Türk olduğu için, bugün hâlâ, onun adına Kırmızı Eşofman Kros Yarışmaları düzenleniyor.</span></p>

    <p class="duz-son-paragraf" xml:lang="tr"><span class="duz">Çakma siyah... İyi oku!</span></p>

    <p class="duz-son-paragraf" xml:lang="tr"><span class="duz">Dursune Şirin, Türk filmlerinin unutulmaz Bacı Kalfa’sı... Oğlu, İbrahim Şirin, Türk sanat müziği sanatçısı, tiyatrocu... Arzu Bekiz, dansçı... Ali Tınaz, hemşerim, BBG Ali olarak tanıdınız onu, animatör, fitness eğitmeni... Mansur Ark, müzisyen... Ahmet Turgutlu, sinema afişlerine soyadıyla değil, lakabıyla yazılan, bakkal, polis, kötü adam, manav gibi üçüncü rollerle devleşen, Yeşilçam’a adını kazıyan Ahmet Kostarika... Neşe Sayles, BKM Mutfak Ekibi’nde yer alan genç yeteneklerden... İhsan Küçüktepe, nostaljik Türk filmlerinin bir başka unutulmazı, namı diğer, Çitlenbik İhsan.</span></p>

    <p class="duz-son-paragraf" xml:lang="tr"><span class="duz">Yedi enstrüman çalan, Atatürk Kültür Merkezi Opera Müdürlüğü yapan Cenk Sökmen... Dalaman’ı Dalaman yapan adam, Musa Siva –hangi tarikattan bahsediyorsun– iki dönem CHP, bir dönem SHP, üç defa belediye başkanı oldu, son seçimde gene CHP’nin adayıydı.</span></p>

    <p class="duz-son-paragraf" xml:lang="tr"><span class="duz">Vahap Özaltay, İzmir’in gururu... İşgal başlayınca Anadolu’ya geçti, Mustafa Kemal’in yanında milli mücadeleye katıldı, Galip Hoca lakabıyla Ege dağlarında efeleri örgütleyen Celal Bayar’ın yanında Yunan’a karşı vuruştu, memleket kurtuldu, atletizme başladı, 1932 Balkan Oyunları’nda 4 çarpı 400 bayrakta milli formayı taşıdı, Altay’da futbol oynadı, soyadı kanunu çıkınca Altay sevgisinden Özaltay soyadını aldı, milli takıma İzmir’den seçilen ilk futbolcu oldu, Fransa’ya Racing’e transfer edildi, öyle şık kafa golleri vardı ki, Fransızlar ona “le tete de Turc”, yani “Türk kafası” lakabını taktı, Ordu Milli Futbol Takımımızın teknik direktörü oldu, dünya şampiyonu yaptı. Alsancak’ta Vahap Özaltay Meydanı var ya... İşte o.</span></p>

    <p class="duz-son-paragraf" xml:lang="tr"><span class="duz">200 bin civarında orijinal siyahımız var; mühendis, doktor, eczacı, hepsini buraya sığdırabilmem imkânsız, tadımlık verdim... Şuralardan gelmişler, şu tarihte gelmişler filan, merak bile etmezler, özbeöz, ne mutlu Türküm diyene’dir onlar, hatta köylerde ikamet edenleri Yörük Türkçesi konuşur... Çağdaş yaşamın kaleleri, İzmir, Muğla, Edirne, Mersin civarında ağırlıklı yaşarlar. İzmir’de dernekleri var. Hıdrellez, Nevruz gibi, baharı müjdeleyen günü kutlarlar, Dana Bayramı, komşularını da alıp, piknik yaparlar. Geçenlerde belgesel için röportaj yapmışlar, şöyle diyordu bi tanesi: “Bir Afro-Türk için İzmir’de yaşamak, rahat, kolay, mutlu ve onurludur, İstanbul’a gittiğimizde bizi kaçak göçmen zannedebiliyorlar!”</span></p>

    <p class="duz-son-paragraf" xml:lang="tr"><span class="duz">Onlarla büyüdüm ben.</span></p>

    <p class="duz-son-paragraf" xml:lang="tr"><span class="duz">Benim canım kırtikozum, anneannemle komşuydular, Çimentepe’de... Giritlilerle birlikte otururlar, kız alıp verirlerdi, etle tırnak olmamız ondan... En yakın çocukluk arkadaşlarımdan biri, Mavro Mustafa... Eşrefpaşa, Beştepeler, Kako, Kadifekale, altını üstüne getirirdik. Bizimkiler Rumca “siyah” anlamına gelen “Mavro” diye severdi onu... Onun ailesi de, özellikle yaz bitimi Çeşme’den döndükten sonra Kenyalı’ya benzediğim için, Giritçe-Türkçe karışımı, “arapaçimu” diye okşarlardı başımı.</span></p>

    <p class="duz-son-paragraf" xml:lang="tr"><span class="duz">Beni büyüten de siyah.</span></p>

    <p class="duz-son-paragraf" xml:lang="tr"><span class="duz">Anasız-babasızdı Muazzez teyzem, İstanbul Çocuk Esirgeme’de büyümüş, okutulmuş, hemşire olmuş, evlenmemiş, Zeynep Kamil’de çalışmış, emekli olduktan sonra İzmir’e göçmüş, Alsancak’ta zengin ailelerin bebelerine dadılık yapıyordu. Annemin arkadaşıydı. Evde doğdum, ele gelinceye kadar, çocuğa nasıl bakılır, yemesi içmesi nasıl disipline edilir, aşı filan, öğretmiş anneme... Sonra, hemşireliği döneminde bulduğu akrabalarının yanına, İstanbul’a göçtü, rahmetli oldu. Bütün bebeklik fotoğraflarımda kucağındayım.</span></p>

    <p class="duz-son-paragraf" xml:lang="tr"><span class="duz">Offf of.</span></p>

    <p class="duz-son-paragraf" xml:lang="tr"><span class="duz">Biraderim Mavro Mustafa, herkes okudu ama bu mektup</span> <span class="italik">Hürriyet</span> <span class="duz">eliyle sana... Kısmetse oradayım yılbaşında, mesela saat 10’da, buluşalım Kordon’da, bakarsın n’olacak bu tarikatçılarla memleketin hali diye laflarız, iki tek atınca... Çipuraları hazırla.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt260.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Umut</span></p>

    <p class="duz-son-paragraf" xml:lang="tr"><span class="duz">Sevgili babam “yeni yılın ilk bebeği”dir. Nüfus kâğıdında 1 Ocak yazar.</span></p>

    <p class="duz-son-paragraf" xml:lang="tr"><span class="duz">Halbuki, boşver 1’i, ocak bile değildir... Yaşı 60’ın üstündeki pek çok Anadolu çocuğu gibi, kazık kadar olduktan sonra, anca çıkarılmıştır nüfus kâğıdı... Sorardık babaanneme mesela, “Emmioğlundan iki güz önce doğdu” derdi. Emmioğlu ne zaman doğdu? Hala kızından üç kış sonra... Dolayısıyla, nüfus memurunun marifetidir, yalandan doğum tarihine sahiptir.</span></p>

    <p class="duz-son-paragraf" xml:lang="tr"><span class="duz">Ağabeyime “Yıldırım” adını koymuş, babamın patronu... Ben doğunca da “Şimşek” koymak istemiş... Dedem zaten fikrini sormuyorlar, için için dolu, “Ben torunuma at ismi koydurmam” diye isyan etmiş, neticede kafiyeli olsun bari, Yılmaz’da uzlaşmışlar. Uysa da koymuşlar, uymasa da koymuşlar yani... Pembe zıbın giydirip, “Yıldız” koymadıklarına şükrederim!</span></p>

    <p class="duz-son-paragraf" xml:lang="tr"><span class="duz">Ve, bu iki nedenle, “yeni yılın ilk bebekleri” ve “isim”leriyle pek ilgilenirim.</span></p>

    <p class="duz-son-paragraf" xml:lang="tr"><span class="duz">2011’in İstanbul’daki ilk bebeği, Beyzanur... Ankara’da Bedir, Bursa’da Muhammed, Nevşehir’de Yemen, Eskişehir, Balıkesir ve Manisa’da Enes, Trabzon’da Hüsna, Adana’da Cuma, Aydın’da İkranur, Kars’ta Amine, Erzurum’da Yüsra... Malatya’da Recep Tayyip.</span></p>

    <p class="duz-son-paragraf" xml:lang="tr"><span class="duz">Allah analı babalı büyütsün.</span></p>

    <p class="duz-son-paragraf" xml:lang="tr"><span class="duz">1940’la 60 arası, Mehmet, Mustafa, Ali, Ayşe, Fatma, Hatice gibi, İslami görünmekle beraber, aslında, dedelerin ninelerin isimleri verilirdi çocuklara... Yeni ve farklı isimler aranmaz, kalpleri kırılmasın, gönülleri olsun diye, büyükler yaşatılırdı torunlarda.</span></p>

    <p class="duz1" xml:lang="tr"><span class="duz">70’lerde, özellikle kızlarda, köyden kente göçün, popüler kültürün, acı vatan’ın izleri görülmeye başlandı... Türkan Şoray’ın Türkan’ı, Hülya Koçyiğit’in Hülya’sı, Filiz Akın’ın Filiz’i, gurbet hasretinin Özlem’i, Ümit’i, Dilek’i, Kader’i yazıldı bebelerin nüfüs kâğıtlarına.</span></p>

    <p class="duz-son-paragraf" xml:lang="tr"><span class="duz">80’lerde çoğunluk tablosu değişmedi ama darbeyle birlikte Deniz Gezmiş’in Deniz’inde patlama oldu âdeta, Eylem, Özgür, Devrim, Turan, Alp, Asena, Ülkü, Tolga, Kaan, Aybüke, Uygar, Ulaş, Barış, Mücahit gibi, o güne kadar tercih edilmeyen ideolojik tınılar arttı.</span></p>

    <p class="duz1" xml:lang="tr"><span class="duz">90’larda can modası başladı.</span></p>

    <p class="duz-son-paragraf" xml:lang="tr"><span class="duz">Gelenek ile modern buluştu, dedelere ilaveler yapıldı, Kemalcan, Mehmetcan, Alican, Mithatcan gibi... Kızlara ise, resmen nur yağdı, ninelere ilaveler yapıldı, Ayşenur, Fatmanur, Yurdanur... (Onur’larla çok kafa yaptık bu sayede!)</span></p>

    <p class="duz-son-paragraf" xml:lang="tr"><span class="duz">Milenyumla beraber, erkeklerde tek tük de olsa, Ensar, Yasin, Enes, Bilal, Furkan başladı. Kızlarda ise, dini ağırlık, Rabia, Merve, Sümeyye, Şeyma, Medine, Kübra hayli sıklaştı.</span></p>

    <p class="duz1" xml:lang="tr"><span class="duz">Ve, 2011’in ilkleri...</span></p>

    <p class="duz-son-paragraf" xml:lang="tr"><span class="duz">Beyzanur, Bedir, Muhammed, Yemen, Enes, Hüsna, Cuma, İkranur, Amine, Yüsra, Recep Tayyip... İstanbul’dan Adana’ya isim haritası komple değişmiş.</span></p>

    <p class="duz1" xml:lang="tr"><span class="duz">İki şehir hariç...</span></p>

    <p class="duz-son-paragraf" xml:lang="tr"><span class="duz">İzmir ve Diyarbakır.</span></p>

    <p class="duz1" xml:lang="tr"><span class="duz">Enteresan şekilde...</span></p>

    <p class="duz-son-paragraf" xml:lang="tr"><span class="duz">İzmir ve Diyarbakır’da dünyaya gelen ilk bebişlere, aynı isim konuldu: Umut.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt261.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Azra</span></p>

    <p class="duz1" xml:lang="tr"><span class="duz">Esra...</span></p>

    <p class="duz1" xml:lang="tr"><span class="duz">Seri katilin ilk kurbanı.</span></p>

    <p class="duz1" xml:lang="tr"><span class="duz">25 yaşında, bankacıydı.</span></p>

    <p class="duz-son-paragraf" xml:lang="tr"><span class="duz">Baba ocağı Adıyaman’da, ailesi, komşuları, mesai arkadaşları tarafından toprağa verildi.</span></p>

    <p class="duz1" xml:lang="tr"><span class="duz">Ayşe Selen...</span></p>

    <p class="duz1" xml:lang="tr"><span class="duz">Seri katilin ikinci kurbanı.</span></p>

    <p class="duz1" xml:lang="tr"><span class="duz">22 yaşında, öğrenciydi.</span></p>

    <p class="duz-son-paragraf" xml:lang="tr"><span class="duz">Baba ocağı Kütahya’da, ailesi, komşuları tarafından toprağa verildi. Mimarlık okuduğu İzmir Ekonomi Üniversitesi’nde binlerce arkadaşının katıldığı törenle uğurlandı.</span></p>

    <p class="duz1" xml:lang="tr"><span class="duz">Azra...</span></p>

    <p class="duz1" xml:lang="tr"><span class="duz">Seri katilin üçüncü kurbanı.</span></p>

    <p class="duz-son-paragraf" xml:lang="tr"><span class="duz">30 yaşında, travestiydi.</span></p>

    <p class="duz-son-paragraf" xml:lang="tr"><span class="duz">Onu kimse yazmadı.</span></p>

    <p class="duz-son-paragraf" xml:lang="tr"><span class="duz">Çok ahlaklıyızdır çünkü...</span></p>

    <p class="duz-son-paragraf" xml:lang="tr"><span class="duz">Oğlan çocuklarına tecavüz etmeyi, kız bebeleri koynumuza almayı, ırzına geçerken öldürmeyi, “Kendi aramızda hallettik” diyerek üstünü örtmeyi, “Bu tür rezaletler haber yapılmasın” diye basın yasağı getirmeyi iyi biliriz... Travestileri konuşmayı ayıp sayarız!</span></p>

    <p class="duz1" xml:lang="tr"><span class="duz">İzmirliydi Azra.</span></p>

    <p class="duz-son-paragraf" xml:lang="tr"><span class="duz">Asıl adı, Mustafa.</span></p>

    <p class="duz-son-paragraf" xml:lang="tr"><span class="duz">Israrla “Azra” diye yazıyorum, çünkü, bugün duruşması vardı... Azra olarak yaşadığı hayatını tescillemek, kimliğini değiştirmek için hâkim karşısına çıkacaktı. Kimseye zararı olmayan, ayrımcılığa karşı mücadele etmek için kurulan “Siyah Pembe Üçgen Derneği”nin ilk üyesiydi.</span></p>

    <p class="duz-son-paragraf" xml:lang="tr"><span class="duz">Siyah Pembe Üçgen Derneği ve Feminist-İz Derneği’nin Alsancak’taki sessiz oturma eylemiyle uğurlandı. Kadınıyla erkeğiyle eşcinseliyle, benim güzel İzmirlilerim katıldı. Sonra? Ege Üniversitesi morgundan dayısı aldı Azra’yı... Çünkü, hepimiz gibi, insan evladıydı Azra, ailesi vardı. Cenaze namazı, ikindiden sonra, Buca Çamlık Camii’nde kılındı. Dayısı, ablası, arkadaşları oradaydı... Buca Kaynaklar Mezarlığı’na defnedildi.</span></p>

    <p class="duz1" xml:lang="tr"><span class="duz">Allah rahmet eylesin Azra.</span></p>

    <p class="duz1" xml:lang="tr"><span class="duz">Hakkını helal et.</span></p>

    <p class="duz-son-paragraf" xml:lang="tr"><span class="duz">İzmir sana borçlu.</span></p>

    <p class="duz1" xml:lang="tr"><span class="duz">Niye derseniz?</span></p>

    <p class="duz-son-paragraf" xml:lang="tr"><span class="duz">Azra sayesinde yakalandı o katil... Onu öldürdükten sonra, onun çantasıyla kaçarken kameraya enselendi, onun telefonunu satarken iz bıraktı... Azra olmasaydı, katil buhardı.</span></p>

    <p class="duz1" xml:lang="tr"><span class="duz">Bitirmeden...</span></p>

    <p class="duz-son-paragraf" xml:lang="tr"><span class="duz">Sadece Azra’nın kimlik değiştirme duruşması yoktu bugün İzmir’de... Bir duruşma daha var.</span></p>

    <p class="duz-son-paragraf" xml:lang="tr"><span class="duz">Azra’nın üyesi olduğu Siyah Pembe Üçgen Derneği’nin kapatılma duruşması!</span></p>

    <p class="duz-son-paragraf" xml:lang="tr"><span class="duz">Çünkü, rezaletler yazılmasın diye zırt pırt basın yasağı getiren sayın devletimiz, ayrımcılığa karşı mücadele eden Siyah Pembe Üçgen Derneği’ni kapatmaya çalışıyor.</span></p>

    <p class="duz-son-paragraf" xml:lang="tr"><span class="duz">Mahkemeyi etkilemek suçsa, razıyım; gerekirse travestilerle aynı koğuşta yatarım... Lütfen, kapatmayın bu derneği... Kimse sahip çıkmıyor, bari birbirlerine sahip çıksınlar. Alt tarafı “eşit birey” olabilmek için seslerini duyurmaya çalışıyorlar. Kapatmayın. Lütfen.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt262.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Kız babası...</span></p>

    <p class="duz1" xml:lang="tr"><span class="duz">Kapatılmadı.</span></p>

    <p class="duz1" xml:lang="tr"><span class="duz">Siyah Pembe Üçgen Derneği...</span></p>

    <p class="duz-son-paragraf" xml:lang="tr"><span class="duz">Kapatılmadı.</span></p>

    <p class="duz-son-paragraf" xml:lang="tr"><span class="duz">İzmir’de Esra ve Ayşe’yle birlikte seri katilin kurbanı olan travesti Azra’nın öyküsünü yazmıştım dün... Ve, sayın devletimizin dava açarak, “eşit birey” olmaya çalışan Azra’ların üyesi olduğu Siyah Pembe Üçgen Derneği’ni kapatmaya çalıştığını anlatmıştım.</span></p>

    <p class="duz1" xml:lang="tr"><span class="duz">Savcı “Olmaz öyle şey” dedi.</span></p>

    <p class="duz1" xml:lang="tr"><span class="duz">Hakim “Tabii ki olmaz” dedi.</span></p>

    <p class="duz-son-paragraf" xml:lang="tr"><span class="duz">Avukatlara gerek kalmadı.</span></p>

    <p class="duz1" xml:lang="tr"><span class="duz">İnsan onur duyuyor böyle savcıların, böyle hâkimlerin varlığıyla... Bu “devlet”te yaşama ümidimizi yeşertiyorlar.</span></p>

    <p class="duz1" xml:lang="tr"><span class="duz">İnsan önemlidir çünkü...</span></p>

    <p class="duz-son-paragraf" xml:lang="tr"><span class="duz">En önemli.</span></p>

    <p class="duz-son-paragraf" xml:lang="tr"><span class="duz">Hadi gelin, adam gibi adam, bir başka “insan” öyküsü anlatayım size...</span></p>

    <p class="duz1" xml:lang="tr"><span class="duz">Kız babası...</span></p>

    <p class="duz1" xml:lang="tr"><span class="duz">İki kızı var.</span></p>

    <p class="duz1" xml:lang="tr"><span class="duz">İkisi de üniversite öğrencisi.</span></p>

    <p class="duz1" xml:lang="tr"><span class="duz">Biri İstanbul’da okuyor.</span></p>

    <p class="duz1" xml:lang="tr"><span class="duz">Biri ABD’de.</span></p>

    <p class="duz1" xml:lang="tr"><span class="duz">Kendi İzmir’de.</span></p>

    <p class="duz-son-paragraf" xml:lang="tr"><span class="duz">Devlet görevlisi.</span></p>

    <p class="duz-son-paragraf" xml:lang="tr"><span class="duz">Huzurlu, mutlu bir aile.</span></p>

    <p class="duz-son-paragraf" xml:lang="tr"><span class="duz">ABD’de okuyan kız, hem okuyor, hem harçlığını çıkarmak için çalışıyor, bir Türk patronun yanında... O ne? Başına bi ağrı saplanıyor çocuğun, çok şiddetli, fenalaşıyor, yığılıyor. Apar topar hastaneye götürülüyor, ki, beyin kanaması... Kızın patronu, babayı arıyor, baba beyninden vurulmuşa dönüyor. Dedim ya, devlet görevlisi, derhal Vali’ye çıkıyor, izin alıyor, eşiyle birlikte biniyor ABD uçağına... Eşi, yani anne, emekli polis... 11 saat yol, 111 sene gibi geliyor. Varıyorlar, evladın bilinci kapalı, ameliyata giriyor. Ana baba, yoğun bakımın kapısında yaşlanırken, o şehirde yaşayan Türkler geliyor, beş kişi, on kişi, elli kişi, tanımıyorlar aslında, duymuşlar, geliyorlar, geçmiş olsun, yapabileceğimiz bir şey var mı, dünyanın öbür ucundaki Türkler birbirine sarılıyor, dua ediyor, eğitim için o şehirde bulunan Türk polisleri geliyor, genç polisler, siz gidin dinlenin, biz bekleriz diyorlar... Ameliyathanenin kapısı açılıyor, ki, Allah’a şükür, erken teşhis, doğru hastane, doğru doktor, evlat kurtuluyor. Gözünü açana kadar bekliyor baba, konuşuyor kızıyla, eşini orada bırakarak, dönüyor Türkiye’ye, İzmir’e... Görevinin başına geçiyor, aklı orada.</span></p>

    <p class="duz1" xml:lang="tr"><span class="duz">Şak...</span></p>

    <p class="duz1" xml:lang="tr"><span class="duz">Esra öldürülüyor.</span></p>

    <p class="duz1" xml:lang="tr"><span class="duz">N’oluyor demeye kalmadan, Ayşe öldürülüyor, İzmir’de herkes diken üstünde, Türkiye seri katili konuşurken, Azra öldürülüyor... Hepsi 48 saat içinde.</span></p>

    <p class="duz-son-paragraf" xml:lang="tr"><span class="duz">Baba, topluyor ekibini... 48 saattir uyumamış, evine bile gitmemiş, topluyor ekibini, “Bakın arkadaşlar” diyor... “Bu şehrin insanları bize emanet... Ben kendi payıma bu öldürülen çocukların ana babalarının yüzüne bakamam, biz bu katili yakalamadan bir günahsız evlat daha öldürülürse, bu mesleği bırakırım, evinize bile gitmeyeceksiniz, herkes kendi evladının katilini arar gibi arayacak!”</span></p>

    <p class="duz1" xml:lang="tr"><span class="duz">Ve o katil...</span></p>

    <p class="duz-son-paragraf" xml:lang="tr"><span class="duz">“Evine gitmeyen babalar” sayesinde, bir evladın daha kanına giremeden yakalanıyor.</span></p>

    <p class="duz1" xml:lang="tr"><span class="duz">O baba, Ercüment Yılmaz.</span></p>

    <p class="duz-son-paragraf" xml:lang="tr"><span class="duz">İzmir Emniyet Müdürü.</span></p>

    <p class="duz-son-paragraf" xml:lang="tr"><span class="duz">Aklı kendi evladındayken, bizim evlatlarımız için “evine gitmeyen babalar”ın müdürü.</span></p>

    <p class="duz-son-paragraf" xml:lang="tr"><span class="duz">İnsan onur duyuyor böyle savcıların hâkimlerin polislerin varlığıyla... Bu “devlet”te yaşama ümidimizi yeşertiyorlar.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt263.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Elif...</span></p>

    <p class="duz-son-paragraf" xml:lang="tr"><span class="duz">Zürih’ten havalanan Swiss Air uçağı, Washington’a gidiyordu. Atlantik üzerindeydiler...</span></p>

    <p class="duz-son-paragraf" xml:lang="tr"><span class="duz">75 yaşındaki first class yolcusu, eklemlerini hareket ettirmek için koridorda yürümeye başlamıştı ki, eski gizli servis elemanı olan koruması yanına geldi, suratı allak bullak, sadece ikisinin duyabileceği şekilde mırıldandı, “Sayın başkan, iki uçak Dünya Ticaret Merkezi’ne çarpmış!”</span></p>

    <p class="duz-son-paragraf" xml:lang="tr"><span class="duz">Hani, inanılması imkânsız şeyleri duyunca, “Hadi canım” der gibi müstehzi bi ifade olur ya, işte o ifade oturmuştu yaşlı adamın mimiklerine... “Pilot sizinle görüşmek istiyor” dedi koruma... Kokpite girdiler. Uçaklar kaçırılmış, iki tanesi Dünya Ticaret Merkezi’ne, biri Pentagon’a çakılmış, biri de kayıptı, derhal İsviçre’ye geri dönüyorlardı. “Kanada’ya inemez miyiz?” diye sordu yaşlı adam, kaptan kestirip attı, “Zürih’e dönüyoruz” dedi, emir böyleydi.</span></p>

    <p class="duz-son-paragraf" xml:lang="tr"><span class="duz">Pearl Harbor’dan beri ilk kez Amerikan topraklarına saldırı yapılıyordu.</span></p>

    <p class="duz-son-paragraf" xml:lang="tr"><span class="duz">Tarih, 11 Eylül 2001... O yaşlı yolcu, dünyanın etrafında döndüğü dolar’a hükmeden, Amerikan Merkez Bankası’nın efsane Başkanı Alan Greenspan’di.</span></p>

    <p class="duz-son-paragraf" xml:lang="tr"><span class="duz">Döndü, oturdu yerine, koltuğuna bağlı telefona sarıldı, kaput, hatlar kilit... Yerdekiler bile birbiriyle konuşamıyordu, havadaki nasıl konuşsun? Düşündü kara kara, 3.5 saat boyunca... Her gün 4 trilyon dolar pompalayan dünyanın motoru Amerikan ekonomisi felce uğrayacak, korku “küresel kartopu” etkisi yapacaktı.</span></p>

    <p class="duz-son-paragraf" xml:lang="tr"><span class="duz">Ve, herkesin bi şey desin diye ağzına baktığı kişi, havada, pencereden dışarı bakıyordu.</span></p>

    <p class="duz-son-paragraf" xml:lang="tr"><span class="duz">İndiler nihayet... Ayağı yere basar basmaz, “Çalışır bi telefon bulun bana” dedi. Buldular. Amerikan Merkez Bankası Başkanı, tarihi kriz hakkında ilk talimatını verecekti. Herkes nefesini tuttu. Tuşladı telefonu, saniyeler sene gibi... Ve, “Andrea... İyi misin?” dedi!</span></p>

    <p class="duz-son-paragraf" xml:lang="tr"><span class="duz">Dünya ekonomisinin en önemli adamı, dünya biraz beklesin demiş ve ilk önce eşini, sevdiği kadını aramıştı.</span></p>

    <p class="duz-son-paragraf" xml:lang="tr"><span class="duz">9 sene sonra, tarih 2010... Servis otobüsünün penceresinden dışarı bakıyordu genç adam, mutlu bir gülümseme vardı yüzünde... Yıllarca arazide, zor şartlarda yaşamış, vuruşmuş, nihayet İstanbul’a tayin olmuş, 2 yaşındaki kızının huzurlu geleceği için hayaller kuruyordu. Ki, bomba patladı... Tahribi arttırmak için konulan çivilerden biri boynuna saplanmıştı. Tecrübeli askerdi, vaziyeti anlamıştı, son bir gayretle cep telefonunu çıkardı, tuşladı...</span></p>

    <p class="duz-son-paragraf" xml:lang="tr"><span class="duz">Atlantik’in ötesinde değil, iki kilometre ötede, lojmanda, Kardelen Elif’in telefonu çaldı... 10 dakika önce öperek uğurladığı eşi arıyordu. Açtı. “Canım” dedi, sesi gelmedi maalesef, son nefesi geldi. Feleğin çemberinden defalarca geçmiş olan kahraman çavuş, felaket anında, son kez ama aslında ilk önce... Sevdiği kadını aramıştı.</span></p>

    <p class="duz-son-paragraf" xml:lang="tr"><span class="duz">Eminim “İyiyim, merak etme” demeye gayret ediyordu... Ve, “Seni seviyorum” demeye.</span></p>

    <p class="duz-son-paragraf" xml:lang="tr"><span class="duz">Şu an 84 yaşında olan Amerikan efsanesi Alan Greenspan “Türbülans Çağı” isimli kitabında anlatmıştı kendi öyküsünü... Türbülanstan türbülansa savrulan Türkiye’nin kahramanı 28 yaşındaki Çağlar’ın öyküsü ise, bırakın kitap olmayı, kıytırık haber olmayı bile zor başardı.</span></p>

    <p class="duz-son-paragraf" xml:lang="tr"><span class="duz">Halbuki, her terör saldırısı, uçakların gökdelenlere çarpması gibi bi şey aslında... New York’ta olduğu için daha önemli, Halkalı’da, Şemdinli’de olduğu için daha önemsiz değil.</span></p>

    <p class="duz-son-paragraf" xml:lang="tr"><span class="duz">İster Swissair’in first class’ında dünyanın patronu Amerikalı ol, ister servis otobüsünün dandik koltuğunda uzman çavuş maaşıyla kıt kanaat geçinmeye çalışan Türk... Hissettikleri aynı.</span></p>

    <p class="duz-son-paragraf" xml:lang="tr"><span class="duz">Pencereden dışarı bakarak yazıyorum bu satırları size ve çok düşündüm, sonunu bağlamamaya karar verdim... Yanınızdaysa yüz yüze, uzaktaysa kaldırın telefonu ilk arayacağınız kişiye; eşe, sevgiliye veya bir türlü açılamadığınız kıymetliye... Ne zaman gireceğimiz belli olmayan türbülans anının, cümlelerini siz bağlayın.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt264.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Çevreye verdiğimiz rahatsızlık nedeniyle özür dileriz....</span></p>

    <p class="duz1" xml:lang="tr"><span class="duz">BİR NEVİ MARLBORO BUNLAR...</span></p>

    <p class="duz-son-paragraf" xml:lang="tr"><span class="duz">AMERİKAN HARMANI.</span></p>

    <p class="duz1" xml:lang="tr"><span class="duz">ÜZERİNDE</span> <span class="italik">“ZARARLI”</span> <span class="duz">YAZIYOR.</span></p>

    <p class="duz1" xml:lang="tr"><span class="duz">ÖYLE GİZLİ SAKLI DEĞİL.</span></p>

    <p class="duz1" xml:lang="tr"><span class="duz">ALENEN.</span></p>

    <p class="duz1" xml:lang="tr"><span class="duz">NAL GİBİ.</span></p>

    <p class="duz1" xml:lang="tr"><span class="italik">“ÖLDÜRÜR”</span> <span class="duz">YAZIYOR.</span></p>

    <p class="duz1" xml:lang="tr"><span class="italik">“DAMARLARI TIKAR”</span> <span class="duz">YAZIYOR.</span></p>

    <p class="duz-son-paragraf" xml:lang="tr"><span class="italik">“KALP KRİZİNE, FELÇLERE NEDEN OLUR”</span> <span class="duz">YAZIYOR...</span> <span class="italik">“KANSER EDER”</span> <span class="duz">YAZIYOR...</span> <span class="italik">“SİZE VE ÇEVRENİZDEKİLERE KALICI HASARLAR VERİR”</span> <span class="duz">YAZIYOR.</span></p>

    <p class="duz1" xml:lang="tr"><span class="italik">“HAMİLEYKEN İÇERSEN, BEBEĞİNE ZARAR VERİR”</span> <span class="duz">YAZIYOR.</span></p>

    <p class="duz1" xml:lang="tr"><span class="duz">DAHA NE DESİN...</span></p>

    <p class="duz-son-paragraf" xml:lang="tr"><span class="italik">“KENDİNİ DÜŞÜNMÜYORSAN, ÇOCUĞUNUN GELECEĞİNİ DÜŞÜN”</span> <span class="duz">DEMEK İSTİYOR.</span></p>

    <p class="duz1" xml:lang="tr"><span class="duz">TAHLİL ET...</span></p>

    <p class="duz-son-paragraf" xml:lang="tr"><span class="duz">İÇİNDE JET YAKITINDAN FARE ZEHİRİNE, KARBONMONOKSİTTEN ZİFİRE KADAR NE ARARSAN VAR... AMA, DUMANINI ŞÖYLE BİR ÇEKTİĞİN ZAMAN,</span> <span class="italik">“KEYİF VERİCİ HAYALLER”</span> <span class="duz">YARATIYOR.</span></p>

    <p class="duz1" xml:lang="tr"><span class="duz">ZATEN TEK MAHARETİ BU.</span></p>

    <p class="duz1" xml:lang="tr"><span class="duz">RAHATLADIĞINI SANIYORSUN...</span></p>

    <p class="duz-son-paragraf" xml:lang="tr"><span class="duz">ASLINDA</span> <span class="italik">“İNTİHAR”</span> <span class="duz">EDİYORSUN.</span></p>

    <p class="duz-son-paragraf" xml:lang="tr"><span class="duz">O NEDENLE</span> <span class="italik">“18 YAŞINDAN KÜÇÜKLERE”</span> <span class="duz">YASAK... HENÜZ REŞİT OLMAMIŞ İNSANLARIN KANINA GİRMESİ, ONLARI BAĞIMLI HALE GETİRMESİ DAHA KOLAY OLUYOR.</span></p>

    <p class="duz1" xml:lang="tr"><span class="duz">E HAL BÖYLE OLUNCA...</span></p>

    <p class="duz1" xml:lang="tr"><span class="duz">BEN GÖREVİMİ YAPTIM.</span></p>

    <p class="duz-son-paragraf" xml:lang="tr"><span class="duz">UYARDIM.</span></p>

    <p class="duz1" xml:lang="tr"><span class="italik">“AMAN”</span> <span class="duz">DEDİM.</span></p>

    <p class="duz-son-paragraf" xml:lang="tr"><span class="italik">“BIRAK ŞU MERETİ”</span> <span class="duz">DEDİM.</span></p>

    <p class="duz-son-paragraf" xml:lang="tr"><span class="duz">SEN BİLİRSİN KARDEŞ...</span></p>

    <p class="duz1" xml:lang="tr"><span class="duz">KIÇINA SOLUNUM CİHAZI TAKTIKLARI ZAMAN, BENİ HATIRLARSIN...</span></p>

    <p class="duz1" xml:lang="tr"><span class="duz">ÇÜNKÜ, BU SAATTEN SONRA, ANCA ORANDAN NEFES ALABİLİRSİN.</span></p>

    <p class="duz1" xml:lang="tr"><span class="duz">TEK RİCAM VAR...</span></p>

    <p class="duz-son-paragraf" xml:lang="tr"><span class="italik">EMEKLİ MAAŞIN YETMİYORMUŞ, TARLADAKİ ÜRÜNÜN PARA ETMİYORMUŞ, HACİZ YEMİŞSİN, KART FAİZİNDEN BATMIŞSIN, SUÇ PATLAMIŞ, ÇOCUĞUN İŞSİZMİŞ, VERGİ ÇOKMUŞ, BENZİN PAHALIYMIŞ, İŞLER KESATMIŞ, ŞEHİT TABUTLARI RESMİ GEÇİT YAPIYORMUŞ, MEMLEKET BÖLÜNMÜŞ, SUYUN AKMIYORMUŞ, KENE ISIRMIŞ, HASTANEDE REHİN KALMIŞSIN, ZENGİN DAHA ZENGİN, FAKİR DAHA FAKİR OLMUŞ, ELÂLEM GEMİ ALMIŞ, SEN İSKELE BABASI ALMIŞSIN...</span></p>

    <p class="duz1" xml:lang="tr"><span class="duz">SAKIN OLA, AĞLAMA.</span></p>

    <p class="duz1" xml:lang="tr"><span class="duz">KENDİ DÜŞEN AĞLAMAZ.</span></p>
  </div>
</body>
</html>