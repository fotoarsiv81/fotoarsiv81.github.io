<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>ISIM_SEHIR_HAYVAN-12.xhtml</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">@page {
  margin-bottom: 10pt;
  margin-top: 10pt;
  }
@font-face {
  font-family: Gill Sans;
  font-style: normal;
  font-weight: normal;
  src: url(../Fonts/GillSans0001.ttc);
  }
</style>
</head>

<body class="calibre">
  <div class="generated-style" id="isim-sehir-hayvan">
    <div class="calibre2" id="calibre_pb_0"></div>

    <h1 class="foto-altta-bosluk" id="toc-anchor" xml:lang="tr"><span><img alt="395.jpg" class="generated-style1" src="../Images/395_fmt.jpeg"/></span></h1>

    <p class="bold-ortali-2-x" xml:lang="tr"><span class="duz">Alayına isyan... Vücudumuza sahip olabilirsin, ruhumuza asla!</span></p>

    <p class="duz-ilk-paragraf-xx" xml:lang="tr"><span class="yazar-ismi1">Süper Lig</span></p>

    <p class="duz1" xml:lang="tr"><span class="duz">Takunya United...</span></p>

    <p class="duz-son-paragraf" xml:lang="tr"><span class="duz">Şahsi oynarlar. Kendi kendilerine pas verirler, kendi ortalarına kendileri vururlar. Köşe oldukları için, köşe vuruşlarını severler. Verkaç bilmezler, vurkaç’ı iyi bilirler. Tekmeye kafa uzatmazlar ama karambolde kıstırırlarsa, kafaya tekme atmaya bayılırlar. 9 kusurlu hareketin 9’unu da yaparlar, elle oynarlar, tabanla girerler, ofsaytta yakalanırlar, Federasyon Başkanı onlardan olduğu için, hep avantaja bırakılır. Ama bi dokun... Anında yere atarlar kendilerini, “penaltı” diye bağırırlar... Sıkışınca topu taca atarlar, “senden çıktı” derler. Buz gibi gol at, saymazlar, “teğet” geçti derler. Altı pastan kazma gibi dışarı vururlar, “goooool” diye tribüne koşarlar. Zaten, tribünlere de eşlerini dostlarını doldururlar, megafondan isimlerini anons ettirip, kendilerine tezahürat yaptırırlar. 10-0 kaybetseler bile, sanki kazanmış gibi, Meksika dalgası yaparlar, kendi kendilerini omuzlara alırlar. Şike yaparlar... İstersen hezimete uğrat, hakemlere kömür-bulgur dağıtarak, 3 puanı toplarlar. İtiraz edeni saha komiserlerine coplatırlar. “Kale mi, top mu” diye yazı tura atılırken, para yanlışlıkla yere düşsün, üstüne plonjon yaparlar. Fikstürü kendileri çeker, sadece kendi stadlarında sahaya çıkar, maç başladıktan sonra kuralları değiştirirler. Mesela, herkes 90 dakika oynarken, bunlar 90 artı van minüt uzatmasıyla oynarlar. Kupa bekleyen taraftarları çöpten marul toplarken; kamplarını Rixos’ta yaparlar. Rakipleri duran toplara bile vuramadığı için, bu seneyi de şampiyon bitirmeleri bekleniyor.</span></p>

    <p class="duz1" xml:lang="tr"><span class="duz">Dinamo Altıok...</span></p>

    <p class="duz-son-paragraf" xml:lang="tr"><span class="duz">Ver topu bunlara, değil 90 dakika, 24 saat pas yapsalar, orta sahayı bile geçmeyi başaramazlar. Boş kaleye muz orta gelsin, ıskalarlar. Rövaşata yapmaya kalkarken, kendilerini sakatlarlar. Yanlışlıkla gol atsalar, bu sefer hakeme itiraz ederler, “ofsayttan attık, görmedin” derler. Sonra da “yenildik ama ezilmedik” diye ağlarlar. Frikike “sen vuracaksın, ben vuracağım” diye ceza sahası önünde kavga ederler, küserler. Bu taktik anlayışıyla bu sene de sıra takımı olmaları ve taraftarın kulübü yakması bekleniyor.</span></p>

    <p class="duz1" xml:lang="tr"><span class="duz">Sporting Hareket...</span></p>

    <p class="duz-son-paragraf" xml:lang="tr"><span class="duz">Tek santrafor oynuyorlar. Takımın gerisi, yedek kulübesinde oturup, “ne yapacak acaba” diye onu seyrediyor. Ama... Rakip kalede gol arayacağına, ha bire kendi kalesinin önünde, stoper mevkiinde duruyor. Beraberliğe razı bi görüntüsü var. Ateşli taraftarına rağmen, iddaa kuponlarının banko sıfırı... Alırsa, Olimpic Lorke derbisinden 3 puan alır, hepsi o.</span></p>

    <p class="duz1" xml:lang="tr"><span class="duz">Olimpic Lorke...</span></p>

    <p class="duz-son-paragraf" xml:lang="tr"><span class="duz">Gol yerler, hakemi vururlar. Yenersin, stadı yakarlar. Ofsayt çal, molotof atarlar. Faul ver, soyunma odası koridoruna mayın döşerler. Kırmızı kart göster, UEFA’ya şikâyet ederler. 100 kere filan saha kapatma cezası aldılar... Buna rağmen, Federasyon Başkanı tarafından “fair play ödülü”ne layık görüldüler. Bu sene, olmadı öbür sene, lisansı iptal edilen teknik direktörlerinin affedilmesi ve takımın başına geçmesi bekleniyor.</span></p>

    <p class="duz1" xml:lang="tr"><span class="duz">Club Liboj...</span></p>

    <p class="duz-son-paragraf" xml:lang="tr"><span class="duz">Forma aşkları yoktur. Kiralık oynarlar. Siz bakmayın bu sene Takke United’da forma giydiklerine... Sülü’nün kulüp başkanlığı döneminde Sparta Kırat için ter döktüler... Rahmetli, ahirete transfer olana kadar da Real Papatya’da... Parayı kim bastırırsa, onun için top koştururlar. Yedek kaldıklarında, amigoluk yaparlar. Kıvraktırlar... Sadece ayakları oynamaz, başları kıçları da oynar. Bileklerini kessen, “AB” rh negatif akar! Yabancı pasaport taşımalarına rağmen, yabancı kontenjanından sayılmazlar. Ancak, kendi kalelerine gol atmaktan zevk aldıkları ve maç sattıkları için, milli takıma alınmazlar. Yenilseler bile, televizyona çıkıp kendi pozisyonlarını ballandıra ballandıra anlatırlar. Saha karışırsa, “yan bağlarım çekti” filan deyip, yurtdışına tedaviye kaçarlar. Asla jübile yapmazlar... Küme düşseler bile, bir de bakarsın ki, şampiyon takımın otobüsüne binivermişler! Zeki, çevik ama ahlaksızdırlar. Bu yazıyı bile okuyup, “yarabbi şükür” diyebilirler.</span></p>

    <p class="duz1" xml:lang="tr"><span class="duz">Vatandaş İdmanyurdu...</span></p>

    <p class="duz1" xml:lang="tr"><span class="duz">Gelen takıyor, giden takıyor, folluk oldu. Stadı Araplara satıldı. İdman sahası İsraillilere kiralandı. Kulüp icralık... Kramponlarına haciz geldi. Formaya bankalar el koydu. Yalınayak, donla oynuyor. Amatör ruhla tekmeye kafa uzattığı için, beyin sarsıntısı geçirdi, durumu kavrayamıyor...</span></p>

    <p class="duz-son-paragraf" xml:lang="tr"><span class="duz">Küme düşeli yıllar oldu, hâlâ Avrupa Kupaları’na katılacağını sanıyor.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt222.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Göztepe</span></p>

    <p class="duz1" xml:lang="tr"><span class="duz">Moskova Panteri Ali.</span></p>

    <p class="duz1" xml:lang="tr"><span class="duz">Kaynana Gürsel.</span></p>

    <p class="duz1" xml:lang="tr"><span class="duz">İngiliz Nevzat.</span></p>

    <p class="duz1" xml:lang="tr"><span class="duz">Çarli Çağlayan.</span></p>

    <p class="duz1" xml:lang="tr"><span class="duz">Buldozer Fevzi.</span></p>

    <p class="duz1" xml:lang="tr"><span class="duz">Fuji Mehmet.</span></p>

    <p class="duz1" xml:lang="tr"><span class="duz">Bombacı Halil.</span></p>

    <p class="duz1" xml:lang="tr"><span class="duz">Kene Ali İhsan.</span></p>

    <p class="duz-son-paragraf" xml:lang="tr"><span class="duz">Başlarında, Adnan Süvari.</span></p>

    <p class="duz1" xml:lang="tr"><span class="duz">Göztepeli’yim.</span></p>

    <p class="duz1" xml:lang="tr"><span class="duz">Evet, amatöre düşen Göztepe.</span></p>

    <p class="duz1" xml:lang="tr"><span class="duz">Üzülürüm ama gocunmam.</span></p>

    <p class="duz1" xml:lang="tr"><span class="duz">Varsın amatörde olsun...</span></p>

    <p class="duz1" xml:lang="tr"><span class="duz">Bir evlat, ekonomik sıkıntı çekiyor diye babasını sevmekten vazgeçer mi?</span></p>

    <p class="duz1" xml:lang="tr"><span class="duz">Onun gibi.</span></p>

    <p class="duz1" xml:lang="tr"><span class="duz">Beşikten mezara bir aşktır bu.</span></p>

    <p class="duz1" xml:lang="tr"><span class="duz">İnsan gün gelir, eşini boşar...</span></p>

    <p class="duz1" xml:lang="tr"><span class="duz">Takımını boşayamaz.</span></p>

    <p class="duz1" xml:lang="tr"><span class="duz">Defalarca karakolluk oldum.</span></p>

    <p class="duz1" xml:lang="tr"><span class="duz">Coplandım tribünlerinde.</span></p>

    <p class="duz1" xml:lang="tr"><span class="duz">Parmağım kırıldı.</span></p>

    <p class="duz1" xml:lang="tr"><span class="duz">Bu yaşıma geldim...</span></p>

    <p class="duz1" xml:lang="tr"><span class="duz">Utandığımı söyleyebilirim.</span></p>

    <p class="duz-son-paragraf" xml:lang="tr"><span class="duz">Uslandığımı söyleyemem.</span></p>

    <p class="duz1" xml:lang="tr"><span class="duz">Alayına isyan...</span></p>

    <p class="duz-son-paragraf" xml:lang="tr"><span class="duz">Göz Göz Göztepe!</span></p>

    <p class="duz-son-paragraf" xml:lang="tr"><span class="duz">Ve öğreniyoruz ki, İzmir’e “gâvur” diyenler, belediye seçimlerinde İzmir’i kazanmak için “kramponlu takıyye” yapıp, Şanlı Göztepe’yi katakulliyle Süper Lig’e çıkaracakmış...</span></p>

    <p class="duz1" xml:lang="tr"><span class="duz">Çok açık söylüyorum:</span></p>

    <p class="duz1" xml:lang="tr"><span class="duz">İstersen Premier Lig’e çıkar...</span></p>

    <p class="duz1" xml:lang="tr"><span class="duz">Havanı alırsın!</span></p>

    <p class="duz1" xml:lang="tr"><span class="duz">Vücudumuza sahip olabilirsin.</span></p>

    <p class="duz-son-paragraf" xml:lang="tr"><span class="duz">Ruhumuza asla.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt223.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Karşıyaka</span></p>

    <p class="duz-son-paragraf" xml:lang="tr"><span class="duz">Karşıyaka’nın Rum Kesimi’nde uğradığı saldırıyı, sportif şiddet olarak algılayan, Allah’ın geri zekâlısıdır... Karşıyaka, Türk bayrağıdır.</span></p>

    <p class="duz-son-paragraf" xml:lang="tr"><span class="duz">Mustafa Kemal tarafından armasında ay-yıldız taşıma onuru verilen ilk ve tek kulüptür.</span></p>

    <p class="duz-son-paragraf" xml:lang="tr"><span class="duz">(İkincisi Kasımpaşa... 1948 Londra Olimpiyatı’nda 6 güreşçimiz altın aldı, Gazanfer Bilge, Mehmet Oktav, Ahmet Kireççi, Kasımpaşa’nın sporcularıydı. Kasımpaşalı Başbakan’ın “faşist” dediği İsmet İnönü, Kasımpaşa’ya armasında ay-yıldız taşıma hakkı verdi.)</span></p>

    <p class="duz-son-paragraf" xml:lang="tr"><span class="duz">(Üçüncüsü Beşiktaş: 1952’de Yunanistan karşısına “milli takım” olarak sahaya çıktı. Dönemin başbakanı Adnan Menderes, armasında ay-yıldız taşıma onuru verdi Beşiktaş’a.)</span></p>

    <p class="duz-son-paragraf" xml:lang="tr"><span class="duz">(Resmi olarak bu üç kulüp, bayraktır... Diğer kulüplerimiz, ay-yıldızı anca göğsünde taşır, isterse 100 kere şampiyon olsun, armasına koyamaz.)</span></p>

    <p class="duz-son-paragraf" xml:lang="tr"><span class="duz">İşgal edildiği gün, bir ulusun kurtuluş savaşını başlatan, işgali sona erdiği gün, o ulusun kurtuluş savaşını sonlandıran bir başka şehir yoktur dünyada İzmir’den başka... Karşıyaka, İzmir’in Türkler tarafından kurulan ilk spor kulübüdür. Bütün sporcuları Kuvayı Milliye kahramanıdır. Galip Hoca lakaplı Celal Bayar’la birlikte, Ege dağlarında vuruştular. 9 Eylül’de İzmir’e ilk girenler arasındaydılar. Bu nedenle, armasında ay-yıldız taşıma onuru verildi. Bu onuru Mustafa Kemal’in elinden alan, ilk ve tek kulüptür. Başka yoktur.</span></p>

    <p class="duz-son-paragraf" xml:lang="tr"><span class="duz">Hani meşhur ibret öyküsü vardır ya... İşgal sırasında İzmir’e gelen Yunan Kralı, ayağına serilen Türk bayrağını ezip geçmiş, sonra aynı köşkte kalan Mustafa Kemal’in ayağına Yunan bayrağı serilince, “Bize yakışmaz” deyip, kaldırtmıştır... Karşıyaka’da yaşandı o hadise.</span></p>

    <p class="duz-son-paragraf" xml:lang="tr"><span class="duz">Atatürk’ün manevi kızı, tarih profesörü Afet İnan, bizzat anlatmıştır... “Ben sporcunun, zeki, çevik ve ahlaklısını severim” sözünü, Karşıyaka Spor Külübü’nü cumhurbaşkanı olarak ziyaret edip, pırıl pırıl kızlarımızın tenis idmanını seyrettikten sonra söylemiştir.</span></p>

    <p class="duz1" xml:lang="tr"><span class="duz">Kutsal emanet Karşıyaka’dadır.</span></p>

    <p class="duz-son-paragraf" xml:lang="tr"><span class="duz">Zübeyde Hanım orada yatar.</span></p>

    <p class="duz1" xml:lang="tr"><span class="duz">Başka?</span></p>

    <p class="duz1" xml:lang="tr"><span class="duz">Rum Kesimi’ne onlarca Türk takımı gitti bugüne kadar, futbol, basketbol, voleybol, hentbol...</span></p>

    <p class="duz-son-paragraf" xml:lang="tr"><span class="duz">Çıt çıkmadı... Peki, Karşıyaka’dan başka bi tek hangi takım saldırıya uğradı? İzmir Tuborg!</span></p>

    <p class="duz1" xml:lang="tr"><span class="duz">Rumların İzmir alerjisidir bu.</span></p>

    <p class="duz-son-paragraf" xml:lang="tr"><span class="duz">9 Eylül’ün kuyruk acısıdır.</span></p>

    <p class="duz1" xml:lang="tr"><span class="duz">Başka?</span></p>

    <p class="duz-son-paragraf" xml:lang="tr"><span class="duz">İzmir işgal edildiğinde, İzmir Metropoliti etekleri uçuşa uçuşa gelmiş, diz çökerek, işgal komutanının çizmesini öpmüş, elindeki haçı havaya kaldırarak, “Evlatlarım, ne kadar Türk kanı içerseniz, o kadar sevaba girersiniz” diye haykırarak, kıyımı başlatmıştı... Adı neydi o arkadaşın? Hrisostomos... Asıl adı, Kalafatis’ti... Konstantinopolis başpiskoposu Hrisostomos’un adını lakap olarak almıştı. Onu yaşatıyordu.</span></p>

    <p class="duz-son-paragraf" xml:lang="tr"><span class="duz">Peki, Rum Kesimi’nin “Türkiye düşmanımızdır” diyen metropolitinin kullandığı lakap ne?</span></p>

    <p class="duz1" xml:lang="tr"><span class="duz">Hrisostomos!</span></p>

    <p class="duz-son-paragraf" xml:lang="tr"><span class="duz">Kinlerini yaşatıyorlar.</span></p>

    <p class="duz-son-paragraf" xml:lang="tr"><span class="duz">İzmir’deki Hrisostomos, komşularını katletmenin bedelini ödedi... Sonra ne oldu? Türk kıyımı için dua eden bu arkadaş, 1993’te, Yunan kilisesi tarafından “aziz” ilan edildi.</span></p>

    <p class="duz1" xml:lang="tr"><span class="duz">Başka?</span></p>

    <p class="duz-son-paragraf" xml:lang="tr"><span class="duz">İzmir’deki Hrisostomos, Aya Fotini Kilisesi’nin papazıydı. İbadethane filan değildi orası, cephanelikti, teşkilat merkeziydi. 9 Eylül’de yıkıldı. Sonra ne oldu? Atina’da Nea Smyrna, yani Yeni İzmir diye bi semt var. Aya Fotini’nin bire bir kopyası dikildi oraya... İsmi, Aya Fotini... Önüne de Hrisostomos’un heykelini dikip, altına şunu yazdılar: “İzmir şehidi!”</span></p>

    <p class="duz1" xml:lang="tr"><span class="duz">Başka?</span></p>

    <p class="duz-son-paragraf" xml:lang="tr"><span class="duz">İzmir’de Hollandalıların Protestan kilisesi vardı, sivri, üçgen çatı mimarisiyle “Ben Protestan kilisesiyim” diye bağırır âdeta... Bu kilise Rum cemaatine verildi. Adı ne kondu? Aya Fotini!</span></p>

    <p class="duz-son-paragraf" xml:lang="tr"><span class="duz">(Üç beş Rumumuz kaldı. Bu memleketi en az benim kadar severler. Pek çok Türk’ten daha hayırlı yurttaşlardır. Amacım, onları rencide etmek değil... Ama, bizi keriz yerine koymaya kalkanlara, arada bir nostalji yapmak lazım... Özellikle, son dönemde, Hrisostomos hakkında kitaplar yayınlayan ve ne kadar iyi insan olduğunu anlatmaya çalışan İzmirli işadamları var mesela... Ne yapmaya çalıştıklarının farkında olduğumuzu bilmelerini isterim.)</span></p>

    <p class="duz1" xml:lang="tr"><span class="duz">Demem o ki...</span></p>

    <p class="duz-son-paragraf" xml:lang="tr"><span class="duz">Karşıyaka’nın uğradığı saldırıyı sportif şiddet olarak algılayan, ahmaktır.</span></p>

    <p class="duz1" xml:lang="tr"><span class="duz">Açılım’cılara hatırlatırım:</span></p>

    <p class="duz-son-paragraf" xml:lang="tr"><span class="duz">Karşıyaka, Türk bayrağıdır.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt224.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Hem tatanga, hem yiğido</span></p>

    <p class="duz1" xml:lang="tr"><span class="duz">Başbakan Fenerbahçeli mi?</span></p>

    <p class="duz-son-paragraf" xml:lang="tr"><span class="duz">Fenerbahçeli.</span></p>

    <p class="duz1" xml:lang="tr"><span class="duz">E bakıyoruz...</span></p>

    <p class="duz1" xml:lang="tr"><span class="duz">Samsunspor atkısı takıyor.</span></p>

    <p class="duz1" xml:lang="tr"><span class="duz">Kırşehirspor atkısı takıyor.</span></p>

    <p class="duz1" xml:lang="tr"><span class="duz">Kastamonuspor atkısı takıyor.</span></p>

    <p class="duz1" xml:lang="tr"><span class="duz">Sakaryaspor atkısı takıyor.</span></p>

    <p class="duz1" xml:lang="tr"><span class="duz">Adıyamanspor atkısı takıyor.</span></p>

    <p class="duz-son-paragraf" xml:lang="tr"><span class="duz">Sivas’a iniyor, Sivasspor atkısı takıyor; Mardin’e geliyor, Mardinspor atkısı takıyor; Nevşehir’e gidiyor, Nevşehirspor atkısı takıyor.</span></p>

    <p class="duz-son-paragraf" xml:lang="tr"><span class="duz">Kafa ile kol arasına bağlanan atkıyı bile “kafakol” aracı yaptı Başbakan.</span></p>

    <p class="duz1" xml:lang="tr"><span class="duz">Tribünlere oynaya oynaya...</span></p>

    <p class="duz-son-paragraf" xml:lang="tr"><span class="duz">Amigoluğun bile raconunu bozdu.</span></p>

    <p class="duz1" xml:lang="tr"><span class="duz">Renk aşkı desen...</span></p>

    <p class="duz1" xml:lang="tr"><span class="duz">Bi bakıyorsun, kırmızı-siyahlı.</span></p>

    <p class="duz1" xml:lang="tr"><span class="duz">Bi bakıyorsun, yeşil-sarılı.</span></p>

    <p class="duz1" xml:lang="tr"><span class="duz">Bi bakıyorsun, mavi-beyaz.</span></p>

    <p class="duz-son-paragraf" xml:lang="tr"><span class="duz">Bazen, sabahtan Sinopsporlu, öğleden sonra Amasyasporlu... Bugün mesela, Yozgatspor atkısı takacak, işi bitince çıkarıp, Çorumspor atkısı takacak... Yarın Afyonsporlu.</span></p>

    <p class="duz1" xml:lang="tr"><span class="duz">Avrupa Birliği Ligi’ne giriyormuş gibi yapıp, aslında Arap Birliği Ligi’ne girmesi gibi bi şey yani... İsrailspor’a gol atıyormuş gibi yapıp, aslında ABDspor’un santrforu olması gibi... Laikspor’un kalecisi gibi görünüp, Tarikatspor’un ataklarında ters köşeye yatması...</span></p>

    <p class="duz-son-paragraf" xml:lang="tr"><span class="duz">Ekonomi ampul gibi doksana takılmışken, teğet geçti diye timsah yürüyüşü yapması gibi.</span></p>

    <p class="duz1" xml:lang="tr"><span class="duz">Real Madrid bize hayran...</span></p>

    <p class="duz1" xml:lang="tr"><span class="duz">Manchester United kıskanıyor.</span></p>

    <p class="duz1" xml:lang="tr"><span class="duz">Milanız, Barcelonayız, Bayerniz diye diye, ahaliyi amatöre düşürmesi gibi.</span></p>

    <p class="duz1" xml:lang="tr"><span class="duz">Hadi şimdi hep beraber...</span></p>

    <p class="duz1" xml:lang="tr"><span class="duz">Başbakan buraya.</span></p>

    <p class="duz-son-paragraf" xml:lang="tr"><span class="duz">Yumruk havaya.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt225.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Geriden şampiyon...</span></p>

    <p class="duz1" xml:lang="tr"><span class="duz">Cumhurbaşkanı:</span></p>

    <p class="duz1" xml:lang="tr"><span class="duz">“Türkiye’yi kimse geri götüremez!”</span></p>

    <p class="duz1" xml:lang="tr"><span class="duz">Başbakan:</span></p>

    <p class="duz1" xml:lang="tr"><span class="duz">“Türkiye’yi kimse geri götüremez!”</span></p>

    <p class="duz1" xml:lang="tr"><span class="duz">Meclis Başkanı:</span></p>

    <p class="duz1" xml:lang="tr"><span class="duz">“Türkiye’yi kimse geri götüremez!”</span></p>

    <p class="duz1" xml:lang="tr"><span class="duz">Ekonomi Bakanı:</span></p>

    <p class="duz-son-paragraf" xml:lang="tr"><span class="duz">“Türkiye’yi kimse geri götüremez!”</span></p>

    <p class="duz1" xml:lang="tr"><span class="duz">Haber şöyle:</span></p>

    <p class="duz-son-paragraf" xml:lang="tr"><span class="duz">“Türk sporcu Ömer Aslan, İtalya’da düzenlenen Dünya Geri Geri Koşma Şampiyonası’nda dünya rekoru kırarak, altın madalya kazandı.”</span></p>

    <p class="duz1" xml:lang="tr"><span class="duz">Belki gözünüzden kaçmıştır...</span></p>

    <p class="duz-son-paragraf" xml:lang="tr"><span class="duz">Çinlilerin uzayda yürüyüş yaptığı güne denk geldi, bu büyük başarımız.</span></p>

    <p class="duz-son-paragraf" xml:lang="tr"><span class="duz">Ülkemiz fevkalade ileri gittiği için, üniversite mezunu olduğu halde iş bulamayıp, pastanede part-time garsonluk yapan şampiyonumuz Ömer Aslan, “Türkiye’de maalesef geri geri koşulacağını kabullenmeyen bir zihniyet var... Sponsor arıyorum, ‘herkes ileri koşarken, biz geri geri koşana mı destek olacağız’ diyorlar, üzülüyorum bu duruma” dedi.</span></p>

    <p class="duz1" xml:lang="tr"><span class="duz">Gel de kahrolma...</span></p>

    <p class="duz-son-paragraf" xml:lang="tr"><span class="duz">“Geriden” iyi bir nesil geliyor diyoruz, hükümeti bi türlü inandıramıyoruz!</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt226.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">13’üncü dev adam</span></p>

    <p class="duz1" xml:lang="tr"><span class="duz">Çok güzel insandı.</span></p>

    <p class="duz1" xml:lang="tr"><span class="duz">Güleryüzlü, babacan.</span></p>

    <p class="duz-son-paragraf" xml:lang="tr"><span class="duz">Ölene kadar cüzdanında küçücük bir kâğıt parçasını taşıdı, muska gibi...</span></p>

    <p class="duz1" xml:lang="tr"><span class="duz">Gazeteden kesmişti.</span></p>

    <p class="duz1" xml:lang="tr"><span class="duz">Sadece dokuz satırdan oluşan, tek sütun bi haberin kupürü...</span></p>

    <p class="duz1" xml:lang="tr"><span class="duz">Başlığı “müjde”ydi.</span></p>

    <p class="duz-son-paragraf" xml:lang="tr"><span class="duz">Yakalandığı kanser türünün çok yakında tarih olacağını, mucize ilacın en geç altı ay içinde piyasaya çıkacağını “müjde”liyordu o küçücük kupür.</span></p>

    <p class="duz-son-paragraf" xml:lang="tr"><span class="duz">Cüzdanında taşıdı umudunu... O ilacın piyasaya çıkmasını bekledi, her görüştüğümüzde çıkarıp gösterdi, bekledi... Altı ay geçti. Yok. Bi altı ay daha geçti. Verdi son nefesini.</span></p>

    <p class="duz1" xml:lang="tr"><span class="duz">O zaman da gazeteciydim.</span></p>

    <p class="duz-son-paragraf" xml:lang="tr"><span class="duz">Gazeteci olduğumu sanıyordum demek daha doğru sanırım... Çünkü, yer dolsun diye sokuşturulan tek sütun kıytırık haberin bile ne yalancı umutlar yarattığını, hangi yürekleri hangi duygusal fırtınalara sürüklediğini, anca o gün fark etmiştim.</span></p>

    <p class="duz1" xml:lang="tr"><span class="duz">Okulunda okumuştum güya bu işin...</span></p>

    <p class="duz1" xml:lang="tr"><span class="duz">Ustalarla çalışmıştım.</span></p>

    <p class="duz-son-paragraf" xml:lang="tr"><span class="duz">Ama “hayat”ın en büyük öğretmen olduğunu, yaşarken öğrenilebileceğini, edebi bi laf sanıyordum o güne kadar.</span></p>

    <p class="duz-son-paragraf" xml:lang="tr"><span class="duz">Peşini bırakmadım. Kan davası deyin istersiniz. Yıllar geçti, yıllar... O ilaç hâlâ çıkmadı piyasaya... Sorumsuz gazetenin yer doldurmak için salladığı asparagastan ibaretti belli ki.</span></p>

    <p class="duz-son-paragraf" xml:lang="tr"><span class="duz">Sonu cek’le cak’la biten, olacak edecek türünden vaatlerden nefret ederim bu yüzden... Binlerce haber yaptım, yüz binlerce sayfa, bi o kadar saat televizyon yayını, önüme gelen cek’lerin cak’ların hepsinin üstünü çizmeye gayret ettim. “Hayat”ı manşet yapmaya çalıştım.</span></p>

    <p class="duz1" xml:lang="tr"><span class="duz">Umut, hayatta çünkü.</span></p>

    <p class="duz1" xml:lang="tr"><span class="duz">Bogdan Tanjeviç mesela.</span></p>

    <p class="duz-son-paragraf" xml:lang="tr"><span class="duz">Ulusumuzu gururlandıran basketbol milli takımımızın başantrenörü... Kolon kanseri.</span></p>

    <p class="duz-son-paragraf" xml:lang="tr"><span class="duz">63 yaşında, geçen sene teşhis kondu, kemoterapi görüyor, sekiz seans görmesi gerekiyordu, 10 gün önce son seansı vardı, erteledi, “bu ülke bana güvendi, borcum var, bu ülke benim sorumluluğum, altı senedir çabalıyoruz, şimdi vazgeçmek, bırakıp gitmek olmazdı” diyor.</span></p>

    <p class="duz-son-paragraf" xml:lang="tr"><span class="duz">Doktoru almış onu karşısına, basketbol diliyle anlatmış, “dört faulle oynuyorsun, üstelik, sahadaki iki hakem de satın alınmış, seni oyundan atmak için fırsat kolluyor, beş faulle hayattan ihraç olman an meselesi, karar senin” demiş...</span></p>

    <p class="duz1" xml:lang="tr"><span class="duz">Bizi tercih etmiş.</span></p>

    <p class="duz-son-paragraf" xml:lang="tr"><span class="duz">Kendini ertelemiş.</span></p>

    <p class="duz-son-paragraf" xml:lang="tr"><span class="duz">İlaçlar yüzünden bazen yürüyecek enerjisi bile olmuyor ama “sadece basketbol değil bu” diyor, “Türkiye için bayrak meselesi... Şahsi konuları düşünecek vakit değil, gidemezdim.”</span></p>

    <p class="duz-son-paragraf" xml:lang="tr"><span class="duz">Eski Yugoslavya’da, İtalya’da, Fransa’da, Türkiye’de şampiyon oldu, Yugoslavya, İtalya, Türkiye milli takımlarını çalıştırdı, İtalya’yı Avrupa şampiyonu yaptı. 40 senelik antrenörlük hayatında, tek bir idmanı bile kaçırmadı. “Basketbol benim terapim... Gene yeneceğim” diyor.</span></p>

    <p class="duz-son-paragraf" xml:lang="tr"><span class="duz">Kansere kanser demiyor, “taktik mücadele” olarak görüyor. Son kemoterapi ertelemesi hariç, tedavisine, gıdasına harfiyen uyuyor. Maç bitmeden pes etmeyi olasılık olarak görmüyor. Ve, “size bir sır vereyim” diyor: “Türkiye, Türk insanı mutlu oldukça, kendimi iyi hissediyorum.”</span></p>

    <p class="duz-son-paragraf" xml:lang="tr"><span class="duz">Umut hayatın kendisi.</span></p>

    <p class="duz1" xml:lang="tr"><span class="duz">13’üncü dev adam o.</span></p>

    <p class="duz1" xml:lang="tr"><span class="duz">Yaşayan efsane.</span></p>

    <p class="duz1" xml:lang="tr"><span class="duz">O bizim umudumuz...</span></p>

    <p class="duz-son-paragraf" xml:lang="tr"><span class="duz">Biz onun ilacı.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt227.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">14’üncü dev</span></p>

    <p class="duz1" xml:lang="tr"><span class="duz">12 dev adam...</span></p>

    <p class="duz-son-paragraf" xml:lang="tr"><span class="duz">13’üncü Tanjeviç.</span></p>

    <p class="duz-son-paragraf" xml:lang="tr"><span class="duz">Peki ya, 14’üncü dev?</span></p>

    <p class="duz-son-paragraf" xml:lang="tr"><span class="duz">Tek tek hepsini yazmak isterdim, yerimiz dar... Kaptan’ı yazayım, Hidayet Türkoğlu’nu... Gariban bi ailenin çocuğuyken, NBA’e gitmeyi başaran, dolar milyoneri olan, şımarmayan, aksine, ismi büyüdükçe ego’su küçülen, takım arkadaşlarına “kardeşim” diye hitap eden, savaşçı ruhuna rağmen gerek kalmadıkça başrole çıkmayan, geri planda duran, arkadaşlarını yücelten, iyi yürekli, çok iyi aile babası... Zeki, çevik, ahlaklı; onur duyuyoruz onunla.</span></p>

    <p class="duz1" xml:lang="tr"><span class="duz">Kim keşfetti Hidayet’i?</span></p>

    <p class="duz1" xml:lang="tr"><span class="duz">Kim yetiştirdi?</span></p>

    <p class="duz1" xml:lang="tr"><span class="duz">Kimdir borçlu olduğumuz insan?</span></p>

    <p class="duz-son-paragraf" xml:lang="tr"><span class="duz">Kimdir 14’üncü dev?</span></p>

    <p class="duz-son-paragraf" xml:lang="tr"><span class="duz">Kemal ile Leyla...</span></p>

    <p class="duz-son-paragraf" xml:lang="tr"><span class="duz">Başlayalım anlatmaya...</span></p>

    <p class="duz-son-paragraf" xml:lang="tr"><span class="duz">Özel Çavuşoğlu Koleji vardı İstanbul’da, efsaneydi, ekonomik kriz nedeniyle battı, kapandı, trajedisi bununla bitmedi, sahibi taa Nijerya’da trafik kazasında hayatını kaybetti. Kolej’in en önemli özelliği, spordu... Yetenekli çocukları toplayıp, ABD’de olduğu gibi eğitim bursu veriyor, bedava okutuyordu... Kemal Çalışkan, bu Kolej’in basketbol antrenörüydü.</span></p>

    <p class="duz-son-paragraf" xml:lang="tr"><span class="duz">İstanbul’un tüm ilkokullarını taramış, 10-11 yaşındaki birbirinden pırıltılı 12 çocuğu seçmiş, aileleriyle konuşmuş, ikna etmiş, Kolej’e yazdırmıştı Kemal... Biri Hidayet’ti. Hatta biri de Kerem Tunçeri’ydi. Şu anda 2 metre 8 santim ve 100 kiloluk bir dev olan Hidayet, o zamanlar 1.78 ve cılızdı. Ham mermeri şaheser heykele dönüştürür gibi işledi Hidayet’i Kemal... NBA koçlarını bile hayrete düşüren, 2 metrenin üstündeki boyuna rağmen oyun kurucu gibi top sürme becerisini Kemal’den öğrendi Hidayet... Aklını kullanmayı, pozisyon almayı, doğru zamanda doğru yerde durmayı, liderliği, Kemal Koç’tan öğrendi; stilini o şekillendirdi.</span></p>

    <p class="duz-son-paragraf" xml:lang="tr"><span class="duz">Tabii diğer çocukların da... Türkiye’de rakip tanımadılar, iki defa dünya finali oynadılar, Liselerarası Dünya Şampiyonu oldular. Ardından, Hidayet henüz 16 yaşındayken, komple Efes Pilsen’e geçtiler, Avrupa’ya damga vurdular; Hidayet yıktı duvarları NBA’e gitti.</span></p>

    <p class="duz-son-paragraf" xml:lang="tr"><span class="duz">Adana doğumlu Kemal Çalışkan... Annesi, İncirlik’te görevli Amerikalı’ydı, babası Türk... Ama babası, bir başkasıyla evliydi. Yani, evlilik dışı çocuktu. Annesinin görev süresi bitti, ABD’ye dönerken, babası vermedi onu... Üstelik, evlilik dışı çocuk olduğu için, babasının ailesi de istemiyordu Kemal’i... Yatılı okula verdiler. İlkokuldayken, annesi vefat etti, anneannesiyle dedesi geldi, “Lütfen verin bize” diye yalvardılar, kadere bak, gene vermedi babası... Alakasız bi aileye evlatlık verdi iyi mi! Kemal’i evlatlık alan aile, tam cennetlikti, çok iyi büyüttüler, çok iyi davrandılar, nüfuslarına aldılar, öğretmen yaptılar.</span></p>

    <p class="duz-son-paragraf" xml:lang="tr"><span class="duz">Dramı bundan ibaret değildi Kemal’in... İçinde bir “kadın” yaşıyordu.</span></p>

    <p class="duz-son-paragraf" xml:lang="tr"><span class="duz">“Eşcinsel değildim” diyor, “Kadındım, öyle hissediyordum, erkek gibiymiş gibi yapmak istemiyordum, ahdım vardı, erkek olarak ölmeyecektim.”</span></p>

    <p class="duz-son-paragraf" xml:lang="tr"><span class="duz">Çocukluğundan beri hissettiği kimliğine, 22 yaşında kavuştu. Ameliyat oldu, kadın oldu.</span></p>

    <p class="duz1" xml:lang="tr"><span class="duz">Leyla adını aldı.</span></p>

    <p class="duz-son-paragraf" xml:lang="tr"><span class="duz">Leyla Çalışkan oldu.</span></p>

    <p class="duz-son-paragraf" xml:lang="tr"><span class="duz">Tabii burası Türkiye... Cinsel tercihi nedeniyle zulme uğradı, işinden atıldı, horlandı, dışlandı, aylarca işsiz, parasız, ekmeksiz kaldı; namusundan ödün vermedi.</span></p>

    <p class="duz1" xml:lang="tr"><span class="duz">Ama, burası da Türkiye... Hak yerini buldu, dangozların alkol malkol diye yasaklamaya çalıştığı Efes Pilsen, kapılarını açtı, çağırdı, gel işinin başına geç... Altyapıyı teslim etti.</span></p>

    <p class="duz-son-paragraf" xml:lang="tr"><span class="duz">Öbür gizli kahramanlar darılmasın, Türkiye’nin en önemli altyapı antrenörü, Türkiye’nin en öngörülü yetenek avcısıdır Leyla... Ve, bugün aktif şekilde Hidayet’ler yetiştiriyor hâlâ.</span></p>

    <p class="duz-son-paragraf" xml:lang="tr"><span class="duz">“O olmasaydı, bu mevkiye gelemezdim” diyor Hidayet... “Başarımı ona borçluyum, başta ben, milli takımın pek çok sporcusunun üzerinde inanılmaz emeği vardır.”</span></p>

    <p class="duz-son-paragraf" xml:lang="tr"><span class="duz">Tanımıyorsunuz Leyla’yı, normal... Şöhret merakı yok çünkü... Televizyonlardan gelen teklifleri kabul etmiyor, dizi teklifleri var, reddediyor. Huzurlu, mütevazı bir yaşam sürüyor.</span></p>

    <p class="duz1" xml:lang="tr"><span class="duz">Sadece işini yapıyor...</span></p>

    <p class="duz-son-paragraf" xml:lang="tr"><span class="duz">Memlekete hizmet ediyor.</span></p>

    <p class="duz-son-paragraf" xml:lang="tr"><span class="duz">14’üncü dev o.</span></p>

    <p class="duz-son-paragraf" xml:lang="tr"><span class="duz">Sen istemesen de, Türkiye kiminle gurur duyacağını bilsin istedim Leyla...</span></p>

    <p class="duz-son-paragraf" xml:lang="tr"><span class="duz">Diş geçiremedikleri kadınları yaratık, konsomatris diye aşağılayarak, erkek olduklarını zanneden tipler okusun istedim.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt228.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Maden’iyet dediğin tek dişi kalmış canavar</span></p>

    <p class="duz1" xml:lang="tr"><span class="duz">Sene 1985...</span></p>

    <p class="duz-son-paragraf" xml:lang="tr"><span class="duz">Alman gazeteci Günter Wallraff, babaçko bıyık bırakmış, siyah peruğun üstüne kasket takmış, Ali Levent Sığırlıoğlu diye sahte kimlik çıkarıp, Türk kılığına girmiş ve “En Alttakiler”i yazmıştı.</span></p>

    <p class="duz1" xml:lang="tr"><span class="duz">Hem Türkiye’yi, hem Almanya’yı sarsmış, duygusal olarak silkelemişti o kitap... Çünkü, ekmek kavgası için acı vatanın yolunu tutan Türklerin nasıl haksızlıklara uğradığını, ırkçılar tarafından nasıl aşağılandığını, hor görüldüğünü, modern köle gibi en pis işlere sürüldüğünü, bütün çıplaklığıyla ortaya koymuştu. Dehşete kapılmış, kahrolmuştuk.</span></p>

    <p class="duz-son-paragraf" xml:lang="tr"><span class="duz">Tokat gibiydi âdeta.</span></p>

    <p class="duz-son-paragraf" xml:lang="tr"><span class="duz">Mustafa da tokat yemiş gibi olmuştu “En Alttakiler”i okuduğunda... Zonguldak’ta madenciydi aslında, kader’ine razı olmamış, trene atlamış, gurbet ellere, Almanya’ya gelmişti. Ve, bizim o kitabı okurken bile gözyaşlarımızı tutamadığımız insanlık dışı muamelelere bire bir maruz kalmıştı.</span></p>

    <p class="duz-son-paragraf" xml:lang="tr"><span class="duz">Oralarda aşağılandıkları, buralarda “kafasına tüy takmış” karikatürize tiplerle alay konusu edildikleri günlerdi... “Zaten kendi vatanımızda bile köle gibiyiz, burada köle olmuşuz çok mu” diye düşündü, doğduğu değil, doyduğu yeri vatan belledi, namusuyla çalıştı, çabaladı.</span></p>

    <p class="duz-son-paragraf" xml:lang="tr"><span class="duz">Almanya, o kitaptaki Almanya’ydı ama o kitaptaki Almanlardan ibaret değildi... Her ülkede var olan şerefsizler orada da vardı elbette ama fırsat eşitliğine inanan adaletli insan evlatları çoğunluktaydı.</span></p>

    <p class="duz1" xml:lang="tr"><span class="duz">Evladı doğdu bu arada Mustafa’nın...</span></p>

    <p class="duz-son-paragraf" xml:lang="tr"><span class="duz">Oğlu oldu.</span></p>

    <p class="duz-son-paragraf" xml:lang="tr"><span class="duz">Fırsat eşitliği sağlayan, yeteneğe imkân tanıyan Alman sistemi devreye girdi, Mustafa’nın oğlunu öz be öz kucakladı... “Türk bu, ayıralım” demediler. “Made in Germany” diye baktılar ona.</span></p>

    <p class="duz1" xml:lang="tr"><span class="duz">Netice?</span></p>

    <p class="duz1" xml:lang="tr"><span class="duz">“En Alttaki”nin oğlu...</span></p>

    <p class="duz-son-paragraf" xml:lang="tr"><span class="duz">“En üst”e çıktı!</span></p>

    <p class="duz1" xml:lang="tr"><span class="duz">Alman milli takımının beyni.</span></p>

    <p class="duz-son-paragraf" xml:lang="tr"><span class="duz">Real Madrid’de oynuyor.</span></p>

    <p class="duz1" xml:lang="tr"><span class="duz">Evet, Mesut o...</span></p>

    <p class="duz-son-paragraf" xml:lang="tr"><span class="duz">Zonguldaklı madencinin oğlu.</span></p>

    <p class="duz1" xml:lang="tr"><span class="duz">Kader’se bu...</span></p>

    <p class="duz1" xml:lang="tr"><span class="duz">Kadere bakın ki, Alman milli takımını sırtlayan Zonguldaklı madencinin oğlu Mesut gibi, Türk futbol tarihinin en büyük başarısını kazanan takımın beyni, Yıldıray Baştürk de, ekmek ve fırsat eşitliği için Almanya’ya giden Zonguldaklı bir başka madenci babanın oğlu.</span></p>

    <p class="duz-son-paragraf" xml:lang="tr"><span class="duz">Bakın, Şili’deki madencileri Almanya’da taaa 1963 senesinde uygulanan yöntemle, 69 gün sonra hayata döndürüyorlar... Zonguldak’taki iki madencimizin ise, 151 gündür cesedini bile çıkaramadık... “Canlı” yayınları izlerken yazıyorum bu satırları...</span></p>

    <p class="duz-son-paragraf" xml:lang="tr"><span class="duz">İyi ki göç etmiş Mesut’un babası, iyi ki göç etmiş Yıldıray’ın babası... Göç etmeselerdi, bırak en alttaki “iki evladımız”ın en üste çıkmasını, muhtemelen, çaresizlikle baba mesleğini seçip, göç’ük altında kalacaklar ve şu anda Zonguldak’ta yerin dibinde çıkarılmayı bekleyen “iki ceset” olacaklardı.</span></p>

    <p class="duz1" xml:lang="tr"><span class="duz">İnsan var, yetenek var...</span></p>

    <p class="duz-son-paragraf" xml:lang="tr"><span class="duz">Un var, şeker var, kara kara, anca cenaze helvası karabiliyoruz çünkü!</span></p>

    <p class="duz1" xml:lang="tr"><span class="duz">Ve, sene 2010...</span></p>

    <p class="duz-son-paragraf" xml:lang="tr"><span class="duz">Günter Wallraff’ın badem bıyık bırakıp, kafaya takke takarak, bi kitap daha yazması lazım.</span></p>

    <p class="duz1" xml:lang="tr"><span class="duz">Orası acı vatan hikâye artık.</span></p>

    <p class="duz-son-paragraf" xml:lang="tr"><span class="duz">Burası acıklı vatandır.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt229.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Bizim Alcatraz</span></p>

    <p class="duz1" xml:lang="tr"><span class="duz">Ulucanlar müze oldu.</span></p>

    <p class="duz-son-paragraf" xml:lang="tr"><span class="duz">Deniz orada yatmıştı.</span></p>

    <p class="duz1" xml:lang="tr"><span class="duz">Yusuf, Hüseyin...</span></p>

    <p class="duz1" xml:lang="tr"><span class="duz">Orada asıldılar.</span></p>

    <p class="duz-son-paragraf" xml:lang="tr"><span class="duz">Mustafa Pehlivanoğlu, Necdet Adalı, Bülent Ecevit, Muhsin Yazıcıoğlu orada yattılar. Sağdan soldan, Nazım Hikmet, Necip Fazıl Kısakürek, Fakir Baykurt, Kemal Tahir, Halikarnas Balıkçısı.</span></p>

    <p class="duz1" xml:lang="tr"><span class="duz">Darağacı var, orijinal.</span></p>

    <p class="duz-son-paragraf" xml:lang="tr"><span class="duz">19 can... Yağlı urgan.</span></p>

    <p class="duz1" xml:lang="tr"><span class="duz">Tecrit hücresi var.</span></p>

    <p class="duz-son-paragraf" xml:lang="tr"><span class="duz">Nasılmış acaba diye hissetmek istersen, kelepçelenip içeri tıkılıyorsun, drann diye örtüyorlar demir kapıyı, bir saat kalıyorsun... Anlıyorsun saat denilen kavramın seneden uzun olduğunu.</span></p>

    <p class="duz-son-paragraf" xml:lang="tr"><span class="duz">Ki, o tecrit hücresinden çıkınca... “Bugün beni ilk defa güneşe çıkardılar, ve ben, ömrümde ilk defa gökyüzünün bu kadar benden uzak, bu kadar mavi, bu kadar geniş olduğuna şaşarak, kımıldamadan durdum, sonra saygıyla toprağa oturdum, dayadım sırtımı duvara, bu anda ne düşmek dalgalara, ne baş aşağı, ne baş yukarı, bu anda ne kavga, ne hürriyet, ne karım... Toprak, güneş ve ben, bahtiyarım” demiş Nâzım... Anlamaya çalışıyorsun.</span></p>

    <p class="duz1" xml:lang="tr"><span class="duz">Kulaklık var.</span></p>

    <p class="duz1" xml:lang="tr"><span class="duz">Takıyorsun...</span></p>

    <p class="duz-son-paragraf" xml:lang="tr"><span class="duz">Beynine saplanmış tornavidayı kanırtırcasına, işkence dinliyorsun.</span></p>

    <p class="duz1" xml:lang="tr"><span class="duz">Kişisel eşyalar var.</span></p>

    <p class="duz-son-paragraf" xml:lang="tr"><span class="duz">Muhsin Yazıcıoğlu’nun seccadesi, Bülent Ecevit’in kasketi, Hüseyin İnan’ın idamdan sonra jiletle kesilip çıkarılan fanilası, Deniz Gezmiş’in cigarası.</span></p>

    <p class="duz1" xml:lang="tr"><span class="duz">Son mektuplar, ranzada.</span></p>

    <p class="duz-son-paragraf" xml:lang="tr"><span class="duz">Karalamalar duvarlarda.</span></p>

    <p class="duz-son-paragraf" xml:lang="tr"><span class="duz">“Bir gün gelecek hiç bitmeyecek, bir gün gelecek sana kavuşacağım... Ağlamayı bil, gülmeyi unutma, cezaevini sev demiyorum ama bu kötü yataklarını asla unutma... Zincir soğuk, zindan yaş, belki biraz üşürüz, hele başım zindandan çıksın, görüşürüz” diyen satırlar.</span></p>

    <p class="duz1" xml:lang="tr"><span class="duz">Ve, bi şey daha var...</span></p>

    <p class="duz-son-paragraf" xml:lang="tr"><span class="duz">4’üncü koğuşun duvarında.</span></p>

    <p class="duz-son-paragraf" xml:lang="tr"><span class="duz">Poster.</span></p>

    <p class="duz-son-paragraf" xml:lang="tr"><span class="duz">“Nedir o poster”e geleceğiz elbette ama 4’üncü koğuş deyip geçmemek lazım... Utanç Müzesi’nin simgesi, 4’üncü koğuş... Aslında 80 kişi kapasiteli ama 200 kişiyi tıkmışlar oraya hep, alt alta üst üste, ranzaları bitiştirip, ayaklı-başlı yatmak zorunda kalmışlar, hatta zaman zaman yer kalmadığı için, mecburen nöbetleşe uyumuşlar.</span></p>

    <p class="duz-son-paragraf" xml:lang="tr"><span class="duz">Sık sık yer değiştirmeler yapılmış, genellikle sol görüşlüleri tıkmışlar 4’üncü koğuşa... Deniz onlardan biri... Başarısız firar için kazılan tünellerden biri de, 4’üncü koğuşta... Ve, ölüm orucuna yattıkları için tutukluların diri diri yakıldığı, vurulduğu, öldürüldüğü sözde “hayata dönüş” operasyonunun başladığı koğuş o... İlk kurşunu oraya sıktılar.</span></p>

    <p class="duz-son-paragraf" xml:lang="tr"><span class="duz">İşte o koğuşun... İdeolojilerden, yasadışı örgütlerden ibaret sanılan o 4’üncü koğuşun duvarında bi poster var.</span></p>

    <p class="duz-son-paragraf" xml:lang="tr"><span class="duz">Fenerbahçe posteri!</span></p>

    <p class="duz-son-paragraf" xml:lang="tr"><span class="duz">1988-1989 sezonunda şampiyon olan Fenerbahçe’nin posteri... Schumacher, Oğuz Çetin, Şenol, Hasan Vezir, Turhan Sofuoğlu, Nezihi Tosuncuk, Müjdat Yetkiner, Hakan Tecimer, İsmail Kartal, Aykut Kocaman, Rıdvan Dilmen.</span></p>

    <p class="duz-son-paragraf" xml:lang="tr"><span class="duz">Kime ait, kim yapıştırmış o posteri oraya, bilinmiyor. Cezaevi boşaltıldıktan sonra yapılan temizlik sırasında 4’üncü koğuşun duvarında bulunmuş... Ve, müzeye dahil edilmiş.</span></p>

    <p class="duz-son-paragraf" xml:lang="tr"><span class="duz">Belli ki, müebbete mahkûm Alcatraz Kuşçusu’nu hayata bağlayan kanarya gibi... Kanarya posteriyle hayata tutunmuş 4’üncü koğuştan biri.</span></p>

    <p class="duz-son-paragraf" xml:lang="tr"><span class="duz">Ve “memlekete zararlı” diye zulmedilen insanların “milli” futbolcularla gurur duyduğunu... Tecrit atmosferinde işkence sırası beklerken, sıradan bizler gibi “Derbi nasıl biter?” diye sohbet ettiklerini, Galatasaraylı, Beşiktaşlı diye birbirlerine takıldıklarını düşünüyorum...</span></p>

    <p class="duz-son-paragraf" xml:lang="tr"><span class="duz">Yüreğime kıymık batıyor.</span></p>

    <p class="duz-son-paragraf" xml:lang="tr"><span class="duz">Bana sorarsanız, oradaki “insan”a dair en önemli kişisel eşya, o... Çünkü, mevzu ne olursa olsun, taraftarı ol-olma, tüm fikirlerin, sıradan insan evlatlarına ait olduğunu hatırlatıyor.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt230.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Re re re</span></p>

    <p class="duz1" xml:lang="tr"><span class="duz">Neymiş efendim...</span></p>

    <p class="duz-son-paragraf" xml:lang="tr"><span class="duz">Başbakan’ı ıslıklamışlar.</span></p>

    <p class="duz-son-paragraf" xml:lang="tr"><span class="duz">Barcelona Belediyespor veya New York Belediyespor yokken, bizim memlekette İstanbul Belediyespor varsa...</span></p>

    <p class="duz-son-paragraf" xml:lang="tr"><span class="duz">Ankara Belediyespor yüzünden futbolun altı üstüne geliyorsa... Cem Uzan’ın faturası Adanaspor’a; Dinç Bilgin’in faturası Göztepe’ye kesiliyorsa... 1970 Kasımpaşa yok, 1980 Kasımpaşa yok, 1990 Kasımpaşa yok, 2000 Kasımpaşa yok, 2002 Kasımpaşalı iktidar, 2004 Kasımpaşa üçüncü ligde, 2005 Kasımpaşa ikinci ligde, 2006 Kasımpaşa birinci ligde, 2007 Kasımpaşa süperligde’yse... Eski Maliye Bakanı, sanki cebinden verecekmiş gibi, Eskişehirspor’a Ronaldinho’yu getireceğim diyorsa... Yeni Maliye Bakanı’nın memleketi Batmanspor’la Fenerbahçe’ye maç yaptırılıyor ve TRT Şeş’ten yayınlanıyorsa... Rize’deki Atatürk Stadı’nın ismi siliniyor, Tayyip Erdoğan Stadı yapılmak isteniyorsa... Kafasına ampul şapkası takılan Hakan Şükür, miting kürsüsüne çıkarılıyorsa... Basketbol federasyonu başkanı, referandumda evet çıksın diye dua ediyorsa... Milli takımın maçı, Başbakanımızın iftar programı nedeniyle geç başlatılıyorsa... Hayır’cı Fazıl Say’ın üstünü çizip, evet’çi Sezen Aksu kadroya monte ediliyor ve “dev” adamların töreni “minik” serçeyle yapılıyorsa... Ponpon kızlar yasaklanıyorsa... Başbakan yuhalandı diye, bütün salonun kameraları tek tek incelenip, insanlar gözaltına alınıyorsa... Ermeni açılımını futbol üzerinden yapmaya kalkıp, Azerbaycan bayrağına yasak getiriliyorsa... Bazı kulüplere seçim yatırımı olarak para aktarıldığı iddiası WikiLeaks belgelerinde yer alıyorsa... Sivas mitinginde Sivasspor atkısı, Sakarya mitinginde Sakaryaspor atkısı, Mardin mitinginde Mardinspor atkısı takılıyor; kafa ile kol arasına bağlanan taraftar atkısı, kafakol aracı haline getiriliyorsa... Efes Pilsen yasaklanıyorsa... Avrupa’yı dize getiren 105 senelik kulübe, kömür yardımı muamelesi yapılıyorsa...</span></p>

    <p class="duz-son-paragraf" xml:lang="tr"><span class="duz">Spor siyasete alet ediliyorsa...</span></p>

    <p class="duz-son-paragraf" xml:lang="tr"><span class="duz">Herkes korkudan susar. Gerçekleri tarih yazar.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt231.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Şükrü Saracoğlu</span></p>

    <p class="duz-son-paragraf" xml:lang="tr"><span class="duz">Fenerbahçeli Başbakan stadyumda ıslıklanınca, insanın aklına ister istemez, öbür Fenerbahçeli Başbakan geliyor... Şükrü Saracoğlu.</span></p>

    <p class="duz1" xml:lang="tr"><span class="duz">Fenerbahçeli değilim.</span></p>

    <p class="duz1" xml:lang="tr"><span class="duz">Fanatik Göztepeliyim.</span></p>

    <p class="duz-son-paragraf" xml:lang="tr"><span class="duz">Göztepem Süper Lig’e çıkana kadar da, kalbim Trabzon ve Bursa için atar... Ancak, Şükrü Saracoğlu’na özel ilgim ve saygım vardır. Çünkü, hemşerimdir, İzmir milletvekilidir, övünmek gibi olmasın, diplomasını onurla taşıdığım İzmir Atatürk Lisesi mezunudur.</span></p>

    <p class="duz-son-paragraf" xml:lang="tr"><span class="duz">Üstelik, İzmir işgal edilince, o sırada yurtdışında bulunmasına rağmen, “Bana ne birader, ordakiler düşünsün” diyeceğine, yük gemisinin ambarına kaçak olarak binip, koşa koşa İzmir’e gelen, Ege dağlarında vuruşan, milli mücadele kahramanıdır. Adam gibi adamdır.</span></p>

    <p class="duz-son-paragraf" xml:lang="tr"><span class="duz">VIP tribününde siyasileri, bürokratları, çoluklarını çocuklarını görünce, aklıma hep o gelir... Bizzat oğlunun anlattığı şu hatıra, hafızama mıh gibi çakılmıştır...</span></p>

    <p class="duz-son-paragraf" xml:lang="tr"><span class="duz">“Sene 1942... Babam Başbakan. Fenerbahçe Başkanı... Ankara’dayız, Fenerbahçe’nin maçı var. Kardeşim ve dayımla birlikte maça gitmek istiyoruz ama havamız olsun diye babamın götürmesini istiyoruz. Çekindiğimiz için söyleyemiyoruz, anneme söylüyoruz. Annem babama iletiyor, çocukları maça götür diye... Babam ‘peki’ diyor. Hep birlikte Başbakanlık makam aracına biniyoruz, stada geliyoruz. Şeref Tribünü’ne oturup, maçı en güzel yerden seyredeceğimizi düşünürken... Babam şoföre sesleniyor, ‘şurada dur’ diyor, cüzdanından para çıkarıyor, dayıma veriyor, sonra da, haydi çocuklar gişenin önüne geldik, gidin biletinizi alın diyor!”</span></p>

    <p class="duz-son-paragraf" xml:lang="tr"><span class="duz">Bu hatırayı defalarca okumama rağmen, her okuduğumda tüylerim diken diken olur.</span></p>

    <p class="duz-son-paragraf" xml:lang="tr"><span class="duz">Başbakan... Fenerbahçe Başkanı... “Avanta yok” diyor. Evladına bile... Parasını ödeyeceksin!</span></p>

    <p class="duz1" xml:lang="tr"><span class="duz">Hazır, Başbakan mevzuuna girmişken, son günlerin popüler konusu ‘içki’ye de girelim bari...</span></p>

    <p class="duz1" xml:lang="tr"><span class="duz">Şükrü Saracoğlu 1946 seçiminden sonra, kendisini milletvekili seçen İzmir halkına teşekkür etmek için, doğum yeri Ödemiş’e gidiyor, yanında oğlu var... Masa donatılıyor, haliyle rakı, bira servisi yapılıyor. Başbakan bira içiyor... Oğlu gazoz içiyor. Ödemiş Belediye Başkanı “Evladım, yaşın 18’den büyük, niye hâlâ gazoz içiyorsun?” diye soruyor. Başbakan’ın oğlu</span></p>

    <p class="duz-son-paragraf" xml:lang="tr"><span class="duz">“Babamın bira içtiği masada, bana gazoz içmek düşer” diyor, saygısını göstermek için... Bunu duyan başbakan, garsona sesleniyor hemen, “Delikanlı, benim birayı kaldır, bir duble rakı getir” diyor! Yani... “Rakı içiyorum, sen de rakının bir altı, birayı içebilirsin” demek istiyor.</span></p>

    <p class="duz1" xml:lang="tr"><span class="duz">Hoşgörüye bak, zarafete bak...</span></p>

    <p class="duz-son-paragraf" xml:lang="tr"><span class="duz">Bir de bugün yaşananlara bak!</span></p>

    <p class="duz1" xml:lang="tr"><span class="duz">Peki ya polis meselesi?</span></p>

    <p class="duz-son-paragraf" xml:lang="tr"><span class="duz">Siyasiler tarafından âdeta maşa olarak kullanılan, taraftara saldırtılan polis?</span></p>

    <p class="duz-son-paragraf" xml:lang="tr"><span class="duz">Gene, oğlunun hatıralarından aktarıyorum... Başbakan Saracoğlu, Ankara’da Siyasal Bilgiler Fakültesi’nin balosuna gidiyor. Müzik çalıyor... Bir genç kız, Başbakan’ın yanına yaklaşıyor, dansa davet ediyor, Başbakan reddediyor, kız fena halde bozuluyor, masasına dönüyor... 2-3 dakika sonra, Başbakan kalkıyor, o genç kızın yanına gidiyor, “Benimle dans eder misiniz lütfen?” diyor! Herkes şaşırıyor... Başbakan gülümsüyor, “Dansa erkek kaldırır” diyor.</span></p>

    <p class="duz-son-paragraf" xml:lang="tr"><span class="duz">Başbakan’ın ayağına gidip dansa kaldırdığı o genç kız, sonradan, ‘Türkiye Cumhuriyeti’nin ilk kadın emniyet müdürü’ olan Feriha Sanerk’tir... Ve, tesadüfe bakın ki, o da İzmirli’dir.</span></p>

    <p class="duz-son-paragraf" xml:lang="tr"><span class="duz">Demem o ki... Polise insanların gözüne gaz sıksın diye ferman veren değil, kadın polisin ayağına gidecek kadar zarif bir zihniyet hâkimdi bu ülkeye... Eskiden tabii!</span></p>

    <p class="duz-son-paragraf" xml:lang="tr"><span class="duz">Hadi oldu olacak, bir de ‘ezeli rekabet’ten bahsedelim... Beşiktaş’ın sembolü İsmet İnönü, Cumhurbaşkanı... Fenerbahçe Başkanı Şükrü Saracoğlu, Başbakan... Toplantıya oturuyorlar... Birkaç saat sonra, Fenerbahçe’nin maçı var Ankara’da... İsmet İnönü, toplantıyı başlatırken, salonu kahkahadan kırıp geçiren espriyi patlatıyor: “Arkadaşlar acele edelim, toplantıyı çabuk bitirelim, Saracoğlu maça yetişecek!”</span></p>

    <p class="duz-son-paragraf" xml:lang="tr"><span class="duz">Bitirmeden, şunu ilave etmezsek olmaz... Yıllar geçiyor, başkanlar değişiyor, bir gün Kadıköy’de maç var gene... Faruk Ilgaz stada giriş yapmak için geliyor... O sırada, bilet kuyruğunda bekleyen, yaşı hayli ilerlemiş, bastonlu bir beyefendiye takılıyor gözü... Dikkatlice bakıyor. O da ne? Şükrü Saracoğlu...</span></p>

    <p class="duz-son-paragraf" xml:lang="tr"><span class="duz">Yıllar geçiyor ama evladına bile avanta vermeyen Başbakan’ın zihniyeti aynı kalıyor... Bilet kuyruğunda bekleyen Saracoğlu, yalvar yakar, âdeta zorla Şeref Tribünü’ne çıkarılıyor, zorla!</span></p>

    <p class="duz-son-paragraf" xml:lang="tr"><span class="duz">Ateşten gömleği giymiş, milli mücadelede kan ve barutla yoğrulmuş, boğazından haram lokma geçmemiş, milletin-kulübün çıkarlarını ailesinden, kendinden önce tutmuş adamlardı onlar... Adam gibi adamlardı.</span></p>

    <p class="duz-son-paragraf" xml:lang="tr"><span class="duz">Not: Bu yazımı kaleme aldıktan sonra Şükrü Saracoğlu’nun oğlu aradı, teşekkür etti... Ve, belki ilerde kitap mitap yazarsam diye, ilave etmemi rica etti: “Şükrü Saracoğlu, kirada ölen başbakandır... Türkiye’nin bir dönem en güçlü adamı olan, devletin hazinesi, hesapsız örtülü ödeneği elinin altında olan rahmetli babam, vefat ettiğinde, kirada oturuyordu!”</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt232.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Er meydanı... Tuş!</span></p>

    <p class="duz1" xml:lang="tr"><span class="duz">Söğüt dalından odun olmazzz</span></p>

    <p class="duz1" xml:lang="tr"><span class="duz">Her ananın doğurduğundan...</span></p>

    <p class="duz1" xml:lang="tr"><span class="duz">Pehlivan olmazzz...</span></p>

    <p class="duz1" xml:lang="tr"><span class="duz">Allah Allahhh illallahhh!</span></p>

    <p class="duz1" xml:lang="tr"><span class="duz">Hayırlara gele inşallahhh</span></p>

    <p class="duz1" xml:lang="tr"><span class="duz">Pirimiz Hamza pehlivannn</span></p>

    <p class="duz1" xml:lang="tr"><span class="duz">Aslımız neslimiz pehlivannn...</span></p>

    <p class="duz1" xml:lang="tr"><span class="duz">Bismillahhh, maşşşallahhhh!</span></p>

    <p class="duz1" xml:lang="tr"><span class="duz">İki yiğit çıkmış meydaneee</span></p>

    <p class="duz1" xml:lang="tr"><span class="duz">Birbirinden merdaanee...</span></p>

    <p class="duz-son-paragraf" xml:lang="tr"><span class="duz">Ben size anlatayım merdaneyi.</span></p>

    <p class="duz-son-paragraf" xml:lang="tr"><span class="duz">Çanakkale’de düzenlenen Yağlı Pehlivan Güreşleri’nin ağası kim oldu? Yunanlı.</span></p>

    <p class="duz-son-paragraf" xml:lang="tr"><span class="duz">Evet... Yunanlı işadamı Anestis Milonays, bastırdı 70 bin lirayı, ata sporumuz güreşin “er meydanı ağası” oldu... Davul zurna eşliğinde omuzlara alınarak, çayırda “şeref’’ turu attı.</span></p>

    <p class="duz-son-paragraf" xml:lang="tr"><span class="duz">Elde tespih poz verdi.</span></p>

    <p class="duz1" xml:lang="tr"><span class="duz">Rakıyı raki yaptılar.</span></p>

    <p class="duz1" xml:lang="tr"><span class="duz">Cacığı caciki.</span></p>

    <p class="duz1" xml:lang="tr"><span class="duz">Lokum?</span></p>

    <p class="duz1" xml:lang="tr"><span class="duz">Lokumi...</span></p>

    <p class="duz1" xml:lang="tr"><span class="duz">Döner, gyros...</span></p>

    <p class="duz1" xml:lang="tr"><span class="duz">Dürüm, souvlaki.</span></p>

    <p class="duz1" xml:lang="tr"><span class="duz">Kahve oldu, Greek Coffee.</span></p>

    <p class="duz1" xml:lang="tr"><span class="duz">Baklavanın patentini zor kurtardık.</span></p>

    <p class="duz1" xml:lang="tr"><span class="duz">Hacivat Karagöz’ün peşindeler.</span></p>

    <p class="duz-son-paragraf" xml:lang="tr"><span class="duz">Bankalar zaten gitti.</span></p>

    <p class="duz1" xml:lang="tr"><span class="duz">Bizim cazgır hâlâ bağırıyor:</span></p>

    <p class="duz1" xml:lang="tr"><span class="duz">İki yiğit çıkmış meydaneee...</span></p>

    <p class="duz-son-paragraf" xml:lang="tr"><span class="duz">İnşallah maşallah filan.</span></p>

    <p class="duz-son-paragraf" xml:lang="tr"><span class="duz">Öylesine sahipsiz bir dönem yaşıyoruz ki, sadece Atatürk dönmüyor mezarında... Kurtdereli, Adalı Halil, Yaşar Doğu, Celal Atik, Gazanfer Bilge de salto atıyordur mutlaka... Özelleştirme ihalesiyle Koca Yusuf’u Yusufaki yaparlarsa, şaşma.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt233.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Citius altius fortius</span></p>

    <p class="duz-son-paragraf" xml:lang="tr"><span class="duz">Michael Phelps... 7 altın aldı.</span></p>

    <p class="duz1" xml:lang="tr"><span class="duz">Bir Türk dünyaya bedel...</span></p>

    <p class="duz-son-paragraf" xml:lang="tr"><span class="duz">Adam tek başına 7 Türkiye!</span></p>

    <p class="duz1" xml:lang="tr"><span class="duz">Haşemayla bu kadar yüzülüyor.</span></p>

    <p class="duz-son-paragraf" xml:lang="tr"><span class="duz">Takunyayla anca ne kadar koşulduğunu da atletizmde gördük... 70 milyon kişi, 1 Elvan çıkaramadı.</span></p>

    <p class="duz-son-paragraf" xml:lang="tr"><span class="duz">Güreşçilerimizin sırtı yara oldu yere yapışmaktan... Boksörlerimizi döve döve öyle eskittiler ki, memlekete döndüklerinde anneleri bile görünce tanıyamayacak... Tek tesellimiz var; okçularımız yanlışlıkla birbirini vurmadı! Buna da şükür.</span></p>

    <p class="duz1" xml:lang="tr"><span class="duz">Bakın liste vereyim size...</span></p>

    <p class="duz1" xml:lang="tr"><span class="duz">2004 Atina.</span></p>

    <p class="duz1" xml:lang="tr"><span class="duz">3 altın, 3 gümüş, 4 bronz aldık.</span></p>

    <p class="duz1" xml:lang="tr"><span class="duz">2000 Sidney.</span></p>

    <p class="duz1" xml:lang="tr"><span class="duz">3 altın, 2 bronz.</span></p>

    <p class="duz1" xml:lang="tr"><span class="duz">1996 Atlanta.</span></p>

    <p class="duz1" xml:lang="tr"><span class="duz">4 altın, 1 gümüş, 1 bronz.</span></p>

    <p class="duz1" xml:lang="tr"><span class="duz">1992 Barcelona.</span></p>

    <p class="duz1" xml:lang="tr"><span class="duz">2 altın, 2 gümüş, 2 bronz.</span></p>

    <p class="duz1" xml:lang="tr"><span class="duz">1988 Seul.</span></p>

    <p class="duz1" xml:lang="tr"><span class="duz">1 altın, 1 gümüş.</span></p>

    <p class="duz1" xml:lang="tr"><span class="duz">1984 Los Angeles.</span></p>

    <p class="duz-son-paragraf" xml:lang="tr"><span class="duz">3 bronz.</span></p>

    <p class="duz-son-paragraf" xml:lang="tr"><span class="duz">Altın madalya alamayıp, İstiklal Marşımızı dinletemediğimiz son olimpiyat, taaa 1984 Los Angeles’tı... 24 sene geriye gitti Türkiye.</span></p>

    <p class="duz-son-paragraf" xml:lang="tr"><span class="duz">Hem altın alamadık, hem de 11 devşirmeye rağmen, toplam madalya sayımızda dramatik bir düşüş var... Eğitim, sağlık, sigorta, emeklilik reformlarını biliyordunuz; işte bu da spor reformunun sonucu!</span></p>

    <p class="duz-son-paragraf" xml:lang="tr"><span class="duz">Kadrolaşmanın hızını alamayıp, federasyon başkanlarını bile “benden olanlar, benden olmayanlar” diye ayırırsan, olacağı budur... İnşallahla maşallahla olsaydı, Suudiler toplardı bütün madalyaları.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt234.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">11...</span></p>

    <p class="duz1" xml:lang="tr"><span class="duz">Vatandaşlar oy kullandı...</span></p>

    <p class="duz1" xml:lang="tr"><span class="duz">Son 25 senenin 11’i seçildi.</span></p>

    <p class="duz1" xml:lang="tr"><span class="duz">Rüştü Reçber</span></p>

    <p class="duz1" xml:lang="tr"><span class="duz">Recep Çetin</span></p>

    <p class="duz1" xml:lang="tr"><span class="duz">Hakan Ünsal</span></p>

    <p class="duz1" xml:lang="tr"><span class="duz">Alpay Özalan</span></p>

    <p class="duz1" xml:lang="tr"><span class="duz">Bülent Korkmaz</span></p>

    <p class="duz1" xml:lang="tr"><span class="duz">Rıdvan Dilmen</span></p>

    <p class="duz1" xml:lang="tr"><span class="duz">Arda Turan</span></p>

    <p class="duz1" xml:lang="tr"><span class="duz">Oğuz Çetin</span></p>

    <p class="duz1" xml:lang="tr"><span class="duz">Sergen Yalçın</span></p>

    <p class="duz1" xml:lang="tr"><span class="duz">Tanju Çolak</span></p>

    <p class="duz-son-paragraf" xml:lang="tr"><span class="duz">Hakan Şükür...</span></p>

    <p class="duz1" xml:lang="tr"><span class="duz">Vatandaşlar oy kullandı...</span></p>

    <p class="duz1" xml:lang="tr"><span class="duz">Son 25 senenin 11’i seçildi.</span></p>

    <p class="duz1" xml:lang="tr"><span class="duz">Kenan Evren</span></p>

    <p class="duz1" xml:lang="tr"><span class="duz">Bülend Ulusu</span></p>

    <p class="duz1" xml:lang="tr"><span class="duz">Turgut Özal</span></p>

    <p class="duz1" xml:lang="tr"><span class="duz">Yıldırım Akbulut</span></p>

    <p class="duz1" xml:lang="tr"><span class="duz">Mesut Yılmaz</span></p>

    <p class="duz1" xml:lang="tr"><span class="duz">Süleyman Demirel</span></p>

    <p class="duz1" xml:lang="tr"><span class="duz">Tansu Çiller</span></p>

    <p class="duz1" xml:lang="tr"><span class="duz">Necmettin Erbakan</span></p>

    <p class="duz1" xml:lang="tr"><span class="duz">Bülent Ecevit</span></p>

    <p class="duz1" xml:lang="tr"><span class="duz">Abdullah Gül</span></p>

    <p class="duz-son-paragraf" xml:lang="tr"><span class="duz">Tayyip Erdoğan...</span></p>

    <p class="duz-son-paragraf" xml:lang="tr"><span class="duz">11’e 11.</span></p>

    <p class="duz-son-paragraf" xml:lang="tr"><span class="duz">Beğenirsin beğenmezsin, taraftarların oylarıyla seçilen ilk 11, Avrupa gol kralı da oldu, dünya karmasında da oynadı... Dünya Kupası üçüncülüğü aldı, UEFA Kupası aldı, Süper Kupa aldı.</span></p>

    <p class="duz1" xml:lang="tr"><span class="duz">İkinci 11’i seçtin...</span></p>

    <p class="duz-son-paragraf" xml:lang="tr"><span class="duz">Yazayım mı ne aldığını!</span></p>

    <p class="duz-son-paragraf" xml:lang="tr"><span class="duz">Not: Sakın ola, “Ligler tatil edilmişti, Evren’i ben seçmedim” filan deme... Ligler senin santrforlar sahada birbirine girdiği için tatil edildi. Üstelik, Evren’in anayasasına verdiğin oyu –ki yüzde 92’dir– anca Saddam alabilmişti.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt235.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Bu maçı alıcaz...</span></p>

    <p class="duz-son-paragraf" xml:lang="tr"><span class="duz">Dünyanın “en ünlü” ve “en kanlı” derbilerinin sebebi ne? Şöyle bir bakalım...</span></p>

    <p class="duz1" xml:lang="tr"><span class="duz">İskoçya.</span></p>

    <p class="duz1" xml:lang="tr"><span class="duz">Glasgow.</span></p>

    <p class="duz1" xml:lang="tr"><span class="duz">Aynı şehrin iki takımı.</span></p>

    <p class="duz1" xml:lang="tr"><span class="duz">Celtic ve Rangers.</span></p>

    <p class="duz1" xml:lang="tr"><span class="duz">Biri Katolik, öbürü Protestan.</span></p>

    <p class="duz1" xml:lang="tr"><span class="duz">Din derbisi...</span></p>

    <p class="duz-son-paragraf" xml:lang="tr"><span class="duz">(Katolik golcü Johnston, Rangers’a transfer olduğunda evi yakıldı. Maç, Johnston’un golüyle 1-0 kazanılsa bile, Rangers taraftarları “maç 0-0 bitti” diyordu. )</span></p>

    <p class="duz1" xml:lang="tr"><span class="duz">Arjantin.</span></p>

    <p class="duz1" xml:lang="tr"><span class="duz">Buenos Aires.</span></p>

    <p class="duz1" xml:lang="tr"><span class="duz">Aynı şehrin iki takımı.</span></p>

    <p class="duz1" xml:lang="tr"><span class="duz">Boca Juniors ve River Plate.</span></p>

    <p class="duz1" xml:lang="tr"><span class="duz">Birini İtalyan göçmenler kurdu, öbürünü öz be öz Arjantinliler.</span></p>

    <p class="duz1" xml:lang="tr"><span class="duz">Irk derbisi...</span></p>

    <p class="duz-son-paragraf" xml:lang="tr"><span class="duz">(Durum öyle vahim ki, sadece Bocalıların gömüleceği kabristan yapılıyor. Yani, mezara kadar...)</span></p>

    <p class="duz1" xml:lang="tr"><span class="duz">İtalya.</span></p>

    <p class="duz1" xml:lang="tr"><span class="duz">Roma.</span></p>

    <p class="duz1" xml:lang="tr"><span class="duz">Aynı şehrin iki takımı.</span></p>

    <p class="duz1" xml:lang="tr"><span class="duz">Lazio ve Roma.</span></p>

    <p class="duz1" xml:lang="tr"><span class="duz">Biri faşist, öbürü demokrat.</span></p>

    <p class="duz1" xml:lang="tr"><span class="duz">İdeoloji derbisi...</span></p>

    <p class="duz-son-paragraf" xml:lang="tr"><span class="duz">(Laziolular Mussolini’nin torunları... Zenci ya da Yahudi futbolcu istemiyorlar. Asıl isimleri SS Lazio... SS, societa sportiva... Yani, sportif müessese... Ama onlar için anlamı farklı... Roma’nın amblemi ise, Roma’nın kurucuları Romus ve Romulus’u emziren kurt figürü. Yani, parlamentonun ataları...)</span></p>

    <p class="duz1" xml:lang="tr"><span class="duz">İtalya.</span></p>

    <p class="duz1" xml:lang="tr"><span class="duz">Milano.</span></p>

    <p class="duz1" xml:lang="tr"><span class="duz">Aynı şehrin iki takımı.</span></p>

    <p class="duz1" xml:lang="tr"><span class="duz">Inter ve Milan.</span></p>

    <p class="duz1" xml:lang="tr"><span class="duz">Biri kıro, öbürü asil.</span></p>

    <p class="duz1" xml:lang="tr"><span class="duz">Sınıf derbisi...</span></p>

    <p class="duz-son-paragraf" xml:lang="tr"><span class="duz">(Milan taraftarları arasında Dük’ler Baron’lar falan var.)</span></p>

    <p class="duz1" xml:lang="tr"><span class="duz">Romanya.</span></p>

    <p class="duz1" xml:lang="tr"><span class="duz">Bükreş.</span></p>

    <p class="duz1" xml:lang="tr"><span class="duz">Aynı şehrin iki takımı.</span></p>

    <p class="duz1" xml:lang="tr"><span class="duz">Steau ve Dinamo.</span></p>

    <p class="duz1" xml:lang="tr"><span class="duz">Biri asker, biri polis.</span></p>

    <p class="duz1" xml:lang="tr"><span class="duz">Derin devlet derbisi...</span></p>

    <p class="duz-son-paragraf" xml:lang="tr"><span class="duz">(Genel olarak birbirlerini dövüyorlar... Sonra birleşip, herkesi dövüyorlar...)</span></p>

    <p class="duz1" xml:lang="tr"><span class="duz">Türkiye.</span></p>

    <p class="duz1" xml:lang="tr"><span class="duz">İstanbul.</span></p>

    <p class="duz1" xml:lang="tr"><span class="duz">Aynı şehrin iki takımı.</span></p>

    <p class="duz1" xml:lang="tr"><span class="duz">Fenerbahçe ve Galatasaray.</span></p>

    <p class="duz1" xml:lang="tr"><span class="duz">Din ayrımı yok. Irk ayrımı yok. ideoloji ayrımı yok. Sınıf ayrımı yok. Asker-polis ayrımı yok. Zengin-fakir ayrımı yok. Eğitimli-cahil ayrımı yok...</span></p>

    <p class="duz1" xml:lang="tr"><span class="duz">Üstelik, dünyadaki ünlü derbilerden farklı olarak, taraftarları “aynı şehir” ile sınırlı değil.</span></p>

    <p class="duz-son-paragraf" xml:lang="tr"><span class="duz">Bütün ülkede var...</span></p>

    <p class="duz1" xml:lang="tr"><span class="duz">Peki bunun adı nedir?</span></p>

    <p class="duz1" xml:lang="tr"><span class="duz">Sidik yarışı derbisi...</span></p>

    <p class="duz-son-paragraf" xml:lang="tr"><span class="duz">(İnanılmaz nefretin mantıklı bir izahı yok çünkü...)</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt236.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Pele</span></p>

    <p class="duz-son-paragraf" xml:lang="tr"><span class="duz">Beş dakka huzur yok memlekette, illa ki, hepimizi allak bullak edecek, kahredecek bir olay yaşanıyor, gün sektirmeden... Hadi gelin bugünlük “rol” yapalım, “hayat normal devam ediyormuş gibi” başka konulardan bahsedelim... “Dünyanın en ünlü insanı kimdir” diye soralım, mesela.</span></p>

    <p class="duz-son-paragraf" xml:lang="tr"><span class="duz">Bence, Pele.</span></p>

    <p class="duz-son-paragraf" xml:lang="tr"><span class="duz">Futbolu 30 yıl önce bırakmasına rağmen, Asya’dan Avrupa’ya, Afrika’dan Avustralya’ya, 77 yaşındaki dedenin de, hiç seyretmeyen 7 yaşındaki çocuğun da, eğitimlinin de cahilin de, hatta, futbolla alakası olmayan anneannelerimizin bile tanıdığı bir isim... Pele.</span></p>

    <p class="duz-son-paragraf" xml:lang="tr"><span class="duz">Başka hiçbir insanın “ün”ü, onunla rekabet edemez.</span></p>

    <p class="duz-son-paragraf" xml:lang="tr"><span class="duz">Türkiye’ye geldi... “Sürdürülebilir Başarı” başlıklı konferans verdi. Başarı için “takım oyunu”nun şart olduğunu anlattı, 400 bin doları aldı, gitti. Konferansı dinleyen işadamları pek mutlu olmadı. Çünkü, “O kadar para verdik, bilmediğimiz bir şey anlatmadı” dediler.</span></p>

    <p class="duz-son-paragraf" xml:lang="tr"><span class="duz">Madem öyle... “Dinlediğiniz halde, bilmediğiniz şey”i ben anlatmaya gayret edeyim.</span></p>

    <p class="duz-son-paragraf" xml:lang="tr"><span class="duz">Nedir Pele?</span></p>

    <p class="duz1" xml:lang="tr"><span class="duz">Futbolcu diyenler yanıldı.</span></p>

    <p class="duz-son-paragraf" xml:lang="tr"><span class="duz">“Kimdir” diye sormadım, “nedir” diye sordum, nedir Pele? Anlamı nedir?</span></p>

    <p class="duz-son-paragraf" xml:lang="tr"><span class="duz">1940’ta, Brezilya’nın hayli fakir eyaleti, Minas Gerais’in Tres Coracoes kasabasında dünyaya geldi. Elektriği, suyu, kanalizasyonu olmayan, sıfatı kasaba, kendisi âdeta taş devrini yaşayan, zavallı bir yer... O doğdu, kasabaya elektrik geldi. Gariban gecekondularında cılız ışıklar saçan ampuller yanmaya başladı. Babası, bunu “müjde” gibi kabul etti, oğluna, ampulü icat eden Edison’un adını verdi. Edson Arantes do Nascimento... Ohio’da doğan Amerikalı zengin mucit, Brezilya’da doğan bu çelimsiz bebeğin adaşı olmuştu... Minik Edson, babasının izinden gitmek istiyordu. Babası futbolcuydu. Hatta, bir maçta 5 kafa golü birden atarak, Brezilya futbol tarihine geçmişti. Ama, o yıllarda futboldan şimdiki gibi servet kazanılmadığı için, bu büyük yeteneğin ailesi sürünüyordu... Neyse, Edson da başladı mahalle aralarında top koşturmaya... Allah vergisi yeteneğiyle, önüne gelenin belini kırıyordu. Bir gün, rakip çocuklardan biri, sinirlendirip, oyununu bozmak için “Pele” dedi ona... Edson sinirlendi hakikaten, “Ben Pele değilim, Edson’um” diye bağırdı. Zayıf noktayı gören öbür çocuklar da, “Pele’sin işte, Pele’sin” diye üsteledi, kavga çıktı. Edson, ağlaya ağlaya evine gitti, “Neden alay etmek için bana Pele diyorlar” diye sordu. Babası bilmiyordu. “Boşver” dedi, “üzerinde durma, unutulur...” Unutulmadı. Çocuklar acımasızdır o yaşlarda... Okulda, mahallede, her gören “Pele, Pele” diye sesleniyordu Edson’a... Kızlar bile. Edson deliriyordu bu duruma... Nefret ediyordu bu lakaptan. Ama kurtulamadı. Yapıştı üstüne... Pele aşağı, Pele yukarı, Edson mecburen oldu, Pele... İleriki yıllarda “dünyanın en çok kazanan futbolcusu” olan bu çocuk, ilk kontratını, ayda 10 dolar maaşla imzaladı. Ayda 10 dolar... Sonrasını biliyorsunuz... 1282 gol attı, 1959’da bir sezonda 129 gol attı, 6 maçta 5’er gol, 30 maçta 4’er gol, 92 maçta 3’er gol attı. 3 Dünya Kupası kazanan ilk insan oldu... Hiçbir olimpiyata katılmamasına rağmen, Uluslararası Olimpiyat Komitesi tarafından “yüzyılın atleti” ilan edildi. Efsane oldu... Ama hâlâ bu “Pele” lakabından nefret ediyordu. Röportajlarda sordular, “anlamını bilmiyorum” dedi. Koskoca Brezilya’da, Pele’nin anlamını bilen yoktu. Portekizce’de böyle bir kelime yoktu... Dünya basını seferber oldu. Aradılar taradılar, Karayip Adaları’nda böyle bir yanardağ olduğunu tespit ettiler. Ama o da “Pelee”ydi. Yani, iki e’li... Üstelik, Pelee, yerel inanışa göre, “yanardağ tanrıçası”ydı. Yani, kadın! Olmaz ki... Netice alınamayınca, bu sefer bilim adamları devreye girdi. Arandı, tarandı... Yunan mitolojisinde izine rastlandı. Dediler ki, “Akhilleus’un babası Peleus’tu, olsa olsa, odur!” İyi de, Pele nerede, Peleus nerede... Yazılışı, söylenişi bile farklı... Üstelik, Pele’ye bu adı takan Brezilyalı gariban mahalle arkadaşı nereden bilsin Peleus’u birader? Mecburen işin ucu bırakıldı.</span></p>

    <p class="duz-son-paragraf" xml:lang="tr"><span class="duz">Anlamı dünyada bilinmeyen Pele, dünyanın en ünlü ismi olarak kaldı!</span></p>

    <p class="duz-son-paragraf" xml:lang="tr"><span class="duz">Bugün bile soruyorlar Pele’ye, “Ne düşünüyorsunuz” diye... “Ben Edson’um, Pele’den nefret ediyorum ama bunu dünyaya anlatamadım” diyor.</span></p>

    <p class="duz-son-paragraf" xml:lang="tr"><span class="duz">“Kıssadan hissem” şu...</span></p>

    <p class="duz1" xml:lang="tr"><span class="duz">Mal iyiyse...</span></p>

    <p class="duz1" xml:lang="tr"><span class="duz">“Başarı sürdürülebilir” oluyor, işini, nerede, hangi isim altında yaptığının önemi yok.</span></p>

    <p class="duz1" xml:lang="tr"><span class="duz">Örnek, Pele.</span></p>

    <p class="duz1" xml:lang="tr"><span class="duz">Mal kötüyse...</span></p>

    <p class="duz1" xml:lang="tr"><span class="duz">Markaya istediğin kadar yatırım yap, alla pulla, havagazı...</span></p>

    <p class="duz-son-paragraf" xml:lang="tr"><span class="duz">Örnek, çok.</span></p>
  </div>
</body>
</html>