<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
  <title>ISIM_SEHIR_HAYVAN-3.xhtml</title>
  <link href="../Styles/stylesheet.css" rel="stylesheet" type="text/css"/>
  
<style type="text/css">@page {
  margin-bottom: 10pt;
  margin-top: 10pt;
  }
@font-face {
  font-family: Gill Sans;
  font-style: normal;
  font-weight: normal;
  src: url(../Fonts/GillSans0001.ttc);
  }
</style>
</head>

<body class="calibre">
  <div class="generated-style" id="isim-sehir-hayvan">
    <div class="calibre2" id="calibre_pb_0"></div>

    <h1 class="foto-altta-bosluk" id="toc-anchor" xml:lang="tr"><span><img alt="139.jpg" class="generated-style1" src="../Images/139_fmt.jpeg"/></span></h1>

    <p class="bold-ortali-2-x" xml:lang="tr"><span class="duz">Bu iş en büyük adalet sarayını yapmakla, yani binayla filan olsaydı, yargıtay başkanı müteahhit olurdu.</span></p>

    <p class="duz-ilk-paragraf-xx" xml:lang="tr"><span class="yazar-ismi1">Tay...</span></p>

    <p class="duz1" xml:lang="tr"><span class="duz">Tay’a binerken, tay’ming hatası yapıp, yere yapışmasından belliydi aslında...</span></p>

    <p class="duz-son-paragraf" xml:lang="tr"><span class="duz">Tay’yip Erdoğan’ın başı tay’larla dertte.</span></p>

    <p class="duz1" xml:lang="tr"><span class="duz">Yargı’tay.</span></p>

    <p class="duz1" xml:lang="tr"><span class="duz">Danış’tay.</span></p>

    <p class="duz-son-paragraf" xml:lang="tr"><span class="duz">Sayış’tay.</span></p>

    <p class="duz1" xml:lang="tr"><span class="duz">Kaderin cilvesi mi desek, elastiki Türkçenin kıvraklığı mı, bilmem...</span></p>

    <p class="duz1" xml:lang="tr"><span class="duz">Yargı’tayyip.</span></p>

    <p class="duz1" xml:lang="tr"><span class="duz">Danış’tayyip.</span></p>

    <p class="duz-son-paragraf" xml:lang="tr"><span class="duz">Sayış’tayyip.</span></p>

    <p class="duz-son-paragraf" xml:lang="tr"><span class="duz">Kendisinden istenen sadece bu.</span></p>

    <p class="duz1" xml:lang="tr"><span class="duz">Bakın, İngiltere mesela, Türkiye Cumhuriyeti’nden 900 sene eski ama anayasası yok.</span></p>

    <p class="duz1" xml:lang="tr"><span class="duz">Yasa şart değildir çünkü.</span></p>

    <p class="duz-son-paragraf" xml:lang="tr"><span class="duz">Hukuk yeterlidir.</span></p>

    <p class="duz1" xml:lang="tr"><span class="duz">Açın anayasamızı, bakın...</span></p>

    <p class="duz1" xml:lang="tr"><span class="duz">“Kadın” ve “erkek” kelimeleri ikişer kere, yani “eşit” sayıda geçer.</span></p>

    <p class="duz-son-paragraf" xml:lang="tr"><span class="duz">Zaten 10’uncu maddesi de, teorik olarak “kadın ve erkek eşittir” der.</span></p>

    <p class="duz-son-paragraf" xml:lang="tr"><span class="duz">Pratikte öyle midir?</span></p>

    <p class="duz1" xml:lang="tr"><span class="duz">Yasa “eşittir” hukuk değildir...</span></p>

    <p class="duz-son-paragraf" xml:lang="tr"><span class="duz">(Aslına bakarsanız, o nedenle yasa fakültesi denmez, hukuk fakültesi denir.)</span></p>

    <p class="duz1" xml:lang="tr"><span class="duz">Peki nedir?</span></p>

    <p class="duz1" xml:lang="tr"><span class="duz">Hiç eğip bükmeyelim lafı...</span></p>

    <p class="duz1" xml:lang="tr"><span class="duz">Yargıtay’yip.</span></p>

    <p class="duz1" xml:lang="tr"><span class="duz">Danıştay’yip.</span></p>

    <p class="duz-son-paragraf" xml:lang="tr"><span class="duz">Sayıştay’yip.</span></p>

    <p class="duz-son-paragraf" xml:lang="tr"><span class="duz">Kendisinin istediği budur.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt87.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Pivot hâkim...</span></p>

    <p class="duz-son-paragraf" xml:lang="tr"><span class="duz">“Hayır diyen darbecidir” diyen Başbakan, suçsuz bulundu... “Evet diyen gaflet içindedir” diyen Atatürkçü Düşünce Derneği Başkanı, suçlu bulundu.</span></p>

    <p class="duz-son-paragraf" xml:lang="tr"><span class="duz">PKK’yı buyur edip halay çektirdiler. Hizbullah’ı sokağa salıp halay çektirdiler. Anne-babasıyla yemek yiyen bebeleri sigaya çekip, gözaltına almaya kalktılar.</span></p>

    <p class="duz-son-paragraf" xml:lang="tr"><span class="duz">(İmza vermeye gelmeyen domuz bağcılara bir hafta dokunmadılar, hepsi vınn... Efendi gibi her sabah imza vermeye geleni, demek ki suçlu bu diye, operasyon yapıp tutukladılar.)</span></p>

    <p class="duz-son-paragraf" xml:lang="tr"><span class="duz">Cep telefonundaki numaraları “delil” kabul edilip, hapse tıkılan teğmenin cep telefonuna, bizzat polis tarafından, dinci terör örgütü üyesinin cep telefonu rehberinin monte edildiği ortaya çıktı. Teğmen 29 aydır içerde... “Suç delili” rehberin sahibi olan kişi, dışarda.</span></p>

    <p class="duz-son-paragraf" xml:lang="tr"><span class="duz">(Son durum şu: Kurucusu olduğu iddia edilen Ergenekon örgütünün kurulduğu tarihte ilkokul üçüncü sınıfta olduğu için... Henüz 9 yaşındayken, devleti yıkmak için, 85 yaşındaki İlhan Selçuk’un yardımcısı olamayacağı için... Terörist denilen “kaynana”sına kısa mesaj atmış gibi görünmekle beraber, aslında “bekâr” olduğu için... Zaten “delil” kabul edilen telefon numaralarının da yalan olduğu ortaya çıktığı için... Tutukluluk halinin devamına!)</span></p>

    <p class="duz1" xml:lang="tr"><span class="duz">Deveyi havuduyla götür, serbest.</span></p>

    <p class="duz1" xml:lang="tr"><span class="duz">Islık “çal...”</span></p>

    <p class="duz-son-paragraf" xml:lang="tr"><span class="duz">Suç.</span></p>

    <p class="duz-son-paragraf" xml:lang="tr"><span class="duz">Ağzını burnunu kıran, kafasına tabanca dayayıp, baltayla tehdit eden kocasına karşı koruma isteyen kadıncağızın talebi reddedildi... Delik deşik ederek öldürdü manyak herif, göğsünden girip sırtından çıkan 26 santimlik kasap bıçağının “öldürücü olmadığı”na karar verildi.</span></p>

    <p class="duz1" xml:lang="tr"><span class="duz">Haliyle diyorsunuz ki...</span></p>

    <p class="duz-son-paragraf" xml:lang="tr"><span class="duz">Nasıl oluyor da oluyor?</span></p>

    <p class="duz1" xml:lang="tr"><span class="duz">Şöyle oluyor...</span></p>

    <p class="duz-son-paragraf" xml:lang="tr"><span class="duz">Adliye’ye zabıt kâtibi almak için çağrı yaptılar, binlerce üniversite mezunu işsiz başvurdu, sınavı geçen adayların mezurayla boyunu ölçtüler, 1,75’ten kısa olanları elediler!</span></p>

    <p class="duz1" xml:lang="tr"><span class="duz">1,75 zabıt kâtibi</span></p>

    <p class="duz1" xml:lang="tr"><span class="duz">1,85 savcı</span></p>

    <p class="duz1" xml:lang="tr"><span class="duz">1,90 hâkim</span></p>

    <p class="duz1" xml:lang="tr"><span class="duz">Yargıtay Başkanı Tanjeviç</span></p>

    <p class="duz-son-paragraf" xml:lang="tr"><span class="duz">Danıştay 12 dev adam</span></p>

    <p class="duz1" xml:lang="tr"><span class="duz">Şaka bir yana, başbakanımızın bu boyla özel yetkili savcı olması normal de...</span></p>

    <p class="duz-son-paragraf" xml:lang="tr"><span class="duz">Adalet Bakanı’nın bu şartlarda değil zabıt kâtibi, mübaşir olması bile imkânsız yani.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt88.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">155 ada, 27 numara...</span></p>

    <p class="duz1" xml:lang="tr"><span class="duz">HSYK seçimleri yapıldı...</span></p>

    <p class="duz-son-paragraf" xml:lang="tr"><span class="duz">Seyrediyorum televizyonda, genç bir savcı, oy vermek için sırasını bekliyor, kucağında 5-6 yaşındaki kızı, meğer eşi de hâkimmiş, haliyle o da oy kullanmaya gelmiş, hâkim anne çıkacak, savcı baba girecek, “Çocuğu bırakacak kimsemiz olmadığı için beraberimizde getirdik” diyor.</span></p>

    <p class="duz1" xml:lang="tr"><span class="duz">Beyşehir.</span></p>

    <p class="duz1" xml:lang="tr"><span class="duz">Hacıakif Mahallesi.</span></p>

    <p class="duz1" xml:lang="tr"><span class="duz">Kapıda ambulans.</span></p>

    <p class="duz-son-paragraf" xml:lang="tr"><span class="duz">Üç katlı apartmanın giriş dairesinden battaniyeye sarılı cansız bir beden çıkarıyor polisler, suratları allak bullak... Savcı nezaret ediyor, neler görmüş o güne kadar ama bu başka, duygusal olarak darmadağın... Battaniyenin içinde bir kız çocuğu var çünkü.</span></p>

    <p class="duz-son-paragraf" xml:lang="tr"><span class="duz">Tavana asmış kendini.</span></p>

    <p class="duz1" xml:lang="tr"><span class="duz">Bakıyorlar sağa sola.</span></p>

    <p class="duz1" xml:lang="tr"><span class="duz">Öğrenci kimliği...</span></p>

    <p class="duz-son-paragraf" xml:lang="tr"><span class="duz">Henüz 14 yaşında.</span></p>

    <p class="duz-son-paragraf" xml:lang="tr"><span class="duz">Bekliyorlar biraz, ne gelen var eve, ne giden... “Annesinin arkadaşıyım” diye telefon eden bir kadının ihbarıyla geldikleri adreste, cenazenin sahibini arıyorlar. Kadını buluyorlar. “Annesi nerede?” diye soruyorlar... 10 gün önceki fuhuş operasyonunda içeri tıkıldığı ortaya çıkıyor.</span></p>

    <p class="duz-son-paragraf" xml:lang="tr"><span class="duz">Ya babası?</span></p>

    <p class="duz-son-paragraf" xml:lang="tr"><span class="duz">Anneyi tanıyan kadın, babayı tanımıyor, “Ana-kız yaşıyorlardı” diyor. Komşulara soruyorlar. Bilen yok. Zaten 15 gün önce taşınmışlar, tüm bildikleri bu... Ev kiralık. Ev sahibi bulunuyor. “Kadınla adam geldi, evliyiz dediler, adam eczacı kalfasıymış, parada anlaştık, verdim” diyor. Eczacı kalfası denilen adamı soruşturuyorlar... Kocası değil. Eczacı da değil. O da içerde. Aynı operasyondan.</span></p>

    <p class="duz-son-paragraf" xml:lang="tr"><span class="duz">Son çare muhtar... Muhtara gidiliyor. Evet, 15 gün önce taşınmışlar ama ana-kız kayıtlı, adam yok, Aksaray’dan gelmişler Beyşehir’e, Aksaray’daki eski adresi veriyor muhtar... Aksaray’a soruluyor. Dram büyüyor. Babası, dört sene önce birini öldürmüş, cezaevinde yatıyor.</span></p>

    <p class="duz-son-paragraf" xml:lang="tr"><span class="duz">Üstelik, baba öz baba değil... Canına kıyan kızın, gayrimeşru ilişkinin meyvesi olduğu, annesinin bu adamla evlendiği, adamın da kızı nüfusuna geçirdiği ortaya çıkıyor.</span></p>

    <p class="duz-son-paragraf" xml:lang="tr"><span class="duz">Okula soruluyor. Öğretmenlerin başından aşağı kaynar su dökülüyor. Çünkü, ne ananın içeri tıkıldığından haberleri var, ne babadan, ne de kızcağızın kendini astığından... Yeni öğrenci, derslerinde başarılı, yürüyerek gelip gidiyor, yalnız; tüm bildikleri ev adresi.</span></p>

    <p class="duz1" xml:lang="tr"><span class="duz">Ana içerde.</span></p>

    <p class="duz1" xml:lang="tr"><span class="duz">Babalık içerde.</span></p>

    <p class="duz-son-paragraf" xml:lang="tr"><span class="duz">Ana yıllar önce reddedilmiş, akraba yok, varsa da, nerede olduklarını bilen yok.</span></p>

    <p class="duz-son-paragraf" xml:lang="tr"><span class="duz">Kız tek başına... Morgda.</span></p>

    <p class="duz-son-paragraf" xml:lang="tr"><span class="duz">Beyşehir Belediyesi yıkatıyor talihsiz körpenin bedenini, götürüp, Merkez Çarşı Camii’nin musalla taşına koyuyor. Öğle namazından çıkan cemaat kılıyor hiç tanımadıkları hemşerilerinin namazını, âdetten ya, haklarını helal ediyorlar... Alıyorlar omuzlara tabutu, cenaze arabasına yüklüyorlar, onlar da götürüp şehir mezarlığına defnediyor.</span></p>

    <p class="duz-son-paragraf" xml:lang="tr"><span class="duz">Böylece, kim olduğu bilinmeden, o güne kadar hiç merak edilmeden, oradan oraya savrulan... Kalabalıklar içinde tek başına yaşadığı 14 senelik ömründe, sanırım ilk kez “adresi” oluyor.</span></p>

    <p class="duz1" xml:lang="tr"><span class="duz">155 ada.</span></p>

    <p class="duz-son-paragraf" xml:lang="tr"><span class="duz">27 numara.</span></p>

    <p class="duz-son-paragraf" xml:lang="tr"><span class="duz">Koca koca yazarlar demokrasi, hak-hukuk filan gibi koca koca laflar döşenirken yazmak istedim, başka seçeneği kalmayan, tavana asılı küçük kızı.</span></p>

    <p class="duz-son-paragraf" xml:lang="tr"><span class="duz">Bırakacak kimsesi olmadığı için kendi çocuğunu kucaklayıp “adalet oylaması”na getiren ana-babalar okusun diye yazmak istedim... Karar verirken, başkalarının çocuklarını da kucaklasınlar diye.</span></p>

    <p class="duz-son-paragraf" xml:lang="tr"><span class="duz">Yoksa, senden olan senden olmayan’ların listesini manşetlere assan n’olur asmasan n’olur.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt89.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Münevver</span></p>

    <p class="duz1" xml:lang="tr"><span class="duz">Güncel konuları yazarım, vatandaş ne konuşuyorsa onu... Ama aylardır konuşmamıza rağmen, çok okunduğunu bildiğim halde, kafası kesilip, çöp tenekesine atılan Münevver’i yazmadım.</span></p>

    <p class="duz-son-paragraf" xml:lang="tr"><span class="duz">“Neden?” derseniz...</span></p>

    <p class="duz1" xml:lang="tr"><span class="duz">Polis muhabiri olarak başladım.</span></p>

    <p class="duz1" xml:lang="tr"><span class="duz">İlk haberim, cinayet.</span></p>

    <p class="duz1" xml:lang="tr"><span class="duz">Zordu.</span></p>

    <p class="duz-son-paragraf" xml:lang="tr"><span class="duz">Öldürülen kişinin tek kare vesikalık fotoğrafını alabilmek için, sivil polis kılığına girmiştim. Gazeteci falan giremezdi o evlere çünkü... Hatta mahalleye giremezdi.</span></p>

    <p class="duz1" xml:lang="tr"><span class="duz">Sonra?</span></p>

    <p class="duz-son-paragraf" xml:lang="tr"><span class="duz">Sonra bi haller oldu bize...</span></p>

    <p class="duz-son-paragraf" xml:lang="tr"><span class="duz">80’lerin sonuna doğru, cinayet mahalline gitmemize gerek kalmadı... Cinayet mahalli bize gelmeye başladı! Telefon ediyorduk, öldürülen kişinin ailesi fotoğraf albümünü koltuğunun altına koyup, getiriyordu.</span></p>

    <p class="duz-son-paragraf" xml:lang="tr"><span class="duz">Önceleri araç gönderiyorduk... Baktık ki, zaten teşne, “Taksiye bin, gel” demeye başladık. Komşular da gelsin diye minibüs tutanı bile gördüm.</span></p>

    <p class="duz1" xml:lang="tr"><span class="duz">Ve, 90’ların başı...</span></p>

    <p class="duz-son-paragraf" xml:lang="tr"><span class="duz">Zahmet edip aramıyorduk artık, “Cinayet oldu, fotoğrafları getireyim mi hemen?” telefonları gelmeye başladı. E hangi birini basacağız... “Öldürülen kız güzelse getir” demeye başladık.</span></p>

    <p class="duz1" xml:lang="tr"><span class="duz">90’ların sonuna doğru...</span></p>

    <p class="duz-son-paragraf" xml:lang="tr"><span class="duz">Şımardı maktul aileleri!</span></p>

    <p class="duz1" xml:lang="tr"><span class="duz">Özel televizyonlar çıktığı için, gazetelere yüz vermemeye başladılar... “Senin tirajın ne kadar ki?” diye küçümsüyorlardı. Biz kuru kuru fotoğraflarını vermeye çalışırken, televizyonlar şakır şakır düğün videolarını yayınlıyordu kurbanların... “İşte görüyorsunuz sayın seyirciler, boğazını testereyle kestiği geline bileziği böyle takmıştı katil” filan.</span></p>

    <p class="duz1" xml:lang="tr"><span class="duz">Milenyum geldi ardından.</span></p>

    <p class="duz1" xml:lang="tr"><span class="duz">2000’ler.</span></p>

    <p class="duz-son-paragraf" xml:lang="tr"><span class="duz">Öldürülen kadının tatil videosu, katledilen çocuğun sünnet videosu falan kesmemeye başladı... “Evine canlı yayın aracı gönderelim, çocuğunu nasıl öldürdüler çık anlat” demeye başladık ana-babalara... Kabul ettiler.</span></p>

    <p class="duz1" xml:lang="tr"><span class="duz">Ama bir pürüz vardı...</span></p>

    <p class="duz1" xml:lang="tr"><span class="duz">Canlı yayın araçlarının parasını sokaktan toplamıyorduk, fazla masraf oluyordu.</span></p>

    <p class="duz-son-paragraf" xml:lang="tr"><span class="duz">“Çok istiyorsan, gel, stüdyoda anlat” demeye başladık; onu da kabul ettiler.</span></p>

    <p class="duz1" xml:lang="tr"><span class="duz">Bu sefer, başka bi pürüz çıktı ortaya... Özel televizyon sayısı belki yüz tane, öldürülenin anası babası sadece iki kişi... Arz-talep meselesi nedeniyle, karaborsa oluştu haliyle...</span></p>

    <p class="duz1" xml:lang="tr"><span class="duz">“Şu kadar veriyorum” diyene çıkmaya başladılar... “Şu kadar” verenlerin reytingi arttı... “Şu kadar” verenlerin reytingi artınca, “Bu kadar veriyorum” diyenler çıktı. Tadını almışlardı... “Para mara vermem” diyen bizim gibilerin hayatı gene zorlaştı.</span></p>

    <p class="duz1" xml:lang="tr"><span class="duz">Sektör haline gelmişti bir ara...</span></p>

    <p class="duz-son-paragraf" xml:lang="tr"><span class="duz">“Aracı”lar gidip geliyordu, makul komisyonlarla... Allah’tan medya patronları musluğu kesti de, haber için para ödenmekten vazgeçildi.</span></p>

    <p class="duz1" xml:lang="tr"><span class="duz">Zaten izlenmiyordu eskisi gibi...</span></p>

    <p class="duz-son-paragraf" xml:lang="tr"><span class="duz">Münevver’e kadar taa ki.</span></p>

    <p class="duz-son-paragraf" xml:lang="tr"><span class="duz">“Aydın kimse” demek Münevver.</span></p>

    <p class="duz-son-paragraf" xml:lang="tr"><span class="duz">Aydın kimselerin, para karşılığında her türlü katakulliyi çevirdiği bir ülkede, Münevver’in babasının öbürlerinden para istemesi gerçekten şaşırttı mı sizi?</span></p>

    <p class="duz1" xml:lang="tr"><span class="duz">Ya da şöyle sormalı belki...</span></p>

    <p class="duz-son-paragraf" xml:lang="tr"><span class="duz">Hâlâ şaşırabiliyor musunuz bu ülkede?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt90.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Çevreci tipler</span></p>

    <p class="duz1" xml:lang="tr"><span class="duz">– Dereleri sattınız mı?</span></p>

    <p class="duz1" xml:lang="tr"><span class="duz">– Satmadık.</span></p>

    <p class="duz1" xml:lang="tr"><span class="duz">– Ya ne yaptınız?</span></p>

    <p class="duz1" xml:lang="tr"><span class="duz">– Devrettik.</span></p>

    <p class="duz-son-paragraf" xml:lang="tr"><span class="duz">– Ha, o başka!</span></p>

    <p class="duz-son-paragraf" xml:lang="tr"><span class="duz">Yemin etse başı ağrımaz.</span></p>

    <p class="duz-son-paragraf" xml:lang="tr"><span class="duz">Rize’de derelerin üstüne kurulan hidroelektrik santralının açılışını yaptı Başbakanımız... Ki, mahkemeliktir o santral, henüz kararı verilmemiştir... Yargı kararını filan beklemeden kurdeleyi kesen Başbakanımız, “Bitakım çevreci tipler karşı çıkıyor” dedi.</span></p>

    <p class="duz-son-paragraf" xml:lang="tr"><span class="duz">İki ay önce...</span></p>

    <p class="duz-son-paragraf" xml:lang="tr"><span class="duz">Üç profesörümüz Bolu’da trafik kazası geçirdi, üçü de rahmetli oldu. Bir tanesi “Üçüncü köprü İstanbul ormanlarını mahvedecek” şeklindeki rapora imza atan, Profesör Ahmet Hızal’dı... Bir tanesi ise, İstanbul Üniversitesi Orman Mühendisliği Bölüm Başkanı Profesör Asuman Efe’ydi...  “Bitki Ana” olarak tanınıyordu.</span></p>

    <p class="duz1" xml:lang="tr"><span class="duz">Nereye gidiyorlardı?</span></p>

    <p class="duz1" xml:lang="tr"><span class="duz">Kastamonu’ya.</span></p>

    <p class="duz-son-paragraf" xml:lang="tr"><span class="duz">Loç Vadisi’ne.</span></p>

    <p class="duz-son-paragraf" xml:lang="tr"><span class="duz">Küre Dağları’nın milli park alanı içinde kalan Loç Vadisi’ne hidroelektrik santralı yapmak isteniyordu ve ahali itiraz edince, mahkemelik olmuştu... Kastamonu İdare Mahkemesi de, bu üç saygın profesörümüzü “bilirkişi” tayin etmişti... “Gelin, yerinde inceleyin, ağaçlar katledilecek mi, çevre zarar görecek mi, rapor yazın, ona göre karar vereyim” demişti.</span></p>

    <p class="duz-son-paragraf" xml:lang="tr"><span class="duz">Çevreci tipler yani...</span></p>

    <p class="duz-son-paragraf" xml:lang="tr"><span class="duz">Ve, maalesef kaza oldu, bilirkişi heyeti öldü. Ama, içimi sızlatan sadece bu değil... O kaza, tüm basınımızda haber yapıldı. “Bitki Ana”nın tüm gazetelerimizde, tüm televizyonlarımızda “hep aynı fotoğraf”ı yer aldı. Hep aynı vesikalık fotoğraf...</span></p>

    <p class="duz1" xml:lang="tr"><span class="duz">Akbil kartından alınmıştı.</span></p>

    <p class="duz-son-paragraf" xml:lang="tr"><span class="duz">Çünkü... Ömrünü memleketin ormanlarına adayan “Bitki Ana”, o feci kazada hayatını kaybedene kadar, tek bir kare bile haber olmamıştı Türk basınında!</span></p>

    <p class="duz1" xml:lang="tr"><span class="duz">Ne bir üniversite fotoğrafı.</span></p>

    <p class="duz-son-paragraf" xml:lang="tr"><span class="duz">Ne bir konuşma fotoğrafı.</span></p>

    <p class="duz-son-paragraf" xml:lang="tr"><span class="duz">Çantasından Akbil vesikalığı çıkmasaydı, o güne kadar kendisinden tek satır bahsetmeye tenezzül etmeyen Türk basını, fotoğrafsız vermek zorunda kalacaktı “Bitki Ana”yı.</span></p>

    <p class="duz1" xml:lang="tr"><span class="duz">Dolayısıyla...</span></p>

    <p class="duz-son-paragraf" xml:lang="tr"><span class="duz">Dereleri, ormanları haşat eden santralları “şahane oluyor” diye gümbür gümbür manşet yapan Türk basınına, “bitakım çevreci tipleri” şikâyet etmekte haklı...</span></p>

    <p class="duz1" xml:lang="tr"><span class="duz">Kim oluyor ki, o çevreci tipler?</span></p>

    <p class="duz1" xml:lang="tr"><span class="duz">Hangi hakla pişmiş aşa su katıyorlar?</span></p>

    <p class="duz1" xml:lang="tr"><span class="duz">Göstermeyin kardeşim bunları.</span></p>

    <p class="duz-son-paragraf" xml:lang="tr"><span class="duz">Konuşturmayın. Yazmayın.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt91.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Sağır sultan</span></p>

    <p class="duz-son-paragraf" xml:lang="tr"><span class="duz">AB Komiseri Olli Rehn, “Türkiye’de şeriat tehlikesi olmadığını sağır sultan bile biliyor” dedi.</span></p>

    <p class="duz1" xml:lang="tr"><span class="duz">AB parolamız ne?</span></p>

    <p class="duz1" xml:lang="tr"><span class="duz">“Uzun ince bir yol...”</span></p>

    <p class="duz1" xml:lang="tr"><span class="duz">Âşık Veysel.</span></p>

    <p class="duz-son-paragraf" xml:lang="tr"><span class="duz">Kördü rahmetli.</span></p>

    <p class="duz1" xml:lang="tr"><span class="duz">AB marşı ne?</span></p>

    <p class="duz1" xml:lang="tr"><span class="duz">9’uncu senfoni.</span></p>

    <p class="duz1" xml:lang="tr"><span class="duz">Beethoven.</span></p>

    <p class="duz-son-paragraf" xml:lang="tr"><span class="duz">O da sağırdı.</span></p>

    <p class="duz1" xml:lang="tr"><span class="duz">Hani diyor ya Başbakan...</span></p>

    <p class="duz1" xml:lang="tr"><span class="duz">“Gözleri var, görmezler!</span></p>

    <p class="duz-son-paragraf" xml:lang="tr"><span class="duz">Kulakları var, duymazlar!”</span></p>

    <p class="duz-son-paragraf" xml:lang="tr"><span class="duz">Vallahi haklı.</span></p>

    <p class="duz1" xml:lang="tr"><span class="duz">Bakın, kimmiş şahidi AB’nin?</span></p>

    <p class="duz1" xml:lang="tr"><span class="duz">“Sağır sultan.”</span></p>

    <p class="duz-son-paragraf" xml:lang="tr"><span class="duz">Etti, 2 sağır.</span></p>

    <p class="duz-son-paragraf" xml:lang="tr"><span class="duz">Bana sorarsanız, Anayasa Mahkemesi’ne gönderdiği savunmaya bu müthiş “delil”i de eklemeli AKP...</span></p>

    <p class="duz1" xml:lang="tr"><span class="duz">“Bir tehlike olsaydı, o duyardı.</span></p>

    <p class="duz-son-paragraf" xml:lang="tr"><span class="duz">Beraatimizi talep ediyoruz.”</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt92.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Ana, yasa</span></p>

    <p class="duz1" xml:lang="tr"><span class="duz">Ahalinin kıçında don yokken...</span></p>

    <p class="duz-son-paragraf" xml:lang="tr"><span class="duz">En az üç çocuk yapın denir.</span></p>

    <p class="duz1" xml:lang="tr"><span class="duz">“Ana” üç tane yapar.</span></p>

    <p class="duz-son-paragraf" xml:lang="tr"><span class="duz">“Yasa”ya uyar yani.</span></p>

    <p class="duz-son-paragraf" xml:lang="tr"><span class="duz">Çocuklar “ana” der, bizi dershaneye yazdır, “ana” yüreği bu, üçünü de yazdırır... “Ana”nın eşi şoför, işten atılır, taksitler ödenemez, “yasa” gereği haciz gelir... “Ana” eşyalarımı almayın, evimi satayım ödeyeyim der, avukatlar “yasa” gereği “ana”ya senet imzalatır, 45 gün süre tanır... “Ana” çoluğu çocuğu toplar, “ana”dan üryan kiraya çıkar, evine satılık levhası asar, alıcı çıkmaz, “yasa”l süre dolar, pi“yasa” ekonomisi çalışır, 1 800 liralık borç “yasa”l faizle 5 bin 250 lira olur... “Yasa” gereği “ana”yı içeri atarlar... “Ana”sının hapse tıkılmasına sebep olduğunu düşünen evlat, satılık levhasını çıkarır, yerine kendini asar... “Ana” hiç olmazsa cenazeye katılmak ister, “ana”lar ağlamasın ayaklarıyla teröriste hoşgörü gösterilen ülkede, “ana”ya “yasa”k derler, “yasa” gereği izin vermezler. Mahalle “yasa” bürünür, gazetelere haber olur, yetkililerin anca haberi olur! Kaymakamlık “yasa” gereği devreye girer, Milli Eğitim “yasa”ya dayanarak borcu öder, dershane “yasa”l olarak şikâyetinden vazgeçer, iş işten geçer, “ana, yasa”l olarak tahliye edilir.</span></p>

    <p class="duz-son-paragraf" xml:lang="tr"><span class="duz">Bu satırların yazarı, son cümlede “ana” fikir olarak, ben böyle düzenin taa “ana”sını demek ister... Gazetenin avukatları müdahale edip, aman sakın tamamlama derler, “yasa” gereği.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt93.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Balyoz</span></p>

    <p class="duz1" xml:lang="tr"><span class="duz">Evli kadınlarımız iyi bilir.</span></p>

    <p class="duz1" xml:lang="tr"><span class="duz">Adam bi sene askerlik yapar.</span></p>

    <p class="duz-son-paragraf" xml:lang="tr"><span class="duz">Elli sene anlatır.</span></p>

    <p class="duz-son-paragraf" xml:lang="tr"><span class="duz">“Her sabah tam teçhizatlı 20 kilometre koşardık, kaplumbağa yedim, Foça’dan atladım yüze yüze Gölcük’e geldim, denizaltıya mayın yapıştırdım, komutanın kızı bana hastaydı” filan...</span></p>

    <p class="duz-son-paragraf" xml:lang="tr"><span class="duz">Hiç kimse askerde patates soyduğunu anlatmaz mesela... Kenef nöbeti tutarken hatırası olanı duyamazsın. Ağaca bile tekmil verdi halbuki... Evde yapmaz, orda ha bire yatak düzeltti.</span></p>

    <p class="duz-son-paragraf" xml:lang="tr"><span class="duz">Hatırlarsınız, tiyatrocu çıktı, “Kıbrıs’ta Rum askerini alnından vurdum, sonra 9 Yunan askerini öldürdüm, et yiyemiyorum hâlâ, aklıma kokmuş cesetler geliyor” dedi. O sırada kantinde olduğu ortaya çıkmasa, “Beşparmak Dağları’nı tek başıma aldım” da diyebilirdi... Veya “Makarios’un rahibelerini yatağa attım” falan.</span></p>

    <p class="duz-son-paragraf" xml:lang="tr"><span class="duz">(Böyleyiz biz... Subaylarımızı, astsubaylarımızı, onların emri altında harbi harbi vuruşan kahramanlarımızı tenzih ediyorum. Onlar anlatmaz zaten... Gerisi palavradır.)</span></p>

    <p class="duz-son-paragraf" xml:lang="tr"><span class="duz">Asker ocağındaki en büyük numarası mıntıka temizliği olanlar, hafta sonu çarşı iznine çıkar, stüdyoya girer çünkü... Kafaya bandana bağlayıp komando bıçağı ısıran mı ararsın, maket roketatarla mevzi alan mı... Tahtadan el bombasını ayak bileğine bağlayanı bile gördüm. Alt tarafı 8 ay kısa dönem piyade oldum, devre arkadaşlarımın yarısı koluna paraşütçü dövmesi yaptırdı iyi mi... Bize şarjörü dolu G3 bile vermediler, tankla fotoğrafı olan var. Jete yaslanıp poz verene hiç kimse sormuyor nasıl olsa, “Birader, sen pilot muydun?”</span></p>

    <p class="duz-son-paragraf" xml:lang="tr"><span class="duz">(Tırışkadan askerdim ama askeri suç dosyam kabarıktır... İlk hapis cezamı, nöbette olmam gereken saatte bando bölüğünde tromboncuyla pinpon oynarken yakalandığım için almıştım. Gariban bi Amasyalıyı kandırıp, onun yerine çarşı iznine çıktığımda da delirmişti üsteğmen, bir hafta “disko”ya tıkmıştı beni... Ama en iyi aç aç biletini ben sattığım için, üç günde affettiler.)</span></p>

    <p class="duz-son-paragraf" xml:lang="tr"><span class="duz">Hal böyleyken... Kimi, badanacı olduğu halde, karargâhta olduğunu, kozmik belgelerin kendi elinden geçtiğini iddia eder. Kimi, paşanın kendisini oğlu gibi sevdiğini, bütün sırları anlattığını söyler. Kimi de, gizemli bi hava vererek, “Yemin imzası attım, anlatamam” der.</span></p>

    <p class="duz-son-paragraf" xml:lang="tr"><span class="duz">Bu balyoz malyoz hikâyelerinin tek iyi tarafı bu olacak sanırım... Gerçekler ortaya çıkacak.</span></p>

    <p class="duz1" xml:lang="tr"><span class="duz">Savcı soracak...</span></p>

    <p class="duz1" xml:lang="tr"><span class="duz">– Askerde n’aaptın?</span></p>

    <p class="duz1" xml:lang="tr"><span class="duz">– Kantindeydim efendim, valla.</span></p>

    <p class="duz1" xml:lang="tr"><span class="duz">– Ya sen?</span></p>

    <p class="duz-son-paragraf" xml:lang="tr"><span class="duz">– Bulaşıkçıydım, ekmek çarpsın.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt94.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Ski...</span></p>

    <p class="duz1" xml:lang="tr"><span class="duz">Fevzi Budak.</span></p>

    <p class="duz-son-paragraf" xml:lang="tr"><span class="duz">Kış oyunları yapılan Erzurum’un Milli Eğitim Müdürü.</span></p>

    <p class="duz-son-paragraf" xml:lang="tr"><span class="duz">AKP iktidar oldu, görevden kaydırıldı, hukuka başvurdu, haklı bulundu, Erzurum’a geri döndü, gene “milli” formayı giydi, “milli” eğitim müdürü oldu.</span></p>

    <p class="duz1" xml:lang="tr"><span class="duz">Beş gün sonra...</span></p>

    <p class="duz1" xml:lang="tr"><span class="duz">Şırnak’a kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Bir gün sonra...</span></p>

    <p class="duz1" xml:lang="tr"><span class="duz">Ankara’ya kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Bir gün sonra...</span></p>

    <p class="duz1" xml:lang="tr"><span class="duz">Muş’a kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Beş gün sonra...</span></p>

    <p class="duz1" xml:lang="tr"><span class="duz">Ankara’ya kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Bir ay sonra...</span></p>

    <p class="duz1" xml:lang="tr"><span class="duz">Kütahya’ya kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Bir ay sonra...</span></p>

    <p class="duz1" xml:lang="tr"><span class="duz">Çanakkale’ye kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Üç ay sonra...</span></p>

    <p class="duz1" xml:lang="tr"><span class="duz">İstanbul’a kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz-son-paragraf" xml:lang="tr"><span class="duz">(Başbakanımızın askerlik arkadaşı olan AKP milletvekili adayı, üç defa Fevzi’nin makamına kaydırıldı... Fevzi üç defa hukuka başvurdu, Başbakanımızın askerlik arkadaşını üç defa kaydırdı.)</span></p>

    <p class="duz1" xml:lang="tr"><span class="duz">Üç ay sonra...</span></p>

    <p class="duz1" xml:lang="tr"><span class="duz">Ankara’ya kaydırıldı.</span></p>

    <p class="duz1" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Beş ay sonra...</span></p>

    <p class="duz1" xml:lang="tr"><span class="duz">İstanbul’a kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Üç ay sonra...</span></p>

    <p class="duz1" xml:lang="tr"><span class="duz">Ankara’ya kaydırıldı.</span></p>

    <p class="duz-son-paragraf" xml:lang="tr"><span class="duz">Hukuka başvurdu, haklı bulundu, Erzurum’a geri döndü, gene “milli” oldu.</span></p>

    <p class="duz1" xml:lang="tr"><span class="duz">Bir ay sonra...</span></p>

    <p class="duz1" xml:lang="tr"><span class="duz">Hapse kaydırıldı!</span></p>

    <p class="duz-son-paragraf" xml:lang="tr"><span class="duz">Bir türlü oturamadığı koltuğunda yolsuzluğa kaydığı gerekçesiyle tutuklandı. Hukuka başvurdu, serbest bırakıldı, gene hukuka başvurdu, gene haklı bulundu, Erzurum’a geri döndü, gene “milli” formayı giydi, “milli” eğitim müdürü oldu.</span></p>

    <p class="duz1" xml:lang="tr"><span class="duz">Hastasıyım Fevzi’nin.</span></p>

    <p class="duz-son-paragraf" xml:lang="tr"><span class="duz">Şahane kayıyor...</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt95.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Pinpon</span></p>

    <p class="duz1" xml:lang="tr"><span class="duz">Başsavcı’yı zart diye tutukladılar.</span></p>

    <p class="duz-son-paragraf" xml:lang="tr"><span class="duz">Erzincan’da.</span></p>

    <p class="duz1" xml:lang="tr"><span class="duz">Erzurum’a getirip, içeri tıktılar.</span></p>

    <p class="duz1" xml:lang="tr"><span class="duz">Yargıtay, Erzurum’a yazı yazdı.</span></p>

    <p class="duz1" xml:lang="tr"><span class="duz">“Dosyayı Ankara’ya gönder” dedi.</span></p>

    <p class="duz1" xml:lang="tr"><span class="duz">Erzurum yazıyı okudu...</span></p>

    <p class="duz1" xml:lang="tr"><span class="duz">Başsavcı’yı Ankara’ya gönderdi.</span></p>

    <p class="duz1" xml:lang="tr"><span class="duz">Dosyayı İstanbul’a gönderdi.</span></p>

    <p class="duz1" xml:lang="tr"><span class="duz">Yargıtay, İstanbul’a yazı yazdı.</span></p>

    <p class="duz1" xml:lang="tr"><span class="duz">“Dosyayı Ankara’ya gönder” dedi.</span></p>

    <p class="duz1" xml:lang="tr"><span class="duz">İstanbul yazıyı okudu...</span></p>

    <p class="duz1" xml:lang="tr"><span class="duz">Dosyayı Erzurum’a geri gönderdi.</span></p>

    <p class="duz1" xml:lang="tr"><span class="duz">Dosya Erzurum’a geri gidince...</span></p>

    <p class="duz1" xml:lang="tr"><span class="duz">Başsavcı da Erzurum’a gönderildi.</span></p>

    <p class="duz1" xml:lang="tr"><span class="duz">Yargıtay, Erzurum’a yazı yazdı.</span></p>

    <p class="duz1" xml:lang="tr"><span class="duz">“Dosyayı Ankara’ya gönder” dedi.</span></p>

    <p class="duz1" xml:lang="tr"><span class="duz">Erzurum yazıyı okudu...</span></p>

    <p class="duz1" xml:lang="tr"><span class="duz">Başsavcı’yı Ankara’ya gönderdi.</span></p>

    <p class="duz1" xml:lang="tr"><span class="duz">Dosyayı Diyarbakır’a gönderdi.</span></p>

    <p class="duz1" xml:lang="tr"><span class="duz">Yargıtay Diyarbakır’a yazı yazdı.</span></p>

    <p class="duz1" xml:lang="tr"><span class="duz">“Dosyayı Ankara’ya gönder” dedi.</span></p>

    <p class="duz1" xml:lang="tr"><span class="duz">Diyarbakır yazıyı okudu...</span></p>

    <p class="duz1" xml:lang="tr"><span class="duz">Dosyayı Erzurum’a geri gönderdi.</span></p>

    <p class="duz1" xml:lang="tr"><span class="duz">Dosya Erzurum’a geri gidince...</span></p>

    <p class="duz1" xml:lang="tr"><span class="duz">Başsavcı da Erzurum’a geri gönderildi.</span></p>

    <p class="duz1" xml:lang="tr"><span class="duz">Yargıtay Erzurum’a yazı yazdı.</span></p>

    <p class="duz1" xml:lang="tr"><span class="duz">“Dosyayı Ankara’ya gönder” dedi.</span></p>

    <p class="duz1" xml:lang="tr"><span class="duz">Erzurum yazıyı okudu...</span></p>

    <p class="duz1" xml:lang="tr"><span class="duz">Başsavcı’yı Ankara’ya gönderdi.</span></p>

    <p class="duz1" xml:lang="tr"><span class="duz">Dosyayı gene Diyarbakır’a gönderdi.</span></p>

    <p class="duz1" xml:lang="tr"><span class="duz">Yargıtay Diyarbakır’a yazıyordu ki...</span></p>

    <p class="duz1" xml:lang="tr"><span class="duz">Diyarbakır gene Erzurum’a gönderdi.</span></p>

    <p class="duz1" xml:lang="tr"><span class="duz">Hadi bakalım Başsavcı da Erzurum’a.</span></p>

    <p class="duz1" xml:lang="tr"><span class="duz">Yargıtay tam Erzurum’a yazıyordu...</span></p>

    <p class="duz1" xml:lang="tr"><span class="duz">Erzurum dosyayı İstanbul’a gönderdi.</span></p>

    <p class="duz-son-paragraf" xml:lang="tr"><span class="duz">Başsavcı’yı Ankara’ya gönderdi.</span></p>

    <p class="duz-son-paragraf" xml:lang="tr"><span class="duz">Yargıtay, Başsavcı’yı tahliye etti.</span></p>

    <p class="duz1" xml:lang="tr"><span class="duz">Şu an itibariyle...</span></p>

    <p class="duz1" xml:lang="tr"><span class="duz">Hadise Erzincan’da.</span></p>

    <p class="duz1" xml:lang="tr"><span class="duz">Dava Erzurum’da.</span></p>

    <p class="duz1" xml:lang="tr"><span class="duz">Dosya İstanbul’da.</span></p>

    <p class="duz-son-paragraf" xml:lang="tr"><span class="duz">Başsavcı Ankara’da.</span></p>

    <p class="duz-son-paragraf" xml:lang="tr"><span class="duz">Bir arpa boyu yol gidilememiş gibi görünmekle beraber, durmak yok yola devam kapsamında, Başsavcı 2 bin 500 kilometre, dosya 5 bin 500 kilometre yol yaptı.</span></p>

    <p class="duz-son-paragraf" xml:lang="tr"><span class="duz">Başsavcı’yla birlikte, Başsavcı’nın kızına ait olan ve gözaltına alınıp dosyaya konulan Garfield, Cinderella, Bugs Bunny, Temel Reis ve Kırmızı Başlıklı Kız’ın da salıverilmesi bekleniyor... Gelişmeleri aktarmaya devam edeceğiz sayın seyirciler...</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt96.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Gizli tanık tutanağı...</span></p>

    <p class="duz1" xml:lang="tr"><span class="duz">Araştırmacı gazetecilik var.</span></p>

    <p class="duz-son-paragraf" xml:lang="tr"><span class="duz">Soruşturmacı gazetecilik var.</span></p>

    <p class="duz1" xml:lang="tr"><span class="duz">Şimdi yeni moda çıktı:</span></p>

    <p class="duz-son-paragraf" xml:lang="tr"><span class="duz">“Sokuşturmacı” gazetecilik!</span></p>

    <p class="duz-son-paragraf" xml:lang="tr"><span class="duz">Geçen salı sabahı Star Haber’de Uğur Dündar yönetiminde toplantıdayız... Özel haber müdürümüz Turgut Erat, “Erzincan Başsavcısı’nın içeri tıkılmasına vesile olan gizli tanıklar telefon etti, söylemedikleri laflar tutanağa geçirilmiş, ifadeler palavraymış, Star Haber’e çıkıp anlatmak istiyorlarmış” dedi... “Sen ne cevap verdin?” dedik... “Birincisi, gizli tanık olup olmadıklarını bilemeyiz. İkincisi, gizli tanıkları deşifre etmek suçtur. Üçüncüsü, derhal savcıya gidin, basına değil, savcıya anlatın dedim” dedi... “Ağzına sağlık” dedik.</span></p>

    <p class="duz-son-paragraf" xml:lang="tr"><span class="duz">Çarşamba sabahı toplantı halindeyiz, Uğur Dündar’ın asistanı Türkan içeri girdi, “Hayırdır?” dedik... “Erzincan’daki gizli tanıklar arıyor, itiraflarda bulunacaklarmış, Uğur Dündar’a anlatmak istiyorlarmış” dedi. Uğur Dündar, “Söyle onlara, derhal savcıya gitsinler” dedi.</span></p>

    <p class="duz-son-paragraf" xml:lang="tr"><span class="duz">Perşembe sabahı toplantıdayız, Ankara haber müdürümüz Esat Pala, “Erzincan’daki gizli tanıklar 38 defa filan telefon etti, ifadeleri yalanmış, illa yüz yüze Uğur Dündar’a anlatmak istiyorlarmış” dedi. “Sen ne yaptın?” dedik... “Kardeşim siz ne biçim gizli tanıksınız? Biz savcı değiliz, gazeteciyiz, savcıya gidin, ona anlatın dedim” dedi... “Ha yaşa” dedik.</span></p>

    <p class="duz-son-paragraf" xml:lang="tr"><span class="duz">Cuma sabahı toplantı halindeyiz, Star Televizyonu’nun dış kapısındaki güvenlikten sorumlu olan arkadaşlar aradı, “Gizli tanık olduğunu söyleyen birileri geldi, Uğur Dündar’la görüşmek istiyorlar” dedi... “En yakın adliyenin adresini ver, gidip savcıya anlatsınlar” dedik.</span></p>

    <p class="duz-son-paragraf" xml:lang="tr"><span class="duz">Cumartesi sabahı, Uğur Dündar yakında piyasaya çıkacak olan kitabı için çalışıyor, ben spor yazılarımı yazıyorum, toplantıya girmiyoruz... Bülteni hazırlayan Nazlı Öztarhan geldi, “Gizli tanıklar aradı, Uğur Dündar olmasa bile, Uğur Dündar’ın kadrosundan birileriyle görüşmek istiyorlar” dedi. “E-ee?” dedik... “Lütfen savcıya gidin, ne biliyorsanız savcıya anlatın dedim” dedi... “Biz bu cümleyi bir yerden hatırlıyoruz galiba” dedik, güldük.</span></p>

    <p class="duz1" xml:lang="tr"><span class="duz">Biz önde...</span></p>

    <p class="duz1" xml:lang="tr"><span class="duz">Gizli tanıklar arkada.</span></p>

    <p class="duz1" xml:lang="tr"><span class="duz">Mevzu komediye döndü.</span></p>

    <p class="duz-son-paragraf" xml:lang="tr"><span class="duz">Kaçıyoruz, kovalıyorlar.</span></p>

    <p class="duz1" xml:lang="tr"><span class="duz">Ve, pazar sabahı...</span></p>

    <p class="duz-son-paragraf" xml:lang="tr"><span class="duz">Uğur Dündar yok, ben izinliyim, haber koordinatörümüz Mustafa Sağlamer aradı, “Gazeteleri gördün mü?” dedi. “Yo-oo” dedim. “Gizli tanıkların çarşaf çarşaf fotoğrafları yayımlanmış, internet sitelerinde de var, adamları ruh gibi takip etmişler, güya ifadelerinin değiştirilmesi için baskı yapılıyormuş, eğer görüşseydik veya binadan içeri alsaydık, yanmıştık” dedi.</span></p>

    <p class="duz-son-paragraf" xml:lang="tr"><span class="duz">Yani?</span></p>

    <p class="duz-son-paragraf" xml:lang="tr"><span class="duz">“Sokuşturmacı gazetecilik” yapılıyor... Eğer “hukuka” inanmasaydık, “gazeteciliğin sınırlarını” bilmeseydik, tıpış tıpış kapımıza gelen ve hatta peşimizden koşan gizli tanıkların üstüne balıklama atlasaydık, şu anda yandaş medyanın manşetlerine “ampul” gibi konmuştuk!</span></p>

    <p class="duz-son-paragraf" xml:lang="tr"><span class="duz">“Tıraştırmacı gazeteci” arkadaşlar da, keyifle yazardı artık: “Vay vay vay, görüyor musunuz şunların yaptığını, gizli tanıklarla gizli gizli görüşüp, ifadelerini değiştirmeye çalışmışlar...”</span></p>

    <p class="duz-son-paragraf" xml:lang="tr"><span class="duz">Başka kapıya!</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt97.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Ergenekon</span></p>

    <p class="duz1" xml:lang="tr"><span class="duz">Ergenekon’dan yargılanan Halis Yavuz Işıklar, “başkan” diye hitap ettiği, “Mehmet T” isimli biriyle telefonda konuşmuş; bu konuşma kayda alınıp, iddianameye konulmuş.</span></p>

    <p class="duz1" xml:lang="tr"><span class="duz">Halis Yavuz Işıklar demiş ki:</span></p>

    <p class="duz-son-paragraf" xml:lang="tr"><span class="duz">“Ben geçenlerde Ankara’daydım. Turgut Özakman’ın evindeydim. Oraya Uğur Dündar’la Yılmaz Özdil geldiler. Bu Star’ı Aydın Doğan demiş ki, ulusal bi kanala çevirin demiş...”</span></p>

    <p class="duz1" xml:lang="tr"><span class="duz">Turgut Özakman’a hayranım.</span></p>

    <p class="duz1" xml:lang="tr"><span class="duz">Görüşmekten onur duyarım.</span></p>

    <p class="duz1" xml:lang="tr"><span class="duz">Ama küçük bi pürüz var...</span></p>

    <p class="duz-son-paragraf" xml:lang="tr"><span class="duz">Ben Turgut Özakman’la hiç tanışmadım...</span></p>

    <p class="duz-son-paragraf" xml:lang="tr"><span class="duz">Hayatım boyunca yüz yüze gelip, konuşmadım, bir kez olsun telefonda bile görüşmedim. Çok istedim, bi türlü denk gelmedi, kısmet olmadı. Evi nerededir, bilmem...</span></p>

    <p class="duz-son-paragraf" xml:lang="tr"><span class="duz">Halis Yavuz Işıklar’ı sokakta görsem, tanımam, çünkü hayatım boyunca bir kez bile bir araya gelmedim, tanışmadım.</span></p>

    <p class="duz1" xml:lang="tr"><span class="duz">İddianameye göre...</span></p>

    <p class="duz-son-paragraf" xml:lang="tr"><span class="duz">Hayatımda hiç tanışmadığım biriyle, hayatımda hiç tanışmadığım birinin evinde buluşup, patronum Aydın Doğan’ın bize asla söylemediği bir cümlesini aktarmışız.</span></p>

    <p class="duz-son-paragraf" xml:lang="tr"><span class="duz">(Turgut Özakman’ın evinde Halis Yavuz Işıklar’la buluştuğumu kanıtlayacak kişiye, Turgut Özakman’ın</span> <span class="italik">Şu Çılgın Türkler</span> <span class="duz">kitabını hediye edeceğim!)</span></p>

    <p class="duz1" xml:lang="tr"><span class="duz">Özetle.</span></p>

    <p class="duz-son-paragraf" xml:lang="tr"><span class="duz">Ben sizin yerinizde olsam, iddianameyi bulup, satır satır okurum ki, içinde siz de olabilirsiniz... Bunda yoksanız, yakında bir başkası yazılır nasıl olsa, “AKP’ye oy vermeyip, hükümeti düşürmeye teşebbüs edenler çetesi” filan.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt98.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Erkenekon!</span></p>

    <p class="duz1" xml:lang="tr"><span class="duz">Deli dana.</span></p>

    <p class="duz1" xml:lang="tr"><span class="duz">Kuş gribi.</span></p>

    <p class="duz-son-paragraf" xml:lang="tr"><span class="duz">Kene...</span></p>

    <p class="duz-son-paragraf" xml:lang="tr"><span class="duz">Adamın biri tavuk yetiştirmeye karar vermiş. Civciv almış, saksıya ekmiş... Ertesi sabah “Büyüdü mü acaba” diye baktığında bir de görmüş ki, civciv ölü... Komşuya danışmış. Komşu demiş ki, “Kardeşim, delirdin mi sen, civcivi komple gömmüşsün, ölür tabii, sadece ayaklarını gömeceksin, öyle sulayacaksın...” Bizimki komşuyu dinlemiş, gitmiş yeni bir civciv almış, ayaklarından gömmüş, kafa dışarda, sulamış... Ertesi sabah “Büyüdü mü acaba” diye baktığında görmüş ki, civciv ölü... “İyisi mi” demiş, “bilim adamlarına danışayım...” Oturmuş, üniversiteye mektup yazmış, ne yaptığını tek tek anlatarak, “Durum böyle böyle” demiş... Üç gün sonra üniversiteden cevap gelmiş: “Saksının toprağını gönderin, tahlil yapalım!”</span></p>

    <p class="duz1" xml:lang="tr"><span class="duz">Gülüyorsunuz di mi?</span></p>

    <p class="duz-son-paragraf" xml:lang="tr"><span class="duz">Gülmeyin...</span></p>

    <p class="duz-son-paragraf" xml:lang="tr"><span class="duz">Bakın geçenlerde, Elazığ’da yaşandı. Yukarıdaki gibi fıkra değil, gerçek... Keçi sağarken bir kadının ağzına sinek kaçtı. Yanlışlıkla yuttu. Sineğin midesinde çoğalmasından korktuğu için ne yaptı biliyor musunuz? Haşere ilacı içti!</span></p>

    <p class="duz1" xml:lang="tr"><span class="duz">Özetle.</span></p>

    <p class="duz1" xml:lang="tr"><span class="duz">“Seçmen” buysa...</span></p>

    <p class="duz-son-paragraf" xml:lang="tr"><span class="duz">O seçmenin seçtiği Sağlık Bakanı, önce “Keneye karşı pantolon paçalarını çoraba sokun” diyor, sonra da “Basın niye kene ölümlerini haber yapıyor” diyorsa...</span></p>

    <p class="duz1" xml:lang="tr"><span class="duz">Birbirini imha etmek için Ergenekon falan kurmaya ihtiyacı yoktur o milletin.</span></p>

    <p class="duz-son-paragraf" xml:lang="tr"><span class="duz">Erkenekon halleder.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt99.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Hilmi Özkök</span></p>

    <p class="duz-son-paragraf" xml:lang="tr"><span class="duz">Hilmi Özkök, Köşk’ten çıkıp “Kasaptaki ete soğan doğramam” deyince, “Eyvah” dedim kendi kendime, “Cumhurbaşkanı galiba köfte yoğurmak için çağırdı paşayı...”</span></p>

    <p class="duz1" xml:lang="tr"><span class="duz">Manisalıdır çünkü paşa.</span></p>

    <p class="duz1" xml:lang="tr"><span class="duz">Köftenin kralını yaparlar orda.</span></p>

    <p class="duz-son-paragraf" xml:lang="tr"><span class="duz">Ben tam “odun köftesi”nin tarifini yazıp, içine neden soğan doğranmayacağını anlatmaya hazırlanıyordum ki, vaziyet anlaşıldı... Meğer, paşanın büyüklerinden öğrendiği bir lafmış bu.</span></p>

    <p class="duz1" xml:lang="tr"><span class="duz">Anladıysam Arap olayım!</span></p>

    <p class="duz1" xml:lang="tr"><span class="duz">Çünkü bu yaşıma geldim...</span></p>

    <p class="duz1" xml:lang="tr"><span class="duz">Böyle laf duymadım.</span></p>

    <p class="duz-son-paragraf" xml:lang="tr"><span class="duz">Büyüklerimi aradım tabii hemen, bilen yok... Edebiyat fakültesini aradım, profesörlerle konuştum, duymamışlar... Kasaplar Derneği’ni aradım, ı-ııh.</span></p>

    <p class="duz-son-paragraf" xml:lang="tr"><span class="duz">“Dereyi görmeden paçaları sıvamam” tamam... “Doğmamış çocuğa don biçmem” de var... “Fol yok, yumurta yok”u biliyoruz... Çok affedersiniz, “Avucuma ne osurdun ki, burnuma ne tutayım” bile kullanılır... Ama öbürünü bilen, duyan yok.</span></p>

    <p class="duz1" xml:lang="tr"><span class="duz">“Kozmik özdeyiş” herhalde...</span></p>

    <p class="duz-son-paragraf" xml:lang="tr"><span class="duz">Sadece esrarengiz paşamız biliyor.</span></p>

    <p class="duz1" xml:lang="tr"><span class="duz">Ve, sanırım anlamı şu...</span></p>

    <p class="duz1" xml:lang="tr"><span class="duz">– Darbe girişimi var mı?</span></p>

    <p class="duz1" xml:lang="tr"><span class="duz">– Kasaptaki ete soğan doğramam.</span></p>

    <p class="duz1" xml:lang="tr"><span class="duz">– Savcıya da gidecek misiniz?</span></p>

    <p class="duz1" xml:lang="tr"><span class="duz">– Sağılmamış süte şeker koymam.</span></p>

    <p class="duz1" xml:lang="tr"><span class="duz">– İfade verecek misiniz?</span></p>

    <p class="duz1" xml:lang="tr"><span class="duz">– Denizdeki balığa limon sıkmam.</span></p>

    <p class="duz1" xml:lang="tr"><span class="duz">– Ama komutan sizdiniz...</span></p>

    <p class="duz-son-paragraf" xml:lang="tr"><span class="duz">– Bir bakış açısına göre bendim de diyebilirim, bir bakış açısına göre ben değildim de diyebilirim, prensip olarak marketteki sucuğa yumurta kırmam.</span></p>

    <p class="duz-son-paragraf" xml:lang="tr"><span class="duz">Ne Ergenekon’muş be birader...</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt100.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Profesör Haberal</span></p>

    <p class="duz-son-paragraf" xml:lang="tr"><span class="duz">“Hiçbir yere giden oyuncak tren”in çocuk yolcularıyız aslında biz...</span></p>

    <p class="duz-son-paragraf" xml:lang="tr"><span class="duz">Biletimizin elbet biteceğini, tamam artık “in” deneceğini düşünmek istemeyen... Ömür menzilimiz her yılbaşı turunda viraj viraj tükenirken, sanki yeni başlıyormuş duygusuna kapılan çocuklar.</span></p>

    <p class="duz1" xml:lang="tr"><span class="duz">Odama geldim mesela...</span></p>

    <p class="duz1" xml:lang="tr"><span class="duz">Pembe antoryumlar</span></p>

    <p class="duz1" xml:lang="tr"><span class="duz">Sarı lilyumlar</span></p>

    <p class="duz1" xml:lang="tr"><span class="duz">Kırmızı gerberalar</span></p>

    <p class="duz1" xml:lang="tr"><span class="duz">Beyaz Lisyantüsler</span></p>

    <p class="duz-son-paragraf" xml:lang="tr"><span class="duz">Zarif bi vazo içinde.</span></p>

    <p class="duz-son-paragraf" xml:lang="tr"><span class="duz">Ruhumuzda yeni yıl tomurcuklarının açtığı şu son günde... Biteni değil, başlayanı müjdeleyen, hayata dair umutlarımızı yeşerten, çocuk gibi mutlu eden, rengârenk bir hediye.</span></p>

    <p class="duz1" xml:lang="tr"><span class="duz">Not iliştirilmiş haliyle:</span></p>

    <p class="duz-son-paragraf" xml:lang="tr"><span class="duz">“Yeni yılınızı en içten dileklerimle kutlarım.”</span></p>

    <p class="duz-son-paragraf" xml:lang="tr"><span class="duz">Ve, gönderenin imzası tabii.</span></p>

    <p class="duz1" xml:lang="tr"><span class="duz">Kimdenmiş derseniz...</span></p>

    <p class="duz-son-paragraf" xml:lang="tr"><span class="duz">Değerli hocam Emre Kongar’ın kaleminden okumuştum, hafızama mıh gibi çakılan, benzer bir hatıranın öyküsünü... Kardeşin kardeşi gırtlakladığı 70’li yılların sonu, gene böyle bi yılbaşı günü, gece yarısına yarım saat var. Hacettepe’de hasta ziyaretinden hızlı adımlarla çıkıp, aile arasındaki ev yemeğine katılmak üzere, telaşla hastanenin kapısına koşarken, arkadaşıyla karşılaşır. Elinde rengârenk hediye kutuları vardır, arkadaşının... “Hayrola?” der. Arkadaşı gülümser: “Ameliyat ettiğim hastalarıma ve nöbetçi arkadaşlara getirdim, yılbaşını onlarla birlikte kutlayacağım.”</span></p>

    <p class="duz-son-paragraf" xml:lang="tr"><span class="duz">Emre Kongar’ın gözleri yaşararak kucakladığı o arkadaşı, Profesör Mehmet Haberal’dır.</span></p>

    <p class="duz-son-paragraf" xml:lang="tr"><span class="duz">Hapis tutulduğu hastane odasından, bana bu zarif yılbaşı çiçeğini gönderen profesör yani.</span></p>

    <p class="duz-son-paragraf" xml:lang="tr"><span class="duz">Dışardayken içeriye güzellik götüren... İçerdeyken dışarıya güzellik gönderen yürek.</span></p>

    <p class="duz-son-paragraf" xml:lang="tr"><span class="duz">En karamsar olunması gereken anı, âdeta kırmızı karanfil gibi yakasına takan adam.</span></p>

    <p class="duz-son-paragraf" xml:lang="tr"><span class="duz">Evet, elbette dertlerimizi kederlerimizi unutup, yeni yılı kutlayacağız gene, yapmacık eğlencelerle... Ancak, merak etmeden edemiyor zihin... Hayatını ülkesine, mesleğine ve yurttaşlarına, yani bizlere adayan Profesör Haberal için “yılbaşının adresi farksız” olduğuna göre, bireysel korkulara tutsak olan aslında kim? Minnettar olunması gereken insan içerdeyken, ruhu prangalı olan bizler dışarda mıyız sahiden?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt101.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Erbakan</span></p>

    <p class="duz-son-paragraf" xml:lang="tr"><span class="duz">27 kez hacı olmasına rağmen 1 trilyonu araklamaktan mahkûm olan Erbakan, yırttı.</span></p>

    <p class="duz1" xml:lang="tr"><span class="duz">Başlıklar şöyle...</span></p>

    <p class="duz1" xml:lang="tr"><span class="duz">“Gül affetti.”</span></p>

    <p class="duz1" xml:lang="tr"><span class="duz">“Gül kurtardı.”</span></p>

    <p class="duz1" xml:lang="tr"><span class="duz">“Gül özgürlüğünü verdi.”</span></p>

    <p class="duz-son-paragraf" xml:lang="tr"><span class="duz">“Gül hayata döndürdü.”</span></p>

    <p class="duz-son-paragraf" xml:lang="tr"><span class="duz">Sanırsın, Malta zindanlarında yatıyordu... Zincire vurulmuştu. Kırbaçlıyorlardı zavallı hocayı!</span></p>

    <p class="duz1" xml:lang="tr"><span class="duz">Kardeşim...</span></p>

    <p class="duz-son-paragraf" xml:lang="tr"><span class="duz">Bir eli yağda bir eli balda, çiftlik ebadındaki denize nazır havuzlu villasında oturan adama Alcatraz Kuşçusu muamelesi yapmayın Allah aşkına... Ver o trilyonu bana, değil bir sene yazlıkta, tuvalette otururum, tuvalette!</span></p>

    <p class="duz-son-paragraf" xml:lang="tr"><span class="duz">Peki nedir? Şudur...</span></p>

    <p class="duz-son-paragraf" xml:lang="tr"><span class="duz">Laikliğe aykırı eylemlerin odağı olduğu için 2 defa partisi kapatılan, daha sonra laikliğe aykırı eylemlerin odağı olduğu tescillenen 3’üncü partisi tarafından Çankaya’ya çıkarılan Abdullah Gül, “29 Ekim” doğumlu... Laikliğe aykırı eylemlerin odağı olduğu için 4 defa partisi kapatılan Necmettin Erbakan da, “29 Ekim” doğumlu...</span></p>

    <p class="duz1" xml:lang="tr"><span class="duz">E hal böyleyken...</span></p>

    <p class="duz-son-paragraf" xml:lang="tr"><span class="duz">“Cumhuriyet çocukları” birbirine destek olmayacak da, kime olacak?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt102.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Kenan Evren</span></p>

    <p class="duz1" xml:lang="tr"><span class="duz">Evren yargılansın mı?</span></p>

    <p class="duz-son-paragraf" xml:lang="tr"><span class="duz">Bir patırtı, bir gürültü...</span></p>

    <p class="duz1" xml:lang="tr"><span class="duz">12 Eylül 1980.</span></p>

    <p class="duz1" xml:lang="tr"><span class="duz">O gün doğan, 30 yaşında.</span></p>

    <p class="duz-son-paragraf" xml:lang="tr"><span class="duz">Kaba hesap, bugün 40’lı yaşlarını süren vatandaşlarımız bile, 12 Eylül öncesinde neler yaşandığını anca anasından-babasından dinlediği kadarıyla biliyor.</span></p>

    <p class="duz1" xml:lang="tr"><span class="duz">Gerçekleri tarih yazar...</span></p>

    <p class="duz-son-paragraf" xml:lang="tr"><span class="duz">Bi de arşiv.</span></p>

    <p class="duz1" xml:lang="tr"><span class="duz">Girdim arşive...</span></p>

    <p class="duz-son-paragraf" xml:lang="tr"><span class="duz">Bugün sizlere “12 Eylül halkın iradesine vurulmuş darbeydi, çok fenaydı, ben demokratım, darbecilere karşıyım, Evren yargılansın” filan diye atıp tutan yüce Türk basını var ya... O arkadaşların 13, 14, 15 Eylül’de neler yazdığını çıkardım. Buyrun...</span></p>

    <p class="duz-son-paragraf" xml:lang="tr"><span class="duz">“Kenan Evren’in söyledikleri, her hukukçunun başucuna mukaddes kitap gibi asılacak cinsten sözlerdir... Öpüp öpüp başlarına koysunlar.”</span></p>

    <p class="duz-son-paragraf" xml:lang="tr"><span class="duz">“Böylesine olumlu, özlenen sonuçları almaya yönelik harekâta destek olmak, milletçe hepimizin görevidir.”</span></p>

    <p class="duz-son-paragraf" xml:lang="tr"><span class="duz">“Eğer ordu, ihtilali başarmasaydı, başımıza gelecekleri düşünebiliyor musunuz? Hep düşünelim, bin şükredelim.”</span></p>

    <p class="duz-son-paragraf" xml:lang="tr"><span class="duz">“Hedef, politikayı değil, çirkinleşen politikacıyı tasfiyedir... Hayırlı olsun.”</span></p>

    <p class="duz-son-paragraf" xml:lang="tr"><span class="duz">“Hainlerin, küstahların, demokrasiyi yozlaştıran tüm güçlerin hepsi geriye itildi.”</span></p>

    <p class="duz-son-paragraf" xml:lang="tr"><span class="duz">“İşçi-işveren ilişkilerinden, köylümüzün efendiliğine, hatta bankalardaki paralarımıza bile güvence getirildi.”</span></p>

    <p class="duz1" xml:lang="tr"><span class="duz">“12 Eylül darbe değildir diyen Orgeneral Kenan Evren’e tamamıyla katılıyoruz. 12 Eylül’ün gerekçesi haklıdır... Halkın meşru müdafaaya geçtiği gündür.”</span></p>

    <p class="duz-son-paragraf" xml:lang="tr"><span class="duz">“Biz basın olarak, 12 Eylül Harekâtı’nın, Latin Amerika’daki askeri dikta rejimlerine benzemediğini Avrupa’ya anlatmalıyız.”</span></p>

    <p class="duz-son-paragraf" xml:lang="tr"><span class="duz">“Ümidimiz, harekâtın başarıyla neticelenmesidir. Türk Silahlı Kuvvetleri, memleketimizin son şansıdır.”</span></p>

    <p class="duz-son-paragraf" xml:lang="tr"><span class="duz">“El ele, kol kola mutlu günlere gidiyoruz... Düzlüğe çıkıyoruz.”</span></p>

    <p class="duz-son-paragraf" xml:lang="tr"><span class="duz">“Sağol Mehmetçik.”</span></p>

    <p class="duz1" xml:lang="tr"><span class="duz">Tek tek isim vermiyorum.</span></p>

    <p class="duz-son-paragraf" xml:lang="tr"><span class="duz">Çünkü ilaç için bi tane bile “Evren yanlış yaptı” diyen olmamış... Herkes esas duruşta!</span></p>

    <p class="duz1" xml:lang="tr"><span class="duz">Adam 90’ına geldi...</span></p>

    <p class="duz-son-paragraf" xml:lang="tr"><span class="duz">Bizimkilere cesaret geldi!</span></p>

    <p class="duz-son-paragraf" xml:lang="tr"><span class="duz">Ne asker darbe yapabilir aslında, ne de dış mihraklar darbeye zemin hazırlayabilir.</span></p>

    <p class="duz-son-paragraf" xml:lang="tr"><span class="duz">Memleketin başının beladan kurtulmamasının, demokrasinin zırt pırt kesintiye uğramasının tek sebebi var... Gelene ağam, gidene paşam diyen, bu ikiyüzlülük.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt103.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Değilizm...</span></p>

    <p class="duz-son-paragraf" xml:lang="tr"><span class="duz">Başbakanımız dün, ne olmadığımız konusunda üç görüşünü daha beyan etti: Ülke haritasını farklı renklere boyama gayretinde değiliz, doğuya ayrı batıya ayrı konuşanlardan değiliz, ne şiş yansın ne kebap diyenlerden değiliz...</span></p>

    <p class="duz-son-paragraf" xml:lang="tr"><span class="duz">Sonra, Şanzelize darbukacısı Balık Ayhan’ı yanına çağırdı ve ne olmadığımız konusuna ilave yaptı: Fransız hükümeti değiliz.</span></p>

    <p class="duz1" xml:lang="tr"><span class="duz">Başka ne değiliz?</span></p>

    <p class="duz-son-paragraf" xml:lang="tr"><span class="duz">Açıklamıştı daha önce...</span></p>

    <p class="duz1" xml:lang="tr"><span class="duz">Uzlaşmaz değiliz.</span></p>

    <p class="duz1" xml:lang="tr"><span class="duz">Uzlaşmak zorunda değiliz.</span></p>

    <p class="duz-son-paragraf" xml:lang="tr"><span class="duz">Çark etmiş değiliz.</span></p>

    <p class="duz1" xml:lang="tr"><span class="duz">Statükocu değiliz.</span></p>

    <p class="duz1" xml:lang="tr"><span class="duz">Biz, eski biz değiliz.</span></p>

    <p class="duz1" xml:lang="tr"><span class="duz">Değişen biz değiliz.</span></p>

    <p class="duz-son-paragraf" xml:lang="tr"><span class="duz">Değişecek değiliz.</span></p>

    <p class="duz1" xml:lang="tr"><span class="duz">Ödün verecek değiliz.</span></p>

    <p class="duz1" xml:lang="tr"><span class="duz">Taviz verecek değiliz.</span></p>

    <p class="duz1" xml:lang="tr"><span class="duz">AB yolundan dönecek değiliz.</span></p>

    <p class="duz-son-paragraf" xml:lang="tr"><span class="duz">Dönülmez yolda değiliz.</span></p>

    <p class="duz1" xml:lang="tr"><span class="duz">Kimsenin yatak odasında değiliz.</span></p>

    <p class="duz1" xml:lang="tr"><span class="duz">Henüz o safhada değiliz.</span></p>

    <p class="duz-son-paragraf" xml:lang="tr"><span class="duz">Dayanacak durumda değiliz.</span></p>

    <p class="duz1" xml:lang="tr"><span class="duz">Kadınlarla erkekler eşit değiliz.</span></p>

    <p class="duz-son-paragraf" xml:lang="tr"><span class="duz">Alışık değiliz.</span></p>

    <p class="duz1" xml:lang="tr"><span class="duz">Krizler ülkesi değiliz.</span></p>

    <p class="duz-son-paragraf" xml:lang="tr"><span class="duz">Rahat değiliz.</span></p>

    <p class="duz1" xml:lang="tr"><span class="duz">Omurgasız değiliz.</span></p>

    <p class="duz1" xml:lang="tr"><span class="duz">Sünepe değiliz.</span></p>

    <p class="duz-son-paragraf" xml:lang="tr"><span class="duz">Türkiye’nin tamamı değiliz.</span></p>

    <p class="duz-son-paragraf" xml:lang="tr"><span class="duz">İnsanları ak veya kara diye ayıranlardan değiliz. Muhatabı değiliz.</span></p>

    <p class="duz1" xml:lang="tr"><span class="duz">Alkış peşinde değiliz.</span></p>

    <p class="duz1" xml:lang="tr"><span class="duz">İkbal peşinde değiliz.</span></p>

    <p class="duz-son-paragraf" xml:lang="tr"><span class="duz">Bırakacak değiliz.</span></p>

    <p class="duz1" xml:lang="tr"><span class="duz">Sağır değiliz.</span></p>

    <p class="duz-son-paragraf" xml:lang="tr"><span class="duz">Anlamış değiliz.</span></p>

    <p class="duz1" xml:lang="tr"><span class="duz">Hesap sorma makamı değiliz.</span></p>

    <p class="duz-son-paragraf" xml:lang="tr"><span class="duz">Hesap verecek değiliz.</span></p>

    <p class="duz1" xml:lang="tr"><span class="duz">Kabile devleti değiliz.</span></p>

    <p class="duz1" xml:lang="tr"><span class="duz">Sorumlusu biz değiliz.</span></p>

    <p class="duz1" xml:lang="tr"><span class="duz">Din devleti değiliz.</span></p>

    <p class="duz-son-paragraf" xml:lang="tr"><span class="duz">Aceleci değiliz.</span></p>

    <p class="duz1" xml:lang="tr"><span class="duz">Uysal koyun değiliz.</span></p>

    <p class="duz-son-paragraf" xml:lang="tr"><span class="duz">Ülkeye yayabilmiş değiliz.</span></p>

    <p class="duz1" xml:lang="tr"><span class="duz">Milletin efendisi değiliz.</span></p>

    <p class="duz-son-paragraf" xml:lang="tr"><span class="duz">Henüz arzu ettiğimiz neticeyi alabilmiş değiliz.</span></p>

    <p class="duz-son-paragraf" xml:lang="tr"><span class="duz">Fenerbahçe’nin oynadığı futboldan memnun değiliz... Seyirci değiliz.</span></p>

    <p class="duz1" xml:lang="tr"><span class="duz">Sağ parti değiliz.</span></p>

    <p class="duz1" xml:lang="tr"><span class="duz">Sol parti değiliz.</span></p>

    <p class="duz-son-paragraf" xml:lang="tr"><span class="duz">İlkesiz değiliz.</span></p>

    <p class="duz1" xml:lang="tr"><span class="duz">Dışa bağımlı değiliz.</span></p>

    <p class="duz1" xml:lang="tr"><span class="duz">Kimseden izin alacak değiliz.</span></p>

    <p class="duz1" xml:lang="tr"><span class="duz">Fiyat belirleyici değiliz.</span></p>

    <p class="duz-son-paragraf" xml:lang="tr"><span class="duz">Her şeyi kendimiz yapacak değiliz.</span></p>

    <p class="duz1" xml:lang="tr"><span class="duz">Tahammül noktasında değiliz.</span></p>

    <p class="duz1" xml:lang="tr"><span class="duz">Pabuç bırakanlardan değiliz.</span></p>

    <p class="duz1" xml:lang="tr"><span class="duz">Üfürenlerden değiliz.</span></p>

    <p class="duz-son-paragraf" xml:lang="tr"><span class="duz">İsrail’le küs değiliz.</span></p>

    <p class="duz1" xml:lang="tr"><span class="duz">Aktör değiliz.</span></p>

    <p class="duz1" xml:lang="tr"><span class="duz">Sihirbaz değiliz.</span></p>

    <p class="duz1" xml:lang="tr"><span class="duz">Sizden öğrenecek değiliz.</span></p>

    <p class="duz-son-paragraf" xml:lang="tr"><span class="duz">Bilmeyenlerden değiliz.</span></p>

    <p class="duz-son-paragraf" xml:lang="tr"><span class="duz">Peki neyiz?</span></p>

    <p class="duz1" xml:lang="tr"><span class="duz">Caniler serbest...</span></p>

    <p class="duz1" xml:lang="tr"><span class="duz">Halay çekiliyor.</span></p>

    <p class="duz1" xml:lang="tr"><span class="duz">Proflar, gazeteciler içerde...</span></p>

    <p class="duz-son-paragraf" xml:lang="tr"><span class="duz">Çıt çıkmıyor.</span></p>

    <p class="duz1" xml:lang="tr"><span class="duz">Sanırım, masum değiliz.</span></p>

    <p class="duz-son-paragraf" xml:lang="tr"><span class="duz">Hiçbirimiz.</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt104.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Suçlu ceset çıktı, aranıyor!</span></p>

    <p class="duz1" xml:lang="tr"><span class="duz">Kırmızı et yiyenler delirerek öldü.</span></p>

    <p class="duz1" xml:lang="tr"><span class="duz">“Danadan...”</span></p>

    <p class="duz1" xml:lang="tr"><span class="duz">Beyaz ete dönenler gripten öldü.</span></p>

    <p class="duz1" xml:lang="tr"><span class="duz">“Kuştan, tavuktan...”</span></p>

    <p class="duz1" xml:lang="tr"><span class="duz">İyi de, vejetaryenler niye öldü?</span></p>

    <p class="duz-son-paragraf" xml:lang="tr"><span class="duz">“Keneden...”</span></p>

    <p class="duz-son-paragraf" xml:lang="tr"><span class="duz">Yetkililerimizin hiç suçu yok!</span></p>

    <p class="duz1" xml:lang="tr"><span class="duz">Bebeler kuvözde can verdi.</span></p>

    <p class="duz1" xml:lang="tr"><span class="duz">“Klimadan” dediler.</span></p>

    <p class="duz1" xml:lang="tr"><span class="duz">Üniversiteliler uykuda rahmetli.</span></p>

    <p class="duz-son-paragraf" xml:lang="tr"><span class="duz">“Kombiden” dediler.</span></p>

    <p class="duz1" xml:lang="tr"><span class="duz">Uçağı göz göre göre düşürdüler.</span></p>

    <p class="duz1" xml:lang="tr"><span class="duz">“Radardan...”</span></p>

    <p class="duz1" xml:lang="tr"><span class="duz">Dandik trenle sürat, dokuz cenaze.</span></p>

    <p class="duz-son-paragraf" xml:lang="tr"><span class="duz">“Contadan...”</span></p>

    <p class="duz-son-paragraf" xml:lang="tr"><span class="duz">(Suçlu conta kayıplara karıştı. Raylar tutuklandı. Şüpheli davranışları görülen cıvata ve somun gözaltına alındı. İngilizanahtarı, tutuksuz yargılanmak üzere serbest bırakıldı. Lokomotif ameliyat edildi. Vagonlar ayakta tedavi gördü. Neticede, yetkililerin alayı yırttı!)</span></p>

    <p class="duz1" xml:lang="tr"><span class="duz">Fabrika havaya uçtu.</span></p>

    <p class="duz1" xml:lang="tr"><span class="duz">“Kazandan...”</span></p>

    <p class="duz1" xml:lang="tr"><span class="duz">Doğalgaz borusunu patlattılar.</span></p>

    <p class="duz1" xml:lang="tr"><span class="duz">“Kepçeden...”</span></p>

    <p class="duz1" xml:lang="tr"><span class="duz">Kuran kursu çöktü.</span></p>

    <p class="duz1" xml:lang="tr"><span class="duz">“Tüpten...”</span></p>

    <p class="duz1" xml:lang="tr"><span class="duz">Çocuklar lağıma düşüp öldü.</span></p>

    <p class="duz1" xml:lang="tr"><span class="duz">“Rögardan.”</span></p>

    <p class="duz1" xml:lang="tr"><span class="duz">Duble yollar kan gölü.</span></p>

    <p class="duz-son-paragraf" xml:lang="tr"><span class="duz">“Mucurdan...”</span></p>

    <p class="duz1" xml:lang="tr"><span class="duz">Evlerimizi su basıyor.</span></p>

    <p class="duz1" xml:lang="tr"><span class="duz">“Yağmurdan...”</span></p>

    <p class="duz1" xml:lang="tr"><span class="duz">Rize’de 12 kişi daha gitti.</span></p>

    <p class="duz1" xml:lang="tr"><span class="duz">“Heyelandan...”</span></p>

    <p class="duz1" xml:lang="tr"><span class="duz">Otoyolun ortasında boğulduk.</span></p>

    <p class="duz1" xml:lang="tr"><span class="duz">“İntikamcı dereden...”</span></p>

    <p class="duz1" xml:lang="tr"><span class="duz">Metronun tavanını deldiler.</span></p>

    <p class="duz1" xml:lang="tr"><span class="duz">“Sondajdan...”</span></p>

    <p class="duz1" xml:lang="tr"><span class="duz">Deniz otobüsüyle şilebe girdiler.</span></p>

    <p class="duz1" xml:lang="tr"><span class="duz">“Dalgadan...”</span></p>

    <p class="duz1" xml:lang="tr"><span class="duz">Karaköy İskelesi battı birader!</span></p>

    <p class="duz-son-paragraf" xml:lang="tr"><span class="duz">“Lodostan...”</span></p>

    <p class="duz-son-paragraf" xml:lang="tr"><span class="duz">Taşeronun vicdanına terk ettiler, Zonguldak’ta 30 insanımızı diri diri toprağa gömdüler... 28’inin cesedini çıkardılar, sanırsın uzay boşluğunda kaybolan astronottur, ikisini üç ayda bulamadılar... Önce “kader” dediler, sonra baktılar “kader” tek başına günah keçisi olmaya yetmiyor, mecburen bilirkişi raporu hazırladılar. Ve, taaa üç ay sonra sorumluyu buldular.</span></p>

    <p class="duz-son-paragraf" xml:lang="tr"><span class="duz">Meğer, cesedi bi türlü bulunamayan iki madenciden biri, aşçı yamağıymış, yemek pişirmek için madene soktuğu piknik tüpü ve kibrit yüzünden grizu patlamasına sebep olmuş.</span></p>

    <p class="duz1" xml:lang="tr"><span class="duz">Yani?</span></p>

    <p class="duz-son-paragraf" xml:lang="tr"><span class="duz">Son sekiz senedir conta kombi filan yerine, ilk kez “sorumlu insan” tespit ettiler, o da, üç aydır bulamadıkları garibanın cesedi... Tutukluların hepsi anında tahliye tabii.</span></p>

    <p class="duz-son-paragraf" xml:lang="tr"><span class="duz">Kedi nerede? Ağaca çıktı. Ağaç nerede? Balta kesti. Balta nerede? Suya düştü. Su nerede? İnek içti. İnek nerede? Dağa kaçtı? Dağ nerede? Yandı bitti kül oldu. Kül nerede? Hangi kül?</span></p>

    <p class="foto-ustten-bosluklu" xml:lang="tr"><span><img alt="000.jpg" class="generated-style1" src="../Images/000_fmt105.jpeg"/></span></p>

    <p class="duz-ilk-paragraf-x" xml:lang="tr"><span class="yazar-ismi1">Kanuni</span></p>

    <p class="duz-son-paragraf" xml:lang="tr"><span class="duz">Hukuk hakkında ahkam kesmek için, hukuktan önce aritmetikten bahsetmek gerekiyor sanırım.</span></p>

    <p class="duz-son-paragraf" xml:lang="tr"><span class="duz">Ortalama insan, ortalama hızla okuduğunda, okuduğunun yüzde 60’ı aklında kalır... Anlamayı, akılda tutmayı boş verip, sadece okursa, dakikada 120 kelime okur.</span></p>

    <p class="duz1" xml:lang="tr"><span class="duz">1 milyon 346 bin 857</span></p>

    <p class="duz1" xml:lang="tr"><span class="duz">1 milyon 346 bin 858</span></p>

    <p class="duz-son-paragraf" xml:lang="tr"><span class="duz">1 milyon 346 bin 859 gibi, kelime okumak yerine, çok haneli sayı saymaya başladığında, hızı yarı yarıya azalır... Dakikada ortalama 60’a düşer.</span></p>

    <p class="duz1" xml:lang="tr"><span class="duz">Yani?</span></p>

    <p class="duz-son-paragraf" xml:lang="tr"><span class="duz">Yargıtay’da bekleyen 1 milyon 800 bin dosya var. Bırak içini açıp okumayı, o dosyaları tek tek saymaya kalksan bile, günde 8 saatten, hafta sonu tatilleri hariç... 3 ay tutuyor!</span></p>

    <p class="duz1" xml:lang="tr"><span class="duz">Çünkü...</span></p>

    <p class="duz-son-paragraf" xml:lang="tr"><span class="duz">10 kişiden 1’i mahkemelik.</span></p>

    <p class="duz-son-paragraf" xml:lang="tr"><span class="duz">Türkiye’de herkes birbirini “Seni mahkemelerde sürüm sürüm süründüreceğim” diye tehdit ediyor... Sonra herkes merak ediyor, bu mahkemelerde niye bu kadar dava birikiyor?</span></p>

    <p class="duz-son-paragraf" xml:lang="tr"><span class="duz">Memleketi satıyorlar, gıkın çıkmıyor, tarlana alt tarafı inek giriyor, bütün köye dava açıyorsun emmioğlu!</span></p>

    <p class="duz-son-paragraf" xml:lang="tr"><span class="duz">Bayramda herkes birbirinin elini öpüyor, kucaklaşıyor, baba bi ölüyor, iki tane kıytırık halı için bütün sülale mahkemelik... Ev mev kaldıysa, miras davası, kan davasına dönüyor.</span></p>

    <p class="duz-son-paragraf" xml:lang="tr"><span class="duz">“Bunak bu” diye anasını dava eden evlat mı ararsın, “Üç aylığımı çaldı” diye evladına dava açan baba mı... Kayınçoyla kaçan yenge, baldızı düdükleyen enişte, gerdekten önce takılarla araziye uyan gelin, karanlıktı fark etmedim ayaklarıyla kayınvalideye takan damat meselesine hiç girmeyeyim... “Aile” ansiklopedisi yazmaya kalksan, 700 bin cilt çıkar Yargıtay’dan.</span></p>

    <p class="duz-son-paragraf" xml:lang="tr"><span class="duz">Klima aldım soğutmuyor, Yargıtay’a... Soba aldım ısıtmıyor, Yargıtay’a... Vay efendim tampon çizildi, doooğru Yargıtay’a... Sanırsın kaportacıdır Yargıtay Başkanı.</span></p>

    <p class="duz-son-paragraf" xml:lang="tr"><span class="duz">Kalorifer az yandı çok yandı dalgasına, bütün apartman birbirini dava ediyor. Şahitlik yapan kapıcıyı işten attılar, Yargıtay’a gitti. Geçenlerde apartman yöneticisi komşuları vurdu mesela, ölenler mezarlık, kalanlar Yargıtay’lık...</span></p>

    <p class="duz-son-paragraf" xml:lang="tr"><span class="duz">Borcunu ödemedi bu adi herif, Yargıtay’a... Ödedim ben o şerefsize, Yargıtay’a.</span></p>

    <p class="duz1" xml:lang="tr"><span class="duz">Banka kredi kartı veriyor, herkes alıyor, kredi kartı için üç lira kesiliyor, bütün mudiler bankaya dava açıyor, banka bütün mudilere dava açıyor, hadi bakalım Yargıtay’a.</span></p>

    <p class="duz-son-paragraf" xml:lang="tr"><span class="duz">Adam çocuk peydahlıyor kadından, sonra salağa yatıyor, matizdim hatırlamıyorum diyor, çocuğun babasının kim olduğunu Yargıtay’a soruyorlar. Nafaka desen, kafadan Yargıtay’a.</span></p>

    <p class="duz-son-paragraf" xml:lang="tr"><span class="duz">Bu memlekette, erkekken kadın olmak için cihazı kestirmen bile yetmiyor abi... Kestirmeden önce dava açıp, kazanman gerekiyor. Kazandın kazandın... Kazanamadın, Yargıtay’a intikal ediyor. Yok eğer, dava açmadan kestirdiysen, bu sefer dava açıp “delil”i göstermen gerekiyor. “Delil”i sakladın sakladın... Saklamadın, Yargıtay’a intikal ediyor. Yok eğer, kadınken erkek olmak istiyorsan, zaten Yargıtay’a intikal ediyor.</span></p>

    <p class="duz-son-paragraf" xml:lang="tr"><span class="duz">Beş kişinin gırtlağını kesip “Bi saniye izah edeyim hâkim bey” diyen adamı biliyorum ben... Katil bu kadar yüzsüz olunca, izah bi saniye sürüyor ama dava 20 sene!</span></p>

    <p class="duz-son-paragraf" xml:lang="tr"><span class="duz">Bakın, 188 kişiyi domuz bağıyla katledip, oturma odasına gömenlerin avukatı televizyona çıktı, “Velev ki, suçlu bile olsalar, mağdurdurlar” dedi. Bu pişkinlikle dava biter mi arkadaş...</span></p>

    <p class="duz-son-paragraf" xml:lang="tr"><span class="duz">İşadamına dava açıyorlar, 78 milyar dolarlık... Hâkim alıyor, ayda 2 bin lira maaş... Hâkimin psikolojini düzeltip dosyaya hâkim olması zaten 6 ay sürüyor.</span></p>

    <p class="duz1" xml:lang="tr"><span class="duz">Gak dedi, hakaret davası, guk dedi, manevi tazminat davası.</span></p>

    <p class="duz-son-paragraf" xml:lang="tr"><span class="duz">İmam-cemaat misali... Bu ahalinin başbakanı, dünyanın en çok dava açan başbakanı.</span></p>

    <p class="duz1" xml:lang="tr"><span class="duz">Türkiye Cumhuriyeti Devleti’nin Milli Kütüphanesi’nde sadece 1 milyon 200 bin kitap var, en kalını bin sayfa... Yargıtay’da 1 milyon 800 bin dosya var; bazıları 55 bin sayfa!</span></p>

    <p class="duz1" xml:lang="tr"><span class="duz">Beş dakka durun da...</span></p>

    <p class="duz-son-paragraf" xml:lang="tr"><span class="duz">Yargıtay nefes alsın birader.</span></p>

    <p class="duz-son-paragraf" xml:lang="tr"><span class="duz">Not: Diyebilirsiniz ki, başlıktaki “Kanuni” yazının içinde yok... Başlığa “kanun” yazsam, dangozlar okumaz. Belki Muhteşem Süleyman’ı yazdığımı sanıp, okurlar diye öyle yazdım. Allah bilir, tüketiciyi kandırıyor diye bi dava da bana patlatırlar şimdi.</span></p>
  </div>
</body>
</html>