<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-4</title>
  <link href="../Styles/StyleSheet.css" rel="stylesheet" type="text/css" />
</head>

<body id="x4" xml:lang="en-GB">
  <div class="Basic-Text-Frame">
    <p class="arabaslik_orta" id="_idParaDest-5">2005</p>

    <p class="paragraf ParaOverride-4"><span class="CharOverride-1">Medeniyetler İttifakı</span> <span class="CharOverride-5">•</span> <span class="CharOverride-1">Orhan Pamuk</span> <span class="CharOverride-5">•</span> <span class="CharOverride-1">Alt kimlik, üst kimlik</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Türk demeyelim, Türkiyeli diyelim</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Limanlar, bankalar, telefonlar haraç mezat</span> <span class="CharOverride-5">•</span> <span class="CharOverride-1">Sami Ofer</span> <span class="CharOverride-5">•</span> <span class="CharOverride-1">Mortgage</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Helal Gıda</span> <span class="CharOverride-5">•</span> <span class="CharOverride-1">Kaçak Kuran kursları serbest</span></p>

    <p class="paragraf ParaOverride-7"><span class="CharOverride-5">•</span> <span class="CharOverride-1">Rektör cezaevinde</span></p>

    <p class="paragraf">Yeni seneye altı sıfırı atılmış YTL’yle girdik.</p>

    <p class="paragraf">Bir milyon lira, bir lira olmuştu.</p>

    <p class="paragraf">En büyük banknot, 100 liraydı.</p>

    <p class="paragraf"><span class="metin-italik" xml:lang="en-US-POSIX">Hürriyet</span>’in manşeti “Ekmek 30 kuruş”tu.</p>

    <p class="_0px10px-copy"></p>

    <p class="paragraf">Hokus pokustu.</p>

    <p class="paragraf">Tayyip Erdoğan bu ekonomik mucizeyi (!) her mitingde dile getirecek, “Eskiden tuvalete bile bir milyon liraya gidiliyordu, şimdi artık bir liraya gidiliyor be” diye övünecekti.</p>

    <p class="_0px10px-copy"></p>

    <p class="paragraf">Minimalist’ti zaten bizim Başbakan.</p>

    <p class="paragraf">Yakında, gemiye de gemicik diyecekti.</p>

    <p class="_0px10px ParaOverride-8">…»</p>

    <p class="paragraf">Atladı uçağa, Rusya’ya gitti. TOBB tarafından Moskova’da inşa edilen alışveriş merkezinin açılışını yaptı. Kuyumcunun biri, Emine Hanım’a pırlantalı gerdanlık hediye etti. Bilmiyorum, pırlanta kadeve’sinin sıfıra indirildiğini hatırlatmama gerek var mı? Bilahare, halıcıya geçildi. Vitrinde görüp beğendiği ipek halı da Emine Hanım’a hediye edildi. Başbakan’a da mont hediye edildi. İstanbul’a dönünce hediyelerin fiyatı soruldu. Başbakan çok kızdı. “Gazetelerde ağza alınmayacak, milletin adap çizgilerinin dışında ifadeler kullanılması çok çirkindir ama, gafil yakalandılar, 30 bin dolar dediler, perakende 10 bin 600 küsur” dedi. “Türkiye seninle gurur duyuyor” diye alkışlandı.</p>

    <p class="_0px10px-copy"></p>

    <p class="paragraf">Gerdanlığın iade edildiği söylendi.</p>

    <p class="paragraf">Halı, Başbakanlık envanterine kaydedildi.</p>

    <p class="paragraf">Kayıt numarası kaçtı biliyor musunuz?</p>

    <p class="paragraf">001.</p>

    <p class="paragraf">İlkti, başka kayıt yoktu.</p>

    <p class="_0px10px ParaOverride-8">…»</p>

    <p class="paragraf">Başbakanımız alışverişlerde para ödemeyi sevmiyordu ama… Ne kadar kodaman patron varsa, alayını Dolmabahçe Sarayı’nda yemeğe çağırdı, pamuk eller cebe dedi, hayatlarının en pahalı yemek parasını ödetti. Tsunamizedelere 10 milyon dolar bağış topladı. Güney Asya turuna çıktı. Endonezya, Malezya, Tayland filan, hem kendisine ait olmayan parayla hayırseverlik yaptı, hem de oraları turladı geldi.</p>

    <p class="_0px10px ParaOverride-8">…»</p>

    <p class="paragraf">Çıraklık döneminde Tayyip Erdoğan’ın en önemli icraatı, seyahatti. Sadece üç sene içinde dünyanın bütün kıtalarını gezmeyi başaran, dünyadaki ilk Başbakan’dı. Ne Afrika bıraktı, ne Latin Amerika, ne Okyanusya… 2013’e kadar 300 küsur defa yurtdışına gitti. Ortalama ikişer günden bile hesaplasak, iktidarının en az iki senesini yurtdışında geçirdi. Kırılması güç rekor, ABD’deydi. 15 defa ABD’ye gitti.</p>

    <p class="_0px10px-copy"></p>

    <p class="paragraf">Afrika’yı dolaşırken, Tunus’a uğradı. Medine Çarşısı’nda altın bilezik hediye edildi. Sütten ağzı yanmıştı, kabul etmedi. Kuyumcuya gazetecileri göstererek “Bunlara ver” dedi. O sırada, İtalyan turistlerle karşılaştı. “Berlusconi?” diye sordu. İtalyanlar “Nooo, nooo” diye bağırınca,  “Olmadı yaav, Berlusconi my friend” dedi. Bir haftada iki defa Afrika’ya giden Başbakan, Tarzancayı sökmüştü.</p>

    <p class="_0px10px-copy"></p>

    <p class="paragraf">Oradan Norveç’e geçti. Oslo’da bir grup PKK’lının yumurtalı saldırısına uğradı. Sinirlendi. Norveçlileri fırçaladı. “Terör örgütünün pankartıyla dolaşıyorlar, ses çıkarmıyorsunuz; NATO toplantısı olmasa ülkenizi derhal terk ederdim” dedi. 2005’te yumurta atılan Oslo’da, 2011’de masaya oturulacaktı.</p>

    <p class="_0px10px ParaOverride-8">…»</p>

    <p class="paragraf">Sadece Başbakanımız değil, eşi de geziyordu. Mesela, Suriye’ye gitti. Uluslararası İşkadınları Forumu’na katıldı. Protokolde, Esma Esad, Suzan Mübarek ve Benazir Butto’yla yan yana oturdu. Sadece Emine Hanım’da türban vardı, diğerlerinin saçı açıktı. Bu kitabın yazıldığı tarihte, o günkü dostlarımız Suzan Mübarek’in eşi hapiste, Esma Esad’ın eşi savaşta, Benazir Butto öldürülmüştü.</p>

    <p class="_0px10px ParaOverride-8">…»</p>

    <p class="paragraf">Seyahat demişken… Turizm şirketleri, Erkan Mumcu’nun yerine Turizm Bakanı yapılan Atilla Koç’u “2004’ün En Başarılı Bakanı” seçti. Plaket takdim edildi. Küçük bi pürüz vardı. Atilla Koç, 2004’te henüz bakan değildi! Yalakalık, örfümüz âdetimiz haline gelmişti.</p>

    <p class="_0px10px ParaOverride-8">…»</p>

    <p class="paragraf">Orhan Pamuk, İsviçre dergisine konuştu. “Kimse söylemiyor, bari ben söyleyeyim, Türkiye’de 30 bin Kürt, 1 milyon Ermeni öldürüldü” dedi. Aslında <span class="metin-italik" xml:lang="en-US-POSIX">Kar</span> romanının tanıtım röportajıydı. Ve bu lafların, romanın içeriğiyle alakası yoktu. Yazdıklarıyla değil, söyledikleriyle şöhret olan dünyadaki tek yazar’dı!</p>

    <p class="_0px10px-copy"></p>

    <p class="paragraf">Peki neden onca ülke varken, bu lafı gidip İsviçre’de söylemişti? Çünkü çamur atıp iz bırakmak için ideal adresti… İsviçre’de konuşup “Ermeni soykırımı vardır” demek, serbestti, “Ermeni soykırımı yoktur” demek, yasaktı. Herhangi bir Türk’ün Orhan Pamuk’un söylediklerine karşı savunma yapabilmesi, kanunen suçtu. Nitekim… Kısa süre sonra, İsviçre’ye gidip “Ermeni soykırımı yoktur” diyen Türk Tarih Kurumu Başkanı Profesör Yusuf Halaçoğlu hakkında gıyabi tutuklama kararı çıkarıldı.</p>

    <p class="_0px10px-copy"></p>

    <p class="paragraf">“Edebiyatçı” tarihi suçlarsa, fikir özgürlüğüne giriyordu.</p>

    <p class="paragraf">“Tarih profesörü” savunursa, hapse giriyordu.</p>

    <p class="_0px10px-copy"></p>

    <p class="paragraf">Hadisenin “bu ne perhiz bu ne lahana turşusu tarafı” da vardı. Bize “soykırımcı” diyen İsviçre’nin Ankara Büyükelçisi Walter Gyger, eniştemizdi. Soykırımcı dediği milletten, Türk’le evliydi.</p>

    <p class="_0px10px ParaOverride-8">…»</p>

    <p class="paragraf">Hükümetimizin nasıl bir hukuki mücadele yürüteceği merak ediliyordu. Ki, Başbakanımız bizzat hukuki mücadele başlattı. Karikatüre dava açan ilk Başbakan oldu! Kendisini yumağa dolanmış kedi şeklinde çizen Musa Kart’ı mahkemeye verdi, tazminat istedi. Hukuk, henüz guguk olmamıştı. Davayı kaybetti.</p>

    <p class="_0px10px ParaOverride-8">…»</p>

    <p class="paragraf">Ankara Büyükşehir Belediye Başkanı Melih Gökçek’in “Böyle sanatın içine tükürürüm” diyerek kaldırttığı heykel de, gene mahkeme kararıyla yerine dikildi. “Periler Ülkesinde” adını taşıyan heykel, Mehmet Aksoy’a aitti… Ve “peri”lerini kurtaran Mehmet Aksoy “ucube”sini kurtaramayacaktı!</p>

    <p class="_0px10px ParaOverride-8">…»</p>

    <p class="paragraf">İstanbul Büyükşehir Belediye Başkanı Kadir Topbaş ise, bir başka heykelin müjdesini veriyor, Sivriada’ya 110 metre yüksekliğinde “semazen heykeli” dikileceğini açıklıyordu. New York Özgürlük Anıtı’ndan daha yüksek olacağını, manzara seyretmek için asansörle tepesine çıkılacağını, etrafına cami, kilise, sinagog yapılacağını söylüyordu. İlk “çılgın proce”ydi. Salla sallayabildiğin kadardı.</p>

    <p class="_0px10px ParaOverride-8">…»</p>

    <p class="paragraf">Dışbank, Hollandalı Fortis’e satıldı.</p>

    <p class="paragraf">Türk Ekonomi Bankası, Fransız BNP Paribas’a satıldı.</p>

    <p class="paragraf">Eoknmoni Bkaanı Ail Bbacn, ADB’ye gidrken “gelceek neslilere broçsuz Tükriye bırakcaağız” dedi.</p>

    <p class="paragraf">Gülmekten yazamadım…</p>

    <p class="paragraf">Ekonomi Bakanı Ali Babacan, ABD’ye giderken “Gelecek nesillere borçsuz Türkiye bırakacağız” dedi.</p>

    <p class="_0px10px ParaOverride-8">…»</p>

    <p class="paragraf">Bankalar kâr rekoru kırıyordu.</p>

    <p class="paragraf">Ankara Ticaret Odası’nın araştırmasına göre, taksiyle üç liraya gidilen mesafeye, banka havalesi 25 liraya gidiyordu.</p>

    <p class="_0px10px-copy"></p>

    <p class="paragraf">Caddelere stantlar kuruluyor, yoldan geçene kefilsiz mefilsiz kredi kartı dağıtılıyordu. Maalesef olacağı buydu, kart faciaları başladı. İlk intihar vakası Ankara’da yaşandı. Asgari ücretle çalışan, maaşının 30 misli kart borcu biriken üç çocuk babası, kendini astı. Ekstra hazin tarafı… Dört bankadan kredi kartı bulunan bu vatandaşımız, Bankacılık Düzenleme Denetleme Kurumu BDDK’nın temizlik işçisiydi.</p>

    <p class="_0px10px ParaOverride-8">…»</p>

    <p class="paragraf">Kredi kartı borçlarına çözüm bulmak için TBMM’de görüşme yapılacağı gün… TBMM şeref salonu kapısında nöbet tutan polis memuru, kredi kartı borcu nedeniyle canına kıydı, beylik tabancasıyla kafasına sıktı.</p>

    <p class="_0px10px ParaOverride-8">…»</p>

    <p class="paragraf">Yabancıya şakır şakır tapu gidiyordu.</p>

    <p class="paragraf">Antalya, adeta Moskovantalya olmuştu.</p>

    <p class="paragraf">Vaziyeti gösteren tek bi örnek vereyim:</p>

    <p class="paragraf">Rus gazetesi <span class="metin-italik" xml:lang="en-US-POSIX">Pravda</span>, Antalya’da 15 bin tiraja ulaşmıştı.</p>

    <p class="_0px10px ParaOverride-8">…»</p>

    <p class="paragraf">Hükümetimiz “İddialar palavra, yabancıya satış fazla değil” derken… İngiliz emlakçı Clare Walker, Aydın Didim’de vergi rekortmeni oldu. Muğla Yatağan’da ise, bir başka vergi rezaleti yaşanıyor, termik santralın arıtma tesisinde çalışan Alman mühendis, sırf maaşından kesilenle Yatağan’ın gelir vergisi rekortmeni oluyordu.</p>

    <p class="_0px10px ParaOverride-8">…»</p>

    <p class="paragraf">İthalat küçük gösterilip, böyle yazılıyordu.</p>

    <p class="paragraf">İHRACAT BÜYÜK GÖSTERİLİP, BÖYLE YAZILIYORDU.</p>

    <p class="_0px10px-copy"></p>

    <p class="paragraf">Ülkelerin ithalat artışı açıklandı.</p>

    <p class="paragraf">Yüzde 40 sıçramayla dünya şampiyonu olmuştuk.</p>

    <p class="paragraf">İhracatımız ise, ilk 30’a bile girememişti.</p>

    <p class="_0px10px ParaOverride-8">…»</p>

    <p class="paragraf">Kütahya’da grizu patladı, 18 işçi rahmetli oldu.</p>

    <p class="paragraf">Milletvekillerimiz, yurttan sesler korosu kurdu.</p>

    <p class="paragraf">Yurdun en önemli ihtiyaçlarından biri giderilmiş oldu!</p>

    <p class="_0px10px ParaOverride-8">…»</p>

    <p class="paragraf">Dinç Bilgin’in malları, Cem Uzan’ın malları derken, devlet en büyük medya patronu haline gelmişti. Televizyon şirketlerinin yüzde 100’ünü yabancıya satmak için yasa çıkarıldı. Cumhurbaşkanı Sezer veto etti. “Herhangi bir televizyon kanalını komple yabancıya satmak ulusal çıkarlara aykırıdır” dedi.</p>

    <p class="_0px10px ParaOverride-8">…»</p>

    <p class="paragraf">Cumhurbaşkanı’ndan nefret ediyorlardı.</p>

    <p class="paragraf">Nefretleri, yandaş medyadan okunuyordu.</p>

    <p class="paragraf">Uygun görmeyip atamalarına izin vermediği için, devlet kadrolarında vekâlet dönemi başlamıştı. İki binden fazla bürokrat vekâleten görev yapıyordu. Sezer’in emekli olmasını bekliyorlardı.</p>

    <p class="_0px10px ParaOverride-8">…»</p>

    <p class="paragraf">Mehmet Ali Talat, Kuzey Kıbrıs’ta cumhurbaşkanı seçildi.</p>

    <p class="paragraf">Denktaş döver gibi övdü, “Yılan gibi soğukkanlıdır” dedi.</p>

    <p class="_0px10px ParaOverride-8">…»</p>

    <p class="paragraf">Deniz Baykal’la Mustafa Sarıgül’ün yarıştığı CHP kurultayında harp çıktı. Taraflar tekme tokat birbirine girdi, sandalyeler uçuştu, Sarıgül konuşturulmadı, tribünden bağırdı. Neticede, Baykal koltuğu korudu.</p>

    <p class="_0px10px ParaOverride-8">…»</p>

    <p class="paragraf">İngiltere Veliahtı Prens Charles, uzatmalı sevgilisi Camilla Parker’la evlendi. Prenses Diana varken, bu kadınla beraber olunur muydu filan… Gazetelerimizde bir hafta bu mevzu manşetti. Sayın basınımız buna benzer tırışkadan teyyare haberleri hiç ıskalamıyor, köpürtüyor, adeta ahaliyi uyutma görevini üstleniyordu.</p>

    <p class="_0px10px ParaOverride-8">…»</p>

    <p class="paragraf">İzzet Baysal Üniversitesi Mühendislik Fakültesi’nin temel atma töreninde kriz çıktı. İzzet Baysal Vakfı, Tayyip Erdoğan’ı davet etmişti. Rektör Yaşar Akbıyık “Üniversiteler bağımsız kalmalı, bu tür davetlerle siyasallaştırılmamalı” diyerek, törene katılmadı. Tayyip Erdoğan çok sinirlendi. “Böyle rektörlerin olduğu yerde terör olur, anarşi olur” dedi. Rektör, yandaş medya tarafından derhal linç edildi. “Laik sistemin ürünü olduğu” yazıldı. Halbuki… Rektör Akbıyık, imam hatip lisesi mezunuydu. Kocaeli’nde iki sene imamlık bile yapmıştı. Üstelik, 2011 seçimlerinde AKP’den milletvekili aday adayı bile olacaktı.</p>

    <p class="_0px10px-copy"></p>

    <p class="paragraf">Peki neydi?</p>

    <p class="paragraf">İtiraz etmeyeceksin kardeşim.</p>

    <p class="paragraf">Kayıtsız şartsız biat edeceksin.</p>

    <p class="paragraf">İstenen buydu.</p>

    <p class="_0px10px ParaOverride-8">…»</p>

    <p class="paragraf">Türk Ceza Kanunu’nda değişiklik yapıldı.</p>

    <p class="paragraf">İzinsiz Kuran kurslarına verilen hapis cezası kaldırıldı.</p>

    <p class="paragraf">Tayyip Erdoğan “Bu millet Müslüman’dır, kaçak Kuran kursu ifadesi bile çok çirkin ifadedir, Kuran öğrenmek suç olamaz” dedi. Tarikatlara gün doğmuştu.</p>

    <p class="_0px10px ParaOverride-8">…»</p>

    <p class="paragraf">AKP Grup Başkanvekili İrfan Gündüz, kaçak Kuran kurslarını savunurken “Terörist yetiştirdi diye eğitim kurumunu kapatmaya kalkarsanız, ODTÜ’yü kapatmanız lazım” dedi. O günlerde üzerinde durulmadı ama, memleketin gururu olan üniversiteyi, terörist yetiştirmekle suçlamıştı… Ve yakında, ODTÜ için aynı yakıştırmayı bizzat Tayyip Erdoğan yapacaktı. Kaçak Kuran kursu faydalı, ODTÜ zararlıydı!</p>

    <p class="_0px10px ParaOverride-8">…»</p>

    <p class="paragraf">“Empati” kelimesi, moda haline gelmişti.</p>

    <p class="paragraf">Soykırım’a empati isteniyordu.</p>

    <p class="paragraf">Boğaziçi Üniversitesi’nde Sabancı Üniversitesi’yle birlikte “Osmanlı Ermenileri Konferansı” yapılacağı açıklandı. En büyük tepki hiç umulmadık şekilde AKP’den geldi. Adalet Bakanı Cemil Çiçek “Bu konferans Türk milletini sırtından hançerlemektir” dedi. Konferans iptal edildi. İki defa ertelendi. Neticede, Boğaziçi Üniversitesi’nde değil, Bilgi Üniversitesi’nde yapıldı. Soykırım dahil her mevzu dile getirildi, Asala’nın katlettiği şehit diplomatlarımızdan bahseden olmadı. Empati dedikleri, buydu.</p>

    <p class="_0px10px ParaOverride-8">…»</p>

    <p class="paragraf">O arada… Hrant Dink, <span class="metin-italik" xml:lang="en-US-POSIX">Agos</span> gazetesindeki köşesinde “Türk’ten boşalacak o zehirli kanın yerini dolduracak temiz kan, Ermeni’nin Ermenistan’la kuracağı asil damarında mevcuttur” yazdı. Ortalık iyice ayağa kalktı. Hapis istemiyle dava açıldı. Polise verdiği ifadede “Türk’e hakaret etmedim. Ermenilerin Türklere duyduğu öfkenin yersiz olduğunu, Türklerin soykırım yaptığının kabul edilmesi çalışmaları yerine, Ermeni kanında bulunan Türk korkusunun silinmesi ve Ermenistan’la ilişki kurulması gerektiğini belirttim. Ermenilerin Türklerle uğraşmak yerine, kendi devletlerinin refahı için uğraş vermeleri gerektiğini söylemekteyim” dedi. Ama… Maalesef “hedef” haline gelmişti.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, İsrail’e gitti.</p>

    <p class="paragraf">“Beyrut Kasabı” lakabıyla tanınan İsrail Başbakanı Ariel Şaron’a “Sizi en yakın zamanda Türkiye’de görmek istiyorum” dedi. Askeri projeler imzalandı. Ankara-Tel Aviv arasında Washington’la Moskova arasında olduğu gibi kırmızı telefon hattı çekileceği açıklandı. Pek sevişiyorduk… İsrail’de iki gün, Filistin’de sadece iki saat kaldı. “Van münüts”e daha çok zaman vardı.</p>

    <p class="_0px10px ParaOverride-8">…»</p>

    <p class="paragraf">Sonra gene ABD’ye gitti.</p>

    <p class="paragraf">Bush’la buluştu.</p>

    <p class="paragraf">Her sene mutlaka bir defa gidiyordu.</p>

    <p class="paragraf">Washington’dan New York’a geçti. Anti Defamation Leauge’dan, Yahudi lobisinin en büyük onur ödülünü, “Cesaret Ödülü”nü aldı. Törende yaptığı konuşmada, Musevi düşmanlığının “utanç verici bir akıl hastalığının tezahürü” olduğunu “sapkınlık ve sapıklık” olduğunu söyledi.</p>

    <p class="paragraf">Seneler sonra İsrail’le papaz olunca, bu Yahudi Cesaret Ödülü başına dert olacaktı. Muhalefet partileri tarafından gündeme getirilecek, “İsrail’e atıp tutuyorsun ama, 2005’te Yahudi Cesaret Ödülü almamış mıydın?” denilecekti. Halbuki, Tayyip Erdoğan’ın sadece 2005 ödülü yoktu. Önceki sene, 2004’te gene ABD’ye gitmiş, Amerikan Musevi Komitesi’nden de “Cesaret Ödülü” almıştı. Bizim muhteşem muhalefetimiz, “katmerli Yahudi ödülü”nün birini hatırlayacak, birini unutacaktı.</p>

    <p class="_0px10px ParaOverride-8">…»</p>

    <p class="paragraf">Neyse… Memlekete dönerken, uçaktaki gazeteciler Yahudi ödülünü sordu. Sordular ama, cevap alamadılar. Çünkü AKP tabanını rahatsız eden bi mevzuydu, haber yapılsın, konuşulsun istenmiyordu. Dolayısıyla, Tayyip Erdoğan lafı evirdi çevirdi, kaçak Kuran kursu meselesine bağladı, “Teksas Tommiks okumak serbestken, Kuran okumaya niye engel konulsun?” dedi. Kıyaslama dediğin böyle olurdu!</p>

    <p class="_0px10px ParaOverride-8">…»</p>

    <p class="paragraf">O hafta, Profesör Yalçın Küçük’ün yeni kitabı piyasaya çıktı. Abdullah Gül’ün Sabetayist olabileceğini öne sürüyordu. Abdullah Gül, Yalçın Küçük’e cevap mektubu yazdı, “Değilim, iddialarınız yalan” dedi.</p>

    <p class="_0px10px ParaOverride-8">…»</p>

    <p class="paragraf">Memlekette olmayan işler olmaya başlamış, mezhepler, etnik kökenler kurcalanmaya başlanmıştı. Türk Hava Yolları’nda mesela, Kürdistan krizi yaşandı. İsveç’ten Türkiye’ye uçmak isteyen beş kişilik Iraklı aile, THY’den bilet almıştı. Çocuklardan birinin ismi “Kürdistan”dı. Stockholm Havalimanı’ndaki bilet kontrolü sırasında THY görevlileri tarafından durduruldu. Bu isimle Türkiye’ye giriş yapamayacağı söylendi. “Türkiye’de kalmayacağız, aslında Irak’a geçeceğiz, buradan Irak’a direkt uçuş olmadığı için mecburen Türkiye üzerinden gidiyoruz” dediler. Nafile… Kürdistan isimli yolcu uçağa alınmadı. Bunun üzerine, Iraklı aile THY’yle uçmaktan vazgeçti. Hadise İsveç basınında manşet oldu. Türkiye’nin Stockholm Büyükelçiliği’ne sordular. “İsmi Kürdistan olanların THY’yle seyahat etmesinde sakınca yok ama, doğum yerini Kürdistan diye yazdıranlar binemez” cevabı verildi.</p>

    <p class="_0px10px ParaOverride-8">…»</p>

    <p class="paragraf">Aynı günlerde… Çevre Bakanlığımız “üniter devlet yapımıza zarar veriyor” diye, içinde Kürdistan ve Ermeni kelimeleri geçen Latince hayvan terimlerini değiştirdi. Vulpes Vulpes Kurdistanica olan tilkinin ismi, kısaca Vulpes Vulpes yapıldı. Ovis Armeniana olan yabankoyunu, Ovis Orien Anatolicus oldu. Capreolus Capreolus Armenius olan karaca da, Capreolus Caprelus Capreolus haline getirildi.</p>

    <p class="_0px10px ParaOverride-8">…»</p>

    <p class="paragraf">Sene 2005, Türkiye’nin durumu buydu.</p>

    <p class="paragraf">Gün gelecek “Hepimiz Ermeni’yiz” diye yürünecek, “Kürdistan resmi muhatap” kabul edilecek, hatta “Türkiye’deki Kürdistan” için pazarlık masasına oturulacak denilseydi, herhalde, hadi ordan denirdi!</p>

    <p class="_0px10px ParaOverride-8">…»</p>

    <p class="paragraf">Eurovision’u Yunanistan kazandı. Gülseren’in “Rimi Rimi Ley” şarkısıyla katıldık, madara olduk. Rimi rimi ley, bu ne biçim şeydi… Türkiye, Yunanistan’a 12 tam puan verdi. Yunanistan, Türkiye’ye sıfır çekti.</p>

    <p class="_0px10px ParaOverride-8">…»</p>

    <p class="paragraf">Satışlar hızlanmıştı.</p>

    <p class="paragraf">Seydişehir Alüminyum satıldı.</p>

    <p class="paragraf">Seydişehir Alüminyum sadece iki kelimeden ibaretti ama… Satılan varlıkları arasında, fabrikalar, makineler, 792 adet lojman, atık cevher barajları, sosyal tesisler, su havzaları, ruhsatlı boksit sahaları, koskoca Oymapınar Barajı, turizm teşvikli arazi, Antalya’da liman ve yükleme tesisleri, kasalarında 17 trilyon lira, 10 bin ton külçe alüminyum, binlerce ton boksit vardı.</p>

    <p class="_0px10px-copy"></p>

    <p class="paragraf">305 milyon dolara veriverdiler.</p>

    <p class="paragraf">Karşı çıkana “komünist” diyorlardı.</p>

    <p class="_0px10px ParaOverride-8">…»</p>

    <p class="paragraf">Millete ait tek taş pırlantalar haraç mezat giderken… “Bakın her kuruşun hesabını yapıyoruz” ayaklarıyla “tasarruf genelgesi” yayınlandı. Üst düzey bürokratların zorunlu olmadıkça yurtdışı gezisi yapmamaları, yurtiçinde uçak yerine otobüs kullanmaları istendi. Ayrıca, bakanlara plaket verilmeyecek, hediye olarak eşantiyon ajanda bile alınmayacaktı.</p>

    <p class="paragraf">Peh!</p>

    <p class="paragraf">Genelgenin yayınladığı gün, TBMM’ye kayıtlı otomobillerin, sadece bir senede, 3 milyon 166 bin kilometre yol yaptığı ortaya çıktı. Dünyanın etrafında 80 tur atsan, anca bu kadar ediyordu. TBMM Başkanı Arınç, milletvekillerimizin meclis muhasebesine sahte sağlık faturaları verdiğini açıkladı. “Her sene 100 bin faturayı kontrol ediyoruz, iki ayda bir gözlük değiştirilir mi, evet böylesi bile var, 32 dişine birden implant yapıldığını gösteren faturalar var” dedi. Rezaletin daniskasıydı.</p>

    <p class="_0px10px ParaOverride-8">…»</p>

    <p class="paragraf">Milletin vergileriyle çüküne mutluluk çubuğu taktıran milletvekili bile olduğu iddia edilirken… Edirne’de, Trakya Üniversitesi Hastanesi’nde iki günde sekiz bebek öldü. Cenazeleri kantinden aldıkları bisküvi kolilerine koydular, ailelerine bu şekilde verdiler. “Yetkililerin ihmali yok, klimaya virüs girmiş, talihsizlik işte” filan dediler.</p>

    <p class="paragraf">Edirne’de sekiz, Manisa’da dört bebekten sonra… Kayseri Erciyes Üniversitesi yenidoğan ünitesinde sekiz bebek daha peş peşe öldü. Gene klimadan dediler. Bu sefer bisküvi kolisinde vermediler ama, cenazeleri karıştırdılar, yanlış ailelere verdiler. Üç bebek gömüldü, çıkarıldı, tekrar defnedildi.</p>

    <p class="_0px10px ParaOverride-8">…»</p>

    <p class="paragraf">Diyarbakır’da sekiz yaşındaki çocuğa otobüs çarptı.</p>

    <p class="paragraf">Hayatını kaybetti. Ailesi tazminat davası açtı.</p>

    <p class="paragraf">Bilirkişi ne rapor verdi biliyor musunuz?</p>

    <p class="paragraf">“Ailenin tazminat istemeye hakkı yok… Çocuğu</p>

    <p class="paragraf">büyütmek için yapılacak masraftan kurtuldular” dedi!</p>

    <p class="_0px10px-copy"></p>

    <p class="paragraf">Bilirkişinin akıllara ziyan hesabı şuydu:</p>

    <p class="paragraf">“Yörenin ve ailenin sosyal konumu gereği, çocuk üniversite okuyamayacak. 18 yaşından sonra çalışmaya başlayacak. Ömrü 55 sene 10 ay 3 gün olacak. 2058’de vefat edecek. Askerden dönüp iki sene sonra evlenecek. Ailesi, çocuğa 56 milyar lira masraf yapacak. Çocuk evlenene kadar çalışıp ailesine 18 milyar lira destek olacak. Sekiz yaşına kadar yapılan masrafı düşüp, tüm bunları hesap ettiğimizde, çocuğun ölmesinden dolayı, ailesi 42 milyar 691 milyon lira masraftan kurtulacak.”</p>

    <p class="_0px10px ParaOverride-8">…»</p>

    <p class="paragraf">Uşak’taydı o sırada Başbakan…</p>

    <p class="paragraf">İşsiz vatandaş “satılık böbrek var” pankartı açtı.</p>

    <p class="paragraf">Görünce, sinirlendi.</p>

    <p class="paragraf">“Burası sakatat dükkânı değil” diye azarladı.</p>

    <p class="_0px10px ParaOverride-8">…»</p>

    <p class="paragraf">Ankara’ya döndü, Savunma Sanayi İcra Komitesi’ne başkanlık yaptı. Tarihi kararlar alındı. Kamuoyuna açıklandı. Buna göre… 2008’de yüksek irtifa uçağı geliştirecek, 2009’da roket geliştirecek, 2020’de uzay gemisi tasarımına start verecek’tik. Bu kitabın yazıldığı tarihte, şimdilik sadece burundan pırpırlı uçağımız hangardan çıkarılmıştı. O da henüz uçmuyordu. Kısmetse 2013’te uçacağı söyleniyordu.</p>

    <p class="_0px10px ParaOverride-8">…»</p>

    <p class="paragraf">Ahalimiz uzaya gitme hayalleri kurarken… Pek yakında AKP’nin “akil”i olduğunu anlayacağımız Avukat Kezban Hatemi, türban meselesine yeni bir hukuki boyut kazandırdı, Emine Hanım’ın başındakinin türban değil, başörtüsü olduğunu iddia etti.</p>

    <p class="paragraf">Modacılar bölündü.</p>

    <p class="paragraf">Dilek Hanif “Türban olarak algılıyorum” derken, Fevziye Çamer “Tesettürdür” dedi. Cengiz Abazoğlu “Türban değil” derken, Neslihan Yargıcı “Tabii ki türban, başörtüsü değil, sarık desek, o da değil” dedi. Vural Gökçaylı “Türban da değil, başörtüsü de değil” diye yuvarlarken, Cemil İpekçi’ye fikrini sormadılar maalesef… AKP’ye toz kondurmayan gazetecilerden Nazlı Ilıcak, Mehmet Barlas’ın sunduğu “Beyin Fırtınası” programına “Fransız usulü türban” takarak çıktı. Programın öbür konuğu Reha Muhtar “Sizin gibi göğüs dekolteli türbanlıyı pek göremiyoruz” dedi. AKP şakşakçısı Mehmet Barlas ise, Nazlı Ilıcak’ın taktığı türbanı Brigitte Bardot’nun da taktığını söyledi.</p>

    <p class="_0px10px ParaOverride-8">…»</p>

    <p class="paragraf">Türkiye Barolar Birliği Başkanı Özdemir Özok “AKP’nin kendi dünya görüşüne yakın dört bin hâkim ve savcı atayıp, gelecek 20 senede iktidarını güvenceye almak istediğini” açıklarken… Amerikan Colgate, misvak özlü diş macununu dünyada ilk kez Türkiye’de piyasaya sürüyordu.</p>

    <p class="_0px10px ParaOverride-8">…»</p>

    <p class="paragraf">Kuran kurslarında promosyon dönemi başlamıştı.</p>

    <p class="paragraf">Çocuklara bilgisayar, bisiklet, cep telefonu veriliyordu.</p>

    <p class="paragraf">Teşvik ödülleri cami avlularında sergileniyordu.</p>

    <p class="paragraf">Duyuru pankartları minarelere asılıyordu.</p>

    <p class="paragraf">Çünkü Kuran kursları Milli Eğitim Bakanlığı denetiminden komple çıkarılmıştı. Yeni yönetmelik gereği, ilköğretim müfettişleri bundan böyle, Kuran kurslarıyla dernek ve vakıf yurtlarını denetlemeyecekti.</p>

    <p class="paragraf">Mersin Mezitli’de bir cami imamı, Kuran kursuna katılan 14 yaşındaki kız çocuğuna “En başarılı öğrencim sensin” diyerek iç çamaşırı hediye etti. Tutuklandı. Karakoldaki ifadesinde “Eşime aldığım hediyeyle karıştırmışım” demişti. Evinde yapılan aramada başka hediye paketi bulunamadı.</p>

    <p class="_0px10px ParaOverride-8">…»</p>

    <p class="paragraf">RTÜK emretti… Exotica, Playboy gibi kanallar Digitürk’ün yayın listesinden çıkarıldı. Sayın ahalimiz, şifreli yayınlanan erotik kanallara para ödeyip abone oluyor, geceyarılarına kadar bekliyor, geceyarısı saat 1’de başlayan programları seyrediyor, sonra da bunlar erotik diye RTÜK’e şikâyet ediyordu!</p>

    <p class="_0px10px ParaOverride-8">…»</p>

    <p class="paragraf">Mayıs ayında 16 şehit vardı.</p>

    <p class="paragraf">Haziran ayında 11 şehit vardı.</p>

    <p class="paragraf">TBMM hayati işlerle uğraşmaya devam ediyordu.</p>

    <p class="paragraf">Milletvekilleri arasında bilek güreşi turnuvası düzenlendi.</p>

    <p class="_0px10px ParaOverride-8">…»</p>

    <p class="paragraf">AKP Adana Milletvekili Zeynep Tekin Börü’nün derdi çok büyüktü. Meclis kuaförünün güzel saç topuzu yapamadığını belirterek, Meclis Genel Sekreterliği’ne başvurdu. Sosyal Hizmetler Müdürlüğü devreye sokuldu. Meclis kuaförlerinin kursa gönderilmesi kararlaştırıldı.</p>

    <p class="_0px10px ParaOverride-8">…»</p>

    <p class="paragraf">Kuşadası’nda minibüste bomba patladı, beş kişi öldü.</p>

    <p class="paragraf">Temmuz ayında 10 şehit vardı.</p>

    <p class="paragraf">İstanbul Pendik’te bomba patladı, anne-kız öldü.</p>

    <p class="paragraf">Ağustos ayında 12 şehit vardı.</p>

    <p class="paragraf">2002’de sıfırlanan terör, üç senede bu hale gelmişti.</p>

    <p class="_0px10px ParaOverride-8">…»</p>

    <p class="paragraf">Memlekette kan gövdeyi götürürken, Birleşmiş Milletler Genel Sekreteri Annan görevlendirdi, bizim Başbakan, İspanya Başbakanı’yla beraber Medeniyetler İttifakı kurdu.</p>

    <p class="_0px10px ParaOverride-8">…»</p>

    <p class="paragraf">İspanya’dan geldi, Diyarbakır’a gitti.</p>

    <p class="paragraf">Bayram değil seyran değil…</p>

    <p class="paragraf">“Evet, Türkiye’nin Kürt sorunu var” dedi.</p>

    <p class="paragraf">“Büyük devlet, yüzleşmesini bilen devlettir” dedi.</p>

    <p class="_0px10px ParaOverride-8">…»</p>

    <p class="paragraf">Cahit Sıtkı Tarancı’nın “Memleket İsterim” şiirini okudu.</p>

    <p class="paragraf">“Memleket isterim…</p>

    <p class="paragraf">Ne başa dert, ne gönülde hasret olsun.</p>

    <p class="paragraf ParaOverride-8">Kardeş kavgasına nihayet olsun” dedi.</p>

    <p class="_0px10px ParaOverride-8">…»</p>

    <p class="paragraf">Kandil’deki Murat Karayılan cevap verdi.</p>

    <p class="paragraf">“Anayasal vatandaşlık sorunu var.</p>

    <p class="paragraf">Türkiyelilik üst kimliğiyle çözülür” dedi.</p>

    <p class="paragraf">“Üst kimlik” ve “Türkiyelilik” ilk kez telaffuz ediliyordu.</p>

    <p class="paragraf">Mucidi, Karayılan’dı.</p>

    <p class="_0px10px ParaOverride-8">…»</p>

    <p class="paragraf">Türkiye ise, Bülent Ersoy’u konuşuyordu.</p>

    <p class="paragraf">Çünkü 12 Eylül hatırasını anlatmış, sahne yasağının kaldırılması için ünlü bir siyasetçinin kendisinden servet istediğini söylemişti. “O siyasetçi, şimdi parti genel başkanı” demişti. Kim acaba diye merak edilirken… Deniz Baykal çıktı, “12 Eylül döneminde avukatlık yapıyordum, beni aradı, ‘Mağdur durumdayım, lütfen yol gösterin’ dedi, ‘Hukuki yolu deneyin’ dedim, ‘Garantili sonuç alır mıyım?’ dedi, ‘Hiç kimse garanti veremez’ dedim; ne vekâletname, ne ücret, sadece iki dakika konuştuk, kapattık” dedi.</p>

    <p class="_0px10px ParaOverride-8">…»</p>

    <p class="paragraf">Neredeyse hayatı boyunca “Bülent” Ecevit’le mücadele eden Baykal, bu sefer bi başka “Bülent”ten darbe yemişti… Tazminat davası açtı. Kazandı. Doğru söylediği hukuken kanıtlandı. Ancak, davanın tamamlanması üç sene sürmüş, o üç sene boyunca, hem kendisi hem CHP aleyhine kullanılmıştı.</p>

    <p class="_0px10px ParaOverride-8">…»</p>

    <p class="paragraf">Bülent Ersoy filan derken…</p>

    <p class="paragraf">Rahmetli Zeki Müren suçüstü yakalandı!</p>

    <p class="paragraf">“Evinizin suyunu kesiyoruz” tebligatı geldi.</p>

    <p class="paragraf">Evet, yanlış okumadınız…</p>

    <p class="paragraf">Türkiye’ye özgü bi başka komediydi.</p>

    <p class="paragraf">Dokuz sene önce vefat eden Zeki Müren, tüm malvarlığını Mehmetçik Vakfı ile Türk Eğitim Vakfı’na bağışlamıştı. Türk Eğitim Vakfı ile kalan Antalya’daki ev, kiraya verilmişti. Gel gör ki, su aboneliği Zeki Müren ismiyle devam ettirilmişti. Kiracı su parasını ödemeyi unutunca, Zeki Müren’e tebligat gitmişti.</p>

    <p class="_0px10px ParaOverride-8">…»</p>

    <p class="paragraf">Türk Telekom, Lübnan şirketine satıldı.</p>

    <p class="paragraf">“Türk” Telekom, “Arap” Telekom olmuştu.</p>

    <p class="paragraf">Kimseden çıt çıkmıyordu.</p>

    <p class="paragraf">Evindeki kullanılmış boş vita tenekesini bile çöpe atmaya kıyamayan, yatağının altında saklayan ahalimiz, devlete ait malların ona buna verilmesini önemsemiyordu. Aidiyet duygusu yitirilmişti.</p>

    <p class="_0px10px ParaOverride-8">…»</p>

    <p class="paragraf">Kemal Derviş milletvekilliğinden istifa etti, ABD’ye taşındı. Başlı başına kitap olur ama… Kabaca özetlersek, AKP’den önceki koalisyon hükümetine ABD’den Dünya Bankası’ndan kurtarıcı olarak getirilmişti. Şak diye istifa ederek o hükümete son nefesini verdirmişti. İsmail Cem ve Hüsamettin Özkan’la yeni parti kurarken, son anda vazgeçip, o partinin ölü doğmasına sebep olmuştu. CHP’ye katılmış, milletvekili olmuştu. Neticede, gene ABD’ye Birleşmiş Milletler’e gitmişti. AKP hep inkâr etti ama AKP’nin uyguladığı ekonomik program, Kemal Derviş’in miras bıraktığı IMF programıydı.</p>

    <p class="_0px10px ParaOverride-8">…»</p>

    <p class="paragraf">Mersin limanı satıldı.</p>

    <p class="paragraf">İskenderun limanı satıldı.</p>

    <p class="paragraf">Amerikalılar, Garanti Bankası’na ortak oldu.</p>

    <p class="paragraf">Hülya Avşar’la Kaya Çilingiroğlu boşandı sayın seyirciler…</p>

    <p class="paragraf">Bundan önemli mevzu yoktu.</p>

    <p class="_0px10px ParaOverride-8">…»</p>

    <p class="paragraf">İstanbul’da Formula başladı. Kurtköy’e pist yapılmıştı. Ayıptır söylemesi, o günkü köşemde “Formula mormula hikâye, etraftaki arazileri çok önceden kapattılar, villa siteleri yapıp kakalayacaklar, Formula’yı reklam aracı olarak kullanacaklar, satışlar bitince Formula’yı unutun” diye yazdım. Küfürün bini bi para tabii… “Memleketin gelişmesini kıskanıyorsun” filan dediler. Neyse, ilk yarışı Mercedes pilotu Raikkonen kazandı.</p>

    <p class="_0px10px ParaOverride-8">…»</p>

    <p class="paragraf">Tüpraş, Koç Grubu’na satıldı.</p>

    <p class="paragraf">Rezalet ortaya çıktı.</p>

    <p class="paragraf">Çünkü Tüpraş’ı ihaleyle satmadan önce, yüzde 14 küsurluk hissesini, kamuoyuna açıklamadan, sessiz sedasız, İsrailli işadamı Sami Ofer’e verdikleri anlaşıldı. Tüpraş satılınca, Sami Ofer de hampadan 240 milyon doları cebine indirmişti. Bu Ofer denilen arkadaş, Kuşadası limanını da almıştı.</p>

    <p class="_0px10px-copy"></p>

    <p class="paragraf">Başbakan önce çıktı, “Ofer’le hiç görüşmedim” dedi.</p>

    <p class="paragraf">Sonra “İlk görüşmem Davos’ta oldu” dedi.</p>

    <p class="paragraf">“Ne görüştünüz?” diye sordular.</p>

    <p class="paragraf">“Kardeşim, Sami Ofer’in gemilerinde tornacıydı” dedi.</p>

    <p class="_0px10px-copy"></p>

    <p class="paragraf">Bilahare, Maliye Bakanı Kemal Unakıtan’ın da Sami Ofer’le Davos’ta otel odasında görüştüğü ortaya çıktı. Bu gizli saklı buluşmayı gayet güzel izah etti… “Yatırımcılarla bahçede konuşacak değilim ya, dışarsı eksi 20 derece, elbette otel odasında görüşeceğim, Allah Allah, hayret bi şey; Davos’a kış sporu yapmak için gitmiyoruz, millet için çalışıyoruz, her satışta milletimiz biraz daha rahatlıyor” dedi!</p>

    <p class="_0px10px ParaOverride-8">…»</p>

    <p class="paragraf">Eylül daha da kanlı geçti.</p>

    <p class="paragraf">Üçü polis, 14 şehit vardı.</p>

    <p class="paragraf">Biri, Komando Er Süleyman Aydın’dı.</p>

    <p class="paragraf">Şırnak’ta pusuya düşürülmüştü.</p>

    <p class="paragraf">21 yaşındaydı.</p>

    <p class="paragraf">Sivas’ın Yarhisar Köyü’nde toprağa verildi.</p>

    <p class="paragraf">Bu Süleyman Aydın’dan, taaa 21 sene önce, 1984’te, Siirt Eruh’ta karakol basılmış, PKK tarihte ilk defa vurmuş, ilk şehidimizi vermiştik. Bölücü teröre kurban verdiğimiz ilk şehidin adı da, Süleyman Aydın’dı… O da 21 yaşındaydı. Adıyla soyadıyla adaştı, yaşıttı. Erzincan’ın Mertekli Köyü’nde toprağa verilmişti. Ateş düşmeyen şehir ilçe köy kalmamış, adıyla soyadıyla ikinci tur şehitler başlamıştı.</p>

    <p class="_0px10px ParaOverride-8">…»</p>

    <p class="paragraf">Televizyon ekranlarındaki suni şöhret, trajediyle sonuçlandı. “Gelinim Olur musun” yarışmasındaki Kaynana Semra’nın 24 yaşındaki oğlu Ata, Adana’da otel odasında ölü bulundu. Uyuşturucuydu. Adı Ata, soyadı Türk’tü. Tabuta Türk bayrağı örttüler, iyi mi… Kaynana Semra “Asker kızıyım, ben de bir şehit verdim” dedi. Fatih Camii’ndeki cenaze töreni miting gibi oldu. Ahali hücum etmişti. İzdihamdan kavga çıktı, yumruklaşmalar oldu. Bazı televizyonlar canlı yayınladı. Kanal D, atv, Show, Star gibi kanalların ana haber bültenlerinde toplam 97 dakika haber oldu. Yozlaşma dörtnalaydı.</p>

    <p class="_0px10px ParaOverride-8">…»</p>

    <p class="paragraf">Gaziantep’in Nurdağı ilçesinde bir bulvara Devlet Bakanı Kürşad Tüzmen’in adı verildi. Normal… Anormal olan şuydu: Aynı bulvara, ANAP iktidarında Mustafa Taşar adı verilmiş, sonra silinmiş, MHP’nin iktidar ortaklığında Alparslan Türkeş adı verilmiş, sonra silinmiş, AKP iktidarına uygun tabela takılmıştı. Her devrin adamını çok görmüştük ama, her devrin bulvarı ilk defa görülüyordu.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan’ın özel eşyaları, Üsküdar Belediyesi’nin yoksullara yardım için düzenlediği kermeste, açık artırmayla satıldı. Sirkeci’deki Doğubank’ta beyaz eşya ticareti yapan işadamı Hüseyin Akar, Başbakan’ın ayakkabılarını 1.500 liraya, kadife pantolonunu 3.500 liraya satın aldı. Pantolonu evinin salonunda tablo gibi duvara astı. Ayakkabıları da biblo gibi şöminenin üstüne koydu.</p>

    <p class="_0px10px ParaOverride-8">…»</p>

    <p class="paragraf">Ankara Sanayi Odası Başkanı Zafer Çağlayan, adeta isyan etti, “Türkiye tiner bağımlısı gibi doğalgaz bağımlısı yapıldı” dedi. O zamanlar böyle konuştuğuna göre… “Doğalgaz borusu döşeme şampiyonu AKP”nin bakanı olacağını, kendisi de bilmiyordu demek ki!</p>

    <p class="_0px10px ParaOverride-8">…»</p>

    <p class="paragraf">Telsim, İngiliz Vodafone’a satıldı.</p>

    <p class="paragraf">Uzanların radyoları, Kanadalılara satıldı.</p>

    <p class="paragraf">Yarımca limanı, Araplara satıldı.</p>

    <p class="_0px10px ParaOverride-8">…»</p>

    <p class="paragraf">Avrupa Birliği’yle müzakereler başladı.</p>

    <p class="paragraf">Peki, müzakereler başlayınca ne olacaktı?</p>

    <p class="paragraf">Gazetelerimiz ballandıra ballandıra yazıyordu.</p>

    <p class="paragraf">Hava-su bile daha temiz olacak’tı.</p>

    <p class="paragraf">Açıkta yiyecek satılmayacak’tı.</p>

    <p class="paragraf">Her yer otoyol olacak’tı.</p>

    <p class="paragraf">İş bulmak kolaylaşacak’tı.</p>

    <p class="_0px10px ParaOverride-8">…»</p>

    <p class="paragraf">E bundan iyisi Şam’da kayısıydı.</p>

    <p class="paragraf">Veya, Dubai’de hurmaydı.</p>

    <p class="paragraf">Çünkü AB’ye girdik dedikleri gün… Dubai Prensi El Makdum, Dolmabahçe Sarayı’nda İstanbul Belediyesi’yle yatırım anlaşması imzaladı. İhale mihale yoktu. Levent’teki İETT garajına ikiz burgu kule dikecekti. İstanbul’u Dubai yapacaktı. Özel uçağının bagajında, yetkililerimize hediye etmek üzere, beşer kiloluk paketler halinde bir ton hurma getirmişti.</p>

    <p class="_0px10px ParaOverride-8">…»</p>

    <p class="paragraf">İsrailli Ofer, Arap Makdum, n’oluyoruz birader denilince… Başbakanımız pek sinirlendi. “Bunları beğenmeyenler sermaye ırkçısı, ben ülkemi pazarlamakla mükellefim” dedi. İki senedir firari durumda olan Kemal Uzan ise, Avrupa gazetelerine ilan veriyor, mahkeme kararı olmadan mallarına el konulduğunu belirtiyor, “Hitler Almanyası’ndaki yasalar Türkiye’de uygulanmaya başlandı” diyordu.</p>

    <p class="_0px10px ParaOverride-8">…»</p>

    <p class="paragraf">Kültür Bakanımız Atilla Koç, Hazreti Muhammed’in kutsal emaneti Sakal-ı Şerif’i ayağına getirtti… Eyüp Camii’ndeki Sakal-ı Şerif, yeşil çuhaya sarılı sandığa konuldu, Atatürk Havalimanı VIP salonuna taşındı, Bakanımız baktı, Siirt’e uçtu, Sakal-ı Şerif geri gönderildi. Tarihimizde bir ilkti. Osmanlı padişahları bile ayağına getirtmez, ziyarete giderdi. Bakan’a padişahlar hatırlatılınca, öfkelendi, “Problem mi var? Sadece baktık geri gönderdik” dedi. “Yok, evine de götürseydin bari” denmedi tabii!</p>

    <p class="_0px10px ParaOverride-8">…»</p>

    <p class="paragraf">Berlin’in en lüks genelevini, bir Türk vatandaşı açtı.</p>

    <p class="paragraf">Altı milyon euro harcamıştı.</p>

    <p class="paragraf">“Bizimki farklı bir konsept, içerde bayanlar var, fuhuş var ama, ticari bir iş, ben pezevenk değilim” diyordu.</p>

    <p class="paragraf">Aman yanlış anlaşılmasındı yani.</p>

    <p class="_0px10px-copy"></p>

    <p class="paragraf">Bu kerhanede her şey vardı…</p>

    <p class="paragraf">Bi tek ne yoktu biliyor musunuz?</p>

    <p class="paragraf">Alkol yoktu.</p>

    <p class="paragraf">Benzetmek gibi olmasın, memleketi andırıyordu.</p>

    <p class="paragraf">Her haltı yiyebiliyordun, içki yasaktı.</p>

    <p class="_0px10px ParaOverride-8">…»</p>

    <p class="paragraf">Asya’yı kasıp kavuran kuş gribi, Türkiye’ye sıçramıştı.</p>

    <p class="paragraf">Astronot gibi kıyafetler giyen ekipler, tavukları itlaf edip, kireçli çukurlara gömerken… Hükümetimiz hâlâ “Kuş gribi yok, gönül rahatlığıyla yiyebilirsiniz” diyordu. Tarım Bakanı’nı televizyona canlı yayına çağırdılar. Sürpriiiiiz… Bakan’ın önüne kızarmış tavuk budu koydular, buyrun afiyet olsun dediler. Hık mık etti, yemedi! Ahali huylanmıştı. Bırak tavuğu, yumurtaya bile kimse elini sürmüyordu. Üstüne… TBMM lokantasının mönüsünde istisnasız her gün yer alan tavuğun, mönüden çıkarıldığı anlaşıldı. Ahaliye “yiyin” derken, kendilerini garantiye almışlardı. Sağlık Bakanlığı “Endişe etmeyin, insanlara bulaşmıyor” deyince… Panik çıktı. “İnsanlara bulaşmıyor dediklerine göre, kesin bulaşıyordur” mantığı devreye girmişti. Korku öylesine bulaşıcıydı ki, marketlerdeki tavuk reyonlarının bile önünden geçilmiyordu. Sektör ayvayı yemişti.</p>

    <p class="_0px10px ParaOverride-8">…»</p>

    <p class="paragraf">“Mortgage” rüzgârı esmeye başladı.</p>

    <p class="paragraf">Yasa çıkacaktı, kira öder gibi ev alacaktık.</p>

    <p class="paragraf">İlk faydalanan talihli, Tayyip Erdoğan’ın oğlu Bilal oldu.</p>

    <p class="paragraf">Kira öder gibi mortgage’la ev aldı.</p>

    <p class="paragraf">Ama, Türkiye’de değil, ABD Maryland’de aldı.</p>

    <p class="paragraf">30 sene boyunca, ayda 2 bin 213 dolar ödeyecekti.</p>

    <p class="paragraf">Toplam 260 bin küsur dolara gelecekti.</p>

    <p class="_0px10px ParaOverride-8">…»</p>

    <p class="paragraf">Başbakan’ın İstanbul’daki evi ruhsatsızken… Maliye Bakanı’nın oturduğu villanın da kaçak olduğu ortaya çıktı. Malum, SİT alanı diye bi şey var. SİT’tinsene ev yapamazsın. Çivi bile çakmaya kalk, SİT’tir derler, çaktırmazlar. Ama aynı ülkenin maliye bakanı, villaları yan yana sıralayıp, SİT’e yapabiliyordu.</p>

    <p class="_0px10px ParaOverride-8">…»</p>

    <p class="paragraf">İktidarla alakalı her şey “apaçık” ortadayken…</p>

    <p class="paragraf">Herkes muhalefetin “gizli” hesabını konuşuyordu.</p>

    <p class="paragraf">Çünkü yandaş medyada CHP lideriyle alakalı yeni bomba patlamıştı. Bu sefer, hem kendisinin, hem de kızının, İsviçre’de gizli banka hesabının bulunduğu iddia ediliyordu.</p>

    <p class="_0px10px-copy"></p>

    <p class="paragraf">Deniz Baykal, bu haberleri manşet manşet yayınlayan gazetelere dava açtı. Adalet Bakanlığı’nı mahkeme kanalıyla devreye soktu. Adalet Bakanlığı, İsviçre’den resmi talepte bulundu. İsviçre’nin resmi cevabı mahkemeye geldi. Haber, yalandı. Baykal ve kızının, İsviçre’de hesabı mesabı yoktu. Ama şurası kesindi… Birileri “gizli hesap” yapıyordu. Baykal tasfiye edilmeden, o hesap kapanmayacaktı.</p>

    <p class="_0px10px ParaOverride-8">…»</p>

    <p class="paragraf">Başbakan, Almanya Başbakanı’na İstanbul’da iftar verdi. Salona Mozart marşıyla girdiler, ezanla oruç açtılar, tasavvuf müziğiyle devam ettiler, AB marşıyla salondan ayrıldılar. Aynı gün, ABD Başkanı Bush, Barzani’yi Beyaz Saray’da ağırladı. “Kürdistan Başkanı’nı Oval Ofis’te ağırlamak benim için onurdur” dedi. Barzani de “Kürdistan halkı adına teşekkür ediyorum” dedi. Kürdistan, cümleten hayırlı olsundu.</p>

    <p class="_0px10px-copy"></p>

    <p class="paragraf">Diyebilirsiniz ki…</p>

    <p class="paragraf">Daldan dala atlıyorsun, serseme döndük.</p>

    <p class="paragraf">Memleketin hali, işte tam o hissettiğiniz gibiydi.</p>

    <p class="_0px10px ParaOverride-8">…»</p>

    <p class="paragraf">Baklavaya fıstık yerine ezilmiş bezelye, kırmızı bibere kiremit tozu, zeytine iyice siyah görünsün diye ayakkabı boyası konulurken, küflenmiş peynir jelle harmanlanıp taze kaşar diye kakalanırken, horoz ibiğinden sosis, tavuk ayağından sucuk yapılırken… TSE’nin “helal gıda” sertifikası vereceği açıklandı!</p>

    <p class="_0px10px ParaOverride-8">…»</p>

    <p class="paragraf">Moğolistan’a giden Tayyip Erdoğan, kımız içti.</p>

    <p class="paragraf">Afiyet olsun, yarasın ama…</p>

    <p class="paragraf">Kımızda yüzde 1,2 oranında alkol yok mu yahu?</p>

    <p class="paragraf">Büyükelçiliğimiz derhal açıklama yaptı:</p>

    <p class="paragraf">“Sayın Başbakanımızın içtiği kımız alkolsüz”dü.</p>

    <p class="_0px10px ParaOverride-8">…»</p>

    <p class="paragraf ParaOverride-8">İslamiyet’in doğuşunu anlatan <span class="metin-italik" xml:lang="en-US-POSIX">Çağrı</span> filminin yönetmeni Mustafa Akad, Ürdün’de kaldığı otele düzenlenen bombalı saldırıda, kızıyla birlikte hayatını kaybetti. El Kaide üstlendi… İslamiyet’e sanat yoluyla çok büyük hizmet veren Suriye asıllı Amerikalı sinemacı, maalesef, din eksenli terörün kurbanı olmuştu.</p>

    <p class="_0px10px ParaOverride-8">…»</p>

    <p class="paragraf">Aynı hafta, Muriel Degauque isimli 31 yaşındaki kadın, Irak’ta intihar saldırısı yaptı. El Kaide militanıydı. Belçikalıydı… Dünya tarihinin Hıristiyanlıktan Müslümanlığa geçen ilk kadın canlı bombasıydı. Ve, bir Türk vatandaşıyla evlenip din değiştirmişti.</p>

    <p class="_0px10px ParaOverride-8">…»</p>

    <p class="paragraf">Sivas-Madımak katliamından yedi sene hapis cezası alan firari Muhammed Kılıç’ın Almanya’da yaşadığı, oturma izni aldığı, dönercilik yaptığı ortaya çıktı.</p>

    <p class="paragraf">“Yakında Türkiye’de yasa çıkacak, cezam kaldırılacak, ben de Türkiye’ye döneceğim” dedi. Adam kâhin gibiydi, ne dediyse olacaktı… Az biraz zaman vardı.</p>

    <p class="_0px10px ParaOverride-8">…»</p>

    <p class="paragraf">İTÜ Mühendislik Fakültesi’nden emekli profesör “Rüyamda Nakşibendi şeyhini gördüm, evliyamız, YÖK’te yanlış işler yapıldığı konusunda ikaz ediyor, görevim size duyurmaktır” diyerek mektup yazdı, Başbakanlığa gönderdi. Başbakanlık, resmi evrak olarak işleme koyup, gereğinin yapılması için Milli Eğitim Bakanlığı’na gönderdi. Milli Eğitim Bakanlığı da, gereğinin yapılması için YÖK’e gönderdi.</p>

    <p class="_0px10px ParaOverride-8">…»</p>

    <p class="paragraf">Avrupa İnsan Hakları Mahkemesi, İstanbul Üniversitesi Tıp Fakültesi öğrencisi Leyla Şahin’in 1998’de açtığı davada son noktayı koydu. “Türban yasağı, insan hakları ihlali değildir” kararı verdi. Tayyip Erdoğan hemen bu kararı yorumladı; Anayasamızda yer alan ve değiştirilmesi teklif dahi edilemeyen “laik, hukuk devleti” kavramına nasıl baktığını izah etti. “Mahkemenin bu konuda söz söyleme hakkı yok, söz söyleme hakkı din ulemasınındır” dedi!</p>

    <p class="_0px10px ParaOverride-8">…»</p>

    <p class="paragraf">O dönemin en çok izlenen televizyon dizilerinden biri, “Hayat Bilgisi”ydi. Başroldeki Perran Kutman, kendisine “hocam” diye hitap edenleri uyarıyor, “Hocam değil, öğretmenim diyeceksin, hoca camide” diyordu. Dizideki bu replik, Milli Eğitim Bakanı Hüseyin Çelik’i kızdırdı. “Hoca camide denmesi doğru bir mesaj değil” açıklaması yaptı. Perran Kutman’ın verdiği mesajın ne kadar yanlış olduğu, Bakan’ın ne kadar haklı olduğu yakında ortaya çıkacaktı… Camideki hoca, hakikaten okulda olacaktı!</p>

    <p class="_0px10px ParaOverride-8">…»</p>

    <p class="paragraf">Van Yüzüncü Yıl Üniversitesi Rektörü Profesör Yücel Aşkın’ın lojmanı, polis tarafından basıldı. 13 saat didik didik arandı. Cihaz alımında yolsuzluk yaptığı iddia ediliyordu. Evde tarihi eserler bulundu, bilirkişi getirildi, hepsi kayıtlıydı. Buna rağmen sanki kaçakmış gibi el konuldu. Rektör Aşkın “Dedemin İstiklal Madalyası’nı bile aldılar” dedi. Bu baskın, peş peşe gelecek baskınların, hukuksuzlukların miladıydı.</p>

    <p class="_0px10px-copy"></p>

    <p class="paragraf">Lojmanı basıldıktan üç ay sonra tutuklandı. Polisler, rektörün koluna girdi, adeta kapkaççı gibi fotoğraf çektire çektire, ite kaka sürükledi. Aslında herkes biliyordu ki… Profesör Aşkın’ın tek suçu, tarikatlar tarafından ele geçirilen üniversiteyi, yeniden laik yönetim’e çevirmesiydi.</p>

    <p class="paragraf">“Rektör cezaevinde” manşetleri atıldı.</p>

    <p class="paragraf">Arkası gelecekti.</p>

    <p class="_0px10px-copy"></p>

    <p class="paragraf">YÖK Başkanı Erdoğan Teziç, destek vermek için, 75 rektörle birlikte Van’a gitti. Kalabalık bir grup tarafından tekbir getirilerek protesto edildiler. Ziyaret için cezaevine girerken, YÖK Başkanı’nın üstü arandı, çorabına bile bakıldı… Ki, çaktırmadan içeriye testere filan sokmasın diye herhalde!</p>

    <p class="paragraf">Tayyip Erdoğan “Rektörlerin oraya gitmesi çok çirkin” dedi. Profesör Aşkın’la birlikte tutuklanan ve “Bana nasıl böyle bir kara çalarlar” diye kahrolan Üniversite Genel Sekreter Yardımcısı Enver Arpalı, cezaevi çamaşırhanesinde kendini astı. İlk’ti. Bu tür onur intiharlarının da arkası gelecekti.</p>

    <p class="_0px10px-copy"></p>

    <p class="paragraf">Rektör Aşkın’ın duruşmaya çıkacağı gün…</p>

    <p class="paragraf">Davanın açılmasına karşı olduğunu söyleyen mahkeme hâkimi, şırrak diye görevden alındı. Başka hâkim atandı. Rektör hapiste kaldı. Hukuk’un guguk haline getirilme süreci başlamıştı.</p>

    <p class="_0px10px-copy"></p>

    <p class="paragraf">TÜSİAD, Rektör Aşkın’a sahip çıktı. “Uzun gözaltı süresini tasvip etmemiz mümkün değil” denildi. Başbakan öfkelendi. “TÜSİAD yargıya müdahale ediyor, yürütme olarak hatırlatıyorum, devreye girilmelidir” dedi. “Savcılar göreve” demenin kibarcasıydı. Hadi bakalım, Ankara Başsavcılığı, TÜSİAD Yüksek İstişare Konseyi Başkanı Mustafa Koç hakkında inceleme başlattı.</p>

    <p class="paragraf">Halbuki, rektöre sahip çıkan TÜSİAD, hapse tıkıldığı zaman Tayyip Erdoğan’a da destek açıklaması yapmıştı… Neticede, Mustafa Koç’a dava açılmadı. İki bin seneyle yargılanan Rektör Aşkın, 76 gün sonra tahliye edildi.</p>

    <p class="_0px10px ParaOverride-8">…»</p>

    <p class="paragraf">2005’te verdiğimiz şehit sayısı 90’a ulaşmıştı.</p>

    <p class="paragraf">Başbakan ilk defa “alt kültür-üst kültür”ü dillendirdi.</p>

    <p class="paragraf">“Türk, Kürt, Laz, Çerkez, Abaza, Boşnak alt kimliktir.</p>

    <p class="paragraf">TC vatandaşlığı üst kimliktir” dedi.</p>

    <p class="paragraf">Yani?</p>

    <p class="paragraf">Üç beş sayfa evvel Karayılan ne dediyse, onu dedi!</p>

    <p class="_0px10px ParaOverride-8">…»</p>

    <p class="paragraf">Bir sene daha geride kalırken…</p>

    <p class="paragraf">Edebiyat çınarımız Attilâ İlhan, resim ustamız Nuri İyem, tiyatro duayenimiz Pekcan Koşar, artık aramızda değildi. Yeşilçam’dan Ömer Kavur’u Bilal İnci’yi Efkan Efekan’ı Tanju Korel’i kaybetmiştik. Müzik dünyamız Melih Kibar’sız, Teoman Alpay’sız, Melahat Pars’sız ve henüz 33 yaşındaki Kazım Koyuncu’suz kalmıştı. Gazinocular kralı Fahrettin Aslan vefat etmişti.</p>

    <p class="_0px10px-copy"></p>

    <p class="paragraf">Mehmet Ali Ağca’nın vurup öldüremediği Papa 2’nci Jean Paul, 84 yaşında eceliyle ölmüştü. Şehitlerin ardından hayatına lay lay lom devam eden Türkiye’de, bayraklar yarıya indirildi. Polis Haftası nedeniyle Taksim’de düzenlenecek olan halk konseri, Papa’nın vefatı nedeniyle iptal edildi, iyi mi!</p>
  </div>
</body>
</html>
